<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法鹖冠子' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>鹖冠子</center></div><div class='fo'><center>经文出处:来自殆知阁</center><br/><br>
                        鹖冠子<br />
　　经名：鹖冠子。战国鹖冠子撰。北宋陆佃解。三卷。底本出处：《正统道藏》太清部。参校版本：台湾商务印书馆影印文渊阁《四库全书》本（简称《四库》本）<br />
　　目录#1<br />
　　序<br />
　　卷上<br />
　　博选第一<br />
　　着希第二<br />
　　夜行第三<br />
　　天则第四<br />
　　环流第五<br />
　　道端第六<br />
　　近迭第七<br />
　　卷中<br />
　　度万第八<br />
　　王鈇第九<br />
　　泰鸿第十<br />
　　泰录第十一<br />
　　卷下<br />
　　世兵第十二<br />
　　备知第十三<br />
　　兵政第十四<br />
　　学问第十五<br />
　　世贤第十六<br />
　　天权第十七<br />
　　能天第十八<br />
　　武灵王第十九<br />
　　#1目录原缺，据正文标题补。<br />
　　鹖冠子序#1<br />
　　韩子曰：《鹖冠子》十有六篇，其词杂黄老、刑名。其《博选篇》四稽五至之说当矣，使其人遇其时，援其道，而施於国家，功德岂少哉。《学问篇》称贱生於无所用，中流失船，一壶千金者，余三读其辞而悲之。文字脱缪，为之正三十有五字，乙者三，臧者二十有二，注十有二字云。陆子曰：鹖冠子，楚人也，居於探山，以鹃为冠，号曰鹖冠子。其道踏驳，着书初本黄老，而末流迪於刑名。《传》曰：申、韩厉名实，切事情，其极惨缴少恩，而原於道德之意，盖学之弊有如此者也。故日孔、墨之后，儒分为八，墨离为三。呜呼，可不慎哉。此书虽杂黄老、刑名，而要其宿，二时若散乱而无家者，然其奇言奥旨奉亦每每而有也。自《博选篇》至《武灵王问》，凡十有九篇，而退之读此，云十有六篇者，非全书也。今其书虽具在，然文字脱缪，不可考者多矣。语曰：书三写，鱼成鲁帝成虎，岂虚言哉。余窃闵之，故为释其可知者，而其不可考者辄疑焉，以俟博洽君子。<br />
　　#1鹖冠子，相传为战国时楚人，姓名不详；隐居深山，用骗羽为冠，因以为号。其说『初本黄老而末流迪於刑名一。所着《鹖冠子》，《汉书·艺文志》着录为一篇，列於道家；唐代韩愈称所见有十六篇，北宋陆佃注本则为三卷十九篇，或疑系后人依托。<br />
　　鹖冠子卷上<br />
　　陆佃解<br />
　　博选第一<br />
　　王鈇#1非一世之器者，厚德隆俊也。 　<br />
　　王鈇，法制也。贾子曰：权势#2法制，人主之斤斧。夫专任法制，不以厚德将之，而欲以持久，难哉。<br />
　　道凡四稽，一曰天，二日地，三曰人，四曰命。<br />
　　命者，所以令之。<br />
　　权#3人有五至，一曰伯己，<br />
　　百於己者。<br />
　　二日什己，<br />
　　十於己者。<br />
　　三曰若己，<br />
　　与己等也。<br />
　　四日厮役，<br />
　　事我者也。<br />
　　五日徒隶。<br />
　　又其下者。<br />
　　所谓天者，物理情者也。<br />
　　道无所治，有之者，以稽於天所以尔也。教者，地事也。治者，天事也。<br />
　　所谓地者，常弗一作不去者也。<br />
　　道无所住，有之者，以稽於地所以尔也。运者，天道也。处者，地道也。<br />
　　所谓人者，恶死乐生者也。所谓命者，靡不在君者也。<br />
　　莫不听之之谓命。<br />
　　君也者，端神明者也。<br />
　　无为而尊。<br />
　　神明者，以人为本者也。<br />
　　因人则逸，任己则劳。<br />
　　人者，以贤圣为本者也。贤圣者，以博选为本者也。<br />
　　舜发於畎亩，傅#4说举於版筑，胶鬲举於鱼盐，管夷吾举於士，孙叔敖举於海，百里奚举於市，然则选士之路岂可不博哉。<br />
　　博选者，以五至为本者也。故北面而事之，则伯己者至。<br />
　　北面事之，所谓承之者也。<br />
　　先趋而后息，先问而后默#5，则什己者至。<br />
　　先人而趋，后人而息，先人而问，后人而默，虽亦降己，异乎承之者也。是以伯己者往，什己者来。<br />
　　人趋己趋，则若己者至。<br />
　　人趋己趋，与之雁行者也。<br />
　　凭几据杖，指麾而使，财厮役者至。<br />
　　坐则凭几，立则据杖，指麾而使，尚为有礼焉。<br />
　　乐嗟苦#6咄，则徒隶之人至矣。<br />
　　人#7一作者，口口口口口口也。乐则嗟#8之，苦则咄之，不礼甚矣。苟非无耻之人，岂所甘心哉。<br />
　　故帝者与师处，王者与友处，亡主与徒处。故德万一作百人者谓之隽，<br />
　　舞者，知哲圣人之谓也。<br />
　　德千人者谓之豪，<br />
　　此以欢之豪制名也。<br />
　　德百一作万人者谓之英。<br />
　　此以草之英制名也。《毛诗传》曰：一万人日英。《记》曰：五人日茂，十人日选，百人日使，千人日英。今此一又以万人日使，百人日英，益莫可考合#9。《人物志》曰：兽之特者为雄，草之秀者为英；韩信是雄，张良是英。此言近之。<br />
　　德音者所谓声也，未闻音出而响过其声者也。贵者有知，富者有财，贫者有身。<br />
　　无知也故贱，无#10财也故贫，所有者特天地之委形而已。总括百骸谓之身，众象备见谓之形。<br />
　　信符不合，事举不成。<br />
　　一本云举事不成。<br />
　　不死不生，不#11断不成。<br />
　　常骑两可之地，岂足以就其断哉。<br />
　　计功而偿，权德而言。王鈇在此，孰能使营？<br />
　　着希第二<br />
　　道有稽，<br />
　　以道为央。<br />
　　德有据。<br />
　　以德为验。<br />
　　人主不闻要，故端作常与运尧#12而无以无以下一有自字见也，道与德馆而无以命也，义不当格而无以更也。<br />
　　攘难纱兄之类是已。格，正也。几此以不闻要而己，然则人主岂可以不知务哉。放饭流歇而问无齿，次亦无益於事也。<br />
　　若是置之，虽安非定也。<br />
　　言幸安也，夫抱火厝之积薪之下，而寝外其上，虽未及然，终亦叉运而己矣。<br />
　　端倚有位，名号弗去。<br />
　　言其违道远矣，所存者名号而矣#13。<br />
　　故希人者无悖其情，希世者无缪其宾。<br />
　　方是之时，俯而徇俗、仰以阿时者至矣。<br />
　　文礼之野，与禽兽同则；<br />
　　羔雁虽有跪乳行列之仪，而以人文格之，野心多矣，又况无羔雁之性者，奈何同之乎。<br />
　　言语之暴，与蛮夷同谓。<br />
　　蛮夷，□舌者也。<br />
　　夫君子者，易亲而难狎，畏祸而难却，<br />
　　死义，故难却也。<br />
　　嗜利而不为非，<br />
　　义然后取。<br />
　　时动而不苟作，<br />
　　不得已而后取。<br />
　　体虽安之而弗敢处，然后礼生，<br />
　　君子克己复礼，盖充此而巳。<br />
　　心虽欲之而弗敢信，然后义生。一作立。<br />
　　信犹任也，君子克己就义，盖充此而巳。<br />
　　夫义，节欲而治，礼，反情而辨者也，故君子弗径情而行也。夫乱世者，以粗知为造意#14，<br />
　　造意，微矣，岂粗智之所能知哉。<br />
　　以中险味道，<br />
　　司巇也。<br />
　　以利为情，若不相与同恶，则不能相亲，相与同恶则有相憎，<br />
　　小人难近如此。<br />
　　说者言仁则以为诬，发於义则以为夸#15，平心而直告之则有弗信。<br />
　　利令智昏，不可与明如此。<br />
　　故贤者之於乱世也，绝豫而无由通，异类而无以告，苦乎哉。<br />
　　益伤之也。<br />
　　贤人之潜乱世也，上有随君，下无直辞，君有骄行，民多讳言，故人乖其诚能，士隐其实情，心虽不说，弗敢不誉，<br />
　　杨雄《羡新》是已。此非可以#16而不已者也。夫雄如此，而义不能绳墨者，则以有道故也。鲁人曰：柳下惠固可吾固不可，孔子善之。然则无雄之道，浮沉浊世，龌龊阿上，而欲自比於雄，亦已惑矣。<br />
　　事业虽弗善，不敢不力，<br />
　　此《汝坟》之所勉者也。虽非《殷其雷》之义，亦其所遇不得不尔也。<br />
　　趋舍虽不合，不敢弗从。<br />
　　夫在我者皆彼之所不能易，则虽誉所不誉、力所不力、从所不从，亦应世之道也。<br />
　　故观贤人之於乱世也，一作者。其慎勿慎<br />
　　勿一作顺物#17以为定情也。<br />
　　几此所为乱群焉#18耳，姑以远害而已，岂真同也哉。<br />
　　夜行第三<br />
　　天，文也。地，理也。月，刑也。<br />
　　阴以刻制。<br />
　　日，德也。<br />
　　阳以昭苏。<br />
　　四时，检也。<br />
　　有明法而不议。<br />
　　度数，节也。<br />
　　天地之节，盖有度数存焉。<br />
　　阴阳，气也。五行，业也。<br />
　　五村也。在地成形，故日业。<br />
　　五政，道也。<br />
　　五辰也。在天成象，故日道。<br />
　　五音，调也。<br />
　　声成文，变成方，谓之音，斯之谓<br />
　　调#19。<br />
　　五声，故也。<br />
　　五声因习而异，在齐而齐言，居晋而晋语，斯之谓故。<br />
　　五味，事也。赏罚，约也。<br />
　　赏所以约之使赴功，罚所以约之使辟咎。<br />
　　此皆有验。有所以然者，随而不见其后，迎而不见其首，<br />
　　其所以然者，道也。道无首尾，而欲从逵其所为，譬如捕风，逆之无前，从之无后。此虽颜子恍然不能定也，又况赐之流乎？<br />
　　成功遂事，莫知其状，<br />
　　夫孰知之。<br />
　　图弗能载，名弗能举，<br />
　　夫巧者不能画，则辩者亦不能言矣。<br />
　　强为之说曰：茴乎芒乎，中有象乎；芒乎兹乎，中有物乎；<br />
　　芒者祖有，贫者似无？<br />
　　官乎冥乎，中有精乎。致信究情，<br />
　　夫道，有情有信，非若断空；虽无形而非理也，要在政而究之。<br />
　　复反无貌。<br />
　　貌且无之，况於形乎？<br />
　　鬼见一本作鬼不能见不能为人业，<br />
　　露则不神，岂足以建功立事哉。故善为人业者，微矣，妙矣，虽鬼不能窥其密也。<br />
　　故圣人贵夜行。<br />
　　天则第四<br />
　　圣王者，有听微#20央疑之道，能屏谗权实，逆淫辞，<br />
　　杨、墨之属。<br />
　　绝流语，<br />
　　管、蔡之属。<br />
　　去无用，'<br />
　　屠龙之技、刻楮之巧，虽号高妙，无所用之。<br />
　　杜绝朋党之门，<br />
　　持禄养交背公死党，清渍然息其上，说说然思不称乎上，岂可开之。<br />
　　嫉拓之人不得着明，<br />
　　常置卑晦。<br />
　　非君子卫数之士莫得当前，故邪弗能奸，祸不能中。彼天地之以无极者，以守度量而不可滥，<br />
　　此况邪弗能奸、祸不能中之义。<br />
　　日不瑜辰，<br />
　　日月所会为辰。<br />
　　月宿其列，<br />
　　言宿其辰之次也。<br />
　　当名服事，<br />
　　当箕之名，服箕之事；当斗之名，服斗之事。、其他放此。<br />
　　星守弗去，<br />
　　各止分域。<br />
　　弦望晦朔，终始相巡，一作选。<br />
　　夫田陆降而成晦朔，月亏盈而成弦望，反复相寻，如转磨引锯，岂有终穷。<br />
　　瑜年累岁，<br />
　　年取禾之一熟，而岁骑两稔。<br />
　　用或作肃不缦缦，<br />
　　缦缦，漫灭之貌。<br />
　　此天之所柄以临斗一作计者也。<br />
　　言斗临制四一方，运乎四时，终古不武，而天道如上所谓更以临之。<br />
　　中参成位，一本作伍，一本作五。<br />
　　言参天地而成位乎其中也。<br />
　　四气为政，<br />
　　政法四时。<br />
　　前张后极，<br />
　　张，南方之星也；极，北方之星也。或言张，或言极，互相挟焉。<br />
　　左角汗作鲁右铁一作越。<br />
　　角，东方之星也；铁，西方之星也。参伐一日鈇铁。<br />
　　九文循理，以省官#21众，小大毕举。<br />
　　此言简而不遗也。<br />
　　先无怨条之患，后无毁名败行之咎，故其威上际下交，<br />
　　交元作校。<br />
　　其泽四被而不鬲。<br />
　　东渐西被朔南暨焉沛然，莫之能御也。<br />
　　天之不违，以不离一；<br />
　　所谓趣物而不两也。<br />
　　天若离一，反还为物。<br />
　　天之所以异乎万物者，抱一而已。《字解》曰：一而大者，天也；二而小者，示也。<br />
　　不创不作，与天地合德，<br />
　　常辅万物之自然而不敢为也，天不创而万物化，地不作而万物育。<br />
　　节玺相信，如月应日，<br />
　　日循星而进退，月应日以生死，信之至也。<br />
　　此圣人之所以宜世也。知足以滑正，略足以恬祸，此危国之不可安，亡国之不可存也。<br />
　　强足以拒敌，辩足以饰非，此坏之所以不可救药也。<br />
　　故天道先贵覆者，<br />
　　天道能覆覆者而已，如其自绝，虽天不可如何。<br />
　　地道先贵载者，<br />
　　地道能载载者而已，如其自弃，虽地不可如何。<br />
　　人道先贵事者，<br />
　　柳下季曰：子不听父之诏，弟不受兄之教，虽今先生之辫，将奈之何哉。<br />
　　酒亦或作借保先贵食者，<br />
　　酒保，货酒者也。此申天贵覆者、地贵载者、人贵事者之况也。<br />
　　待物口口也，领或作顾气时也。<br />
　　四时各领一方之气。<br />
　　生杀，法也。循度以断，天之节也。<br />
　　物不可以终通，故循度以问之。性命，自然之节也。<br />
　　列地而守之，分民而部之，守或作止。<br />
　　此圣人法天之节，循度以断之，故地各有守、民各有部。<br />
　　寒者得衣，饥者得食，冤者得理，劳者得息，圣人之所期也。夫裁衣而知择其工，裁国而知索其人，此固世之所公哉。一作或。<br />
　　譬之制锦而使人学裁者，末之有也。<br />
　　同而后可以见天，<br />
　　天道一而不二，故自其同者视之，夷、貉一家也。<br />
　　异而后可以见人，<br />
　　人道二而不一，故自其异者视之，肝、胆楚越也。<br />
　　变而后可以见时，<br />
　　常运而不停。<br />
　　化而后可以见道，<br />
　　庚桑子曰：越鸡不能伏鹄卯，鲁鸡固能矣；赵往南见老子，然则道之等级见矣。<br />
　　临利而后可以见信，临财而后可以见仁，临难而后可以见勇，<br />
　　繁霜劲风，然后可以别草木之真性。<br />
　　临事而后可以见卫数之士。九皇之制，<br />
　　《春秋纬》云：人皇兄弟九人分治天下。九皇之号，岂缘是欤？<br />
　　主不虚王，<br />
　　王德备矣。<br />
　　臣不虚贵，阶级<br />
　　列等之爵，无虚授也。<br />
　　尊卑名号。<br />
　　言卑尊其名号也。<br />
　　自君吏民，<br />
　　各君吏民。<br />
　　次者无国，<br />
　　入使治之。<br />
　　历宠历录，<br />
　　历录，文章之貌。言更历宠荣，华焕如此。《毛诗传》曰：秉历录也。<br />
　　副所以付授，<br />
　　非特受封之臣不虚贵梯级，虽无国者亦称所以付授。<br />

                    <br>
                        　　与天人参相结连，,<br />
　　天人一贯，不可解也。<br />
　　钩玫之具不备故也。<br />
　　钩砍，督责之卫也。言惟无督责之卫而以道相化，故能如是。故曰：烧之、剔之、刻之、维之，马之死者十二三矣。夫马之性固真矣，然其智至於诡窃者，伯乐之罪也。虽然，九皇之制亦寓言耳，夫太上无法而治，安有受封之制哉。契理之士，要其会归而遗其所寄，可也。<br />
　　下之所牾，<br />
　　牾之言干也。<br />
　　上之可蔽，斯其离人情而失天节者也。缓则息，急则困，见间一作门则以奇相御，人之情也。<br />
　　怛物之情，缓之则怠，急之则困。故昔贤驱鸡之喻，戒在疾捺也。问，帜隙也。方其键闭，虽有奇计，安得而抵之哉。天节见上，故於此具论人情。<br />
　　举以八极，信焉而弗信，天之则也。<br />
　　八极，八方之极。四中，四角是也。《淮南子》曰：八涎之外有八弦，八结之外有八极。夫八极有之，而以迹所不至，更若诞护，故日信焉而弗信也。虽然，以悬寓观之，八方上下无尽也，亦无无尽无极也，亦无无极，故日天之则也。<br />
　　差谬一#22问，言不可合，<br />
　　孔墨之道伺是尧、舜，同非桀、纣，而终不可合者，其弊由此也。<br />
　　平不中律。<br />
　　小失声韵，则虽平，不中律矣。夫千里之失，谬於毫厘；而历年之息，误在顷刻。是故君子慎其小也。<br />
　　月望而晨，月毁於天，珠蛤赢蚌，虚于深渚，<br />
　　水岐成渚。<br />
　　上下同离也。<br />
　　言同气附离而无问，虽狸物潜於深渚，与月盛衰，更如在上也。《淮南子》曰：日至而麋鹿解，月死而赢蚌腾。<br />
　　未令而知其为，未使而知其往，上不加务而民自尽，此化之期也。使而不往，禁而不止，上下乖谬者，其道不相得也。上纥#23下抚者，远众之慝也。阴阳不接者，其理无从相及也。筹不相当者，人不应上也。符节亡此，曷曾可合也。为而无害，成而不败，一人唱而万人和，如体之从心，此政之期也。盖毋锦一作绵杠悉动者，其要在一也。<br />
　　盖无锦扛而撩辐俱动者，其要在杠故也。是故明主好要以一倡万。以锦韬杠，故谓之锦杠。《尔雅》曰：素锦韬杠。<br />
　　未见不得其谓而能除其疾也。文武交用而不得事实者，法令放而无以枭之谓也。<br />
　　臬，斩刑也。此吉法令不行，小人敢为负馒而无忌惮也。虽然，秦以苛察相高，其弊徒文具耳，而至於土崩，更甚乎无法者，无恻怛之实故也。由是观之，内无至诚恻怛之实，欲以一切从事於法，则将以考真也，适足以起伪，将以稽治也，适足以招乱。<br />
　　舍此而按之彼者，曷曾可得也。<br />
　　南适而北辕矣。<br />
　　冥一黄易而如言难，<br />
　　言之不作，为之也难。<br />
　　故父不能得之於子，而君弗能得之於臣，<br />
　　践言之行，虽在君臣父子之问如此，况卑贱乎。<br />
　　已见天之所以信於物矣，<br />
　　无妄天之道也。<br />
　　未见人之所信於物也。<br />
　　不能似言。<br />
　　捐物任势者，天也。<br />
　　万物尽无，因任而已。<br />
　　捐物任势，捐或作损。故莫能宰而不夭。<br />
　　一本作：得先之在古者，道之理也；损物任势，故莫能宰而不夭。<br />
　　其道如上，故莫能宰之而莫不夭焉。<br />
　　口夫物，故曲可改，人可使。<br />
　　言苟为物矣，无以有已如此以明天之不可转徙也。<br />
　　法章物而不自许者，天之道也。<br />
　　夫法种种差别，稽之天道，岂得已<br />
　　哉。姑以应世而已，甚不自是也。<br />
　　以为奉教陈忠之臣，未足恃也。<br />
　　此其势叉至於有法也。<br />
　　故法者曲制，<br />
　　曲为之制。<br />
　　官备主用也。<br />
　　官各守之，以备主用。<br />
　　举善不以官官，<br />
　　不以港晦举人之善，铃着见而后置之。<br />
　　拾过不以冥冥，<br />
　　不以隐匿拾人之过，叉发露而后废之。拾或#24作拾。<br />
　　决此，<br />
　　句。<br />
　　法之所贵也。若聋磨不用，赐物虽讪，有不效者矣。<br />
　　言庆赏者，励世磨钝之器也。然而赏不能、劝不胜、罚不能、叉不可，若砥砺不用之村而责有於无，玉帛虽卒##25，有不效者矣。<br />
　　上下有问，於是设防，知蔽并起。<br />
　　为之斗斛以量之，则并与斗斛而窃之；为之权衡以称之，则并与权衡而窃之。<br />
　　故政在私家而弗能取，<br />
　　政在大夫。<br />
　　重人掉权而弗能止，赏加无功而弗能夺，法废不奉而弗能立，罚行於非其人而弗能绝者，不与其民之故也。<br />
　　与民共之而上下以道相维，岂容至此哉。屋漏知之在下，船漏知之在上。<br />
　　夫使百姓释己而以上为心者，教之所期也。八极之举，不能时赞，故可壅塞也。<br />
　　所一谓无障者，四通六辟。岂疑八极之举而不能赞明哉。汤之问棘是已。<br />
　　昔者有道之取政，非於耳目也。<br />
　　神心恍惚俯仰之问，再抚八极之外，而里之前耳不能闻，墙之外目不能见，故圣人之政恃道，而不恃耳目。<br />
　　夫耳之主听，目之主明，一叶蔽目，不见太山，两豆塞耳，不闻雷霆。<br />
　　肤寸之问，．小物足以障之，何足恃哉。<br />
　　道开而否，未之闻也。<br />
　　此明道之足恃也。夫道开者，云雾不能碍其视，雷霆不能乱其听，虽柄在蚊睫而视之若嵩峰之阿，战於蜗角而听之若齐魏之哄，夫孰能否之。见遗不攘，非人情也。<br />
　　言无是也。此申未之闻也之况。<br />
　　信情修一作循生，非其天诛，逆夫人僇，<br />
　　一本作逆天之人僇。不胜任也。<br />
　　不畏天祸、人殃、死地，随之而将以修生，此如戴粒之蚁欲以冠山，何足以堪其任也。<br />
　　为成求得者，事之所期一作明也。<br />
　　以为成功则天而得之，不得日有命者，无所期焉。是道也，非事也。<br />
　　为之以民，道之要也。<br />
　　民之所未安，圣人不强行；民之所未厌，圣人不强去。<br />
　　唯民知极，弗之代一作伐也。<br />
　　夫因人而不自任者，天也。民实知极，圣人岂侵越而代之。大司徒曰：使民兴贤，出使长之；使民兴能，人使治之。<br />
　　此圣王授一作受业，所以守制也。彼一作被教苦，故民行薄；<br />
　　未至乎孩而始谁。<br />
　　失之本，故争於末。<br />
　　鱼亡江湖而争於濡沬。<br />
　　人有分於处，处有分於地，<br />
　　各有分域。<br />
　　地有分於天，<br />
　　郢有天下。<br />
　　天有分於时，<br />
　　秦天早寒、楚天早热之类。<br />
　　时有分於数，<br />
　　春乘木数、秋乘金数之类。<br />
　　数有分於度，<br />
　　取数多者修，取数寡者促。<br />
　　度有分於一。<br />
　　一者，度数之原，随所分而赴之。譬之物焉，一月普见众水。<br />
　　天居高而耳卑者，此之谓也。<br />
　　天体盖高，而其耳更卑者，精神之运普褊万物故也。<br />
　　故圣王天时，人之地之，雅无牧能，因一作用无功多。<br />
　　夫文贯三为王，盖取诸此。<br />
　　尊君卑臣，非计亲也。任贤使能，非与处也。<br />
　　处故旧也。言不以私恩废天下之公义。<br />
　　水火不相入，天之制也。<br />
　　水火以譬恩义。盖古之治天下者，方其申至恩也，公义不得夺，方其申大义也，私恩不得干。犹之水火焉，相济而不相入也。虽然，几此人道而已，若夫天道，则又不在此域也。故下文云。<br />
　　明不能昭一者，<br />
　　所谓离朱索之而不得。<br />
　　道弗能得也。规不能包者，力弗能挈也。<br />
　　夫天地虽密移而真体常住，非若舟壑夜半负之而去，夫孰能挈之？<br />
　　自知慧出，慧出，一作惠之。使玉化为环决者，是政反为滑也。<br />
　　璞玉不毁，孰为环决？决，半环也。《礼论》曰：绝人以决，反绝以环。<br />
　　田不因地形，不能成谷。<br />
　　稻宜下地，黍宜上地。<br />
　　为化不因民，不能成俗。严疾过也，喜怒适也，四者已仞，非师术也。<br />
　　此言四者或过或适，虽殊而远离大道一也，岂足以据师之席哉？《列子》曰：仞而有之，皆感也。<br />
　　形啬元作蔷，一本作盖。而乱益者，势不相牧一作收也。<br />
　　形无以牧乎势，势无以牧乎形，故其弊如此。<br />
　　德与身存亡者，未可以取法也。<br />
　　尧、舜姐落，其骨盖已朽久矣，而至今咏叹不息者，岂系其身之存亡哉。此万世之法也。<br />
　　昔宥世者，未有离天或无天字人而能善与国者也。与或作为。<br />
　　善与国，所与之国，夫天不人不因，人不天不成，而畸於天人，则其身之不能治，况与国乎。<br />
　　先王之盛名，未有非士之所立者也。<br />
　　引而高之者，天也。<br />
　　过生於上，罪死於下，浊世之所以为俗也。一人乎，一人乎，命之所极也。<br />
　　此欢辞也，言命至君而极矣。今贻厉阶如此，可不惜哉。盖痛之弥深，其辞益缓，诗人之义也。<br />
　　环流第五<br />
　　有一而有气，<br />
　　一者，元气之始。<br />
　　有气而有意，<br />
　　意者，冲气所生。<br />
　　有意而有图，<br />
　　可以象矣。<br />
　　有图而有名，<br />
　　可以言矣。<br />
　　有名而有形，有形而有事，有事而有约，<br />
　　八者具矣，而浑沦未离，所谓混沌者也。<br />
　　约央而时生，<br />
　　时生或作时立。次之为言，判也。<br />
　　时立而物生。<br />
　　混沌开矣，於是四时行焉，百物生焉。<br />
　　故气相加而为时，约相加而为期，期相加而为功，功相加而为得失，得失相加而为吉凶，万物相加而为胜败，莫不发於气，<br />
　　气所以发之。<br />
　　通於道，<br />
　　道所以通之。<br />
　　约於事，<br />
　　知道已而#26则荡。<br />
　　正於时，<br />
　　知事而已则差。<br />
　　离或作杂於名，<br />
　　离如附离之离。<br />
　　成於法者也。法之在此者谓之近，其出化彼谓之远。近而至故谓之神，<br />
　　明之在道者为神，神之在器者为明。<br />
　　远而反故谓之明。<br />
　　老子所谓：逝日远，远日反。<br />
　　明者在此，其光照或作昭彼；其事形此，<br />
　　其功成彼。<br />
　　《都》诗曰：执辔如组。盖言此矣。夫为组者，总纰於此，成文於彼。言其动於近，行於远也。孔子曰：为此诗者，其知政乎？执此法以御民，岂有不化哉？《干腌》之忠告至矣。<br />
　　从此化彼者，法也。生法者，我也。<br />
　　非我则无法。<br />
　　成法者，彼也。<br />
　　非彼则无所用法。<br />
　　生法者，日在而不厌者也。<br />
　　精神之运，随日以新。<br />
　　生成在己，谓之圣人。<br />
　　彼我玄同，盛德之至。<br />
　　惟圣人究道之情，唯道之法，<br />
　　非真混沌，孰能如此？<br />
　　公政以明。斗柄东指，天下皆春。斗柄南指，天下皆夏。斗柄西指，天下皆秋。斗柄北指，天下皆冬。斗柄运於上，事立於下。斗柄指一方，四塞俱或作皆成。此道之用法也，<br />
　　古之圣人不下席而天下治，颜如渥丹，肌肤若冰雪者，用此道也。而世之桔槁者朱此，以为黄帝肌色纡诲而黯尧舜如腊，此墨子之道也。<br />
　　故日月不足以言明，四时不足以言功。<br />
　　言其明与功更在四时日月之上。<br />
　　一为之法，以成其业，故莫不道。<br />
　　民咸用之。<br />
　　一之法立而万物皆来属。<br />
　　以出於一，故万物不能二也。<br />
　　法贵如言。<br />
　　无信不立。<br />
　　言者，万物之宗也。是者，法之所与亲也。非者，法之所与离也。是与法亲故强，非与法离故亡。法不如言，故乱其宗。故生法者，命也；生於法者，亦命也。<br />
　　莫非命也。<br />
　　命者，自然者也。<br />
　　莫能使之然，亦莫能使之不然，谓之自然。<br />
　　命之所立，贤不必得，不肖不必失。<br />
　　命曰：彭祖之智不出尧舜之上而寿百，颜渊之才不出众人之下而寿十八，仲尼之德不出诸侯之下而困於陈蔡，殷纣之行不出三仁之上而居君位。盖言此矣。<br />
　　命者，挈己之文一作父者也。<br />
　　夫身在草莱而挈之浮荣之．上者，命也。然而俯仰百年，恍然如梦，是文也，非实也。<br />
　　故有一日之命，有一年之命，有一时之命，有终身之命。终身之命，无时成者也。故命无所不在，无所不施，或作饱。无所不及。<br />
　　言无适而无有命也。<br />
　　时或后而得之，命也。既有时有命，<br />
　　时者，天之运。命者，天之令。《南华》曰：讳穷久矣，而不免命也；求通久矣，而不得时也。<br />
　　引其声，合之名，其得时者成，命日调；引其声，合之名，其失时者精神俱亡，命日乖。<br />
　　夫吨其里一也，而丑人献之，更增其陋。<br />
　　时命者，唯圣人而后能庾之。<br />
　　《南华》曰：知通之有时，知穷之有命，临大难而不惧者，圣人之勇也。<br />
　　夫先王之道备，然而世有困君或作居，其失之谓者也。<br />
　　礼义法度，应时而变；时命不停，法亦随故。而昧者胶柱刻舟，守先王之腐余，其道虽备，而祗益困穷。此犹枕外刍狗而更以遭魇，岂易怛也哉。<br />
　　故所谓道者，无己无己元作己无者也；<br />
　　随之而已。<br />
　　所谓德者，能得人者也。<br />
　　亦不失己。<br />
　　道德之法，万物取业，<br />
　　所谓资而不匮者也。<br />
　　无形有分，名日大孰或作敦。<br />
　　不知其谁之子也。<br />
　　故东西南北之道，踹一作端然其为分等也。<br />
　　《南华》曰：知东西之相反而不可以相无，则功分定矣。<br />
　　阴阳不同气，然其为和同也。酸咸、甘苦之味相反，然其为善均也。<br />
　　《南华》曰：租梨、橘抽，其味相反，而皆可於口。<br />
　　五色不同采，然其为好齐也。五声不<br />
　　同均，然其可喜一也。<br />
　　几此五者，以譬先王之道，不矜於同<br />
　　而矜於治。<br />
　　故物无非类者，动静无非气者。是故有人将一本作一人将，一人之将得，一人气吉；有家将一家之将。得，一家气吉；有国将将一国者。得，一国气吉。<br />
　　古人有言：战犹博也，钱多则气豪而胜，资少则心怯而输。然则将之吉凶在气。兵法曰：朝气锐，昼气隋，暮气归。善用兵者，避其锐气，击其隋归。<br />

                    <br>
                        　　其将一本将字下有失字凶者反此。故同之谓一，异之谓道，相胜之谓执，吉凶之谓成败。贤一本贤字上有故字者万举而一失，不肖者万举而一得，其冀或作共善一也，然则其所以为者不可一也。知一之不可一也，故贵道。<br />
　　异之谓道。<br />
　　空之谓一，空一作同。<br />
　　万物莫不无。<br />
　　无不备之谓道。<br />
　　万物莫不有。<br />
　　立之谓气，通之谓类。气之害人者谓之不适，味之害人者谓之毒。夫社夫社元作天社，或作天杜不刻则不成雾，或作雾气。<br />
　　剜之为言，犹日达也。此言亡国之社屋之不受天阳，故无以成雾。盖大社不屋而坛，以受霜露之气，然后．雾生焉。正言社与雾者，社以申立之，谓气之义；雾以申通之，谓类之义。<br />
　　气故相利相害也，<br />
　　太公调曰：阴阳相照，相盖相治；四时相代，相生相杀。<br />
　　类故相成相败也。<br />
　　夏者，春之类；冬者，秋之类。他皆放此。<br />
　　积往生歧或作政，工或作王以为师。<br />
　　跋，跛倚也。师如师巫之师。巫步多跛，故积往生跋，工以为师。杨子曰：昔者姒氏治水土，而巫步多禹；扁鹊，卢人也，而医多卢。<br />
　　积毒成药，工以为医。<br />
　　此言药之述起而医生焉。盖天下之弊多缘故述而生，故大盗贷仁义以窃国，小儒借诗礼而发家。故曰：焉知曾史不为桀坏之哨矢也。<br />
　　美恶相饰，命日复周。物极则反，命曰环流。<br />
　　言其周流如环。<br />
　　道端第六<br />
　　天者，万物所以得立也。<br />
　　万物待是而后存者，天也。<br />
　　地者，万物所以得安也。<br />
　　天父，道也。地母，道也。<br />
　　故天定之，地处之，时发之，物受之，圣人象之。夫寒温之变，非一精之所化也；<br />
　　五精化气，然后寒暑成焉。<br />
　　天下之事，非一人之所能独知也；水广次，非独聊一川之流也。<br />
　　尧十年九瞭而水不为加益，汤八七旱而水不为加损，是岂仰一川锺哉。<br />
　　是以明主之治世也，急於求人，弗独为也。<br />
　　与人共之。<br />
　　与天一作人与地，<br />
　　亦与天地共之。<br />
　　建立四维，<br />
　　礼、义、康、耻，谓之四维。<br />
　　以辅国政。钩绳相布，一作希。衔概相制，参偶其#27备，立位乃固。经元作织气有常，理以天地，动逆天时，不祥有祟，事不仕贤，无功必败。出究其道，入穷其变。张军卫外，祸反在内，<br />
　　所谓季孙之忧不在颛突，而在萧墙之内也。<br />
　　所备甚远，贼在所爱。是以先王置士<br />
　　也，举贤用能，无阿於世，仁人居左，<br />
　　春以生之，象仁。<br />
　　忠臣居前，<br />
　　南方着见，象忠。<br />
　　义臣居右，<br />
　　秋以成之，象义。<br />
　　圣人居后。<br />
　　北方秘密，象圣。<br />
　　左法仁则春生殖，前法忠则夏功立，右法义则秋成熟，后法圣则冬闭藏。先王用之，高而不坠，安而不亡。此万物之本□，天地之门户，<br />
　　本□、门户云者，以结左仁、右义、前忠、后圣而春生、夏立、秋成熟、冬闭藏之义。<br />
　　道德之益也。此四大夫或无夫字者，君之所取於外也。君者，天也。<br />
　　左、右、前、后共法四时，故君象天焉。<br />
　　天不开门户，使下相害也。<br />
　　束不法仁，西不法义，南不法忠，北不法圣，则天之门户塞矣。<br />
　　进贤受上赏，则下不相蔽。<br />
　　修文殿《御览》引《鹊冠子》曰：进贤者受上赏，则下不蔽善。为政者赏之不多而民喜，罚之不多而民畏。此谓进既仕之贤者也。<br />
　　不待事人贤士显不蔽之功，<br />
　　信虽非事人贤士，而进之受赏，则任事之臣劝矣。故下文云。<br />
　　则任事之人莫不尽忠。<br />
　　《繁露》曰：一中为忠，二之则为息。<br />
　　乡曲慕义，<br />
　　邦国欣慕，斯可知矣。<br />
　　化坐自端，<br />
　　羊肉不慕蚁，蚁慕膻也。故彼虽慕义，而我之化坐自端。化坐自端，言恭已正南面而已。<br />
　　此其道之所致，德之所成也。本出一人，故谓之天。<br />
　　无二上也。<br />
　　莫不受命，不可为名，故谓之神。<br />
　　妙万物而为言也。<br />
　　至神之极，见之不武。一作或。<br />
　　契此道者，岂有差哉。<br />
　　匈乖不惑，务正一国。<br />
　　灾变之至，无所怛惑，姑以天下大理考正吾国之失而巳。岂曰天之有某变也，以我为有某事而致也哉。<br />
　　一国之刑，具在於身。<br />
　　刑于寡妻，至于兄弟，以御于家邦。<br />
　　以身老一作考世，<br />
　　以救於世而老。<br />
　　正以错国，服义行仁，以一王#28业。夫仁者，君之操也；义者，君之行也；忠者，君之政也；信者，君之教也；圣人者，君之师传也。君道知人，臣术知事。故临货分财使仁，犯患应难使勇，受言结辞使辩，虑事定计使智，理民处平使谦，宾奏赞见使礼，<br />
　　宾奏言槟，赞见言诏。《记》曰：礼有槟诏，乐有相步，温之至也。<br />
　　用民获众使贤，出封越境适绝国使信，制天地、御诸侯使圣。<br />
　　因任之道，此其大略也。尝试论之：古之明王无为而用天下也，岂特使仁、使勇、使辫、使智、使谦、使礼、使贤、使信、使圣哉，虽天刑人僇之余，尚无弃者也。故戚施直缚，还条蒙嘐，侏儒扶卢，蒙映修声，聋者司火，眇者督绳，劓者抱关，刖者守囿，单瘠跛跻以实裔土。夫如是，故上无遗事，下无弃才。三代之所以安且久者，用此道也。虽然，知所使仁而不知其仁有大小，知所使知#29而不知其智有远近，未可也。故曰：孟公绰以为赵魏老则优，而不可以为滕薛大夫；雍也，可使南面；赤也，可使与宾客言也；求也，百乘之家，可使为之宰也；由也，千乘之国，可使治其赋也。由是观之，则此书所云，亦因任之大几而已。《庄子》曰：因任已明，而原省次之。因任如此，然后可以原省。故下文云。<br />
　　夫仁之功，善与不争，下不怨上。辩士之功，释怨解难。智士之功，事至而治，难至而应。忠臣之功，正言直行，矫拂王过。义臣之功，存亡继绝，救弱诛暴。信臣之功，正不易言。贞谦之功，废私立公。<br />
　　《韩非子》曰：自营为ㄙ#30，背私为公。<br />
　　礼臣之功，尊君车臣。贤士之功，敌国惮之，四境不侵。圣人之功，定制於冥冥，求至欲得，言听行从，近亲远附，明达四通。<br />
　　由是而上至於冥冥，圣人之任也。<br />
　　内有挟度，<br />
　　操以为验，所谓道揆者是也。<br />
　　然后有以一本无然、以二字量人。<br />
　　无节於内，观物弗之察矣。<br />
　　富者观其所予，足以知仁。贵者观其所举，足以知忠。观其大拌，或作伴，亦或作祥。长不让少，贵不让贱，足以知礼。达或作迭观其所不行，足以知义。受官任治，观其去就，足以知智。迫之不惧，足以知勇。口利辞巧，足以知辩。使之不隐，足以知信。贫者观其所不取，足以知廉。贱者观其所不为，足以知贤。测深观天，足以知圣。<br />
　　困任、原省之要，在於知人，而知人在於有以观之。孔子曰：视其所以，观其所由，察其所安，人焉瘦哉。故此又具论之。<br />
　　第不失次，理不相舛，一本作奸，一本作挈。近塞远闭，备元变成，<br />
　　元者，备之所以不困；成者，变之所以不倦。<br />
　　明事知分，度数独行。无道之君，任用么么，么么，一作幼历。<br />
　　么么，细人，俊雄之反。<br />
　　动即烦浊。有道之君，任用俊雄，动则明白。二者先定，素立白墓立白蓉，一本作<br />
　　七一日藻。藻，一作慕。明起，白蓉於下，明起於上。基，垂藐也。<br />
　　气荣相宰，<br />
　　君臣同体之况。言气不言血，言荣不言卫，相备也。<br />
　　上合其符，下稽其实。时君一作贫意生期，待时而发。<br />
　　夫贤士之居邑里也，合哉而难同，而殊知时日。时君，元作时日。<br />
　　遇人有德，一作隐君子至门，不言而信，万民附亲。遇人暴骄，万民离流；#31上下相疑，复而如环一作不环，日夜相挠。谏者弗受，言者危身，无从闻过，故大臣伪而不忠。是以为人君亲其民如子者，弗召自来，<br />
　　灵台之效是矣。<br />
　　故日有光，卒於美名。不施而责，一弗受或作爱而求亲，故日有殃，卒於不祥。夫长者之事其君也，调而和一作知之，士於纯一作屯厚，<br />
　　士如勿士行枚之士。<br />
　　引而化之，天下好或作如之，其道日从，故卒必昌。夫小人之事其君也，务蔽其明，塞其听，乘其威，以灼热人，<br />
　　倚上之威，作人寒燠。<br />
　　天下恶之，其崇日凶，故卒必败，祸及族人。此君臣之变，治乱之分，兴坏之关梁，国家之阅也。<br />
　　阅，犹监也。<br />
　　逆顺利害，由此出生。凡可无学而能者，唯息与食也。故先王传或作博道，先王，一作先生。以相效属也。贤君循成法，后世久长；隋君不从，当世灭亡。<br />
　　禹之法犹存，而夏不世王者，由是故也。<br />
　　近迭第七<br />
　　庞子问鹖冠子曰：圣人之道何先？鸥冠子曰：先人。庞子曰：人道何先？鹖冠子曰：先兵。庞子曰：何以舍天而先人乎？鹖冠子曰：天高而难知，有福不可请，有祸不可避，法天则戾；地广大深厚，多利一作则而鲜威，<br />
　　天尊而不亲，地亲不不尊。<br />
　　法地则辱；时举错代更无一，法时则贰。三者不可以立化树俗，故圣人弗法。庞子曰：阴阳何若？鹖冠子曰：神灵威明与天合，<br />
　　神之精明实灵。<br />
　　勾萌动作与地俱，<br />
　　屈生日勾。<br />
　　阴阳寒暑与时至，三者圣人存则治、亡则乱，是故先人。富则骄，贵则羸。兵者，百岁不一用，然不可一日忘也，是故人道先兵。庞子曰：先兵奈何？鹖冠子曰：兵者，礼、义、忠、信也。庞子曰：愿闻兵义。鹖冠子曰：失道，故敢以贱逆贵；不义，故敢以小侵大。庞子曰：用之奈何？州鹖冠子曰：行枉耻禁，反正则舍，是故不杀降人。<br />
　　鹰不击伏，况於人乎？<br />
　　主道所高，莫贵约束；得地失信，圣王弗据；倍言负约，各将有故。庞子曰：弟子闻之曰，地大者国实，民众者兵强，兵强者先得意於天下。今以所见合一本作含所不见，盖殆一本作系，一本作治不然。今大国之兵反讪而辞穷，禁不止、令不行之故，何也？<br />
　　令使为之，禁使勿为也。<br />
　　鹖冠子曰：欲知来者，察往；欲知古者，察今。择人而用之者王，用人而择之者亡。逆节之所生，不肖侵贤命，日凌；<br />
　　下凌上也。<br />
　　百姓不敢言命，曰胜。<br />
　　上胜下也。<br />
　　今者所问，子慎勿言。夫地大国富，民众兵强，曰足。士有余力而不能以先得志於天下者，其君不贤而行骄缢也。<br />
　　己亢为骄，己满为溢。<br />
　　不贤则不能无为，而不可与致为#32。<br />
　　孟子曰：人有不为也，然后可以有为。<br />
　　骄则轻敌，轻敌则与所私谋其所不知为句，使非其任力，欲取胜於非其敌，不计终身之患，乐须臾之说。是故国君被过听之谤丑於天下，而谋臣负滥监。首之责于敌国，敌国乃责则却或作劫，<br />
　　以辞那之。<br />
　　却则说者羞其弱。<br />
　　以辞却之则说，而责之者羞其弱矣，其势铃至於用兵。<br />
　　万贱之直，不能挠一贵之曲；<br />
　　其在下者又无以回之。<br />
　　国被伸或作神创，<br />
　　浸大日伸。<br />
　　其发则战。<br />
　　其创之发则战。<br />
　　战则是使元元之民往死。邪臣之失蓟音策也，过生於上，罪死於下。俨既外结，诸侯畜其罪，则或作责危覆社稷，世主慑惧，寒心孤立。不伐伐或作代，下有威字。此人，二国之难不解，君立不复。悔曩或作晨邮过，谋徙计易。滥一作监首不足，盖以累重；<br />
　　滥为谋首，其过重矣。而一人之手岂足以障天下之目哉。<br />
　　灭门残族#33，<br />
　　灭门，周官所谓屋诛。<br />
　　公谢天下，以让敌国。不然，则战道不<br />
　　绝，国创不息。<br />
　　谓之伸创，以此故也。<br />
　　大或作天乎哉，夫弗知之害。<br />
　　以言弗知之害大矣。<br />
　　悲乎哉，其祸之所极。<br />
　　以言其祸可悲也已。<br />
　　此倚贵离道，少人自有之咎也。<br />
　　多己少人。<br />
　　是故师未发轫而兵可迭也。<br />
　　《近迭》名篇，盖取诸此。<br />
　　今大国之君，不闻一作问先圣之道而易事，旱臣无明佐之大数，而有滑正之碎或无碎字智，反义而行之，逆德以将之，兵讪而辞穷，令不行，禁不止，又奚足怪或作恃哉。庞子曰：何若滑正之智？鹖冠子曰：法度无以噫一本作遂意为摸。<br />
　　噫，读为噫彼小星之噫。<br />
　　圣人按数循法，尚有不全。是故人不百其法者，不能为天下主。今无数而自因，无法而自备，循无上圣之或作圣人检而断於己明，<br />
　　断以独见之明。<br />
　　人事虽备，将尚何以复百己之身乎。<br />
　　夫百己者，岂独彼有之。盖人受天地之中以生形体保神，而众妙悉备。据今言之，其身盖有千百於己者，然而所知才止一二，而卒於泯没无问者，不能复之而已。<br />
　　主知不明，以贵或作责为道，以意为法，牵或作牢，或作罕。时诳一作诅，或作拒。世，迢下蔽上，使事两乖，<br />
　　两失之矣。<br />
　　养非长失，以静为扰，以安为危，百姓家困人怨，祸孰大焉。若此者，北走之日，军败日北。后知命亡。<br />
　　投死之地久矣，乃今知之。<br />
　　庞子曰：以人事百法，奈何？鹖冠子曰：苍颉作法，一本法字在书字下#34。<br />
　　苍颌，黄帝之史，初见乌兽褫远之逵，始造书契。<br />
　　书从甲子。<br />
　　日始於甲，辰始於子。<br />
　　成史李官，<br />
　　成史，盖以狱成告於正者。李官，士师也。<br />
　　苍颉不道。然非苍颉，文墨不起。<br />
　　苍虽造书不道士史，然而文墨之萌由是起矣。此百法之端也。<br />
　　纵法之载於图者，其於以喻心、达意、扬道之所谓，乃才或作巉居曼曼作受之十分一耳。<br />

                    <br>
                        　　此言使无文墨而欲以其法尽之於图，岂能尽其意之详哉。盖自后世观之，书以趣便，篆不如隶，隶不如草，则图之钝於应务可知矣。故曰：弥纶天下之事、记久明远、着愍愍、传恣恣者，莫如书。愍愍，目所不见。恣恣，心所不了。<br />
　　故知百法者，桀雄也。若或作透隔无形、将然、未有者，知万人也。<br />
　　此使德也，非特桀雄而已。故其知与人隔此三境，而超万人之上也。将然不如无形，无形不如未有。取譬言之，若太易者，未有也；而太初，无形；浑沦，则将然矣。<br />
　　无万人之智者，智不能栖世学之上。庞子曰：得奉严教，受业有问或作闻矣。退师谋言，弟子愈恐。<br />
　　鹖冠子卷上竟<br />
　　#1『鈇』，《四库》本言：『一作铁，非』。<br />
　　#2『势』，《道藏》本原作『执』即古『势』字。今从《四库》本作势。按：此语出贾谊《新书·制不定》，原文为『权势法制，此人主之斤斧也』。<br />
　　#3《四库》本『权」属上句而作『命权』。<br />
　　#4『传』，《道藏》本原作『传』，误。今据《四库》本改。按：商王武丁有大臣传说，原为从事版筑业的奴东。<br />
　　#5『默』，《道藏》本原作『墨』，误。今据后文及《四库》本改。<br />
　　#6《道藏》本原缺『乐嗟苦』三字。今据《四库》本补。<br />
　　#7《道藏》本原缺『人』字。今据《四库》本补。<br />
　　#8《道藏》本原缺『嗟』字。今据《四库》本补。<br />
　　#9『合』《四库》本作『矣』。<br />
　　#10『元』，《四库》本作『无』。<br />
　　#11《道藏》本原缺『不』字。今据《四库》本补。<br />
　　#12『尧J，《四库》本言：『一作挠』。<br />
　　#13『矣』，《四库》本作『已』。<br />
　　#14此句《四库》本作『以厅智为造意』。百子本同道藏本作『为知』，今正。<br />
　　#15『夸』，《四库》本作『夸』。<br />
　　#16『以』，《四库》本作『已』。<br />
　　#17『物』，《四库》本作『勿』。<br />
　　#18『焉』，《四库》本作『马』。<br />
　　#19此句《四库》本作『斯谓之调』。<br />
　　#20《道藏》本原缺『微』字。今据《四库》本补。<br />
　　#21『官』，《四库》本言『一作宫』。<br />
　　#22『一』《四库》本作『之』。<br />
　　#23『纥』，《四库》本作『统』。<br />
　　#24『或』，《道藏》本原作『成』，误。今据文义及《四库》本改。<br />
　　#25『卒』，《四库》本作『讪』。<br />
　　#26『已而』，《四库》本作『而已』。<br />
　　#27『其』，《四库》本作『具』。<br />
　　#28『王』《四库》本作『正』。<br />
　　#29『知』，《四库》本作『智』。<br />
　　#30『ㄙ』，《道藏》本原作『么』，误。《四库》本作『私』。今据《说文》『韩非曰：苍颉作字，自营为ㄙ』句改。<br />
　　#31『离流』，《四库》本作『流离』。<br />
　　#32『为』，《四库》本作『焉』。<br />
　　#33『残族』《四库》本作『残疾族』。<br />
　　#34《道藏》本此句原在『庞子曰：以人事百法，』下，误。今据文义及《四库》本改。<br />
　　鹖冠子卷中<br />
　　陆佃解<br />
　　度万第八<br />
　　庞子问鹖冠子曰：圣与神谋，<br />
　　子曰：道不同，不相为谋。<br />
　　道与人成。<br />
　　子曰：苟非其人，道不虚行。<br />
　　愿闻度神虑成之要，奈何？鹖冠子曰：天者，神也。地者，形也。地湿而火生焉，<br />
　　至阳赫赫，赫赫出乎地。<br />
　　天燥而水生焉。<br />
　　至阴肃肃，肃肃出乎天。<br />
　　法猛刑颇则神湿，<br />
　　刑与法，阴也。<br />
　　神湿则天不生水。音□#1声倒则形燥，<br />
　　声与音，阳也。<br />
　　形燥则地不生火。水火不生，则阴阳无以成气，度量无以成制，五胜无以成埶一作执。<br />
　　五胜，五行之胜<br />
　　万物无以成类，百业俱绝，万生皆困。济济混混，孰知其故？天人同文，地人同理，<br />
　　天文地理，与人同焉。<br />
　　贤不肖殊能，故上圣不可乱也，<br />
　　譬如尧、舜，共工、欢兜欲与为恶则诛之类。<br />
　　下愚不可辩也。<br />
　　譬如桀、纣，龙逢、比干欲与为善则诛之类。<br />
　　阴阳者，气之正也。天地者，形神一无神字之正也。圣人者，德之正也。法令者，四时之正也。<br />
　　季春行冬令则寒，季秋行夏令则暖。<br />
　　故一义失此，万或乱彼，所失甚少，所败甚众。所谓天者，非是苍苍之气之谓天也；所谓地者，非是膊膊之土之谓地也。<br />
　　膊，形埒也。<br />
　　所谓天者，言其然物而无胜者也。<br />
　　言天者，君道也，可天下之物而莫之胜也。<br />
　　所谓地者，言其均物而不可乱者也。<br />
　　言地者，臣道也，平天下之物而莫之乱也。<br />
　　音者，其谋也。<br />
　　杂比为谋。<br />
　　声者，其事也。<br />
　　布散为事。<br />
　　音者，天之三光也。<br />
　　三光杂比於上。<br />
　　声者，地之五官也。<br />
　　五官布散於下。<br />
　　形神调则生理修，<br />
　　形不病燥#2，神不病湿，则生理修矣。<br />
　　夫生生而倍其本则德或作隐专已。<br />
　　夫偏养其本至於过理，而不及会通之，适则自为太多，其德失乎物矣，岂足语卫生之经哉。故曰：善养生者，若牧羊然，倪其后者而鞭之#3。□一本元缺，一本字或作□，□知或作□如#4。<br />
　　知无道，上乱天文，下灭地理，<br />
　　天人同文，地人同理，於此见矣。<br />
　　中绝人和，治渐终始。<br />
　　言其治才渐首末，而已失中道也。<br />
　　故听而无闻，视而无见，<br />
　　天下之事壤於冥冥。<br />
　　白昼而暗，<br />
　　日中见斗之义。<br />
　　有义而失谧，<br />
　　人之所有，不能谥之。<br />
　　失谥而惑。责人所无，必人所不及，<br />
　　远其进而诛不至也。<br />
　　相史於既而不尽其爱，<br />
　　史，使也。从省。言不尽己之爱而责人之尽。<br />
　　相区於成而不索或作营其实。<br />
　　区，驱也。从省。言不竭己之忠而望人之成。<br />
　　虚名相高，精白为黑，<br />
　　沽於虚名而变乱事实。黑，或为墨。墨亦黑也。《诗》曰：狐狸而苍，墨以为明。<br />
　　动静纽#5转，<br />
　　与物转旋，如纽使之。<br />
　　神绝复逆，<br />
　　复有报乎上也，逆有言乎上也，言其神色距人於千里之外。<br />
　　经气不类，形离正名，<br />
　　《书》曰：有形有名。形也者，物此者也。名也者，命此者也。经气失常，故形不丽名。<br />
　　五气失端，四时不成。<br />
　　　阴阳并毗，四时不至，寒暑之和不成。<br />
　　过生於上，罪死於下，有世将极。驱驰索祸，<br />
　　其於祸也，驱车就之。<br />
　　开门逃福，<br />
　　其於福也，若开门避之。<br />
　　贤良为笑。愚者为国，天咎先见，菑或作蔷，亦或作蔷。害并杂，人执兆生#6，孰知其极。<br />
　　见形而已，昧於在理。<br />
　　见日月者不为明，闻雷霆者不为聪，事至而议或作义者不能使变无生。<br />
　　不能消之於未萌。<br />
　　故善度变者观本，本足则尽，不足则德必薄、兵必老，其执能以褊材为褒德或作襄隐博义者哉#7。其文巧武果而奸不止者，生於本不足也。<br />
　　言非少文不武之罪。<br />
　　故主有二政，臣有二制，臣弗用，主不能使，臣必死，主弗能止。是以圣王独见，故立官以授长者在内#8，和者在外。夫长者之为官也，在内则正义，在外则固守，用法则平治#9。人本无害，以端天地，令出一或无一字原。<br />
　　多门杜矣。<br />
　　散无方、化万物万物，一本#10作无物者，令也。守一道、制万物者，法也。法也者，守内者也。<br />
　　法者，守於分域之内。<br />
　　令也者，出制者也。<br />
　　令者，所以行法。<br />
　　夫法不败是，<br />
　　是出於义变而不可常法者，所以趣变。<br />
　　令不伤理，<br />
　　王#11出於理一而不可变令者，所以守法。<br />
　　故君子得而尊，小人得而谨，胥或作昌靡得以全。神备於心，道备於形，<br />
　　备天地之羡，称神明之容。<br />
　　人以成则，<br />
　　以成法则。<br />
　　士或作土以为绳。<br />
　　以为绳墨。<br />
　　列或作削时第气，以授当名，故法错而阴阳调。凤凰者，鹑火之禽、或无鹑火之禽，玄枵之兽字。阳之精也。<br />
　　雄曰凤，凰者其雌也。鹑火，南星之次也。<br />
　　麒麟者，玄枵之兽，阴之精也。<br />
　　牝曰麟，骐者其牡也。玄枵，北星之次也。骐似麟而无角。<br />
　　万民者，德之精也，德能致之，或作骏。其或无其字精毕至。庞子曰：致之奈何？鹖冠子曰：天地阴阳，取稽於身，故布五正，以司五明#12。<br />
　　五正见下。五明宜谓名尸气皇、名尸神明、名尸贤圣、名尸后王#13、名尸公伯。<br />
　　十变九道，<br />
　　未详闻也。<br />
　　稽从身始。五音六律，稽从身出。<br />
　　大禹以声为律，以身为度，所谓取稽於身者耶？<br />
　　五五二十五，以理天下。<br />
　　五五，五其音之五也。<br />
　　六六三十六，以为岁式。<br />
　　六六，六其律之六也。一岁之式，称旬三十有六。<br />
　　气由神生，道由神成。<br />
　　蜕气之谓虚，蜕虚之谓道。而神也者，有而非气也，无而非道也。非气而气以之生，非道而道以之成。<br />
　　唯圣人能正其音、调其声，故其德上及#14太清，<br />
　　太清，天也。<br />
　　下及泰宁，<br />
　　泰宁，地也。<br />
　　中及万灵。膏露降，白丹发，醴泉出，<br />
　　醴泉，其味如醴，可以养老。<br />
　　朱草生，<br />
　　朱草，可以染终，以别尊卑。<br />
　　众祥具。<br />
　　《传》曰：王者统和阴阳，休气充塞，符瑞并臻，应德而至。德至天则斗极明、日月光、甘露降，德至地则嘉禾生、蓂荚起、秬鬯出，德至文表则景星见、五纬顺轨，德至草木则朱草生、木连理，德至鸟兽则凤凰翔、鸾乌舞、骐麟臻、白虎到、白雉降、白鹿见、白乌下，德至山陵则景云出、芝实茂、陵出异丹、阜出萐莆、山出器车、泽出神鼎，德至渊泉则黄龙见、醴泉涌、河出龙图、洛出龟书、江出大贝、海出明珠，德至八方则祥风至、嘉气时、锺律调、音度施、四夷化、越裳贡。<br />
　　故万口云或作去帝制神化，<br />
　　众祥备至，则外帝内神之道具矣。<br />
　　景星光润。<br />
　　景星者，德星也。其状无常，常出於有道之国，而月死则见，所以助月照民夜绩也。<br />
　　文则寝天下之兵，武则天下之兵莫能当。一本云：武则天下莫能当。无之兵字。远乎近#15，显乎隐，大乎小，众乎少，莫不从微始。故得之所成，不可胜形；失之所败，不可胜名。或作胜为名。从是往或作生者，子弗能胜问，吾亦弗胜言。凡问之要，欲近知而远见，以一度万也。无欲之君，不可与举。<br />
　　此言何谓也？若予所学，则人君之患正在多欲。此孟子三见齐王而不言，曰：我先攻其邪心也。故曰：内实多欲而外施仁义，奈何欲效唐虞之治乎。《南华》曰：欲顺则平气，欲神则静心，欲当则缘於不得已。亦与《鹖冠》异矣。昔有鬼谷着书，以为驰说诸侯，阳开阴闭，必因其好恶忧乐而裨阖之。然至於无好者，盖不得而说也。若然，多欲之君乃从横之家欲以售术。而《鹖冠》言道，末流乃至於此，不已卑乎。<br />
　　贤人不用，弗能使国利，此其要也。庞子曰：敢问五正？鹖冠子曰：有神化，有官治，有教治，有因治，有事或作争治。庞子曰：愿闻其形。鹖冠子曰：神化者於未有，官治者道於本，教治者修诸己，因治者不变俗，事治者矫或作□之於末。庞子曰：愿闻其事。鹖冠子曰：神化者，定天地，豫或作象四时，<br />
　　其体常如此。<br />
　　拔或作教阴阳，移寒暑。<br />
　　其体变如此。《传》曰：古之真人，提#16挈天地，把握阴阳。<br />
　　正流并生，万物无害，万类成或作咸全，名尸气皇。<br />
　　伏义氏得之，以袭气母。盖近是乎？<br />
　　官治者，师阴阳，<br />
　　阴阳，王事之本。<br />
　　应将然，<br />
　　神化者於未有，故升此一等。<br />
　　地宁天澄，众美归焉，名尸神明。教治者，置或作署四时，<br />
　　春诵、夏弦、秋学礼、冬读书之类，因时顺气，於功易也。<br />
　　事功顺道，<br />
　　俯而事功，仰以顺道。<br />
　　名尸贤圣。因治者，招或作拓贤圣而道心术，敬事生和，名尸后王。事治者，招仁圣而道知焉，<br />
　　不能招贤圣而招仁，不能道心术而道知。圣也者，天道也。贤也者，地道也。仁也者，人道也。<br />
　　苟精牧神，<br />
　　苟，急敕也。牧，驱制也。<br />
　　分官成章，<br />
　　精神劳矣，而不能普遍#17，於是又备官焉。<br />
　　教苦利远，<br />
　　教虽苦而利远。<br />
　　法制生焉。<br />
　　万法扰扰，自此起矣。<br />
　　法者，使去私就公，<br />
　　法者，将以有所去也，非以有所取也。<br />
　　同知壹警，有同由者也，非行私而使人合同者也。故至治者弗由，而名尸公伯。<br />
　　公如公侯之公，伯如霸王之伯。<br />
　　王鈇第九<br />
　　庞子问鹖冠子曰：泰上成鸠一作鹖之道，一族用之万八千岁。<br />
　　《传》曰：天地初立，天皇一曰天灵，其治万八千岁。然则成鸠盖天皇之别号也。<br />
　　有天下兵强，世不可夺。<br />
　　天地初立，岂容已有兵哉。此言亦筌蹄也。《南华》曰：寓言十九，重言十七。<br />
　　与天地存，久绝无伦。<br />
　　无伦，细之至也。《中庸》曰：毛犹有伦。<br />
　　齐殊异之物，<br />
　　齐鹏鴳之大小，等凫鹤之长短。<br />
　　不足以命其相去之不同也。<br />
　　言其悬绝如此。<br />
　　世莫不言树俗立化，彼独何道之行以至於此？鹖冠子曰：彼成鸠氏天，<br />
　　句。<br />
　　故莫能增其高，尊其灵。庞子曰：何谓天？何若而莫能增其高，尊其灵？<br />
　　凡此叩其所以。<br />
　　鹖冠子曰：天者，诚其日德也。日或无日字诚出诚入，南北有极，<br />
　　冬日至而北，夏日至而南。<br />
　　故莫弗以为法则。<br />
　　取中於日德。<br />

                    <br>
                        　　天者，信其月刑也。月信死信生，终则有始，<br />
　　朔而后魄生，望而后魄死。<br />
　　故莫弗以为政。<br />
　　取正於月刑。<br />
　　天者，明星其稽也。<br />
　　明星，大星也。二十八舍之类。<br />
　　列或作削星不乱，各以序行，故小大莫弗以章。<br />
　　小星不见陵掩#18。<br />
　　天者，因时其则也。四时当名，代或作伐而不干或作于，<br />
　　彼□此代而无侵越。<br />
　　故莫弗以为必然。天者，一法其或无其字同也。前后左右，古今自如，<br />
　　奈何祀人之忧其崩坠也。<br />
　　故莫弗以为常。天诚、信、明、因、一，<br />
　　诚，诚其日德。信，信其月刑。明，明星其稽。因，因时其则。一，一法其同。<br />
　　不为众父。或作文。<br />
　　为众父父。<br />
　　易一，故莫能与争先。<br />
　　《南华》曰：一而不可不易者，道也。先，或为光。<br />
　　易一非一，<br />
　　一不足以囿之。<br />
　　故不可尊增。成鸠得一，故莫不仰制焉。<br />
　　所谓侯王得一为天下贞者也。<br />
　　庞子曰：愿闻其制。鹖冠子曰：成鸠之制，与神明体正。神明者，下究而上际，<br />
　　况以穷乎下，浮以际乎上。<br />
　　克啬万物而不可厌者也。周怕或作汨，或作流徧照，<br />
　　周泊，无外也。徧照，无裹也。<br />
　　反与天地总，故能为天下计。<br />
　　往而不反#19，岂能与民同吉凶之患哉。<br />
　　明於蚤识，逢臼或作远臼#20不惑，存亡之祥，安危之稽。庞子曰：愿闻其稽。鹖冠子曰：置下不安，<br />
　　句。<br />
　　上不可以载，或作可以载。累其足或作是也。其最高而不植局或作不可植局者，未之有也。<br />
　　此譬安危之稽。言其置下苟危难，欲累於上，难矣。又况又在其上者乎？则其所立，岂有不局哉。累足，蹐也。植，立也。局，曲也。<br />
　　辩於人情，究物或作万物之理。称於天地，<br />
　　称之为言，量也。<br />
　　废置不殆。或作伯，或作治。审於山川，而运动举错有检<br />
　　蠢迪检柙。<br />
　　生物无害为之，父母无所躏跞。仁於取予，备於教道，<br />
　　教以为人，道以为己。<br />
　　要於言语，<br />
　　直言曰言，问难曰语。<br />
　　信於约束，已诺不专，<br />
　　反诺为已。《礼》曰：与其有诺责也，宁有已怨。<br />
　　喜怒不增，<br />
　　喜不过予，怒不过夺。<br />
　　其兵不武，树以为俗，其化出此。庞子曰：愿闻其人情物理，所以啬万物、与天地总、与神明体正之道。鹖冠子曰：成鸠氏之道，未有离天曲日术者。天曲者，明而易循或作修也。日术者，要而易行也。<br />
　　天曲若五家为伍、五乡为县之类。日术若家里用提、甸长用旬之类。此法起於周之末造，而曰成鸠用之，是今日适越而昔至也。然则此书寓言多矣。<br />
　　庞子曰：愿闻天曲日术。鹖冠子曰：其制邑或作已理都，使矔习者五家为伍，伍为之长。十伍为里，里置有司。四里为扁，<br />
　　扁，当为甸。后皆放此。<br />
　　扁为之长。十扁为乡，乡置师。五乡为县，县有啬夫治焉。十县为郡，有大夫守焉。命曰官属。郡大夫退修或皆作循其属县，啬夫退修其乡，乡师退修其扁，扁长退修其里，里有司退修其伍，伍长退修其家。事相厈正，居处相察，出入相司。<br />
　　司，犹伺也。<br />
　　父与父言义，子与子言孝。<br />
　　与，或为为。<br />
　　长者言善，少者言敬。旦夕相熏芗，以此慈孝或作力之务。若有所移徙去就，家与家相受，人与人相付；亡人奸物，无所穿窜。此其人情物理也。伍人有勿或作物。一本无伍人有勿四字，故不奉上令，有余不足居处之状，<br />
　　此言有余不足居处之状，无故辄违上令，当告有司。<br />
　　而不辄以告里有司，谓之乱家，其罪伍长以同。<br />
　　同，谓同坐伍人之罪。<br />
　　里中有不敬长慈少出等异众，不听父兄之教，有所受闻，不悉以告扁长，谓之乱里，其罪有司而贰其家。<br />
　　其人为首，其家为贰。贰，犹副也。若今从坐。<br />
　　扁不以时循或作修行教诲，受闻不悉以告乡师，谓之乱扁，其罪扁长而贰其家。乡不以时循行教诲，<br />
　　一二教之曰诲。<br />
　　受闻不悉以告县啬夫，谓之乱乡，其罪乡师而贰其家。县啬夫不以时循行教诲，受闻不悉以告郡，善者不显，命曰蔽明，见恶而隐，命曰下比，谓之乱县，其诛啬夫无赦。<br />
　　不言贰其家者，罪之尚贰其家，则诛可知矣。<br />
　　郡大夫不以循行教诲，受闻虽实，或作宾。有所遗脱，不悉以教柱国，谓之乱郡，其诛郡大夫无赦。柱国不政，使下情不上闻，上情不下究，谓之絿或作絯，或作缪政，<br />
　　絿，急也。<br />
　　其诛柱国，灭门残族#21。令尹不宜或作宣时合或作令地、<br />
　　合地之德。<br />
　　害百姓者，谓之乱天下，其轸令尹以徇。<br />
　　柱国，楚之宠官。令尹，若相国矣。楚怀王使柱国昭阳将兵攻齐，陈轸问：楚国之法，破军杀将者何以贵之？昭阳曰：其官为柱国，封土执圭。轸曰：其有贵於此乎？曰：令尹。轸，车裂也，《周官》曰报。轸或作斩。<br />
　　此其所以啬物也。天用四时，地用五行，天子执一以居一作守中央，<br />
　　参於两间。<br />
　　调以五音，正以六律，纪以度数，宰以刑德，从本至末，第以甲乙。天始於元，地始於朔，<br />
　　元以气言之，朔以方言之。天运始於玄元，地处始於玄朔。<br />
　　四时始於历。<br />
　　王者敬授人，时实始於历。<br />
　　故家里用提#22，<br />
　　提，零日也。《公羊传》曰：提月者，仅逮此月，晦日也。<br />
　　扁长用旬，乡师用节，<br />
　　惊蛰、芒种之类。<br />
　　县啬夫用月，郡大夫用气分所至，<br />
　　二分、二至之类。<br />
　　柱国用六律。里五日报扁，<br />
　　用提。<br />
　　扁十日报乡，<br />
　　用旬。<br />
　　乡十五日报县，<br />
　　用节。<br />
　　县三十日报郡，<br />
　　用月。<br />
　　郡四十五日报柱国，<br />
　　用气。<br />
　　柱国六十日以闻天子，<br />
　　用律。<br />
　　天子七十二日遣使，一本作遣使於郡。<br />
　　此用五行分王之数。盖一岁之运，五行各王七十二日。<br />
　　勉有功，罚不如。<br />
　　句。<br />
　　此所以与天地总。下情六十日一上闻，上惠七十平日一下究，此天曲日术也。故不肖者不失其贱，而贤者不失其明，上享或作序其福禄而百事理。行畔者不利！<br />
　　天下晏然，虽阴有欲畔者，无所乘其隙也。<br />
　　故莫能挠其强，是以能治满而不溢，<br />
　　不增之使溢。<br />
　　绾大或作天而不芒。<br />
　　不损之使芒。芒之为言，小也。<br />
　　天子申或作甲正#23，使者敢易言，尊益区域，或无域字使利牾下蔽上，<br />
　　使者变言，贷褒借誉，尊益区宇，则其弊至於牾下蔽上。<br />
　　其刑斩笞无赦。诸吏教苦德薄，侵暴百姓，辄罢母使。污官乱治，不奉令犯法，其罪加民，<br />
　　播恶於众。<br />
　　利而不取利，运而不取次，<br />
　　疑取次或作敢次。<br />
　　故四方从之，唯恐后至。是以运天<br />
　　运天或作运大。<br />
　　而维张，<br />
　　《管子》曰：四维不张，国乃灭亡。<br />
　　地广而德章，天下安乐，设年予昌。属各以一时典最，上贤不如令尹，令尹以闻，壹再削职，一本作则织。三则或作典不赦。治不踰官，使史李不误，公市为平，生者不喜，<br />
　　非故生之。<br />
　　死者不怨，<br />
　　非故杀之。<br />
　　人得所欲，国无变故，着赏有功，德及三世。父或作各#24伏或作状其辜不得创谥。<br />
　　名之曰幽厉，虽孝子慈孙不能改也创，或为制。<br />
　　事从一二终古不勃。彼计为善於乡不如为善於里。为善於里，不如为善於家。得诛。是以为善者可得举，为恶者可得诛。或作谕。莫敢道一旦之善，皆以终身为期。素无失次，故化立而世无邪。化立俗成，少则同侪，或作齐长则同友，游敖同品，祭祀同福，死生同爱，祸灾同忧，居处同乐。<br />
　　灾安居日处。<br />
　　行作同和，吊贺同杂，哭泣同哀。欢欣足以相助，□谍或作谋足以相止。<br />
　　□，探道也。谍，间谋也。<br />
　　同安平相驯，军旅相保，夜战则足以相信，昼战则足以相配或作丑。入以禁暴，出正无道，是以其兵能横行诛伐，而莫之敢御。故其刑设而不用，不争而权重，车甲不陈而天下无敌矣。一本作天下无道适矣。失道则贱敢逆贵，不义则小敢侵大。成鸠既见上世之嗣失道亡功、倍或作信本灭德之则，故为之不朽或作株，又或作采之国，定位牢或作罕祭，或作然。<br />
　　不能保其邦家则位不定矣，不能保其宗庙则祭不牢矣。<br />
　　使鬼神亶曰：或作日。<br />
　　增规不圆，益矩不方，<br />
　　此言法度至足，无欠无余，规不可增，矩不可益，非特使人信之，虽质诸鬼神而无疑也。盖圣人之法譬诸身乎，增之则赘，割之则亏。<br />
　　夫以效末传之子孙，唯此可持，或无唯此可持字。唯此可将。<br />
　　效，犹示也，读如效犬、效羊之效。言以示子孙之末裔，立而可持，行而可将，唯此而已。<br />
　　将者养吉，释或作泽者不祥，墠以全牺，<br />
　　纯谓之牺，完谓之栓。<br />
　　正以齐明，齐，或作天，或作文。<br />
　　不草谓之齐#25，不昧谓之明。齐明者，盖祭祀之正也；牺牷则以为副而已。《礼》曰：去庙为桃，去桃为坛，去坛为墠。今此独言墠者，於墠如此，则由坛而上可知也。<br />
　　四时享之，祀以家王，<br />
　　子孙祭祀不辍，所谓祀以家王。<br />
　　以为神享。礼灵之符，藏之宗庙，以尔正诸或作诸侯，<br />
　　为之信符，藏之宗庙，而又以其玺正之，以明后世所当守也。<br />
　　故其后世之保教也全。<br />
　　句。<br />
　　耳目不营，用心不分，不见异物而迁，捐或作指私去毒，或作也。<br />
　　捐己之私，去人之毒。<br />
　　钩此字上有每字。一本钩作均。於内哲，或作哲。<br />
　　智足以及之。<br />
　　固於所守，<br />
　　仁足以守之。<br />
　　更始逾新，<br />
　　周而更始，久而愈新。<br />
　　上元为纪，共承嘉惠，相高不改。亶昭穆，<br />
　　汤不先契，文武不先不窋，鲁跻僖公失是矣。<br />
　　具或作其招士，<br />
　　疑。<br />
　　此先结之#26，后入弗解。<br />
　　先入者定矣，故后入之事弗能解也。<br />
　　此知极之至也。<br />
　　极如纪极之极。<br />
　　庞子曰：愿闻所以不改更始逾新之<br />
　　道。鹖冠子曰：成鸠，所谓得王鈇之传者也。庞子曰：何谓王鈇？鹖冠子曰：王鈇者，非一世之器也。以死遂生，<br />
　　以杀止杀。<br />
　　从中制外之教也。教或为数。后世或作世后成至，孙一灵羽，灵或作虚。理或作理虚羽埋。或作虚村理。符日循，或作修。功弗敢或无敢字败。<br />
　　智者虽工，弗敢败也。<br />
　　奉业究制，执正守内，拙弗敢废。<br />
　　愚者虽拙，弗敢废也。<br />
　　楼□与旱，苏本作楼剒与卑。疑早或为早。以新续故。四时执效，应锢或作铜不骏。<br />
　　疑。<br />
　　后得入庙，惑惑作或爽或作□不嗣，或作副。谓之焚。或作婪。<br />
　　生火甚多，其和焚矣。《列子》曰：焦然肌色，奸黣昏然，五情爽惑。<br />
　　祖命冒世，<br />
　　冒，忝也。世，如世德之世。<br />
　　礼嗣弗引，奉常弗内，<br />
　　弗引，弗引於朝。弗内，弗内於庙。奉常，礼官也。与宗庙之仪有丞，景帝更曰太常。<br />
　　灵不食祀，<br />
　　其鬼不得食祀。<br />
　　家王不举祭，天将降咎，皇神不享。<br />
　　家王越而祭之，则将获罪於天，皇神虽郊不享。皇神，吴天上帝。<br />
　　此所以不改更始逾新之道也。故主无异意，<br />
　　人君爽惑不嗣，其罪如上所云，则继其后者据旧鉴新，岂敢辄异哉。<br />
　　民心不徙，与天合则，<br />
　　句。<br />
　　万年一范，<br />
　　范，如《荀子》范形之范。<br />
　　则近者亲其善，远者慕其德而无已。是以其教不厌，其用不弊，故能畴合四海以为一家，而夷貉万国皆以时朝服致绩，或作续。而莫敢效增或作蹭兔。<br />
　　此言夷貉万国皆以朝服致贡，而不敢辄增，亦不敢免。《法言》曰：被我纯绩，带我金犀。此之谓也。<br />
　　闻者传译来归其义，<br />
　　又其远者。<br />
　　莫能易其俗、移其教，<br />
　　《孟子》所谓：用夏变夷，未闻变於夷者也。<br />
　　故其威立而不犯，流远而不废。此素皇内帝或作端之法，<br />
　　帝者，天号。王者，人称。皇者，天人之总，美大之名。谓之素皇内帝，则又其至者也，盖至人神矣。由是而在下则玄圣外王之道也，由是而在上则素皇内帝之法也。<br />
　　成鸠之所枋以超等，<br />
　　枋，柄也。<br />
　　世世不可夺者也。功日益月长，故能与天地存久。此所以与神明体或作礼正之术也。不待士史或作女苍颉作书，故后世莫能云其咎。<br />
　　士，李官也。太古无法而治，不立士史，不造书契，而至德玄同。使由之者不能知，知之者不能名，尚何议其咎也哉。《传》曰：苍颌作书，鬼夜哭，天雨粟。方是之时，至德衰矣。<br />
　　未闻不与道德究，究字下或有谓字。而能以为善者也。庞子曰：如是古今之道同邪？鹖冠子曰：古者亦我而使之久，众者亦我而使之众耳，何比异哉。彼类善则万世不忘，<br />
　　类，犹聚也。<br />
　　道恶则祸及其身，尚或作有奚怪焉。庞子曰：以今之事观古之道，舟车相通，衣服同采，言语相知，画地守之，不能相犯，殊君异长，不能相使，逆言过耳，兵甲相李，或作履。<br />
　　李，如李官之李。李者，治也。<br />
　　百父母子，且或作其未易领#27。或作顷。<br />
　　言父母暨子至百不易领矣。<br />
　　方若所言，未有离中国之正也。<br />
　　离，附也。言以上所云，方若畴合四海以为一家之言，似违中国之正远矣。<br />
　　丘第之业，<br />
　　第，里第也。<br />
　　域或作或不出着，<br />
　　着，土着也。<br />

                    <br>
                        　　居不连块，<br />
　　毁墙曰块。<br />
　　而曰成鸠氏周阖四海为一家，夷貉夷貉，或作第却。万国莫不来朝，其果情一本情下有可字。一本情作成。乎？<br />
　　此言丘里之间，其业之异如此，又况四海夷貉之远乎。<br />
　　鹖冠子曰：虎或作唐狼杀或作救人，或作下。乌苍从上，演蛾一作蝼蚁。<br />
　　从下聚之。<br />
　　乌，乌乌也。苍，苍蝇也。<br />
　　六者异类，然同时俱至者，何也？所欲同也。由是观之，有人之名，则同人之情耳，何故不可乎？<br />
　　此言四海之情同以为一家，无不可者。<br />
　　天度数之而行，在一不少，在万不众，同如林木，积如仓栗，斗石以陈，升委无失也。<br />
　　委，亦米之数也。《传》曰：少曰委，多曰积。其数未详闻也。《礼》云：出入三积。<br />
　　列或作削地分民，亦尚一也耳，或无耳字。百父或作交母子何能增减？殊君异长又<br />
　　何出入？若能正一，万国同极，德至至下或有制字四海又奚足阖也？庞子曰：果必信然，阴阳消散，三百六十日各反或作及其故，天地局局或作□奚足以疑？<br />
　　局局，狭貌。《孟子》所谓：天之高也，星辰之远也，苟求其故，千岁之日至可坐而致也。<br />
　　圣人高大，内揣深浅远近之理，或作异。使鬼神一失，<br />
　　一失，失其奥也。此言圣人烛理，有以窥之。<br />
　　不复息矣。<br />
　　运而不停。<br />
　　与或作为天地相蔽，<br />
　　蔽天地而不耻。<br />
　　至今尚在，以钲面达行。<br />
　　疑。<br />
　　宜乎哉，成鸠之万八千岁也。<br />
　　夫道者，天地之母，缩而修身，伸以治国，皆可以长久。此广成子之所以千二百年，而成鸠氏之所以万八千岁也。故曰广成子之谓天矣，又曰成鸠氏天。故莫能增其高，尊其灵。<br />
　　得此道者，何辨谁氏所用之国，而天下利耳。<br />
　　用之则是，安辨孰何#28？<br />
　　泰鸿第十<br />
　　泰一者，<br />
　　泰一，天皇大帝也。<br />
　　执大同之制，制，或作利。<br />
　　泰一无所不同，故曰执大同之制。楚人忘弓，未能忘楚；孔子曰：惜哉，其未大也。<br />
　　调泰鸿之气，<br />
　　泰一，含元气者，故曰调泰鸿之气。鸿蒙，元气也。泰鸿，元气之始也。<br />
　　正神明之位者也。<br />
　　《南华》所谓：天尊地卑，神明之位。<br />
　　故九皇受傅，<br />
　　受教於傅。<br />
　　以索其然之所生。傅谓之得天之解，或作天然之解。<br />
　　不与法缚，不求法脱。<br />
　　傅谓之得天地之所始。<br />
　　生天生地。<br />
　　傅谓之道，得道之常。<br />
　　不妄曰常。<br />
　　傅谓之圣人，圣人之道，与神明相得，故曰道德。<br />
　　德者，得此者也。<br />
　　郄始穷初，<br />
　　郄者，开也。有初然后有始。《列子》曰：太易者，未见气也。太初者，气之始也。太始者，形之始也。太素者，质之始也。太一至矣，其地盖处太易、太素之间，故曰郄始穷初。<br />
　　得齐之所出，<br />
　　帝出乎震，齐乎巽。而太一者郄始穷初，得齐之所出，故能北辨而南，与万物相见。<br />
　　九皇殊制而政莫不效焉，故曰泰一。<br />
　　泰一者，无适而非一也，故九皇殊制而不能二也焉#29。<br />
　　泰皇问泰一曰：天、地、人事三者，孰急？<br />
　　泰皇，盖九皇之长也。<br />
　　泰一曰：爱精、养神、内端者，所以希天。<br />
　　内直者，与天为徒。<br />
　　天也者，神明之所根也，醇化四时，陶涎无形，<br />
　　埏，和土也。<br />
　　刻镂未萌，<br />
　　木曰刻，金曰镂。凡此亦皆自然也，夫岂物刻而雕之？<br />
　　离文或作父将或作特然者也。<br />
　　离，华离也。天道造始而地事终之，故其言如此。<br />
　　地者，承天之演，备载以宁者也。吾将告汝神明之极，天、地、人事三者复一也。立置臣义，<br />
　　此将从体起用，和同天人之际，使之无间，故先建立君臣之义。<br />
　　所陈四则#30，<br />
　　四则，即上所云傅谓之得天之解、傅谓之得天地之所始、傅谓之得道之常、傅谓之圣人。<br />
　　散以八风，<br />
　　东方曰明庶风，西方曰阊阖风，西南曰凉风，东北曰融风之类。散谓散上四则，他皆放此。<br />
　　揆以六合，<br />
　　揆，言总之六合之内也。<br />
　　事以四时，写以八极，<br />
　　写，言放之八极之外也。<br />
　　照以三光，牧或作收以刑德，调以五音，正以六律，分以度数，表以五色，改以二气，<br />
　　亭之以温凉，毒之以寒暑。<br />
　　致以南北，<br />
　　南北谓日。<br />
　　齐以晦望，<br />
　　晦望谓月。<br />
　　受以明历。或作历。<br />
　　历，谓日月星辰。盖四则至矣，而其道无乎不在，在此为此，在彼为彼。故八风得以散，六合得以揆，四时得以事，八极得以写，三光得以照，五音得以调，六律得以正，刑德得以牧，度数得以分，五色得以表，二气得以改，南北得以致，晦望得以齐，明历得以受。然则，道之所在，於彼乎？於此乎？其亦无所不在乎？故曰：天、地、人事三者复一也。<br />
　　日信出信入，南北有极，度之稽也。<br />
　　此申致以南北之义。冬至日在牵牛，夏至日在东井，其长短有度。<br />
　　月信死信生，进退有常，数之稽也。<br />
　　此申齐以晦望之义。三五而盈，三五而阙，其损益有数。<br />
　　列星不乱其行，代而或作以不干，位之稽也。<br />
　　此申受以明历之义。五位二十八舍，各有常次。<br />
　　天明三以定一，<br />
　　义见下文。<br />
　　则万物莫不至矣#31。或作以。<br />
　　三时生长，一时煞刑，四时而定，天地尽矣。<br />
　　此言方其生长则三，不后於一。方其投刑则一，不后於三。以明三极之道，莫知其孰急也。<br />
　　夫物之始也倾倾，或作鸿鸿。<br />
　　倾倾，未正之貌。<br />
　　至其有也录录，<br />
　　未能技於常流之中，故曰录录。<br />
　　至其成形端端王王，<br />
　　端端，倾倾之反。王王，录录之反。<br />
　　勿或作物损勿益，幼少随足，<br />
　　各随其性而足，无事於老。<br />
　　以从师俗。<br />
　　仰以从於师，俯以从於俗。<br />
　　毋易天生，毋散天朴。自若则清，动之则浊。<br />
　　人心譬如盘水，莫动则平，不挠则清；微风过之，则不可以得大形之正矣。<br />
　　神圣践承翼之位，<br />
　　承翼之位，盖天位也。前后曰承，左右曰翼也。<br />
　　以与神皇合德；<br />
　　五精之帝谓之神后，则神皇盖吴天也。<br />
　　按图正端，以至无或作天极。两治或作祭四致。<br />
　　两治，上下察也。四致，普遍四方也。<br />
　　间以止或作上息。<br />
　　随缘赴感，无所不周，如上所谓，可谓至矣。然而动息则静，语息则嘿，岂常离此寂然之地哉？<br />
　　归时离气，以成万业。<br />
　　离，附也。取譬言之，借如五精之帝#32，其道各遍五方，而太吴司春，少吴司秋者，所以归时离气，以成万业也。<br />
　　一来一往，视衡恒仰。<br />
　　彼来此往而恒仰视车之衡，所以同乎人也。《礼》曰：国君绥视，大夫衡视。又曰：执天子之器则上衡，国君则平衡，大夫绥之。或曰：衡如权衡之衡。衡之低仰应物而已，何所容其心哉。<br />
　　五官六府，分之有道。无钩无绳，浑沌不分。<br />
　　曲者不以钩，直者不以绳，而浑沌全矣。故曰：擢六律，塞师旷之耳；散五采，胶离朱之目；毁绝钩绳，俪工倕之指，而天下人始合其朴矣。<br />
　　大象不成，事无经法。精神相薄，乃伤百族。<br />
　　此明浑沌之不可判也。盖伪生真死而浑沌判矣，则精神相战，百族为之不宁。《南华》曰：上倍日月之明，下烁山川之神。盖谓是乎？<br />
　　偷气相或为祖时，后功可立。<br />
　　盗阴阳之和以载其形，而还以相时。<br />
　　先定其利，待物自至，<br />
　　不迎。<br />
　　素次以法。物至辄合法者，天地之正器也。用法不正，玄德不成。<br />
　　所谓：乱天之经，逆物之情，玄天弗成。<br />
　　上圣者，与天地接，<br />
　　句。<br />
　　结六或作交连而不解者也，<br />
　　六连，六合也。《老子》曰：善结者无绳，约而不可解。<br />
　　是故有道。南面执政，以卫神明，左右前后，静侍或无侍字中央。<br />
　　此言君无为也，而臣亦无为。<br />
　　开原流洋，<br />
　　洋，若今海之有洋也。<br />
　　精微往来、倾倾绳绳，或作鸿鶁绳绳。<br />
　　倾倾，侧貌。绳绳，正貌。<br />
　　内持以维，外纽以纲或作经，行以理埶或作执，纪以终始，同一殊职，<br />
　　联之使同，统之使一。<br />
　　立为明官五范。<br />
　　五范，五音也。义见下文。<br />
　　四时各以类相从#33，昧或作味玄生色，<br />
　　春夏之华，发於玄冬。<br />
　　音声相衡。<br />
　　衡，平也。<br />
　　东方者，万物立止焉，或作东方生物图揭立止焉。<br />
　　止，犹植也。<br />
　　故调以征。南方者，万物华羽焉，故调以羽。西方者，万物成章焉，故调以商。北方者，万物录藏焉，故调以角。<br />
　　征属南方，而今此言於东方者，以调东方而已，非谓分配东方也。下皆放此。<br />
　　中央者，太一之位，<br />
　　北极，天地之中，而其一明者，太一之座。<br />
　　百神仰制焉，故调以宫。道以为先，<br />
　　夫道至矣，而更推以为先。《记》曰：夫礼，必本於太一，分而为天地，转而为阴阳。<br />
　　举载神明，华天上扬，或作华物天上。<br />
　　疑此乐章之名，盖若《皇华》、《析扬》也。<br />
　　本出黄锺，所始为东方；万物唯隆。以木华物，天下尽木也，使居东方，主春。以火照物，天下尽火也，使居南方，主夏。以金割物，天下尽金也，使居西方，主秋。以水沉物，天下尽水也，使居北方，主冬。土为大都，天下尽土也，使居中央，守地。天下尽人也，以天子为正。<br />
　　此言太一司天而分任五方，又以天子治之。<br />
　　调其气，<br />
　　调其五行之气。木温、金清之类#35。<br />
　　和其味，<br />
　　和其五行之味。水咸、火苦之类。<br />
　　听其声，<br />
　　火焦、金杀之类。<br />
　　正其形，<br />
　　木圆、土方之类。<br />
　　迭往观今，或作令。故业可循或作修也。<br />
　　天下一致，来不异古，往不异今，却而观之，则其业可循。《近迭》篇曰：师未发轫而兵可迭也。盖前却曰迭。<br />
　　首尾易面，或作向#36。<br />
　　春夏先，秋冬后，其方各有向焉，何可易也。<br />
　　地理离经，<br />
　　天之首尾易向，则地理亦失其经。<br />
　　夺爱令乱。<br />
　　夺其所欲而乱。盖天序易於上，地理离於下，则人其有不乱者乎？<br />
　　上灭天文，理不可知，<br />
　　天文灭矣，地理安可知也。故曰：文理相明者也。<br />
　　神明失。或作夫。从或作徒文域作父理者，相明者也。色味者，相度者也。藻华者，相成者也。<br />
　　对质曰藻，对实曰华。藻，文也。藻如草之藻，华如木之华。<br />
　　众者，我而众之，故可以一范请也。<br />
　　请，如请益之请。盖众者自我而千万，则其一之亦在我矣。请以一范，无不可者。<br />
　　顺爱之政，殊类相或作未通；<br />
　　《列子》曰：虎之与人异类而媚养己者，顺也。<br />
　　逆爱之政，同类相亡。<br />
　　《传》曰：焉知父子不为豺狼。<br />
　　故圣人立天为父，建地为母，范或作危者非务使云必同，知一期或作明以使一人也。泛错之天地之间，而人人被其和。或作人被其和。<br />
　　此言圣人盖知一期以使一人，而惟是心焉。泛错之天地之间，而人人被其和也，非务使之必同。故曰：一人之情，千万人之情是也。<br />
　　和也者，无形而有味者也。<br />
　　和者，道也。盖道无形而有味。<br />
　　同和者，仁也。<br />
　　与道同和。<br />
　　相容或作密者，义也。<br />
　　与道相容者，义也。盖不道则义不能容，不义则道不能容。<br />
　　仁义者，所乐同或作自名或作召也。能同或作因所乐，无形内政，<br />
　　此言能同仁义之乐，则政法虽有而真空内之。盖所谓真空者，无不碍有故也。<br />
　　故圣知神方，调於无形，而物莫不从。天，受藻华以为神明之根者也。<br />
　　天受道之英华，以生神明。《列子》曰：清轻者上为天，重浊者下为地。<br />
　　地，受时或作得以为万物原者也。<br />
　　地者，受天之时以产万物。<br />
　　神圣，详或作祥理、或无详理二字，作庠恶。<br />
　　深契於理。<br />
　　恶离制命之柄、制命之柄或无离字。<br />
　　《老子》所谓：鱼不可脱於渊，利器不可以示人。<br />
　　敛散华精以慰地责或作箦#37天者也。<br />
　　此言神圣契理而有以制命，则齑粉万物而不为戾，虽以慰地责天，可也。昔者老子上毁五帝、通及三皇，而西域之学有喝佛骂祖者，岂近是' 乎？<br />
　　调味、章色、正声，以定天、地、人事三者，毕此矣。<br />
　　其道如上所谓，则天、地、人事岂有出於此乎？<br />
　　泰录第十一<br />
　　入论泰鸿之内，出观神明之外，定制泰一之衷，<br />
　　衷之言，中也。无所出入为定。<br />
　　以为物稽。<br />
　　入而论泰鸿之内，出而观神明之外，定而制泰一之衷，便物取稽焉。<br />
　　天有九鸿，<br />
　　《拾遗记》曰：望三壶如聚米，视八鸿若萦带。说者以为：八鸿，八方之名。鸿，鸿大也。然则九鸿盖九围欤？<br />
　　地有九州，<br />
　　此即邹子所谓九州，盖非禹别者也。<br />
　　泰一之道，九皇之傅，请成於泰始之末。<br />
　　泰一之道至矣，故上篇云：九皇受傅，以索其然之所生。而今此又言其傅尝请成於泰始，盖非泰始莫足以知焉。其曰末者，言顺下风而请也。<br />
　　见不或无不字详事於名理之外，<br />
　　此言才见其事之略而已，更当要其会归。故下文云。<br />
　　范无形，尝无味，以要名理之所会。范者，味之正也。<br />
　　范者，形也。正，如覆怨其正之正。盖形受养於味者也。<br />
　　味者，气之父母也。<br />
　　气不足，补之以精。精不足，补之以味。<br />

                    <br>
                        　　精或作清微者，天地之始或作所治也。<br />
　　言形、言味而又言此者，盖将要名理之所会，又当致此三者也。<br />
　　不或无不字见形脔而天下归美焉，<br />
　　脔，肉也。<br />
　　名尸神明者，大道是或作正也。夫错行合意，扶义本仁，或作收。积顺之所成，先圣之所生也。行其道者有其名，为其事者有其功。<br />
　　此言仁义之治，故行其道者有其名，为其事者有其功。若夫圣人无名，神人无功，乘於道德而游乎万物之上，则岂局於仁义之域哉。故下文云。<br />
　　故天地成於元或作无气，万物乘於天地，<br />
　　元气，太虚也。太虚含天地，天地含万物，故其言如此。<br />
　　神圣乘或作秉於道德，<br />
　　《南华》所谓无訾无誉、一龙一蛇者也。<br />
　　以究其理。<br />
　　或云：万物乘於圣，秉於道德，以救其圣神#38，以究天地万物之理。<br />
　　若上圣皇天者，先圣之所倚威立有命也。<br />
　　尧、舜、三代诰命未尝不称天者，盖以倚威立命而已。若夫致治之自，则岂可以取赖於天哉？是在我者也。此纣之矫诬上帝而无益於乱。故下文云。<br />
　　故致治之自在己者也。招高者高，招庳者库。<br />
　　此言治之污隆，顾我所以招之如何。未有囿於管、晏之卑，而可以招尧、舜之高者也。<br />
　　故成形而不变者，度也；未离己而在彼者，狎沤也#39。<br />
　　如狎沤者，心动於内则沤乌舞而不下，此未离己而在彼者也。<br />
　　陈体立节，万世不易，天地之位也。分物纪或作他名，文理明#40别，神圣之齐也。<br />
　　齐，如齐量之齐。<br />
　　法天居地，去方错圆，或作督。<br />
　　方以智则滞，圆而神则通。<br />
　　神圣之鉴也。象说名物，<br />
　　拟之者，象也。议之者，说也。<br />
　　成功遂事，隐彰不相离，<br />
　　神圣之教，不即不离，而至妙之所会者更粗，至高之所适者反下。隐显岂相离哉。<br />
　　神圣之教也。<br />
　　天一位，地一位，圣人参於两间以齐。齐之而以彼鉴此，以此教彼，则天下之理得矣。然后万物各遂其生。故下文云。<br />
　　故流分而神生，<br />
　　流分，谓水也。天一生水，其於物为精。精聚而后神从之。<br />
　　动登而明生，<br />
　　动登，谓火也。地二生火，其於物为神。神会而后识从之。<br />
　　明见而形成，形成而功存。故文者，所以分物也；理者，所以纪或作地名也。天地者，同事而异域者也。<br />
　　天域於上，地域於下。<br />
　　无规圆者，天之文也。无矩方者，地之理也。天循文以动，地循理以作者也。二端或作圣端者、神之法也。<br />
　　神明之法，如是而已。<br />
　　神圣之人后或作命，先天地而尊者也。后天地生，然知天地之始；先天地亡，然知天地之终。道包之；故能知度之；<br />
　　其道围乎天地之外，故知能知之，义能度之。<br />
　　尊重焉，故能改动或无动字之；<br />
　　拔阴阳，移寒暑。<br />
　　敏或作数明焉，故能制断之。敏，或为数。精神者，物之贵大者也；<br />
　　精神之外，皆其绪余土直者也。<br />
　　内圣者，<br />
　　或作圣内。<br />
　　精神之原也。<br />
　　外王者乃其绪余土直，则内圣者精神之原也。<br />
　　莫贵焉，故靡不仰制焉。制者，所以卫精、擢神、致气也。<br />
　　精欲啬，神欲养，气欲专，故其辞如此。擢者，秀拔之辞。<br />
　　幽则不泄，蕳或作闻则不烦，不烦则精明达，<br />
　　明太用则昏，精太用则竭。<br />
　　故能役贤能，使神明，<br />
　　无为也，故能用天下而有余。<br />
　　百化随而变，终始从而豫。<br />
　　豫，暇豫也。<br />
　　神明者，积精微全粹之所成也。圣道神方，或作万。要之极也。<br />
　　要其会归，至於此而极矣。<br />
　　帝制神化，治之期也。<br />
　　至矣，尽矣，不可以有加矣。<br />
　　故师或无师字为君而学为臣，<br />
　　教者为君，学者为臣。<br />
　　上贤为天子，次贤为三公，高为诸侯。<br />
　　高者以为诸侯。<br />
　　易姓而王，不以祖或作礼籍为君者，欲同一善之安也。<br />
　　尧授舜，舜#41授禹，用此道也。<br />
　　彼天地动作於胸中，然后事成於外；万物出入焉，然后或作然同生物无害。<br />
　　圣人心外无法而气合於神，神合於无。天地之大，万物之多，动作出入反在於胸中，则事岂有不成，物岂有不利哉？<br />
　　闿阖四时，引移阴阳，怨没澄物，<br />
　　疑。<br />
　　天下以为自然，<br />
　　百姓谓我自然是也。<br />
　　此神圣之所以绝众也。<br />
　　子贡曰：仲尼，天也，不可阶而升也。<br />
　　圣原神文，有验而不可见者也。<br />
　　有情有性，无为无形。<br />
　　故过人可见、绝人未远也，<br />
　　《南华》曰：南行者至於郢，北面而不见冥山，是何也？则去之远矣。<br />
　　神明所以类合者也。故神明锢结其弦，<br />
　　纮者，取譬於冠。而锢结云者，以明无危堕之患也。<br />
　　类类生成，用一不穷。或作用不穷一。<br />
　　所谓仲尼神明也，小以成小，大以成大，至於山、川、乌、兽、草、木，裕如也。<br />
　　影则随形，响则或作明应声，故形、声者，天地之师也。<br />
　　随而应之，故曰师也。<br />
　　四时之功，阴阳不能独为也。圣王者，不失本末，故神明终始焉。<br />
　　辅相导阴阳终始四时之功。<br />
　　卒令八风三光之变，经或作缠气不常之故，孰不韶请或作诸都或作鄙理焉。<br />
　　都之为言，总也，读如都鄙之都。此言人保圣人，故阴阳失和，诏而请之，使总理焉。虽然，大乱之本，实始於此。此庚桑楚所以不释於老聃之言。故下文云。<br />
　　故神灵威明上变光，<br />
　　老聃所谓上悖日月之明。<br />
　　疾徐缓急中动气，<br />
　　老聃所谓中堕四时之施。<br />
　　煞伤毁祸下在地。或作征下在地。<br />
　　老聃所谓下烁山川之精。<br />
　　故天地阴阳之受命，取象於神明之效，既已见矣。<br />
　　其效如上所谓，亦已见矣。虽然，岂遂可以无圣人之治哉？故下文云。<br />
　　天者，气之所总出也；<br />
　　所谓虹霓也，霜露也，风雨也，积气之成乎天者也。<br />
　　地者，理之必然或作理然之必也。<br />
　　无可无不可者，天道也。地道则取必焉。<br />
　　故圣人者，出之於天，<br />
　　其道常出於天。<br />
　　收之於地。<br />
　　不肯出於地也。<br />
　　在天地若阴阳或无阳字者#42，杜燥湿以法义，与时迁焉。或无焉字。<br />
　　若阴者以法义杜燥，若阳者以法义杜湿。度万云：神湿则天不生水，形燥则地不生火。<br />
　　三者#43，圣人或无人字存则治、亡则乱者，天失其文，地失其理也。以是或作文知先灵，<br />
　　先灵，先王之灵。<br />
　　王百神者，上德执大道。凡此者，物之长也。及或作乃至乎祖籍之世代继之君，身虽不贤，然南面称寡犹不果亡者，其能受教乎有道之士者也。不然而能守宗庙存国家者，未之有也。<br />
　　鹖冠子卷中竟<br />
　　#1《四库》本案：『一本音下缺一字；又，声上多一「故」字疑悮』。<br />
　　#2『燥』，《道藏》本原作『屎』，误。今据文义及《四库》本改。<br />
　　#3『伣』，《四库》本百子本作『视』，是。<br />
　　#4此句《四库》本作『一本元缺，一本字或作知，或作如』，并案：『一本元缺以下十三字，与正文不相应；疑当在下文「知无道」知字之下，而错悮於此。今姑仍之』。<br />
　　#5『纽』，《四库》本作『组』。注文同此。<br />
　　#6『执』，《四库》本作『孰』，并案：『一本作执，非』。<br />
　　#7『执』，《四库》本作『孰』，并案：『一本作执，非』。<br />
　　#8『立官』，《四库》本作『主官』。<br />
　　#9『平治』，《四库》本作『平法』。<br />
　　#10《道藏》本原脱『一本』。今据《四库》本补。<br />
　　#11『王』，《四库》本作『主』。<br />
　　#12《道藏》本原缺『司』字。今据《四库》本补。<br />
　　#13『后王』《道藏》本原作『后二』，误。今据后文及《四库》本改。<br />
　　#14『及』，《道藏》本原作『反』，误。今据文义及《四库》本改。<br />
　　#15『远乎近』，《四库》本作『远之近』。<br />
　　#16『提』，《道藏》本原作『是』，今据文义及《四库》本改。<br />
　　#17『普遍』《四库》本作『善徧』。<br />
　　#18《四库》本案：『一本无掩字』。<br />
　　#19『往』，《四库》本作『狂』。<br />
　　#20『远臼』，《四库》本作『远白』。<br />
　　#21『族』，《四库》本作『疾』。<br />
　　#22『提』，《四库》本作『□』。注文同此。<br />
　　#23『申正』，《四库》本作『中正』。<br />
　　#24『各』，《四库》本作『名』。<br />
　　#25『草』《四库》本作『莫』。<br />
　　#26《四库》本无『此』字。<br />
　　#27《四库》本案：『一本「且」作「旦」』。<br />
　　#28『孰』，《四库》本作『谁』。<br />
　　#29《四库》本案：『一本「也」下有「焉」字，误』。<br />
　　#30『陈』，《四库》本作『谓』。<br />
　　#31《道藏》本原缺『至』字。今据《四库》本补。<br />
　　#32『帝』，《四库》本作『指』。<br />
　　#33《道藏》本原缺『时各』二字。今据《四库》本补。<br />
　　#34《道藏》本原缺『东方』二字。今据《四库》本补。<br />
　　#35『温』，《四库》本作『蕴』。<br />
　　#36『向』，《四库》本作『白』。<br />
　　#37『箦』，《四库》本作『贵』。<br />
　　#38《道藏》本原缺『神』字。今据《四库》本补。<br />
　　#39《道藏》本原缺『狎沤』二字。今据《四库》本补。<br />
　　#40『理』，《四库》本作『圣』。<br />
　　#41《道藏》本原脱『舜』字。今据文义及《四库》本补。<br />
　　#42《道藏》本原缺『天地』二字。今据《四库》本补。<br />
　　#43『三』，《四库》本作『二』。<br />
　　鹖冠子卷下<br />
　　陆佃解<br />
　　世兵第十二<br />
　　道有度数，故神明可交或作效也。<br />
　　《易》曰：始作八卦，以通神明之德。<br />
　　物有相胜，故水火可用也。东西南北，故形名可信也。<br />
　　有方矣，然后形名着焉。<br />
　　五帝在前，三王在后，上德已衰矣，兵知俱起。黄帝百战，<br />
　　百战之数未尽闻也。盖与炎帝战於阪泉之野三，与蚩尤战於涿鹿之野七十二，此其大略也。<br />
　　蚩尤七十二，或云无二字。尧伐有唐，<br />
　　《传》云：尧佐帝挚，受封於唐，二十而登帝位。今此云尧伐有唐，未详闻也。伐或作代。<br />
　　禹服或作伐有苗，天不变其常，地不易其则，阴阳不乱其气，生死不俛其位，三光不改其用，神明不徙其法，<br />
　　善用兵者，其道如此。<br />
　　得失不两张，成败不两立。所谓贤不肖者，古今一也。君子不惰，真人不怠#1，<br />
　　怠然后解，解然后堕，故君子言堕，真人言怠。《礼》云：三日不怠，三月不解#2。<br />
　　无见久贫贱。则据简之伊尹酒保、<br />
　　保，佣保也。<br />
　　太公屠牛、<br />
　　《传》曰：太公少贫，卖浆，值天凉；屠牛卖肉，值天热而肉败。<br />
　　管子作革或作草，百里奚官奴，<br />
　　百里奚，虞人也。虞亡，晋主辱之，以胜穆姬，而饭牛於秦，岂此所谓官奴者乎？<br />
　　海内荒乱，立为世师，莫不天地善谋。日月不息，乃成四时，精习象神，<br />
　　《南华》曰：铁成见者惊犹鬼神。岂谓是乎？<br />
　　孰谓能之？<br />
　　言非不学而能也。<br />
　　素成其用，先知其故。<br />
　　所谓始乎故，长乎性，成乎命。<br />
　　汤能以七十里放桀，武王以百里伐纣，知一不烦，<br />
　　知一则简。<br />
　　千方万曲，所杂齐同，<br />
　　会之有元，故不能异也。<br />
　　胜道不一，<br />
　　制胜之道，夫岂一端而已。<br />
　　知者计全，<br />
　　战必胜，攻必取。<br />
　　明将不倍时而弃利，勇士不怯死而灭名#3。欲踰至德之美者，其虑不与俗同。<br />
　　徇俗则病佣，欲踰至德之美难矣。<br />
　　欲验九天之高者，行不径或作经请。<br />
　　安可以问涂而至也。九天具见《鸿烈真经》。盖若南方曰朱天，北方曰玄天，中央曰钧天之类。<br />
　　是以忠臣不先其身而后其君，寒心孤立，悬命将军，野战则国弊民罢，城守则食人灼骸，或作火体。<br />
　　易子而食，析骸而炊。<br />
　　计失，其国削主困，为天下笑。持国计者，可以无详乎？固有过计，有尝或作赏试。<br />
　　尝试失之疏#4，遇计失之细，事贵取中而已，明此所当审也。<br />
　　是以曹沬为鲁将，与齐三战而亡地千里。使曹子计不顾后，刎颈而死，则不免为败军擒将。曹子以为，败军擒将非勇也，国削名灭非智也，身死君危非忠也。夫死人之事者，不能续人之寿，故退与鲁君计。桓#5公合诸侯，曹子以一剑之任劫桓#6公墠位之上，颜色不变，辞气不悖，三战之所亡一旦而反，天下震动，四邻惊骇，名传后世。扶杖於小愧者，大功不成，故曹子去忿悁之心，立终身之功，弃细忿之愧，立累世之名。故曹子为知时，鲁君为知人。剧辛为燕将，与赵战，军败；剧辛自刭，燕以失五城。自贼以为祸门，身死以危其君，名实俱灭，是谓失，此不还人之计也，<br />
　　言其计画无后之尔。<br />
　　非过材之莿也。<br />
　　此言贤者城#7重其死。虽然，曹沬之事适遭管仲，不欲愈一小快而以齐信於诸侯，枚能成其名也。若夫李陵之降，欲以报汉而卒族妻母，陇西之士用为耻焉。则沬之劫政岂可以为常哉？矧又霸者之事也。至於王德之人#8，诚信素明，则将无与鲁地而诛沬矣，何足贵乎？<br />
　　夫得道者务无大失，凡人者务有小善，小善积则#9多恶、欲多恶则不积德#10，不积则多难#11，或云多恶则多难，无则不下五字。多难则浊，浊则无知；多欲则不博，不博则多忧，多忧则浊，浊则无知。欲恶者，知之所昏也。夫强不能者僇，<br />
　　僇之言辱#12。<br />
　　是剧辛能绝而燕王不知人也。昔善战者，举兵相从，陈以五行，战以五音，指天之极，与神同方，类类生成，用一不穷，明者为法，微道是行，齐过进退，<br />

                    <br>
                        　　齐，不过也。<br />
　　参之天地，出实触虚，<br />
　　吴奔东南，亚夫使备西北，盖知此矣。<br />
　　禽将破军，发如镞或作鍭矢，动如雷霆，暴疾梼虚，殷若坏墙，<br />
　　殷，坏声也。<br />
　　执急节短，<br />
　　《孙子兵法》曰：其执险，其节短。<br />
　　用不缦缦，避我所死，就吾所生，趋吾所时，援或作授吾所胜，故士不折北，兵不困穷。得此道者，驱用市人，乘流以逝，或作游。与道翱翔。翱翔授取，锢据或作豫坚守；呼吸镇一作推，或作损移，<br />
　　镇，不移也。<br />
　　与时更为。一先一后，音律相奏；或作奉。一右一左，道无不可。受数於天，定位於地，成名於人。彼时之至，安可复还？或作复还至。<br />
　　复，反复也。还，回还也。<br />
　　安可控搏#13？<br />
　　控，引也。搏，持也。复还言不可御，控搏言不可止。<br />
　　天地不倚，错以待能。度数相使，阴阳相攻，死生相摄，气威相灭，虚实相因，得失浮或作得失相浮县。<br />
　　浮县，言无定也。<br />
　　兵以势胜，<br />
　　兵法曰：如转圆石於千仞之山者，势也。<br />
　　时不常使，蚤晚绌赢，反相殖生。变化无穷，何可胜言？水激则旱，矢激则远，精神回薄，振荡相转，迟速有命，<br />
　　有命，一作言息，又作止息。<br />
　　必中三伍#14。合散消息，孰识其时？至人遗物，遗物，或作不遗。独或作动与道俱，纵驱委命，与时往来。盛衰死生，孰识其期？俨然至湛，孰知其尤？祸乎福之所倚，福乎祸之所伏，祸与福如纠纆。<br />
　　此言祸福相为表裹，执如索绹纆索也。三合曰纠。<br />
　　浑沌错纷，其状若一，交解形状，孰知其则？芴芒无貌，<br />
　　貌，或为根。<br />
　　唯圣人而后决其意，或作能决其意。斡流迁徙，固无休息。<br />
　　小休曰息。<br />
　　终则有始，孰知其极？一目之罗，不可以得雀，<br />
　　太疏#15故也。<br />
　　笼中之乌，空窥不出。<br />
　　太密故也。<br />
　　众人唯唯，安定祸福？忧喜聚门，吉凶同域，<br />
　　庆者在堂，吊者在门。<br />
　　失反为得，成反为败。吴大兵强，夫差以困；越栖会稽，勾践霸世。达人大观，乃见其可。可，或作苛。椭枋一术，奚足以游？<br />
　　椭，读如隋銎之隋。枋，读如方变之方。夫天下之事，百出要以百变应之。而今隋方一术，则岂足游於变通之会哉？<br />
　　往古来今，事孰无邮？<br />
　　邮，置邮也。行者过之而巳，故事之过者为邮。<br />
　　舜有不孝，尧有不慈，文王桎桔，管仲拘囚。坱轧□垠，□垠，或作葬云。孰□得之？<br />
　　此言大钧播物，坱轧无垠，皆在垆□之内，孰□得之。<br />
　　至得无私，泛泛乎若不系之舟，<br />
　　任之而已。<br />
　　能者以济，不能者以覆。天不可与谋，地不可与虑。圣人捐物，从理与舍。众人域域，<br />
　　域域，浅狭之貌。<br />
　　迫於嗜欲。小知立趋，好恶自惧。夸者死权，自贵矜容。一本自矜容下云徇名终身谋奈，无列士以下两句。<br />
　　《诗》曰：垂带悸兮是也。<br />
　　列士徇名，贪夫徇财。<br />
　　以身逐物曰徇。<br />
　　至博不给，给，或作结。<br />
　　统之无要，则虽博乃更不给。何则？至道常约故也。<br />
　　知时何羞？<br />
　　不愧不作。<br />
　　不肖系系，或作敷俗，贤争於时，<br />
　　知也者，争之器也。名也者，相轧也。<br />
　　细故袈一本袃作袭，蒯作葪蒯，<br />
　　蒯，犹芥也。袃芥，剌鲠也。<br />
　　奚足以疑？事成欲得，又奚足夸？<br />
　　此言如意与不，无足欣戚。<br />
　　千言万说，卒赏谓何？<br />
　　此言理尽於上而彼之繁言虽累千万，犹当赏此。<br />
　　勾践不官，<br />
　　勾践尝臣於吴。<br />
　　二国不定；文王不幽，<br />
　　幽於美里。<br />
　　武王不正；或作武王不执正。管仲不羞辱，名不与大贤，功不得与三王#16，钲面备矣。<br />
　　备知第十三<br />
　　天高而可知，地大而可宰。万物安之？人情安取？伯夷、叔齐能无盗，而不能使人不意己。<br />
　　横逆岂可必哉？<br />
　　申徒狄<br />
　　殷之末世枯槁者也。<br />
　　以为世涵浊不可居，故负石自投於河，不知水中之乱有逾甚者。德之盛，山无径迹，泽无桥梁，不相往来，舟车不通。何者？其民犹赤子也，<br />
　　《老子》曰：含德之厚，比於赤子。<br />
　　男曰赤子，女曰婴儿。<br />
　　有知者不以相欺役也，有力者不以相臣主也。是以鸟鹊之巢可俯而窥也，伶，麋鹿群居可从而系也。<br />
　　乌鹊性猜瞿，麋庇性惊决，放此主言之。<br />
　　至世之衰，父子相图，兄弟相疑。<br />
　　夫父子，天性也；兄弟，天伦也。恩信素足，非自外至。故跟市人之足则辞以脱悞，兄则以妪，大亲而已矣。令德下衰而至於父子相犹、兄弟相□者，岂其性固异於古也哉？盖治之之过也。<br />
　　何者？其化薄而出於相以有为也。<br />
　　此言不能相与於无相与#17，相为於无相为，故其弊至此。郭象曰：夫体天地、冥变化者，虽手足异任、五藏殊管，未尝相与而百节同和，斯相与於无相与也；未尝相为而表裹俱济，斯相为於无相为也。若乃役其心志以恤手足，运其殷肱以营五藏，则相营愈笃而内外愈困矣。盖知此也。<br />
　　故为者败之，治者乱之，败则傰，<br />
　　傰，党也。<br />
　　乱则阿，阿则理废，佣则义不立。尧传舜以天下，故好义者以为尧智，其好利者以为尧愚。汤、武放弒利其子，好义者以为无道，<br />
　　此言何谓也？若予所学则唯好义者以为有道。<br />
　　而好利之人以为贤。为或无为字彼世不传贤，故有放君。君好傰阿，故有弒主。夫放弒之所加，亡国之所在，吾未见便乐或作见其便乐而安处之者也。夫处危以妄安，循哀以损乐，是故国有无服之丧、无军之兵，可以先见也。是故箕子逃<br />
　　逃，逃祸也，非谓逃而去之。孔子曰：微子去之，箕子为之奴。<br />
　　而搏裘牧#18，<br />
　　《宋世家》曰：南宫万杀愍公于蒙泽，大夫裘牧闻之，以兵造公门，万搏牧，牧齿着门死。即其事也。<br />
　　商容拘而蹇叔哭。<br />
　　蹇叔，秦臣也。穆公袭郑，蹇叔哭之。<br />
　　昔之登高者，下人代之□，或作殪。<br />
　　□，怖也。<br />
　　手足为之汗出，<br />
　　怖故为之汗濡。<br />
　　而上人或无人字乃始抟折枝而趋操木#19，<br />
　　言傍观者为之惊惧，而登高之人虽危莫知焉，乃始抟而折枝，趋而操木。<br />
　　止之者僇，<br />
　　止之使勿尔者，覆受僇焉。凡此以况处危忘安，而谏者蒙辱之义。<br />
　　是故天下寒心而人主孤立。今世之处侧者皆乱臣也，其智足以使主不达，其言足以滑政，其朋党足以相育於利害。昔汤用伊尹，周用太公，秦用百里，<br />
　　百里奚也。<br />
　　楚用申麃，<br />
　　申包胥也。<br />
　　齐用管子，此数大夫之所以高世者，皆亡国之忠臣所以死也。<br />
　　此言古之人其才一也，或以高世，由亦或以死者#20，所遇之君异也。<br />
　　是观之#21，非其智能难与也，乃其时命者不可及也。<br />
　　此言伊、吕、申、管之才，人非莫及也，而箕、裘之徒卒以杀辱者，无其时命故也。<br />
　　唯无如是，<br />
　　无其时命。<br />
　　时有所至而求，或作袁，又或作表。<br />
　　有君无臣，故虽时有所至而上求焉。<br />
　　时有所至而辞，<br />
　　有臣无君，故虽时有所至而下辞焉。<br />
　　命有所至而阖，或作合。<br />
　　阖，犹辞也。<br />
　　命有所至而辟。或作阙。<br />
　　辟，犹求也。<br />
　　贤不必得时也，不肖不必失命也，是故贤者守时而不肖者守命。<br />
　　守命，犹委命也。<br />
　　今世非无舜之行也，不知尧之故也；非无汤、武之事也，不知伊尹、太公之故也。费仲、恶来得辛纣之利，而不知武王之伐之也；比干、子胥好忠谏，而不知其主之煞之也。费仲、恶来者可谓知心矣，而不知事；比干、子胥者可谓知事矣，而不知心。圣人者，必两备而后能究一世。<br />
　　兵政第十四<br />
　　庞子问鹖冠子曰：用兵之法，天之、地之、人之，赏以劝战，罚以必众。或作恐众。五者已图，然九夷用之而胜不必者，其故何也？<br />
　　得其战矣，未得其所以战也，故九夷用之而不必胜。语曰：以书御者，不尽马之情。此之谓也。故曰：夫子驰亦驰，夫子趋亦趋，夫子奔逸绝尘，而回瞠若乎其后。其近是乎？<br />
　　鹖冠子曰：物有生，<br />
　　生，犹化也。<br />
　　故金木水火未用而相制。<br />
　　此言前期而胜也。<br />
　　子独不见夫闭关乎？立而倚之，则妇人揭之。或作易褐之上。仆而措之，则不择性而能举其中。<br />
　　句。<br />
　　若操其端，则虽选士不能绝地。关尚一身而轻重异之者，执使之然也。夫以关言之，则物有而执在矣。九夷用之而胜不必者，其不达物生者也。<br />
　　此言不达事变物化，故辄败北。《素问》曰：物生之谓化，物极之谓变。<br />
　　若达物生者，五尚一也耳。庞子曰：以五为一，奈何？鹖冠子曰：天不能以早为晚，地不能以高为下，人不能以男为女，赏不能劝不胜任，<br />
　　金帛在前，不能使尪者负。<br />
　　罚不能必不或无不字可。<br />
　　斧钺在后，不能使哑者呜。<br />
　　庞子曰：取功，奈何？鹖冠子曰：天不能使人，人不能使天。因或作固物之然，而穷达存焉。之二也，在权在埶。在权故生财有过富，在执故用兵有过胜。财之生也，力之於地，顺之於天；兵之胜也，顺之於道，合之於人。其弗知者，以逆为顺，以患为利。以逆为顺，故其财贫；以患为利，故其兵禽。昔之知时者与道证，或作澄#22。弗知者危神明。道之所亡，或作厈。神明之败，何物可以留其创？<br />
　　留，犹止也。使创不伸曰留。<br />
　　故曰：道乎道乎，或作道道乎。与神明相保乎。庞子曰：何如而相保？鹖冠子曰：贤生圣，<br />
　　贤上生圣。<br />
　　圣生道，道生法，法生神，<br />
　　一阴一阳之谓道。制而用之谓之法。利用出入、民咸用之，谓之神。<br />
　　神生明。<br />
　　神下生明。<br />
　　神明者，正之末也。<br />
　　偏生合，公生明，诚信生神。故曰正之末也。<br />
　　末或无末字受之本，是故相保。<br />
　　学问第十五<br />
　　庞子问鹖冠子曰：圣人之问服师也#23，<br />
　　服，事也。<br />
　　亦有终始乎？抑其拾或作舍。下同诵记辞，阖棺而止乎？鹖冠子曰：始於初问，终於九道。若不闻九道之解，拾诵记辞，阖棺而止，以何定乎？<br />
　　此言非独白纷如也，虽至阖棺而止，尚不足以定之也。故所贵乎问学者，岂诵说之云乎？在於得书之体，得言之解。<br />
　　庞子曰：何谓九道？鹖冠子曰：一曰道德，二曰阴阳，三曰法令，四曰天官，五曰神征，六曰伎艺，七曰人情，八曰械器，九曰处兵。庞子曰：愿闻九道之事。鹖冠子曰：道德者，操行，所以为素也。<br />
　　素如献素之素。道德，操行之本，故曰素也。<br />
　　阴阳者，分数，所以观气变也。<br />
　　《周官》保章氏云：以星土，以云物，以十有二岁，以十有二风，占天地之灾祥。<br />
　　法令者，主道治乱，国之命也。天官者，表仪祥兆，下之应也。<br />
　　此言学问之序。道德已明而阴阳次之，阴阳已明而法令次之；三者备矣，然后可以言治矣。天官，冢宰是也。百官取揆，故曰表仪。造始而已，故曰祥兆。此以静唱，彼以动和，故曰下之应也。<br />
　　神征者，风采光景，所以序怪也。<br />
　　《祭义》所谓其气发扬于上，为昭明煮蒿凄怆。此百物之精也，神之着也。<br />
　　伎艺者，如胜同任，或为住。所以出无独异也。<br />
　　《周官》六德则异之以智、仁、圣、义、忠、和，六艺则同之以礼、乐、射、御、书、数。<br />
　　人情者，小大、愚知、贤不肖，雄俊豪英相万也。械器者，假乘焉，或作马。世用国备也。处兵者，威柄所持，立不败或作取之地也。九道形心，谓之有灵，<br />
　　形，着见也。<br />
　　后能见变而命之，<br />
　　物至能名。或曰：奇见异闻为变。《列子》曰：大禹行而见之，伯益知而名之。盖此类也。<br />
　　因其所为而定之。若心无形灵，或作虚。辞或有传字虽抟捆，<br />
　　捆，犹叩椓也。<br />
　　不知所之。彼心为主，或作至则内将使外；内无巧验，<br />
　　精不足以揆道，粗不足以验物。<br />
　　近则不及，远则不至。庞子曰：或有曾闻字。礼、乐、仁、义、忠、信，愿闻其合之於数。鹖冠子曰：所谓礼者，不犯者也。所谓乐者，无菑或作蔷者也。所谓仁者，同好者也。所谓义者，同恶者也。所谓忠者，久愈亲者也。所谓信者，无二响者也。圣人以此六者，或无者字卦世得失逆顺之经。<br />
　　卦，犹卜也。<br />
　　夫离道非数，不可以□□绪端；不要元法，不可以心体。<br />
　　刽，犹郀也。《南华》曰：堕其肢体，黜其聪明。又曰：夫道覆载天地，君子不可以不刳心焉。<br />
　　表术或无表字裹原，<br />
　　术，如术业之术。原，如原道之原。<br />
　　虽浅不穷；中虚外博，虽博必虚。庞子再拜曰：有问戒哉。虽毋如是，冥或无其字材乃健。弗学孰能，此天下至道，而世主废之，何哉？鹖冠子曰：不提生於弗器，<br />
　　器故提之。<br />
　　贱生於无所用。中河失船#24，一壶千金。<br />
　　壶，瓠也，佩之可以济涉。南人谓之腰舟。<br />
　　贵贱无常，时使物然。常知善善，昭缪不易，一揆至今。不知善善，故有身死国亡，绝祀灭宗。细人犹然不能保寿，义则自况。<br />
　　此言细人且尔也，况於己乎？其义当以自况。<br />
　　世贤第十六<br />
　　卓襄王问庞暖曰：夫君人者，亦有为其国乎？<br />
　　卓，当为悼。此赵悼襄王也。盖赵孝成王卒，子偃立，是为悼襄王。襄王三年，庞暖将攻燕，擒其将剧辛。<br />
　　庞暖曰：王独不闻俞跗之为医乎？已成必治，鬼神避之。楚王临朝，为随兵故。若尧之任人也，不用亲戚，而必使能其治病也，不任所爱，必使旧医。<br />

                    <br>
                        　　《语》曰：老医少卜。盖老医更病多矣，尧故使之。<br />
　　楚王闻傅，暮□在身，<br />
　　□，盖病也。<br />
　　必待俞跗。<br />
　　俞跗，盖非楚人。此亦寓言。传曰：上古之时，医有俞跗，治病不以汤液、体酒、馋石、蹻引、案桃、毒熨，而割皮解肌，诀肌结筋，搦髓脑，浣肠胃，练精易形。此虽已成，所以必治，而鬼神避之也。<br />
　　卓襄王曰：善。庞暖曰：王其忘乎？昔伊尹医殷、太公医周武王、百里医秦、申麃医郢、<br />
　　郢，荆所都。<br />
　　原季医晋、<br />
　　《国语》曰：晋文公使原季为卿。<br />
　　范蠡医越、管仲医齐，而五国霸。其善一也，然道不同数。卓襄王曰：愿闻其数。暖曰：王独不闻魏文侯之问扁鹊耶？<br />
　　扁鹊，勃海郑人也，姓秦氏，名越人。<br />
　　曰：子昆弟三人，其孰最善为医？扁鹊曰：长兄最善，中兄次之，扁鹊最为下。魏文侯曰：可得闻邪？扁鹊曰：长兄於病视神，未有形而除之，<br />
　　此神医也，为之於未有。《周官》曰：疾医曰以五气、五声、五色视其死生，两之以九窍之变，参之以九藏之动。夫昧於在神，而以五气、五声、五色视其死生，更以参两验之，亦已粗矣。然《周官》言此而已者，盖中材之法也。歧、附岂世有哉？<br />
　　故名不出於家。<br />
　　名在门内而已。《老子》曰：太上下知有之，其次亲之誉之。<br />
　　中兄治病，其在毫毛，<br />
　　此明医也，治之於末乱。所谓造形而悟者也。<br />
　　故名不出於闾。<br />
　　其闾里知之矣。<br />
　　若扁鹊者，才血脉，投毒药，副肌肤间，而名出闻於诸侯。<br />
　　其所能愈粗，其所闻愈远。<br />
　　魏文侯曰：善。使管子行医术以扁鹊之道，曰桓公几能成其霸乎#25？<br />
　　管仲匡救桓公，常在其细，故能以其君霸。盖桓公实怒少姬，南袭蔡，管仲因而伐楚，责包茅不入贡於周室。桓公实北征山戎，而管仲因而令燕修召公之政。方是之时，诸侯莫或知焉。此其治毫毛者也。<br />
　　凡此者不病病，<br />
　　或云不病。至於病而治之，不亦晚乎？疾甚曰病。<br />
　　治之无名，或云治无名使或作便之无形，<br />
　　夫病之形名着矣，然后使医，此桓侯之所以死也#26。<br />
　　至功之成，其或作六下谓之自然。<br />
　　针艾之功无所欣赖，故其昧者谓之自然。推之於治，此击壤之民所以不知尧舜之力也。<br />
　　故良医化之，拙医败之，虽幸不死，创伸股维。<br />
　　维，牵孪也。<br />
　　卓襄王曰：善。寡人虽不能无创，孰能加秋毫寡人之上哉。<br />
　　庶几管仲者出焉。<br />
　　天权第十七<br />
　　挈天地而能或无能字游者，<br />
　　《南华》所谓旁日月、挟宇宙者类此。<br />
　　谓之还或作环。又或作绎名<br />
　　常住真际而不逐於名。<br />
　　而不还於名之人。<br />
　　区区外慕，逐物丧己，常为造化负之而走，岂能挈天地而游哉？<br />
　　明照光照，不能照己之明是也。<br />
　　离朱方昼拭眦，百步之外明烛须眉，而不能近视其睫。则逐物不反灵於人者，虽明照如月、光照如日，而不能照己之明，何足怪哉。<br />
　　独化终始，随能序致，致，或作故。独立宇宙无封，谓之皇天地。<br />
　　无封，无吵域也。革曰#27：四海之外，无极无尽，犹齐州也。束行至营，人民犹是也；问营之东，后犹营也。西行至幽，人民犹是也；问幽之西，复犹幽也。<br />
　　浮悬天地之明，<br />
　　四时之运，转移日月，埶若浮悬。<br />
　　委命相鬲谓之时。<br />
　　且然无间谓之命，四时之运委之而已。然而木敷、金敛、火炎、水冽，譬如耳、目、鼻、口，皆有所用，不能相通。<br />
　　通而鬲谓之道。<br />
　　道故有塞有通。<br />
　　连万物，领天地，天地下有建报重九明五字。合膊膊，一作搏，或为宇宙二字。<br />
　　同根，命曰宇宙。<br />
　　阖天之谓宇，辟宇之谓宙。二者相须而立，故曰合膊同根。<br />
　　知宇，故无不容也；<br />
　　有实而无乎处者，宇也。知宇，故无不容。<br />
　　知宙，故无不足也；<br />
　　有乎长而无本□者，宙也。知宙，故无不足。<br />
　　知德，德，或作隐。故无不妥也；<br />
　　知德故所遇於地者，不择而安之。<br />
　　知道，故无不听也；<br />
　　知道故所受於天者，不辞而听之。<br />
　　知物，故无不然也。<br />
　　因其所然而然之，万物莫不然也。<br />
　　知一而不知道，故未能裹也。<br />
　　不能视己之明，故曰未能裹也。<br />
　　昔行不知所如，往而求者则必惑。<br />
　　盖昔之亡羊者曰：岐之中又有岐焉，吾不知所之，是以反也。都子曰：大道以多岐丧羊，学者以多方丧生。<br />
　　索所不知，求之象者则必弗得。<br />
　　象者，意之筌蹄。夫索所不知，求之筌蹄，而不知求之言意之表，岂足以得其粹哉。轮人曰：公之所读，是古人之糟粕。已寻绎鹖冠子之意，盖将发蒙解惑，使人致一而求道於言意之表，故有此言。而下文云。<br />
　　故人者莫不蔽於其所不见，鬲於其所不闻，塞於其所不开，诎於其所不能，制於其所不<br />
　　胜。世俗之众，笼乎此五也，而不通此。未见而有形，<br />
　　危机虽未兆见，而理已有焉。<br />
　　故曰有无军之兵，有无服之丧，人之轻死生之故也，人之轻安危之故也。<br />
　　以故，是以知之。<br />
　　夫蚊虻坠乎千仞之溪，<br />
　　注谷曰溪。<br />
　　乃始翱翔而成其容；容，或作客。<br />
　　成其翱翔之容。高飞曰翱。布翼不动曰翔。<br />
　　牛马坠焉，碎碎，或作钵。而无形。由是观之，则大者不便，重者创深。<br />
　　此言贵高之蹶#28，其患大矣。《老子》曰：奈何万乘之主而以身轻天下。<br />
　　兵者，涉死而取生，陵危而取安。是故言而然，道而当。当，或为富。道而当，一作道奠富。<br />
　　言而然，然后道而当。道，犹行也。<br />
　　故一蚋噆肤，不寐至旦；半糠入目，四方弗治。所谓蔽者，岂必障於幅度帷□、隐於帷薄哉。<br />
　　细曰□，粗曰薄。<br />
　　周平弗见之谓蔽，<br />
　　昔齐人有欲金者，清旦之市，攫人之金，以为取金之时徒见金，不见人。盖嗜欲之乱人心如此。岂必四周有物障之也哉？<br />
　　故病视而目弗见，疾听而耳弗闻。蒙或无蒙字故知能与其所闻见俱尽，<br />
　　句。<br />
　　鬲鬲，或作高。故奠务行事与其任力俱终，<br />
　　句。<br />
　　塞故四发上统上统，或作上纥而不续，□□而消亡。夫道者，必有应而后至；后至，一作后合至。<br />
　　观之於易见矣。<br />
　　事者，必有德而后成。夫德，知事之所成，成之所得，而后曰我能成之。成无为，<br />
　　成之於无为。<br />
　　得无来，<br />
　　得之於无来。夫德至矣，故妙须心解，而君不能得之臣，子不能献之父，则得之在我而已，其来岂有自哉。<br />
　　详详，或作辟#29。察其道，何由然哉？迷往以观今，是以知其未能。彼立表而望者不惑，按法而割者不疑，固言有以希之也。夫望而无表、割无法，其惑之属耶？所谓惑者，非无日月之明、四时之序、星辰之行也，因乎反兹而兹而，一作慈西之惑也。<br />
　　所谓惑者，反之而已，岂必无也哉。《列子》云天地四方，水火寒暑，无不倒错者，盖类是也。<br />
　　惑故疾视愈乱，惇而易方。<br />
　　疾视，即上所谓病视四方。故《书》曰：譬彼病目见空中华盖，空本无华，由妄见故。惇，犹笃也。易方，《南华》所谓天地四方易位是也。盖疾视至於天地四方易位，则其病之笃者也，非独目视昏华而已。<br />
　　兵有符而道有验，<br />
　　盖弗迷者然后见之。<br />
　　备必豫具，虑必蚤定。<br />
　　否则惑矣。<br />
　　下因地利，制以五行，左木、右金、前火、后水、中土，营军陈士，不失其宜。五度既正，<br />
　　左木、右金、前火、后水、中土是也。<br />
　　无事不举。招摇在上，<br />
　　招摇，斗之柄端，主指者。<br />
　　缮者作下，<br />
　　《礼》云：行前朱雀而后玄武，左青龙而右白虎，招摇在上，急缮其怒。即此是也。缮，犹继也。盖兵一鼓作气，再而衰，三而竭，故善战者常缮其怒#30，使再不至於衰，三不至於竭。此黄帝之所以百战而兵不败也。<br />
　　取法於天。四时求或作生象，<br />
　　四时求象，犹言求象四时也。<br />
　　春用苍龙，夏用赤鸟，秋用白虎，冬用玄武。天地已得，何物不可宰？理之所居谓之地，神之所形谓之天，知天故能一举而四致，并起而独或作税成。乌乘随随，□蜚垂□或作秋。<br />
　　未详。<br />
　　故昔善计者#31，非以求利，一作求胜。将以明数；一作明胜。昔善战者，非以求胜，将以明胜。独不见夫隐者乎？或有及字。设始知之，其知之者，屈已知之矣。若其弗知者，虽师而说，尚不晓也。<br />
　　隐者韬潜，故其难知如此。此善战者所以必至於明胜也。<br />
　　悲乎，夫蔽象两塞之人，未败而崩，未死而禽。设兵取国，武之美也；不动取国，文之华或为归也。<br />
　　士益武，人不益文，<br />
　　二句其实一也。变文，是以不同。<br />
　　二者或作甚寡爱#32，<br />
　　武事刻惨，失之少恩。<br />
　　不可胜论。耳者，可以听调声，而不能为调声。目者，可以视异形，而不能为异形。口者，可以道神明，而不能为神明。<br />
　　凡此以明师匠能与人规矩，而不能与人巧也。故下文云。<br />
　　故先王之服师术者，呼往<br />
　　迷者不反，呼之使勿往也。<br />
　　发蒙，<br />
　　《南华》曰：微夫子之发吾覆，则吾无以见天地之大全。<br />
　　释约解刺，<br />
　　约，如绳约之约。刺，如针刺之刺。<br />
　　达昏开明，而且知焉。故能说适计险，<br />
　　说，止息也#33。适，如往也。<br />
　　历越踰俗，轶伦越等，知略之见，遗跋众人，或作人#34。求或作未绝绍远，难之在前者能当之，难之在后者能章之。<br />
　　章，如彰往察来之章。<br />
　　要领天下而无疏，<br />
　　疏之为言失也。<br />
　　则或作明远乎敌国之制。<br />
　　不为敌人所制。<br />
　　战胜攻取之道，应物而不穷，以一宰万而不总。<br />
　　提要而已，如每事而总之焉，得力而给诸。<br />
　　类类生之，耀或作翟名之所在。<br />
　　朝廷，耀名之所在也。《传》曰：争名者於朝，争利者於市。<br />
　　究贤或作则能之变，极萧楯之元，元，或作无。<br />
　　萧萧，斧也。干谓之楯。萧以戮人，楯以卫己。知此则知兵矣。戎之字从戈从甲，盖兵之道如此而已。<br />
　　谓之无方之传，<br />
　　究变极无则适乎变通之会矣。《南华》曰：今蕲行周於鲁，是犹推舟於陆也，劳而无功。彼未知夫无方之传，应物而不穷者也。<br />
　　着乎无封之宇。或作博。制事内不能究其形者，或无者字。用兵外不能充其功。<br />
　　不得於内，斯不可成於外矣。<br />
　　彼兵者，有天，有人，有地。<br />
　　天时，地利，人和。<br />
　　兵极人，<br />
　　尽兵之事则人道得矣。<br />
　　人极地或作蔽地，<br />
　　人极乃地。<br />
　　地极天。<br />
　　地极乃天。<br />
　　天有胜，<br />
　　天时，故有胜。<br />
　　地有维，<br />
　　地利，故有维。<br />
　　人有成，<br />
　　人和，故有成。<br />
　　故善用兵者慎<br />
　　子之所慎者战。<br />
　　以天胜，以地维，以人成。三者明白#35，何设不可图？所谓天者，非以无验有胜，<br />
　　天事窈冥，无所用质，然而不可胜也。<br />
　　非以日势之长而万物之所受服者邪？<br />
　　曰势，五行休王孤虚之属。<br />
　　彼天生或作士物而不物者，其原阴阳也。四时生长收藏而不失序者，<br />
　　《南华》曰：春夏先，秋冬后，神明之序也。<br />
　　其权音也。<br />
　　触於角、章於商之属。<br />
　　音在乎不可传者，其功英也。<br />
　　其功以非糟粕，故不可传也。<br />
　　故所肆学兵，必先天权，陈以五行，战以五音，左倍宫角，右挟商羽，<br />
　　句。<br />
　　征君为随，<br />
　　征，在其后。<br />
　　以□或作转无素之众。<br />
　　□，犹群也。韩信曰：信非得素拊循士大夫所谓驱市人而战之也，其埶非置死地，人自为战，宁尚得而用之乎。盖知此矣。<br />
　　陆或作陛溺溺人，<br />
　　陆溺，陆沉也#36。盖以奇用兵，其阴谋赤地能兴风波。<br />
　　故能往来窦决，<br />
　　不水能致风波，则彼虽如川之流，可使之竭也。《荀子》曰：厌其源，开其窦，江湖可竭。<br />
　　独金而不连，<br />
　　偏任金德，隆於杀伐，不以四行连而辅之，故其弊如下所云。<br />
　　绝道之纪，或作绝。乱天之文，干音之谓，违或作达物之情。天之不纲，或作细。其咎燥或作惨凶。<br />
　　燥凶，凶旱也。四时之和不成，故其答凶旱。《老子》曰：必有凶年。盖言是也。<br />
　　欲无乱逆，谨司天英；天英或无下天英二字各失，三军无实。夫不英而实，孰有其物？<br />
　　言无是也。凡物之生英而不实者有矣，未有不英而实者也。<br />
　　常圣博□□古今复一日者，天地之所待而阖耳。或作耳目。<br />
　　此言真圣三万岁而成纯，则天地与我为一矣。五行不能宰，五音不能制，虽遗阴阳，可也。苟为不在此域，则岂能废阴阳之术哉。故下文云。<br />
　　故《天权神曲五音术兵逸言》曰：<br />
　　天权神曲五音术兵逸言，疑若兵法一书之名。<br />
　　章以祸福，祸福上或有斯字。若合符节。凡事者生於虑，成於务，失於惊。<br />
　　能天第十八<br />
　　原圣心之作，<br />
　　句。<br />
　　情隐微而后或作以起，<br />
　　情，如情天地之情。言圣人尽天下之情，然后应物。<br />
　　散无方而求或作永监焉，<br />
　　道中庸，故求监焉。<br />
　　轶玄眇而后无，<br />
　　轶，如轶伦之轶。言圣人超天下之理，然后忘物。<br />
　　抗澄幽而思谨焉。<br />
　　道中庸，故思谨焉。<br />
　　截六际而不绞，<br />
　　情亿微而求监，轶玄眇而思谨，此道之所以大而不荡，小而不迫也。故能截六际而不绞。六际，六合也。绞者，迫切之辞。截言以此为界。盖六合之外，圣人存而不论；六合之内，圣人论而不议。<br />

                    <br>
                        　　观乎孰莫，或作暮。<br />
　　孰莫，犹无何也。<br />
　　听乎无罔，极乎无系，论乎窈冥，湛不乱纷，故能绝尘埃而立乎太清。往无与俱，<br />
　　独往。<br />
　　来无与偕，<br />
　　独来。<br />
　　希备寡属，<br />
　　食於苟简之田，故云希备。游於寂寞之乡，故云寡属。<br />
　　孤而不伴，<br />
　　未尝设对。<br />
　　所以无疵。<br />
　　澡雪之至。<br />
　　保或作□然独至，<br />
　　保，犹安也。所谓不行而至者是。<br />
　　传未有之将然，<br />
　　见於未萌。<br />
　　领无首之即次，<br />
　　和而不唱#37。<br />
　　度十五而用事，或作度十十端肝事往来。量往来或作力而废兴，<br />
　　已往者废，方来者兴。<br />
　　因动静而结生，元作笙。<br />
　　结，犹实也。生，犹华也。<br />
　　能天地而举措。<br />
　　能天，能地。<br />
　　自然，形也，不可改也。奇耦，数也，不可增减也。成败，兆也，非而长也。<br />
　　而，汝也#38。长，如长民之长。<br />
　　故其得道以立者，地能立之；其得道以仆或作邳者，地弗能立也。其得道以安者，地能安之；得其道以危者，地弗能安也。其得道以生者，天能生之；其得道以死者，天弗能生也。其得道以存者，天能存之；其得道以亡者，天弗能存也。彼安危，埶也何可责於天道鬼神奚与？<br />
　　直而推之，曲而任之。自安、自危、自存、自亡，天道岂容有贵，而鬼神亦奚与哉？<br />
　　一者，或作日。德之贤也。<br />
　　未离乎数。<br />
　　圣者，贤之爱也。<br />
　　爱，犹慕也。<br />
　　道者，圣之所吏也，<br />
　　史，犹任也。<br />
　　至之所得也。<br />
　　不离於真，谓之至人。故道者，圣人之所史，至人之所得也。<br />
　　以至或作圣图或作国弗能载，名弗能举，口不可以致其意，貌不可以立其状，若道之象门户是也，<br />
　　道，犹言也。<br />
　　贤不肖、愚知由焉出入而弗异也。道者，开物者也，<br />
　　能使之由而已。<br />
　　非齐物者也。<br />
　　不能序之。<br />
　　故圣，道也，道非圣也。<br />
　　夫圣人者，道之主也。故圣，道也，而道非圣也。<br />
　　道者，通物者也，圣者，序物者也，是以有先王之道而无道之先王。<br />
　　此申圣道也、道非圣也之义。<br />
　　故圣人者，后天地而生而知天地之始，先天地而亡而知天地之终，力不若天地而知天地之任，气不若阴阳而能为之经，不若万物多而能为之正，不若众美丽而能举善指过焉，不若道德富而能为之崇，<br />
　　《易》曰：崇高莫大乎富贵。高者，贵也。崇者，富也。<br />
　　不若神明照而能为之主，或作王。不若鬼神潜而能着其灵#39，不若金石固而能烧其劲，不若方圆治或作活而能陈其形。昔之得道以立，至今不迁者，四时、太山是也；其得道以危，至今不可安者，苓或作苓峦堙或作甄溪、<br />
　　苓，如零落之零。堙，塞也。<br />
　　橐木降风<br />
　　橐，萚落之萚。降，下也。<br />
　　是也；其得道以生，至今不亡者，日月、星辰是也；其得道以亡，至今不可存者，苓叶遇霜、朝露遭日是也。故圣人者取之於埶，而弗索於察。埶者，其专而在己者也；察者，其散而之物者也。物乎物，芬芬份份，<br />
　　杂乱之貌。<br />
　　孰不从一出、<br />
　　皆出於一。<br />
　　至一易？<br />
　　至一而易。<br />
　　故定审於人，观变於物。口者，所以抒心诚意也，或不能俞受或作爱究晓，<br />
　　俞之言然。受，听受也。<br />
　　扬其所谓，或过其实。故行异者相非，道异者相戾。诐辞者，革或作庠物者也，<br />
　　诐辞，盖若告子之类。告子外义，圣人无之，故曰革物者也。<br />
　　圣人知其所离。淫辞者，因物者也，<br />
　　淫辞，盖若墨子之类。墨子兼爱，圣人有之，故曰因物者也。<br />
　　圣人知其所合。诈辞者，沮物者也，<br />
　　诈，犹邪也。<br />
　　圣人知其所饰。<br />
　　又从而为之辞。<br />
　　遁辞者，请物者也，<br />
　　夷之曰命之矣。<br />
　　圣人知其所极。<br />
　　极，犹穷也。<br />
　　正辞者，惠物者也，<br />
　　不诐、不淫、不邪、不遁，谓之正辞。<br />
　　圣人知其所立。立者，能效或作郊其所可知也，莫能道其所不及。<br />
　　微妙之会，意不能到。况於言乎？<br />
　　明谕或为论外内，后能定人。<br />
　　表裹俱通，而后可以印证。<br />
　　一在而不可见，道在而不可专。切譬于渊，其深不测，凌凌乎泳澹波而不竭。<br />
　　涵泳溢流，莫之能竭。<br />
　　彼虽至人，能以练其精神，修其耳目，整饰其身，或作饰其身体。若或作与合符节，小大曲制无所遗失，远近邪或作干直无所不及。是以德万人者谓之俊，德千人者谓之豪，德百人者谓之英。故圣者，言之凡也。<br />
　　一本凡也下云：而察人，圣者之功也。此所以虚传章文，显能未立，上下异奏，贤不如尊卑之术也。合百家为圣人，故曰言之凡也。凡者，统要之辞。<br />
　　武灵王第十九<br />
　　武灵王问庞焕或作暖曰：<br />
　　武灵，赵武灵也。庞焕，盖暖之兄。<br />
　　寡人闻飞语流传曰：百战而胜，非善之善者也；不战而胜，善之善者也。愿闻其解。庞焕曰：工者贵无与争。<br />
　　工，犹善也。<br />
　　故大上用计谋，其次因人事，其下战克。用计谋者，荧惑敌国之主，使变更淫或为谣俗、<br />
　　使为淫俗所移。<br />
　　哆暴憍恣而无圣人之数，爱人而与，无功而爵，未劳而赏，喜则释罪，怒则妄杀，法民或作居而自慎，或作填。<br />
　　刑民而自以为慎。<br />
　　少人而自至，<br />
　　狭人而自以为至。<br />
　　繁无用，嗜或作蓍龟占，<br />
　　专任卜筮而已。<br />
　　□□高义下或作不合意内之人。所谓因人事者，结币帛，用货财，闭近人之复其口，<br />
　　以赂买其近臣，使顺其江。<br />
　　使其所谓是者尽非也，所谓非者尽是也，离或作虽君之际用忠臣之路。<br />
　　离之言问#40。<br />
　　所谓战克者，其国已素破，兵从而攻之，因句践用此或作因阳用此，无句践二字而吴国亡，楚用此而陈蔡举，<br />
　　灵王八年，使弃疾灭陈。十年，使弃疾定蔡。因为陈蔡。<br />
　　三家用此而智氏亡，或作残。<br />
　　三家，晋、韩、魏也。<br />
　　韩用此而东分。<br />
　　晋顷公十二年，韩宣子与赵魏共分祁氏、单舌氏十县。东分其谓是，乎？<br />
　　今世之言兵也，皆强大者必胜，小弱者必灭。是则小国之君无霸王者，而万乘之主无破亡也。昔夏广而汤狭，殷大而周小，越弱而吴强，此所谓不战或作能而胜#41，善之善者也。此《阴经》之法，<br />
　　《阴经》，黄帝之书也。<br />
　　夜行之道，天武之类也。今或僵尸百万，流血千里，而胜未决也。以为功计之，每已不若是。故圣人昭然独思，或作得恩。忻然独喜。若夫耳闻金鼓之声而希功，目见旌旗或作祀祺之色而希陈，手握兵刃之枋而希战，<br />
　　枋，柄也。<br />
　　出进合斗而希胜，是襄主之所破亡也。武灵慨然叹曰：存亡在身微乎哉，福之所生。寡人闻此，日月有以自观。昔克德者不诡命，得要者其言不众#42。<br />
　　鹖冠子卷下竟<br />
　　#1『真』，《四库》本案：『一本作「贞」』。<br />
　　#2『解』，《四库》本作『懈』。<br />
　　#3『死』，《四库》本作『法』。<br />
　　#4『疏』，《道戴》本原作『踈』。<br />
　　#5『桓』，《道藏》本原作『□』，避宋讳。今据《四库》本改。<br />
　　#6『桓』，《道藏》本原作『栢』，今据史实及《四库》本改。<br />
　　#7『城』，《四库》本作『诚』。<br />
　　#8『王』，《四库》本作『正』。<br />
　　#9《四库》本案：『一本无「则」字』。<br />
　　#10《道藏》原缺『积德』二字。今据《四库》本补。<br />
　　#11《道藏》本原缺『积』字。今据《四库》本补。<br />
　　#12此句《四库》本作『夫强不能者僇之，其言辱』，并案：『一本此六字误作注。又，一本无「之其言辱」四字』。<br />
　　#13『搏』，《四库》本作『搏』。<br />
　　#14『伍』，《四库》本作『五』。<br />
　　#15同注#4。<br />
　　#16《道藏》本原缺『得与』二字。今据《四库》本补。<br />
　　#17『无』，《道藏》本原作『天』。今据后文及《四库》本改。<br />
　　#18『裘』《四库》本作『仇』。<br />
　　#19『搏』，《四库》本作『搏』。<br />
　　#20《四库》本脱『由』字。<br />
　　#21此句《四库》本作『由是观之』。<br />
　　#22『澄』，《四库》本作『登』。<br />
　　#23『之』，《四库》本作『学』。<br />
　　#24『失』，《道藏》本原作『矣』。今据文义及《四库》本改。<br />
　　#25『桓』，《道藏》本作『□』，今据《四库》本改。注文同此。<br />
　　#26『死』，《四库》本作『免』。<br />
　　#27此句《四库》本作『《列子》汤问於夏革曰：「四海之外奚有？」革曰：「犹齐州也，……』。<br />
　　#28『蹶』，《四库》本案：『蹶，一本作□』。<br />
　　#29『辟』，《四库》本作『□』。<br />
　　#30『缮』，《四库》本作『无』。<br />
　　#31『计』，《四库》本作『讨』。<br />
　　#32『二』，《四库》本作『一』。<br />
　　#33『止』，《道藏》本原作『上』。今据文义及《四库》本改。<br />
　　#34『人』，《四库》本作『久』。<br />
　　#35『三』，《四库》本案：『一本作王』。<br />
　　#36『沉』，《四库》本作『沈』。<br />
　　#37『唱』，《四库》本作『召』。<br />
　　#38『汝』，《四库》本作『女』。<br />
　　#39《道藏》本原缺『着』字。今据《四库》本补。<br />
　　#40『问』，《道藏》本原作『闻』。今据文义及《四库》本改。<br />
　　#41『战」，《四库》本言：『或作「能一」』。<br />
　　#42《四库》本案：『一本无「得」字』。<br />
　　<br />

                    </div></div><hr><script charset='utf-8' src='../../js/footer.js'></script></body></html>