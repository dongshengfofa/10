<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法通玄真经注-宋-朱弁' />
<script src='../../../highlight/highlight.pack.js'></script>
<link rel='stylesheet' type='text/css' href='../../../highlight/styles/monokai.css'/>

<link rel='stylesheet' href='../../../fenxiang/dist/css/share.min.css'>
<script src='../../../fenxiang/src/js/social-share.js'></script>
<script src='../../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../../css/3.css' rel='stylesheet' type='text/css'>");}else{ document.write("<link href='../../../css/3wap.css' rel='stylesheet' type='text/css'>");}</script><script src='../../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../../3/js/hengfu.js'></script><script charset='utf-8' src='../../../3/js/hengfu2.js'></script><hr><div class='div1'><div class='biaoti'><center>通玄真经注-宋-朱弁</center></div><div class='fo'><center>经文出处:来自殆知阁</center><br/><br>
                        通玄真经[注]<br />
　　经名：通玄真经注。宋人朱弁《宋史□艺文志》着录作十二卷，现残存前七卷。底本出处：《正统道藏》洞神部玉诀类。<br />
　　通玄真经卷之一<br />
　　宋宣义郎试大理寺主簿兼<br />
　　括州缙云县令朱弁正仪注<br />
　　道原篇<br />
　　夫本相待者有原，体相证者有归。大道无原，至理无归。今推之，道原反在乎物象之内，但复物之性，原其远乎。<br />
　　老子曰：<br />
　　盖惟生已白首，老在物先事始。<br />
　　有物混成，<br />
　　夫道之为义也，理宗自然，体本虚寂，不似於物，何以寄言？今称有物者，欲明无物者也。混为能合清浊，成为不遗纤介者也。<br />
　　先天地生，<br />
　　天地以玄黄为色，方圆为形，道岂生於形色之后也？<br />
　　惟象无形，窈窈冥冥，<br />
　　可以理会难以目见。<br />
　　寂寥淡漠，不闻其声，<br />
　　应则无响，听则无声。<br />
　　吾强为之名字之曰道。<br />
　　夫形声俱无，则名言莫及也。将欲示旨，非强而何？今圣人字道之由，义取乎无所不适也。<br />
　　夫道者，高不可极，深不可测，<br />
　　仰之弥高，俛之弥深，故知有极者非高，可测者非深。<br />
　　包裹天地，察受无形，<br />
　　周合二仪，资兴品物而无迹可得也。<br />
　　原流出，冲而不盈，<br />
　　自深而流，不绝其原，当虚而受，不溢於物。<br />
　　浊而静之徐清，<br />
　　同物谓之浊也。取其不污之体，徐以会之，则本自清矣。徐也者，含理从容之谓也。<br />
　　施之无穷，<br />
　　随用而火。<br />
　　无所朝夕，<br />
　　万古千秋，而今而后。<br />
　　表之不盈一握，<br />
　　真无纤微之质。<br />
　　约而能张，<br />
　　在乎至简，从事则广。<br />
　　幽而能明，<br />
　　虽寂默之幽，亦显应之明也。<br />
　　柔而能刚，<br />
　　不与物争曰柔，能终不挫曰刚。<br />
　　含阴吐阳，<br />
　　藏用为阴，昭化为阳。<br />
　　而章三光。<br />
　　日月星辰察之，故能各丽其所他<br />
　　山以之高，渊以之深，兽以之走，鸟以之飞，麟以之游，凤以之翔，星历以之行。<br />
　　皆在自然之道也。夫高深之宜，飞走之势，游翔之精，经纬之象，斯不期而然，不会而至，无代司以成势，. 皆毕受而自宜，均其生成，故称大道也。<br />
　　以亡取存，<br />
　　夫有质者，未尝不亡者也，今以无质之亡而成虚体之存也。<br />
　　以卑取尊，<br />
　　夫有位者，未尝不黜者也。今以无位卑而成不黜之尊也。<br />
　　以退取先。<br />
　　夫有争者，未尝不退者也。今以不争之退而成无敌之先也。<br />
　　古者三皇得道之统，立於中央，<br />
　　三皇者，天、地、人皇也。言体道之君，全於纯和，不治而自化，德配天地，御物为一贯，是能寄中枢以应用，恣旁行而不流者也。<br />
　　神与化胜，以抚四方，<br />
　　乘变化之理而以神游，则四方之人各安其性。<br />
　　是故天运地滞，<br />
　　阳性刚运，阴性柔滞。<br />
　　轮转而无废，水流而不止，与物终始，风兴云蒸，雷声雨降，并应无穷。<br />
　　夫德合自然，治通大顺，则天地不亏，运墆之理，风雨不乖，燥润之节，五行无克，六气自和。故圣人神动如天，尸居如地，其令如风雷，其泽如云雨，虽万物生化不知所穷，而执一无为，与之并也。<br />
　　已雕已琢，还反於朴。<br />
　　使万物复其性。<br />
　　无为为之而合乎道，<br />
　　任其自为，则无所不为。故物畅其性，我常无为，是以与道而符合也。<br />
　　无为言之而通乎德，<br />
　　德者，道之用也；言者，人之表也。无心之言，言乃通物，物畅得所顺而保其安，则终日言之，未常离德也。<br />
　　恬愉无矜而得乎和，<br />
　　以无所矜而合大和。<br />
　　有万不同而便乎生。<br />
　　万物异，宜各便其性。<br />
　　和阴阳，<br />
　　二仪交泰。<br />
　　节四时，<br />
　　时不过节。<br />
　　调五行，<br />
　　不相克伐。<br />
　　润乎草木，浸乎金石，<br />
　　德泽广被，至坚斯洽。<br />
　　禽兽硕大，毫毛润泽，乌卵不败，兽胎不殰，<br />
　　尽其生成之气也。<br />
　　父无丧子之忧，兄无哭弟之哀，童子不孤，<br />
　　人无中夭。<br />
　　妇人不孀，<br />
　　合配得类。<br />
　　虹晲不见，<br />
　　气之和也。<br />
　　盗贼不行，<br />
　　未知苟得之利。<br />
　　含德之所致也。<br />
　　至哉，三皇之德也。能使阴阳不愆，品物咸若与道为友，与化为人，不可得而名矣。或曰昔在太古，玄风正淳，民惟之生，器未雕朴。是以五行不伐，四节各司，专气自柔，尽年为寿。诚以君圣牧良，人由其所化，非三皇之不德使其然乎？尝试言之曰：且天下者，形也。君主者，心也。心乱者身病，君静者国安。致治全生，功有归矣。然三皇生於淳古，时也付之，自治道也。向使非任治之道，不因其然而然，则诱惑渐生，物性滋失，今之各治，乃彼玄功，功在无为，莫彰其德，此则不治治之，盖非治之治者也。<br />
　　天之道，生物而不有也，化成而不宰也。<br />
　　无心以生而生者自生，故不有也。无心以化而万物自成，故不宰也。<br />
　　万物恃之而生，莫之知德；恃之而死，莫之能怨。<br />
　　将无爱恶於其间，亦何所措其德怨耳？<br />
　　收藏畜积而不加富，布施禀受而不溢贫。<br />
　　冬阴固畜，春阳发散，而生杀之气未尝亏盈也。<br />
　　忽兮怳兮不可为像兮，<br />
　　出入於有无，往来於变化，不可一象而取。<br />
　　怳兮忽兮其用不诎兮，<br />
　　用之不可穷也。<br />
　　窈兮冥兮应化无形兮，<br />
　　应之而无迹也。<br />
　　遂兮通兮不虚动兮，<br />
　　感之而后动也。<br />
　　与刚柔卷舒兮，与阴阳俛仰兮。<br />
　　随彼以成体也。，<br />
　　老子曰：大丈夫<br />
　　自得之称。<br />
　　恬然无思，淡然无虑，<br />
　　物莫当情。<br />
　　以天为盖，以地为车，<br />
　　同乎覆载。<br />
　　四时为马，阴阳为驺。<br />
　　因而乘之。<br />
　　行乎无路，<br />
　　廓然皆通。<br />
　　游乎无怠，<br />
　　神不可极也。<br />
　　出乎无门。<br />
　　直非所由。<br />
　　以天为盖，即无不覆以；以地为车，即无不载也；四时为马，即无不使也；<br />
　　生化之功恒运尔。<br />
　　阴阳御之，即无不备也。<br />
　　消息之理乃全尔。<br />
　　是故疾而不摇，远而不劳，四肢不动，<br />
　　神驰者无所摇动，任适者不至劳怠。<br />
　　聪明不损，而照见天下者，执道之要，观无穷之地也。<br />
　　且夫欲之存也，万类纷然而未极中之得也。六合洞然而皆通，是知形性所接，未可尽於一方，神性之游乃能照於天下，执道之要，斯非谓欤？往而无穷，固亦宜矣。<br />
　　故天下之事不可为也，因其自然而推之；<br />
　　事之广矣，不可力为。唯因自然之势，乃能与之偕矣。<br />
　　万物之变不可究也，秉其要而归之。<br />
　　物变无极，不可智穷。唯执不迁之要，乃会机化之本也。<br />
　　是以圣人内修其本而不外饰其末，<br />
　　性顺为本，形势为末。<br />
　　厉其精神，偃其知见，<br />
　　确精莹神，畅达其性，不纵心悦目，而系滞於外物者焉。<br />
　　故漠然无为而无不为也，<br />
　　同物为性，则皆尽其‘为耳。<br />
　　无治而无不治也，<br />
　　弃我之智，则同万物之自治也。<br />
　　所谓无为者不先物为也，<br />
　　既不先物，明非不为，盖因之而为也。<br />
　　无治者不易自然也，<br />
　　不易自然，亦非无治，斯因之而治也。<br />
　　无不治者因物之相然也。<br />
　　物我通顺，相然之义。<br />
　　老子曰：执道以御民者，事来而循之，物动而因之，<br />
　　循事而治，因动而应。<br />
　　万物之化，无不应也，百事之变，无不偶也。<br />
　　无心乃能尽之。<br />
　　故道者，虚无平易、清净、柔弱、纯粹素朴，此五者，道之形体也。<br />
　　化迹为形，理本为体。<br />
　　虚无者道之舍也；不碍故能集。平易者道之素也，<br />
　　任道，故无饰也。<br />
　　清净者道之鉴也，<br />
　　明正，故能照也。<br />
　　柔弱者道之用也，<br />
　　体顺，故皆通。<br />
　　反者道之常也，<br />
　　反情归性故得常。<br />
　　柔者道之刚也，弱者道之强也，<br />
　　柔故不可挫，弱故不可胜。<br />
　　纯粹素朴者道之干也。<br />
　　用此为体。<br />
　　虚者中无载也平者心无累也，嗜欲不载虚之至也，无所好憎平之至也，一而不变静之至也，<br />
　　变当动矣。<br />
　　不与物杂粹之至也。<br />
　　杂则不能。<br />
　　不忧不乐德之至也。<br />
　　至德之人乐天，故不忧。齐物故无乐矣。<br />
　　夫至人之治也，弃其聪明，<br />
　　明有所不见，聪有所不闻，直尽耳目之功，即未能至矣。是以开通七窍，不止一用而动，未尝役者，乃尽治身之至。<br />
　　灭其文章，<br />
　　尚未以朴素当情，而况此外饰？<br />
　　依道废智，<br />
　　依乎坦然之道，废其间隙之智。<br />
　　与民同出乎公，<br />
　　不异，故无私也。<br />
　　约其所守，<br />
　　居简要也。<br />
　　寡其所求，<br />
　　淡於欲也。<br />
　　去其诱慕，<br />
　　不诱民以智，不慕圣之功。<br />
　　除其嗜欲，捐其思虑。约其所守即察，<br />
　　居要故明审。<br />
　　寡其所求即得。<br />
　　不取故常得。<br />
　　故以中制外，百事不废，中能得之，即外能牧之。<br />
　　神全情性者，则尽养形御物之理也。<br />
　　中之得也，五藏宁，思虑平，<br />
　　气而不悖，性而不挠。<br />
　　筋骨劲强，耳目聪明。大道坦坦，去身不远，<br />
　　道无不在，宁远我哉？<br />
　　求之远者，往而复返。<br />
　　惑而求之，往也。得之自我，反也。<br />
　　老子曰：圣人忘乎治人，而在乎自治，<br />
　　夫以治人之治，皆以事济事，而未尝无事。不若内治其性以至自然，则天下皆然；各正性命，故曰我无为而民自化也。<br />
　　贵忘乎势位，而在乎自得，自得即天下得我矣。<br />
　　且一至自得，则天下未有不得。任之各治，则万物得我之得。内外玄同，天下悉得，斯不亦兴贵而光势位之贵乎？<br />
　　乐忘乎贵富，而存乎和，<br />
　　富与贵者，忧役兼之，亦何以为乐矣？唯和而自得者，乃游恒乐之涂也。<br />
　　知大己而小天下，即几乎道矣。<br />
　　大己贵乎自得，小天下忘乎治人，是以近於道也。<br />
　　故曰：至虚极也，守静笃也，万物并作，吾以观其复也。<br />
　　夫物之芸芸，莫不复其虚静之本矣。故性虚通者，可法天道之极；身安静者，可同地德之厚也。<br />
　　夫道者，陶冶万物，终始无形，<br />
　　且埏埴为器，始乎有由而能极，形数亦非无故，则终始之迹，居然可观。今以大道之冶，阴阳之炉，不见造物之端，而生生未尝不续，莫究所用之极，而化化未尝不流，则始终之形，不可复得也。<br />
　　寂然不动，大通混冥，<br />
　　混冥，犹阴阳也。夫动则有息，静乃不极，唯其寂然，是为生化之主也。<br />
　　深闳广大不可为外，析豪剖芒不可为内，<br />
　　非巨细之所能内外也。<br />
　　无环堵之宇，<br />
　　非六合之所能合也。<br />
　　而生有无之总名也。<br />
　　虽无出处之迹，而寄有无之用。<br />
　　真人体之是以虚无、平易、清诤、柔弱、纯粹素朴，不与物杂，<br />
　　以能体之故，备五者之德。<br />
　　至德天下之道，故谓之真人。<br />
　　人者，三才之一也。性得纯和以合天下，斯真人也。<br />
　　真人者，大己而小天下，贵治身而贱治人，<br />
　　义已见上。<br />
　　不以物滑和，<br />
　　圣人忘乎治人，而在乎自治也。<br />
　　不以欲乱情，<br />
　　是以全其真也。<br />
　　隐其名姓、<br />
　　不欲显迹。<br />
　　有道即隐，<br />
　　上德忘德，故不见也。<br />
　　无道即见，<br />
　　未能忘德，即自彰也。<br />
　　为无为，事无事，<br />
　　外能牧之。<br />
　　神全情性者，则尽养形御物之理也。<br />
　　中之得也，五藏宁，思虑平，<br />
　　气而不悖，性而不挠。<br />
　　筋骨劲强，耳目聪明。大道坦坦，去身不远，<br />
　　道无不在，宁远我哉？<br />
　　求之远者，往而复返。<br />
　　惑而求之，往也。得之自我，反也。<br />
　　老子曰：圣人忘乎治人，而在乎自治，<br />
　　夫以治人之治，皆以事济事，而未尝无事。不若内治其性以至自然，则天下皆然；各正性命，故曰我无为而民自化也。<br />
　　贵忘乎势位，而在乎自得，自得即天下得我矣。<br />
　　且一至自得，则天下未有不得。任之各治，则万物得我之得。内外玄同，天下悉得，斯不亦兴贵而光势位之贵乎？<br />
　　乐忘乎贵富，而存乎和，<br />
　　富与贵者，忧役兼之，亦何以为乐矣？唯和而自得者，乃游恒乐之涂也。<br />
　　知大己而小天下，即几乎道矣。<br />
　　大己贵乎自得，小天下忘乎治人，是以近於道也。<br />
　　故曰：至虚极也，守静笃也，万物并作，吾以观其复也。<br />
　　夫物之芸芸，莫不复其虚静之本矣。故性虚通者，可法天道之极；身安静者，可同地德之厚也。<br />
　　夫道者，陶冶万物，终始无形，<br />
　　且埏埴为器，始乎有由而能极，形数亦非无故，则终始之迹，居然可观。今以大道之冶，阴阳之炉，不见造物之端，而生生未尝不续，莫究所用之极，而化化未尝不流，则始终之形，不可复得也。<br />
　　寂然不动，大通混冥，<br />
　　混冥，犹阴阳也。夫动则有息，静乃不极，唯其寂然，是为生化之主也。<br />
　　深闳广大不可为外，析豪剖芒不可为内，<br />
　　非巨细之所能内外也。<br />
　　无环堵之宇，<br />
　　非六合之所能合也。<br />
　　而生有无之总名也。<br />
　　虽无出处之迹，而寄有无之用。<br />
　　真人体之是以虚无、平易、清诤、柔弱、纯粹素朴，不与物杂，<br />
　　以能体之故，备五者之德。<br />
　　至德天下之道，故谓之真人。<br />
　　人者，三才之一也。性得纯和以合天下，斯真人也。<br />
　　真人者，大己而小天下，贵治身而贱治人，<br />
　　义已见上。<br />

                    <br>
                        　　不以物滑和，<br />
　　圣人忘乎治人，而在乎自治也。<br />
　　不以欲乱情，<br />
　　是以全其真也。<br />
　　隐其名姓、<br />
　　不欲显迹。<br />
　　有道即隐，<br />
　　上德忘德，故不见也。<br />
　　无道即见，<br />
　　未能忘德，即自彰也。<br />
　　为无为，事无事，<br />
　　老子曰：夫事者应变而动，<br />
　　物变我动，然后事生。<br />
　　变生於时，<br />
　　生所极之时也。<br />
　　知时者无常行。<br />
　　以应变之故也。<br />
　　故道可道者，非常道也；<br />
　　道以称可万物，故不常於一道。<br />
　　名可名者，非常名也。<br />
　　名以可物为名，故不常於一名。<br />
　　书者言之所生也，<br />
　　书以载言也。<br />
　　言出於知，<br />
　　知以立言，载之於书<br />
　　知者不知，非常道。<br />
　　但约所知以立於言，而不知应变，非常於一道也。<br />
　　名可名者，非藏书也。<br />
　　书者载所知之言耳；而可物之名，不常於一名，故非书之所能藏也。<br />
　　多闻数穷，不如守中，<br />
　　多闻立言之书，滞之者，数至穷屈。唯抱守中和，则常通矣。<br />
　　绝学无忧，<br />
　　俗学教以经术，谕以礼义，将存乎表饰，以别乎贤愚，诱慕大行，将失其性。圣人立教以全性，故绝之而无忧也。<br />
　　绝圣弃智，民利百倍。<br />
　　圣者法制之首，智者谋虑之始，以其肇迹乱物，遂伤性命之原。绝而弃之，利百倍矣。<br />
　　人生而静，天之性也；<br />
　　天道静故生也，性自天故静也。<br />
　　感而后动，性之害也；<br />
　　因感遂动，发害於性。<br />
　　物至而应，知之动也。<br />
　　物以多类，知辨所起。<br />
　　知与物接，而好憎生焉，<br />
　　接物以知，必生爱恶。<br />
　　好憎成形而知怵於外，<br />
　　知以辩物，生好憎之欲；物以感知，为美恶之形。一至内着，遂有外丧也。<br />
　　不能反己而天理灭矣。<br />
　　夫天理，性也。<br />
　　是故圣人不以人易天，<br />
　　不以人欲易其天性。<br />
　　外与物化而内不失情，<br />
　　情犹性也。<br />
　　故通於道者，反於清静，究於物者，终於无为。<br />
　　反性则与道通，无为乃可穷物。<br />
　　以恬养智，<br />
　　静之自鉴也。<br />
　　以漠含神，<br />
　　虚故神正。<br />
　　即乎无门。<br />
　　义已见上。<br />
　　循天者与道游者也，<br />
　　任乎自然，则神与化游，未始离乎道。<br />
　　随人者与俗交者也，<br />
　　顺乎人事，接物以情，是交於流俗耳。<br />
　　故圣人不以人滑天，不以欲乱情，<br />
　　是全其素。<br />
　　不谋而当，<br />
　　不先为谋，故得随事之当。<br />
　　不言而信，<br />
　　应不失机，故不在言而信。<br />
　　不虑而得，<br />
　　虚心内彻，故无虑而理得也。<br />
　　不为而成，<br />
　　因任端居，则无为而各成。<br />
　　是以处上而人不重，居前而众不害，<br />
　　覆之以道，则庶类斯安。故不重也。导之以德，故群性皆适，故不害也。<br />
　　天下归之，奸衷畏之，<br />
　　归其有德，畏其无私。<br />
　　以其无争於万物也，故莫敢与之争。<br />
　　柔服万物，以道自胜，孰能与之比德哉？<br />
　　老子曰：夫人从欲失性，动未尝正也，以治身即秽，<br />
　　欲之在身，劳形污行。<br />
　　以治国则乱。<br />
　　欲之在国，劳人乱政也。<br />
　　故不闻道者，无以反性，<br />
　　道以示性，性以反欲。<br />
　　不通於物者，不能清静。<br />
　　得理则通，不挠故静。<br />
　　原人之性无衷秽，<br />
　　推究本性，受之自天。<br />
　　久湛於物即易，易而忘本，即合於若性。<br />
　　若犹彼也。与物接而生欲。<br />
　　水之性欲清，沙石秽之；人之性欲平，嗜欲害之，唯圣人能遗物反己。<br />
　　遗嗜欲之物，反清静之己。<br />
　　是故圣人不以身役物，<br />
　　体乎妙者，物不能累，安受役哉？<br />
　　不以欲滑和，其为乐不忻忻，<br />
　　恬愉之乐，无所忻悦。<br />
　　其为忧不惋惋。<br />
　　济治之忧，亦何嗟惋？<br />
　　是以高而不危，安而不倾也，<br />
　　忘位而同民，则不危其高也。忘位而同患，则不倾其安也。<br />
　　故听善言便计，虽愚者知说之，称圣德高行，虽不肖者知慕之。说之者众而用之者寡，慕之者多而行之者少，所以然者牵於物而系於俗也，<br />
　　夫人之生也，莫不欲通鉴万类，孤高一身，顺教善之言，晞必然之策。虽在鄙昧，岂无是心？以其日与物迁，久而从俗，义且未胜，夫何及我？<br />
　　故曰：哉无为而民自化，<br />
　　因其为而为之，即我无所为，民自化也。<br />
　　我无事而民自富，<br />
　　无赋敛之事以扰之，则民自富矣。<br />
　　我好静而民自正，<br />
　　不设法教以诱之，民得任性之正也。<br />
　　我无欲而民自朴。<br />
　　无情欲以挠之，则民自全乎性之朴也。<br />
　　清静者德之至也，<br />
　　至德不德，常清而静。<br />
　　柔弱者道之用也。<br />
　　能服刚暴，是为道用。<br />
　　虚无恬愉者，万物之祖也，<br />
　　物生於无而育於和。<br />
　　三者行即沦於无形，<br />
　　名之乃三，体之则一，而一无所一，可谓於无形也。<br />
　　无形者一之谓也，<br />
　　以彼无形，寄之在一。<br />
　　一者无止合於天下也。<br />
　　未有所止则涉乎形，固不能通合万类尔。<br />
　　布德不已，<br />
　　一者，被物以成德也。然物之不穷，故德之无已。<br />
　　用之不勤，<br />
　　无劳无息。<br />
　　视之不见，<br />
　　无形可见。<br />
　　听之不闻。<br />
　　无声可闻。<br />
　　无形而有形生焉，无声而五音鸣焉，无味而五味形焉，无色而五色成焉，故有生於无，实出於虚。<br />
　　道体虚无，能生形质声色之类，莫不由之。<br />
　　音之数不过五，五音之变不可胜听；<br />
　　宫征成文，则乱於耳。<br />
　　味之数不过五，五味之变不可胜尝也；<br />
　　甘酸相和，则爽於口。<br />
　　色之数不过五，五色之变不可胜观也。<br />
　　玄黄闲杂，则眩於目。<br />
　　音者宫立而五音形矣，<br />
　　宫为音君。<br />
　　味者甘立而五味定矣，<br />
　　甘为味主。<br />
　　色者白立而五色成矣，<br />
　　白为色本。<br />
　　道者一立而万物生矣。<br />
　　一也者，无之谓也。夫数之众寡，皆起於一。物之巨细，本生於无。原其无者，可得天下之形。处其一者，能总万名之本。故立称一，万物生焉。<br />
　　故一之理施於四海，一之解察於天地，<br />
　　无远近之不达，无上下之不明也。<br />
　　其全也敦兮若朴，<br />
　　混成而无饰也。<br />
　　其散也浑兮若浊。<br />
　　与物而同尘也。<br />
　　浊而徐清，冲而徐盈，<br />
　　义已见上。<br />
　　澹兮若大水，泛兮若浮云，<br />
　　深广无涯，去来无系。<br />
　　若无而有，若亡而存也。<br />
　　谓其形无体有，迹亡应存耳。<br />
　　老子曰：万物之总，皆阅一孔，<br />
　　道为生化之阅。<br />
　　百事之根，皆出一门。<br />
　　莫不由之。<br />
　　故圣人一度循轨，不变其故，不易其常，<br />
　　循天道之轨辙，不以事变而失常性也。<br />
　　放准循绳，曲因其直，直因其常。<br />
　　以物性多宜，无舍於道之纲度，则能曲全其性耳。<br />
　　夫喜怒者道之衷也，<br />
　　过当非正也。<br />
　　忧悲者德之失也，<br />
　　不能自得。<br />
　　好憎者心之过也，<br />
　　系执之过。<br />
　　嗜欲者生之累也。<br />
　　养生之过。<br />
　　人大怒破阴，大喜坠阳，<br />
　　阴主肃杀，阳主和怿，施之为喜怒一者无止合於天下也。<br />
　　未有所止则涉乎形，固不能通合万类尔。<br />
　　布德不已，<br />
　　一者，被物以成德也。然物之不穷，故德之无已。<br />
　　用之不勤，<br />
　　无劳无息。<br />
　　视之不见，<br />
　　无形可见。<br />
　　听之不闻。<br />
　　无声可闻。<br />
　　无形而有形生焉，无声而五音鸣焉，无味而五味形焉，无色而五色成焉，故有生於无，实出於虚。<br />
　　道体虚无，能生形质声色之类，莫不由之。<br />
　　音之数不过五，五音之变不可胜听；<br />
　　宫征成文，则乱於耳。<br />
　　味之数不过五，五味之变不可胜尝也；<br />
　　甘酸相和，则爽於口。<br />
　　色之数不过五，五色之变不可胜观也。<br />
　　玄黄闲杂，则眩於目。<br />
　　音者宫立而五音形矣，<br />
　　宫为音君。<br />
　　味者甘立而五味定矣，<br />
　　甘为味主。<br />
　　色者白立而五色成矣，<br />
　　白为色本。<br />
　　道者一立而万物生矣。<br />
　　一也者，无之谓也。夫数之众寡，皆起於一。物之巨细，本生於无。原其无者，可得天下之形。处其一者，能总万名之本。故立称一，万物生焉。<br />
　　故一之理施於四海，一之解察於天地，<br />
　　无远近之不达，无上下之不明也。<br />
　　其全也敦兮若朴，<br />
　　混成而无饰也。<br />
　　其散也浑兮若浊。<br />
　　与物而同尘也。<br />
　　浊而徐清，冲而徐盈，<br />
　　义已见上。<br />
　　澹兮若大水，泛兮若浮云，<br />
　　深广无涯，去来无系。<br />
　　若无而有，若亡而存也。<br />
　　谓其形无体有，迹亡应存耳。<br />
　　老子曰：万物之总，皆阅一孔，<br />
　　道为生化之阅。<br />
　　百事之根，皆出一门。<br />
　　莫不由之。<br />
　　故圣人一度循轨，不变其故，不易其常，<br />
　　循天道之轨辙，不以事变而失常性也。<br />
　　放准循绳，曲因其直，直因其常。<br />
　　以物性多宜，无舍於道之纲度，则能曲全其性耳。<br />
　　夫喜怒者道之衷也，<br />
　　过当非正也。<br />
　　忧悲者德之失也，<br />
　　不能自得。<br />
　　好憎者心之过也，<br />
　　系执之过。<br />
　　嗜欲者生之累也。<br />
　　养生之过。<br />
　　人大怒破阴，大喜坠阳，<br />
　　阴主肃杀，阳主和怿，施之为喜怒之妙本也。精神玄达，则与本实体。道为人自有将无纤芥之欲，得非至真者哉？<br />
　　执玄德於心而化驰於神。<br />
　　无为之化，德迹不彰，故云玄也。真人无心而物顺，则其化不疾而若驰矣。<br />
　　是故不道之道，芒乎大哉。不言之教其化广矣。夫发号施令而移风易俗，其唯心行也。<br />
　　夫号令之由，生於德化。故玄德被物，不待教令，而风俗自移。是知玄道在乎无心之心，而行也。<br />
　　万物有所生而独知其根，百事有所出而独守其门，<br />
　　静能知物之本，顺能守事之由。<br />
　　故能穷无穷、极无极，<br />
　　夫唯清净无物，则能穷而极之。<br />
　　照物而不眩，响应而不止。<br />
　　虚而静者，能鉴能应。<br />
　　老子曰：夫得道者志弱而事强，<br />
　　志顺之弱，事济之强。<br />
　　心虚而应当。<br />
　　中不载，故应之无失。<br />
　　所谓至弱者柔毳安静，<br />
　　道者，以不变为志，非自强之至矣。故如毳毛柔弱，附体而不扬也。<br />
　　藏於不敢，行於不能，<br />
　　於行藏之间无为无迹，<br />
　　澹然无为，动不失时，<br />
　　动在於应，复何失也？<br />
　　故贵以贱为本，高以下为基，托小以包大，<br />
　　皆谓处谦弱之卑小，成道德之高大也。<br />
　　在中以制外，<br />
　　心得则物得也。<br />
　　行柔而刚，力无不胜，敌无不陵，<br />
　　守柔者，直不可屈耳。<br />
　　应化揆时，莫能害之。<br />
　　非有揆度，而因时以应，故时不我失，物不我害也。<br />
　　欲刚者必以柔守之，欲强者必以弱保之，积柔即刚，积弱即强，观其所积，以知存亡。<br />
　　理势然矣。<br />
　　强胜不若己者，<br />
　　强之所胜，在不如己也。<br />
　　至於若己者而格；<br />
　　至与己同，则格而齐矣。<br />
　　柔胜出於己者，其力不可量。<br />
　　柔之为用，其谁与争？故其所胜出於若己。且夫强之所胜，胜不如己。今柔之所胜，其若己，则明柔之为胜也，大矣，而强能之力，安可比哉？<br />
　　故兵强即灭，<br />
　　强则骄骄则灭。<br />
　　木强则折，革强即裂，齿坚於舌而先之毙，故柔弱者生之干也，而坚强者死之徒也，<br />
　　气以柔弱为和，形以坚强为病，况乎人道好恶，亦利害之可知也。<br />
　　先唱者穷之路也，而后动者达之原也。<br />
　　导事多穷，因物常达。<br />
　　夫执道以偶变，先亦制后，后亦制先，何则不失所以制人，人亦不能制也。<br />
　　执道全中以对流境，则因之而可自正矣。故处静而知变，则先可以制后；观变而反静，则后可以制先。斯皆制之在我，不复为俗人之所迁也。<br />
　　所谓后者调於数而合於时也，<br />
　　顺必然数，偶可动之时，乃得持后之妙耳。<br />
　　时之变故，间不容息，<br />
　　变，时变矣。理无息，不容其间。<br />
　　先之即太过，后之即不及，<br />
　　物未变而制之，机不应矣。物已变而制之，形已成矣。<br />
　　日回而月周，时不与人游。故圣人不贵尺之璧，而重寸之阴，时难得而易失也，<br />
　　机宜之时，惟圣乃得。<br />
　　故圣人随时而举事，因资而立功，<br />
　　事随可以尽举，功易可以常立。<br />
　　守静道，拘雌节，<br />
　　守虚静之道，能审於机。拘雌顺之节，能因於物。<br />
　　因循而应变，常后而不先，柔弱以静，安徐以定。<br />
　　居恒德而从容也。<br />
　　功大靡坚，莫能与之争也。<br />
　　有而若虚，物乃顺耳。<br />
　　老子曰：机械之心藏於中，即纯白不粹。<br />
　　夫因动而济，，用之莫穷。虚已无佗，由之乃素。载乎智巧，固不静而杂焉。<br />
　　神德不全於身者，不知何远之能怀。<br />
　　神全可以极化，德全可以复物。归远之美，莫非在身也。<br />
　　欲害之心亡乎中者，饥虎可尾也，而况於人乎。<br />
　　同则不异，避则以志。今旷然无欲，与造化者为形，虽猛毅之徒，以无感而不害也。<br />
　　故体道者佚而不穷，任数者劳而无功。<br />
　　数，术数也。<br />
　　夫法刻刑诛者，非帝王之业也；<br />
　　法刻以良於刑，足明神德不全，无以服化於天下矣。<br />
　　棰策繁用者，非致远之御也。<br />
　　棰策以至於繁用，乃知控御失性，无以任力於修途矣。<br />
　　好憎繁多，祸乃相随，故先王之法非所作也，所因也，<br />
　　因世损益以施法教，非有所作以衒其能也。<br />

                    <br>
                        　　其禁诛非所为也，所守也。<br />
　　守乎禁令，使民知惧，非有所设以示其威。<br />
　　故能因即大，作即细，能守即固，为即败。夫任耳目以听视者，劳心而不明，以智虑为治者，苦心而无功。<br />
　　人君明四目，达四聪，乃致垂拱之化也。<br />
　　任一人之材，难以致治，<br />
　　谓独任耳目智虑者。<br />
　　一人之能，不足以治三亩之宅。<br />
　　力知止此。<br />
　　循道理之数，因天地之然，即六合不足均也。<br />
　　且夫顺物与之理合，必然之数。即天下虽大，不劳智力而万化自平。<br />
　　听失於非誉，目淫於彩色，<br />
　　任耳者必失於闻，任目者必眩於见。<br />
　　礼禀不足以效爱，诚心可以怀远。<br />
　　察乎礼者，但整其仪，归爱之心，未果能效，唯推诚天下，可得感之也。<br />
　　故兵莫憯乎志镆鋷为下，<br />
　　志者害和，兵之毒者。<br />
　　寇莫大於阴阳，而抱鼓为细。<br />
　　喜怒相攻，寇之甚者。<br />
　　所谓大寇伏尸不言节，<br />
　　教令之言不节，是害於民也。<br />
　　中寇藏於山，<br />
　　持险潜身，以乘隙便。<br />
　　小寇遁於民间。<br />
　　苟窃为事。<br />
　　故曰民多智巧，奇物滋起，<br />
　　智过则巧，巧则矜能。雕朴饰伪，以惑於物也。<br />
　　法令滋彰，盗贼多有，<br />
　　不绝其利而止其盗，虽繁法严令以禁之，则至乎窃法为盗，惟增多也。<br />
　　去彼取此，天殃不起。<br />
　　去彼巧智之法令，取此朴素之无为，则天之咎殃不复起矣。<br />
　　故以智治国，国之贼也；<br />
　　独任己智，固为民害。<br />
　　不以智治国，国之德也。<br />
　　因而治之，物得其性。<br />
　　夫无形大，有形细；<br />
　　神化无方故大，品物有极故细。<br />
　　无形多，有形少；<br />
　　莫测为多，可见为少。<br />
　　无形强，有形弱，<br />
　　能制於物故强，物受其制故弱。<br />
　　无形实，有形虚。<br />
　　恒久为实，迁变为虚。<br />
　　有形者遂事也，无形者作始也，遂事者成器也，作始作朴也。有形即有声，无形即无声，<br />
　　散而为器，则有可名。反之於道，名不可得。<br />
　　有形产於无形，故无形者有形之始也。广厚有名，有名者贵重也；俭薄无名，无名者贱轻也。<br />
　　夫广厚者，世上之美名也。俭薄者，道家之清德也。物之所重则举其名，我之所遗乃任其实。圣人守道谦薄，自为广厚之资，执德不迁，反在功名之本。下之数句，亦同此耳。<br />
　　殷富有名，有名者尊宠也；贫寡无名，无名者卑辱也。雄牡有名，有名者章明也；雌牝无名，无名者隐约也。有余者有名，有名者高贤也；不足者无名，无名者任下也。有功即有名，无功即无名。<br />
　　夫广厚殷富，有之功也。俭薄贫寡，无之功也。名者迹着，名乃生焉。无者迹微，非名所及。故世以有功为美，道以无名为德也。<br />
　　有名产於无名，无名者有名之母也。<br />
　　所谓处俭寡之无名自生，尊贵之大备矣。<br />
　　天之道，有无相生也，难易相成也。<br />
　　形性者，有无之相生也；事理者，难易之相成也。不知其然，是称天道也。<br />
　　是以圣人执道虚静微妙，以成其德。<br />
　　谓执无名之道，乃成大德。<br />
　　故有道即有德，有德即有功，有功即有名，有名即复归於道，<br />
　　忘济世之名，复无为之道。<br />
　　功名长久，终身无咎。<br />
　　无功之功，故可久；忘名之名，亦何咎也？<br />
　　王公有功名，孤寡无功名，故曰：圣人自谓孤寡，归其本也，<br />
　　夫有强济之功、光大之名，莫不由谦损之故。然则孤寡为王公之称者，盖以谦为本耳。<br />
　　功成而不有，故有功以为利，无名以为用。<br />
　　济物之功，假群生以为利，无名之道寄大人之成用也。<br />
　　古者民童蒙，不知西东，<br />
　　淳朴之至。<br />
　　貌不离情，<br />
　　形与神合。<br />
　　言不出行，<br />
　　言与行一。<br />
　　行步无容，<br />
　　去饰。<br />
　　言而不文。<br />
　　任质。<br />
　　其衣致暖而无彩，<br />
　　御寒而已。<br />
　　其兵钝而无刃，<br />
　　未知巧害也。<br />
　　行蹎蹎，<br />
　　猖狂之貌。<br />
　　视瞑暝，<br />
　　不暝之貌。<br />
　　立井而饮，耕田而食，<br />
　　无妄外之求。<br />
　　不布施，不求得，<br />
　　各足。<br />
　　高下不相倾，长短不相形。<br />
　　无是非之心也。<br />
　　风齐於俗可随也，<br />
　　言风俗齐同可随矣。<br />
　　事周於能易为也。<br />
　　言事业堪能，易为矣。<br />
　　矜伪以惑世，轲行以迷众，圣人不以为民俗。<br />
　　夫人君矜尚伪迹以乱政教，轗轲常行以迷庶类，则俗分齐化，事不周能，是以圣人不用此以为治本者也。<br />
　　通玄真经卷之一竟<br />
　　通玄真经卷之二<br />
　　宋宣义郎试大理寺主薄兼<br />
　　括州缙云县令朱弁正仪注<br />
　　精诚篇<br />
　　精首研几至性，诚者全素至明。济此二名，则可感於物，通於道也。<br />
　　老子曰：天致其高，地致其厚，日月照，星辰朗，阴阳和，非有为焉。<br />
　　斯至精之感也，亦不知其所以然，如有真宰存焉。<br />
　　正其道而物自然，<br />
　　万物各有天然之道，但能成顺於彼而不犯之，则物得其性，皆自治矣。<br />
　　阴阳四时，非生万物也，雨露时降，非养草木也，<br />
　　天之恒德，物之常生，不知所生，各自生耳。<br />
　　神明接，阴阳和，万物生矣。<br />
　　神交则机感，气合则形生。欲妙其原，而精诚可察也。<br />
　　夫道者藏精於内，<br />
　　绝歌之故。<br />
　　栖神於心，<br />
　　去累之故。<br />
　　静漠恬淡，悦穆胸中，<br />
　　和而无怀也。<br />
　　廓然无形，寂然无声。<br />
　　体乎道者，则有无迹之化，不言之教。<br />
　　官府若无事，朝廷若无人，<br />
　　各治故无事，无为故无人。<br />
　　无隐士，无逸民，<br />
　　治与道合，何所隐逸？<br />
　　无劳役，无冤刑，<br />
　　无为无私，岂至冤役？<br />
　　天下莫不仰上之德，像主之旨，<br />
　　圣人在上，天下皆服其清静之德，效其无欲之旨也。<br />
　　绝国殊俗，莫不重译而至，非家至而人见之也，<br />
　　德以顺成，故远迩皆化也。<br />
　　推其诚心，施之天下而已。<br />
　　心诚则物应也。人君推诚，罔有不应。<br />
　　故赏善罚暴者，政令也，其所以能行者，精诚也。<br />
　　诚信素着，则政令将行；赏罚无私，故百姓知劝。<br />
　　令虽明不能独行，必待精诚也，故总道以被民弗从者，精诚不包也。<br />
　　精者必良，诚者必应。<br />
　　老子曰：天设日月，列星辰，张四时，调阴阳，<br />
　　三光四气，未始相待，察乎自然，皆独化耳。<br />
　　日以暴之，夜以息之，风以乾之，雨露以濡之。其生物也，莫见其所养而万物长；<br />
　　物禀自生，无所养者。<br />
　　其杀物也，莫见其所丧而万物亡。<br />
　　物察自化，无所杀也。<br />
　　此谓神明也。<br />
　　不测其由之谓神，变化必然之谓明。<br />
　　是故圣人象之，其起福也，不见其所以而福起；<br />
　　天下之福，在乎圣人之道行也。德与时合，安有迹哉？<br />
　　其除祸也，不见其所由而祸除。<br />
　　将存道行之福，理有蒙否之祸，及圣功养政亦无得而见焉。<br />
　　稽之不得，察之不虚。<br />
　　考无除起之由，察有祸福之实。<br />
　　日计不足，岁计有余。<br />
　　近计其功，则日不足征。终济其事，若岁之成德。<br />
　　寂然无声，<br />
　　潜感而已。<br />
　　一言而大动天下，<br />
　　谓精诚也<br />
　　是以天心动化者也。<br />
　　无心能感之。<br />
　　精诚内形气，动於天，景星见，黄龙下，凤凰至，醴泉出，嘉谷生，河不满溢，海不波涌；<br />
　　诚至於明，故有此应。<br />
　　逆天暴物，即日月薄蚀，五星失行，四时相乘，<br />
　　谓气过节。<br />
　　昼冥宵光，山崩川涸，冬雷夏霜，<br />
　　诊气上蒸，故有此变。<br />
　　天之与人有以相通。<br />
　　灾瑞因所感也。<br />
　　故国之沮亡也，天文变，世惑乱，虹晲见，万物有以相连，精气有以相薄。<br />
　　形之牵连，气之侵薄，皆失位之象也。<br />
　　故神明之事，不可以智巧为也，不可以强力致也。<br />
　　至精至诚，方可为治。<br />
　　故大人者与天地合其德，与日月合其明，与鬼神合灵，与四时合信。怀天心，<br />
　　无其私心。<br />
　　抱地气，<br />
　　顺静为气。<br />
　　执冲含和，<br />
　　执冲以定万机，含和以御群有。<br />
　　不下堂而行四海，<br />
　　德泽之远。<br />
　　变易习俗，民化迁善，若生诸已，能以神化者也。<br />
　　政之在我，非以神化，孰可任哉？<br />
　　老子曰：夫人道者全性保真，不亏其身，<br />
　　斯人之常道也。<br />
　　遭急迫难，精通於天。<br />
　　夫上玄之鉴，无私孔明。至诚感之，复无不应，则遭争迫难，莫不以诚而通。虽未全乎自然，斯亦一时之得耳。<br />
　　若乃未始出其宗者，何为而不成？<br />
　　谓以精诚为宗，则无不成也。<br />
　　死生同域，不可胁陵。<br />
　　能齐生死者，不可以死胁也。<br />
　　又况官天地，怀万物，反造化，含至和而已，未尝死者乎。<br />
　　夫知死生同域，尚不至轻惧，而况体道之士，包总天地，复化合和，与造物者为人，而有不亡寿者矣。<br />
　　精诚形乎内，而外谕於人心，此不传之道。<br />
　　精诚内着，外合人心，斯乃发自深衷，固非言传所及耳。<br />
　　圣人在上，位怀道而不言，泽及万民，故不言之教茫乎大哉。<br />
　　夫中虚则物顺，身正则民效。日用之化，不其茫乎？<br />
　　君臣乖心，倍谲见乎天，神气相应微矣，<br />
　　君为治化之道，臣为代终之者，损益同事，休戚同运，而异心滋诈，使戾气上蒸，则神化之道，固无相应者也。<br />
　　此谓不言之辩，不道之道也。<br />
　　上谓不言之教，下谓不道之道。<br />
　　夫召远者，使无为焉，亲近者，言无事焉，<br />
　　政教多方，赋役多事，则近者不安所务之业，远者不怀所务之心。故天道无为，不呼而自应；圣人无事，不就而自亲也。<br />
　　唯夜行者能有之，<br />
　　默用之与阴，德最近於道。<br />
　　故却走马以粪，<br />
　　夫嗜欲奔流，亦走马之谓；粪者，可以肥养萌芽也。故明君外却戎马之走以肥农圃，内除奔流之欲以养道德也。<br />
　　车轨不接於远方之外，是谓坐驰陆沈。<br />
　　端拱坐治而化驰远方，默用无迹是居陆能沈也。<br />
　　天道无私就也，无私去也，<br />
　　无亲疏私，故不涉去就也。<br />
　　能者有余，拙者不足，顺之者利，逆之者凶。<br />
　　能顺自然之理，则动有余利；在乎智虑之表，则无能而凶也。<br />
　　是故以智为治者，难以持国，唯同乎大和，而持目然应者，为能有之。<br />
　　天道之心时理俱协，斯大和之谓也。人君绝智巧以同和，持无私以应物，则可任乎守天下也。<br />
　　老子曰：夫道之与德，若韦之与革，远之即近，近之即疏，稽之不得，察之不虚。<br />
　　夫道德者，用寄於有无；韦革者，声之於虚实。感则自应，求乃无方。固心智之莫量，况耳目之能及也。<br />
　　是故圣人若镜，不将不迎，应而不藏，万物不伤，<br />
　　无私任物，理化将迎。因彼应之，故不伤也。<br />
　　其得之也乃失之也，<br />
　　存所得於胸中，则失其妙用矣。<br />
　　其失之也乃得之也。<br />
　　至虚乃鉴。<br />
　　故通於大和者，暗若醇醉而甘外以游其中，若未始出其宗，是谓大通。<br />
　　夫甘醉醇酎，尚全安息之分，冥顺中外，固通天地之和。若放心於自得之宗，游神於混茫之际，虽迹与物接，复何碍哉？<br />
　　此假不用而能成其用者也。<br />
　　世以恩情，智为不用，今假此不用，以偶千变万化之用也。<br />
　　老子曰：昔黄帝之治天下，调日月之行，治阴阳之气，节四时之度，正律历之数，别男女，明上下，<br />
　　斯制作礼法也。昔黄帝之代，民丧真淳，情伪攸生，智力将在，遂至仰观俛察，治变无为，诚乃利於当时，莫知万世之弊矣。<br />
　　使强不掩弱。众不暴寡，民保命而不夭，岁时熟而不凶，百官正而无私，上下调而无尤，法令明而不暗，辅佐公而不阿，田者让畔，道不拾遗，市不豫贾，<br />
　　然而所治之功着也。<br />
　　当於此时日月星辰不失其行，风雨时节，五谷竖昌，凤凰翔於庭，麒麟游於郊。<br />
　　然而有为之德应也。<br />
　　虙戏氏之王天下也，枕方寝绳，杀秋约冬，<br />
　　夫玄圣动用不越天网，故籍寝皆方绳也。秋物成实，冬物伏藏，则反本耳。是以圣人因二时之杀，约成全孝，复本之德耳。<br />
　　负方洲，抱圜天，<br />
　　道周天地。<br />
　　阴阳所拥。沈不通者，窍理之。<br />
　　德合大和，气自治矣。<br />
　　逆气戾物、伤民厚积者绝止之。<br />
　　天地既泰，灾自灭矣。<br />
　　其民童蒙，不知西东，行蹎蹎，视暝暝，侗然自得，莫知其所由生，<br />
　　已见《道原》篇。<br />
　　浮游泛然不知所本，罔养不知所往。<br />
　　未亲其亲，故寄物为本。寄即寄，故本无所往，浮游罔养者，皆泛然无系之貌。<br />
　　当此之时，禽兽虫蛇无不怀其爪牙，藏其螫毒，<br />
　　未知相任。<br />
　　功揆天地。<br />
　　无为之功，故比天地。<br />
　　至黄帝要缪乎太祖之下，然而不彰其功，不扬其名，<br />
　　不彰其功，功已彰矣。不扬其名，名已扬矣。且黄帝伐蚩尤於涿鹿之野，虽除害物，归乎太祖，而恭让之迹已着於将来。要缪，卑小之貌。<br />
　　隐真人之道，以从天地之固然，<br />
　　天尊地卑，春生秋杀，盖自然之理也。而黄帝法像尊卑以垂衣裳，揆度时序以行杀伐，明真人之道，而已隐丧圣人之德，日新於世矣。<br />
　　何则道德，上通而智故消灭也。<br />
　　若同德于天，则智巧之类自为弃物也。<br />
　　老子曰：天不定，日月无所载，地不定，草木无所立。身不宁，是非无所形。<br />
　　唯身之安静，方能自正，是非之理也。<br />

                    <br>
                        　　是故有真人然后有真知，<br />
　　去俗之妄知，而真知见也。<br />
　　其所持者不明，何知吾所谓知之非不知与。<br />
　　夫持世俗之妄知以明真知者，难矣。所谓真知者，无是非之知也。则世人是非之知，何能真知？是不知哉。<br />
　　积慧重货，使民忻忻，人乐其生者，仁也。<br />
　　俭用则重货，厚泽则积惠耳。<br />
　　举大功，显令名，礼君臣，正上下，明亲疏，存危阙，继绝世，立无后者，义也。<br />
　　此皆裁断以合其宜。<br />
　　闭九窍，藏志意，弃聪明，反无识，<br />
　　夫若是者，乃尽摄生保性之理。<br />
　　芒然仿佯乎尘垢之外，逍遥乎无事之业，<br />
　　芒然无知，在乎名利之外，随遇而适，得丧不能累也。<br />
　　含阴吐阳而与万物玄同者，德也。<br />
　　顺阴阳之太常，与物性而同得，乃德也。<br />
　　是故道散而为德，德溢而为仁义，<br />
　　溢犹失也。<br />
　　仁义立而道德废矣。<br />
　　夫体离真淳，而使物得道散，为德之谓也。故出於自然，方月太上之位矣。夫德之将立，则所依之迹着矣。着而保之，使不溢者，未之有也。是以过由仁义焉。夫由仁义以治物，则诱慕之教大县於世，而自然之道无得之德，斯不亏乎？<br />
　　老子曰：神越者言华，德荡者行伪，<br />
　　夫神以鉴物，德以全行。故神之忽越，则言之失实；德之流荡，则行之亏真也。<br />
　　至精亡乎中，而言行观乎外，此不免以身役物矣。<br />
　　一至越荡，则中无情实，而观乎外物，发言成行也。若然者，故为物役，不能自全耳。又曰，中无精诚而言行居所观之地，则蔽伪百姓，使彼循无行之政，效苟利之法。贤者以多讳而避迹，愚者以日习而成性，斯乃有位者之不怛而以身役於物也。<br />
　　精有愁尽而行无穷极，所守者不定而外淫於世俗之风。<br />
　　愁犹耗也。役於物故有耗尽之时矣。且举楷皆行，何可穷极？以不全之精应触类之行，本且未定，宁免淫於俗哉？<br />
　　是故圣人内修道术，而不外饰其仁义，知九窍四肢之宜，而游乎精神之和，此圣人之游也。<br />
　　夫体道以成心衍者，则仁义之功外自着矣。保精而以神遇者，，则形骸之宜内自安矣。且一物将间，未可称游。今内外俱顺，斯圣人之游也哉。<br />
　　老子曰：若夫真人之游也，即动乎至虚，<br />
　　不知所碍。<br />
　　游心乎大无，<br />
　　不知所有。<br />
　　驰於方外，<br />
　　不知所累。<br />
　　行於无门，<br />
　　不知所由。<br />
　　听於无声，视於无形，<br />
　　惟寂惟默，游之真者。<br />
　　不拘於世，不系於俗。<br />
　　物系者乃非游。<br />
　　故圣人之所以动天下者，真人不过也，<br />
　　济世化民，有为之迹。归德迁善，岂非动哉？故体真之士不过至於是矣。<br />
　　贤人之所以矫世俗者，圣人不观也。<br />
　　高行清节，情性外饰，上诱下藄，得非矫哉？故大化之圣不窥观於是矣。<br />
　　夫人之拘於世俗，必形系而神泄，故不免於累。<br />
　　形系者，礼法所拘也。神泄者，智虑所散也。泄而不已，神将丧也。系而不已，质将困也。既困且丧，宁非累於生之大本哉？<br />
　　使我可拘系者，必其命有在乎外者矣。<br />
　　信然也。若使我定为礼法所拘，则天命之分全属於外物也。<br />
　　老子曰：人主之思，神不驰於胸中，智不出於四域，<br />
　　恬神自化，知则民诈。<br />
　　怀其仁诚之心，甘雨以时，五谷蕃植，春生、夏长、秋收、冬藏，月省时考，终岁献贡。<br />
　　君能诚动於天，仁泽於下，故天为之应，民为之顺，百官不旷有司之职，九州岁致任土之贡者也。<br />
　　养民以公，<br />
　　无为乃尔。<br />
　　威厉不诚，<br />
　　不严而肃。<br />
　　法省不烦，教化如神，法宽刑缓，囹圄空虚，天下一俗，莫怀奸心，<br />
　　夫适於民性，安於俗业，则奸何由而起也？<br />
　　此圣人之恩也。<br />
　　圣人治民，盖尽於此。<br />
　　夫上好取而无量，即下贪功而无让，<br />
　　君欲无极，则臣下叨窃其功名者也。<br />
　　民贫苦而分争生，<br />
　　税做多端，民贫苦也。困迫，固分争矣。<br />
　　事力劳而无功，<br />
　　作无用之器物也。<br />
　　知诈萌生，盗贼滋彰，<br />
　　知诈所以萌生，上好利之故也。求利无止，欲不盗不能济矣。<br />
　　上下相一怨，号令不行。夫水浊者鱼噞，喁政苛者即民乱，<br />
　　水尘浊，鱼不能游乐，故憣喁以求息。政烦苛？民不复安业，故苟生以成乱也。<br />
　　上多欲即下多诈，<br />
　　遂设诈以奉上欲。<br />
　　上烦扰即下不定，上多求即下交争，不治其本而救之於末，无以异於凿渠而止水，抱薪而救火。<br />
　　不以道德为治，而以刑法为政，斯增乱之术者也。<br />
　　故圣人事省而治，求寡而赡，<br />
　　简则易从，故可治也。少则常得，故皆赡也。<br />
　　不施而仁，<br />
　　静则各全。<br />
　　不言而信，<br />
　　顺则自应。<br />
　　不求而得，<br />
　　足则无争。<br />
　　不为而成，<br />
　　任则皆成。<br />
　　怀自然，保至真，抱道推诚，天下从之，如响之应声，影之像形，所修者本也。<br />
　　修身则民正，内诚则外应。<br />
　　老子曰：精神越於外，智虑荡於内不能治形。<br />
　　人以形气为生也。形以藏精，气以安神。若动为物役，则反害精神，以资智虑而形亏，生理固亦宜焉。<br />
　　神之所用者远，即所遗者近矣。<br />
　　自远越其神，则近遗其形。<br />
　　故不出於户以知天下，不窥於牖以知天道，<br />
　　言其神全者也。夫以气听，万物之情可知。以神观，万化之理可验。三才之内，精诚感通，宁假户牖之所窥观也？<br />
　　其出弥远者，其知弥少，<br />
　　役动不已，，弥丧真知。<br />
　　此言精诚发於内，神气动於天下也。<br />
　　老子曰：冬日之阳，夏日之阴，万物归之而莫之使亟，自然至精之感，弗召而来，不去而往，<br />
　　亟，数也。冬阳夏阴，物性归之。而四节数迁，未尝不尔，尽自然相感之道也。<br />
　　窈窈冥冥，不知所为者而功自成。<br />
　　夫可得其由者，非窈冥也。谓阴阳之功日新莫测也。<br />
　　待目而照见，待言而使命，其於为治难矣。皋陶喑而为大理，天下无虐刑，有贵乎言也。师旷瞽而为太宰，晋国无乱政，有贵乎见者。斯不待目而照见也。<br />
　　不言之令，不视之见，圣人所以为师。<br />
　　推诚者不召而应，任能者不察而明。圣人御天下，宗师於是矣。<br />
　　民之化上，不从其言，从其所行。<br />
　　行者诚之表，故奉化於上。言者实之华，故未信於下也。<br />
　　故人君好勇，弗使斗争而国家多难，其渐必有劫杀之乱矣。人君好色，弗使风议而国多昏乱，其积至於淫佚之难矣。<br />
　　上化於下，理之然也。<br />
　　故圣人精诚别於内，<br />
　　以其内着，故称别也。<br />
　　好憎明乎外，出言以副情，发号以明指。是故刑罚不足以移风，杀戮不足以禁奸，<br />
　　内无精诚，法令不能行於外也。<br />
　　唯神化为贵，<br />
　　贵乎无迹而化。<br />
　　精至为神，精之所动，若春气之生，秋气之杀也。<br />
　　精之为感，物莫不顺。无德无怨，若二气之行焉。<br />
　　故君子者，其犹射也，於此豪末，於彼寻丈矣。<br />
　　发矢有豪末之差，至的则为寻文之失也。言精诚有织芥之难，其於感也不亦远乎？<br />
　　故治人者慎所以感之。<br />
　　老子曰：县法设赏而不能移风易俗者，诚心不抱也。<br />
　　夫人君推诚於外，则物信而无犯，恃智为治，则民诈而苟免。虽复县法以禁暴，设赏以劝善，亦未足变於浇风薄俗也。<br />
　　故听音则知其风，<br />
　　情动则声发，成文则善着。然听音取声，察声见志。志有怨畅，而国风可知也。<br />
　　观其乐则知其俗，<br />
　　乐之为体，和民导政，官征不杂，以敛事物。然有治乱之所感，气侯之所宜，则方俗因可知矣。<br />
　　见其俗则知其化。<br />
　　百姓所好尚，直由君之化耳。<br />
　　夫抱真效诚者，感动天地，神踰方外，令行禁止，<br />
　　抱至真，效丹诚，则天地随感而动，况於人乎？是能化备八方之外，法在心施之地也。<br />
　　诚通其道而达其意，虽无一言，天下万民、禽兽鬼神与之变化，<br />
　　诚能通达是道，虽幽暗异类，孰能不与之相感哉？<br />
　　故太上神化，其下赏贤而罚暴。<br />
　　顺物无迹，化之上也。民不忍欺，治之得也。一至诛劝，政之末也。<br />
　　老子曰：大道无为，<br />
　　体寂漠也<br />
　　无为即无有，<br />
　　体亦无形。<br />
　　无有者弗居也，<br />
　　无定方所。<br />
　　弗居者即处无形，<br />
　　无所不在。<br />
　　无形者即不动，<br />
　　虚故不造。<br />
　　不动者无言，<br />
　　理绝名迹。<br />
　　无言者即静而无声无形，<br />
　　名迹既无，影响何有？<br />
　　无声无形者，视之不见，听之不闻，<br />
　　耳目者，唯止於形声之上。<br />
　　是谓微妙，<br />
　　体则幽微，用成玄妙。<br />
　　是谓至神，<br />
　　为能善贷生成，而特不得其朕，斯神之至者。<br />
　　绵绵若存，是谓天地之根。<br />
　　道体虚寂，生化无方，绵绵不穷，故为大块之本也。<br />
　　道无形无声，故圣人强为之形，以一句为名。<br />
　　夫道本无质，声何立哉？盖圣人强取途路之形，以字无名之体。一以指归万象，一以通贯性命，虽一句胜言，而形声辄具，天下所适，莫不由之。<br />
　　天地之道，大以小为本，多以少为始。<br />
　　天地至大，以微为本。象物至多，以一为始。<br />
　　天子以天地为品，以万物为资，功德至大，势名至贵，<br />
　　上天降圣子临庶类，因天地以定尊卑之位，假万物聿成贵贱之资，则可以至德。圣人功济区宇，盛名威势肃服寰海也。<br />
　　二德之美，与天地配，<br />
　　且而与天地为品，万物为资，成斯贵大之二德，自可比配两仪矣。然其子於天，莫非立德之地，而称此位为德者，亦所宜焉。<br />
　　故不可不轨，大道以为天下母。<br />
　　既德位配乎天地，即动用侔於造化，安可不执法大道，处无为之中，使夫天下日用而不知也？<br />
　　老子曰：振穷补急，即名生利起，除害即功成。<br />
　　夫功名生於动作者也。振恤穷困，补救急难，固不免有仁惠之浮名，义济之小利。<br />
　　世无灾害，虽圣无所施其德，<br />
　　向使天下各得，则圣人之德何所施为也？<br />
　　上下和睦，虽贤无所立其功。<br />
　　君臣父子各当其分，则贤人之功成立无所也。<br />
　　故至人之治，含德抱道，推诚施无穷之知，寝说而不言，天下莫之知贵其不言者。<br />
　　夫有立德之迹，非含德也。循道而往，非抱道也。以其至乃称至人。盖推诚於中，任之自正者耳。虽知鉴无穷，而寝言玄默，故尸居环堵之室，而百姓自化。岂天下碌碌能贵其玄默之道哉？<br />
　　故道可道，非常道也，名可名，非常名也。<br />
　　可物之道者，非自然之常道也；可命之名者，非静体之常名也。故至人不处。<br />
　　着於竹帛，镂於金石，可传於人，皆其粗也。<br />
　　功名书於竹帛，典法刊於金石，皆有迹之功，非无为之道。较而论之，信粗矣。<br />
　　三皇五帝三王，殊事而同心，异路而同归。<br />
　　同济治之心，异政化之路。<br />
　　末世之学者，不知道之所体一，德之所总要，取成事之迹，跪坐而言之，<br />
　　教其迹者，固不周物，徒敬其遗言耳。<br />
　　虽博学多闻不免於乱。<br />
　　多闻礼义者，适足感时，非致治之要也。<br />
　　老子曰：心之精者，可以神化而不可说道，<br />
　　精之为用，无迹而物化，非名言所及也。<br />
　　圣人不降席而匡天下，情甚於言枭呼也。<br />
　　任乎精诚，其化如响。故端天下正矣。<br />
　　故同言而信，信在言前，<br />
　　同立言而独见信者，此以其诚信素着也。<br />
　　同令而行，诚在令外也。<br />
　　同出令而独施行者，由其诚副於令，民皆从之。<br />
　　圣人在上，民化如神，情以先之也。<br />
　　以其信在言前，诚在令外，故其化如神之速矣。<br />
　　动於上，不应於下者，情令殊也。<br />
　　情犹诚也。<br />
　　三月婴儿未知利害，而慈母爱之逾笃者，情也。<br />
　　婴儿岂知亲疏之利害也，然其慈爱弥厚，则交感之道明矣。故百姓无知，圣人无名，但相感而顺也。<br />
　　故言之用者变，变乎小哉；<br />
　　言教之化，不能变俗。<br />
　　不言之用者变，变乎大哉。<br />
　　精诚之感，天下皆化。<br />
　　信君子之言，忠君子之意，<br />
　　由信傃智，莫不顺其言。以诚至明，莫不副其意也。<br />
　　忠信形於内，感动应乎外，贤圣之化也。<br />
　　夫感道内着，化功外应也。贤谓君子，圣谓圣人，此所以同举成章者，圣人抱君子之能，君子阐圣人之化耳。<br />
　　老子曰：子之死父，臣之死君，非出死以求名也，恩心藏於中，而不违其难也。<br />
　　夫为臣子者，岂钓忠孝之名以赴君亲之难？然恩义感中，则自有忘生徇节之事矣。<br />
　　君子之憯怛，非正为也，自中出者也，亦察其所行。<br />
　　君子怀仁，憯怛於世，非苟尚之直自中出，然不察其俗而教导之，则失於政矣。<br />
　　夜行圣人不惭於影，故君子慎其独也，<br />
　　圣人无私，君子居政。故虽处幽暗，而未尝慑惧，且不负物，宁愧影哉？<br />
　　舍近期远塞矣。<br />
　　自得为近物应为远舍其自得远岂通哉。<br />
　　故圣人在上，即民乐其治，在下即民慕其意，志不忘乎欲利人也。<br />
　　圣无私属而以当济为志，以济之无极，是称志焉。然亦非立志之志也。故其在位居方，百姓莫不安其德教，慕其诚素也。<br />
　　老子曰：勇士一呼，三军皆辟，其出之诚。<br />
　　勇者，气也，气出乎诚，而三军众心为之僻易。向非义勇之气，感激之分，虽临敌执兵，然未能卫一身也。<br />
　　唱而不和，意而不载，中必有不合者。<br />

                    <br>
                        　　中谓内外感会之际也。夫我唱彼不和，我意彼不载，由其精诚未相接也。<br />
　　不降席而匡天下者，求诸已也，<br />
　　心诚则物应，形正则物儌。<br />
　　故说之所勿至者，容貌至焉，<br />
　　夫言说之教所不及者，则正形之化而可及矣。<br />
　　容貌所不至者，感忽至焉，<br />
　　正形之化所不及者，精诚之感而必及矣。<br />
　　感乎心发而成形，<br />
　　内全而外自化。<br />
　　形精之至者可以形接，而不可以照期。<br />
　　形谓容貌，精谓情感。二化之道，期可接乎形类，而不可县解而自期也。若然者，则中有所待，则何精之能纯，形之未正耳？非其形正而能感化於物者，未之有也。<br />
　　老子曰：言有宗，事有本，<br />
　　言有立教之宗，事有制作之本。<br />
　　失其宗本，伎能虽多，不若寡言。<br />
　　既丧宗本，则蒡衍为害，固不及保其静也。<br />
　　害众者倕而使断其指，以明大巧之不可为也。<br />
　　班咈之巧，有为也，则名着而指断。造化之巧，无为也，是以用成而体全也。<br />
　　故匠人知为闭也，能以时闭不知闭也，故必杜而后开。<br />
　　顺於变化，与时成功，任乎知巧，必资终败也。<br />
　　老子曰：圣人之从事也，所由异路而同归，<br />
　　事异所顺，化同所归。<br />
　　其存亡定倾若一志不忘乎欲利人也。<br />
　　处此四异之际，不忘乎利人之忘也。<br />
　　故秦楚燕魏之歌，异传而皆乐，九夷八狄之哭，异声而皆哀。<br />
　　哀乐者主於中，固非殊俗所能异也。<br />
　　夫歌者乐之征也，哭者哀之效也，精於中，应於外，故所在以感之矣。<br />
　　歌哭者，得丧之验也。夫治化之道，顺其生则皆乐，抑其性则皆哀，而群物怨畅之由，莫非君上之所感也。<br />
　　圣人之心，日夜不忘乎欲利人，其泽之所及亦远矣。<br />
　　故华夷皆化也。<br />
　　老子曰：人无为而治，<br />
　　性静而安。<br />
　　有为者，即伤无为而治者，<br />
　　加知以事，故伤性本。<br />
　　为无为者，不能无为也。<br />
　　将有所存，斯有为矣。<br />
　　不能无为者，不能有为也。<br />
　　既失己之静性，安能治於物哉？<br />
　　人无言而神，<br />
　　神，精神也。虚寂乃全用耳。<br />
　　有言也，即伤无言之神者，<br />
　　言以辩物神理而系之，故伤也。<br />
　　载无言即伤有神之神者。<br />
　　存无於胸中，乃心之不能虚也。以是而碍，则精神不无伤也。<br />
　　文子曰：名可强立，功可强成。昔南荣畴耻圣道独亡於己，南见老子，受教一言，精神晓灵，屯闵条达，<br />
　　屯难闵疾。<br />
　　勤苦十日不食，如享太牢。<br />
　　味道而饱德也。<br />
　　是以明照海内，名立后代，智略天地，察分秋豪，称誉华语，至今不休，所谓名可强立者也。<br />
　　事具《亢仓子》。<br />
　　故田者不强，困仓不满；官御不励，诚心不精；将相不强，功烈不成；王侯懈怠，没世无名。<br />
　　此篇玄旨，尽以精诚为宗。文子恐世人但欲存诚而忘强学，故历举以为诚也。<br />
　　至人潜行譬犹雷霆之下藏，<br />
　　其迹不见。<br />
　　随时而举事，因资而立功，进退无难，无所不通。<br />
　　适於时变，合於物理。<br />
　　夫至人精诚内形，德流四方，见天下有利也，喜而不忘天下有害也，怵若有丧。<br />
　　性与理冥，且无得而无丧；形与物顺，故哀乐之若是也。<br />
　　夫忧民之忧者，民亦忧其忧，乐民之乐者，民亦乐其乐，<br />
　　以我之同物，物亦不我异矣。<br />
　　故乐以天下，忧以天下，然而不王者，未之有也。<br />
　　唯无心以冥天下者，故可为天下牢。<br />
　　至人之法始於不可见，终於不可及，<br />
　　感以内诚，故始不可见；绝其陈迹故终不可及。<br />
　　处於不倾之地，<br />
　　以安静为本。<br />
　　积於不尽之仓，<br />
　　以厚德为宗。<br />
　　载於不竭之府，<br />
　　以自足为资。<br />
　　出令如流水之原，<br />
　　利物而常顺。<br />
　　使民於不争之官，<br />
　　虚柔而治之。<br />
　　开必得之门，<br />
　　由易故不失也。<br />
　　不为不可成，<br />
　　不易物材而为也。<br />
　　不求不可得，<br />
　　不企所无之分也。<br />
　　不处不可久，<br />
　　去乎骄盈。<br />
　　不行不可复。<br />
　　离乎执繁。<br />
　　大人行可说之政，’而人莫不顺其命，命顺时从小而致大，命逆即以善为害，以成为败。<br />
　　大人政简，莫不悦以化行，理自光大而烦苛之政反此宜焉。<br />
　　夫所谓大丈夫者，内强而外明，内强如天地，外明如日月，天地无所不覆载，日月无所不照明。大人以善示民，不变其故，不易其常，天下听令如草从风。<br />
　　任道立德，则善之可示也；因时顺性，则令之可行。<br />
　　政失於春，岁星盈缩，不居其常；政失於夏，荧惑逆行；政失於秋，太白不当，出入无常；政失於冬，辰星不效其乡；四时失政，镇星摇荡，日月见谪，五星悖乱彗星出。<br />
　　唯修德者无之。<br />
　　春政不失禾黍滋，<br />
　　天时人事合也，故顺和生之气，故得五稼滋茂也。<br />
　　夏政不失雨降时，<br />
　　则降雨以时也。<br />
　　秋政不失民殷昌，<br />
　　谷果成实，民自殷之。<br />
　　冬政不失国家宁康。<br />
　　冬阴安静，政以顺之，故宁康也。<br />
　　通玄真经卷之二竟<br />
　　通玄真经卷之三<br />
　　宋宣义郎试大理寺主薄兼<br />
　　括州缙云县令朱井正仪注<br />
　　九守篇<br />
　　守者专一於志，而九备於数极，则物无不在其域，事无不与其成。此篇自《守朴》已上，至於《守虚》凡有十章。各标守字，唯一章各隐，九数之中，文着於一篇之内，今称九守者，盖在用九之义也。<br />
　　老子曰：天地未形，窈窈冥冥，混而为一，<br />
　　混同元气。<br />
　　寂然清澄，重浊为地，精微为天，<br />
　　一至清澄，则自有轻重之比。<br />
　　离而为四时，分而为阴阳，<br />
　　气有滞躁，故生阴阳。数有终始，故为四时。<br />
　　精气为人，烦气为虫，<br />
　　是以人得最灵之名，虫为庶类之数也矣。<br />
　　刚柔相成，万物乃生。<br />
　　刚阳之性也。柔阴之体也。二气推接，乃资生矣。<br />
　　精神本乎天，<br />
　　禀轻清以虚通。<br />
　　骨骸根于地，<br />
　　禀重浊而系滞。<br />
　　精神入其门，骨骸反其根，我尚何存。<br />
　　夫有生化，天理之常。故其生也，则欻尔为形为神。其化也，则寂然反本归根。来非所尚，去非在我，则我尚之见，冯何立哉？门者，复化之蹊也。<br />
　　故圣人法天顺地，不拘於俗，不诱於人，<br />
　　不敢我尚，推彼自然。<br />
　　以天为父，以地为母，<br />
　　宗顺於神形之极，法则於覆载之德。<br />
　　阴阳为纲，四时为纪，<br />
　　不持此以为纲纪，则无以同乎大顺也矣。<br />
　　天静以清，地定以宁，万物逆者死，顺者生。<br />
　　天地尚以安静而成其德，况夫所生之物欲躁动而可求存者乎？<br />
　　故静漠者神明之宅也，虚无者道之所居也。<br />
　　精神营定，安乎天之静漠；大道宗体，在乎心之虚无。<br />
　　夫精神者所受於天，骸骨者所禀於地也。<br />
　　所谓贵神以存形耳。<br />
　　故曰：道生一，<br />
　　夫道无所生，一无所立。今观肇有之前，强名曰道；数方混，故谓之一也。<br />
　　一生二，<br />
　　启泮为阴阳二气也。<br />
　　二生三，<br />
　　阳清上为天，阴凝下为地，二气交和，中为人也。<br />
　　三生万物。<br />
　　三才既立，万化能生，故品类日新矣。<br />
　　万物负阴而抱阳，冲气以为和。<br />
　　背阴面阳，物之顺生也。冲之为和，生气之本也。<br />
　　老子曰：人受天地变化而生，<br />
　　受气以变化，而生此形神。<br />
　　一月而膏，<br />
　　结聚之始，貌如脂膏。<br />
　　二月而脉，<br />
　　血气道而成脉也。<br />
　　三月而胚，<br />
　　内未坚，但有胚段也。<br />
　　四月而胎，<br />
　　微有状貌。<br />
　　五月而筋，<br />
　　全生十月，五得其半。筋者，坚肉柔骨，处刚柔半，故此时成也。夫精血之变，以成骨肉，而骨坚肉滞，则生气不通，故肉藏其脉，骨连其筋，以通泄生气，连缀支节也。<br />
　　六月而骨，<br />
　　精凝结，变之为骨也。<br />
　　七月而成，<br />
　　内全五藏，外具九窍。<br />
　　八月而动，<br />
　　动於支体。<br />
　　九月而躁，<br />
　　动之数也。<br />
　　十月而生，形骸已成，五藏乃形。<br />
　　中外各正。<br />
　　肝主目，肾主耳，脾主舌，肺主鼻，胆主口。<br />
　　此之所主，或与诸说不同。虽五藏七窍定有所主，而勾带开通，无所不应。故此独不言心者，以其众藏之灵者，故外之一窍，主所不及也。<br />
　　外为表，中为里，<br />
　　四支九窍之表，五藏六府之裹。<br />
　　头之圆以法天，足之方以象地。<br />
　　天园而地方，故其上下各以类也。<br />
　　天有四时五行九解三百六十六日，<br />
　　九解者，天之九宫门也。<br />
　　人有四支五藏九窍三百六十骨节；<br />
　　皆法象於上也。<br />
　　天有风雨寒暑，人有取与喜怒。<br />
　　风散之，雨施之，此取与也。寒主杀，暑主和，此喜怒也。<br />
　　胆为云，<br />
　　勇威之象。<br />
　　肺为气，<br />
　　皓素之象。<br />
　　脾为风，<br />
　　动之象。<br />
　　肾为雨，<br />
　　阴泽之象。<br />
　　肝为雷<br />
　　震怒之象。<br />
　　人与天地相椑类，而心为之主。<br />
　　心为感变之主，亦类乎造九之机本也。其余支藏，皆有所应，则天人之际相椑类矣。然心者，本主於舌之一窍，不受外裹，将无所牵，故为众主耳。<br />
　　耳目者，日月也；血气者，风雨也。<br />
　　目象日，耳象月，气象风，血象雨。<br />
　　日月失行，薄蚀无光，风雨非时，毁折生灾。<br />
　　夫日月差度，则至薄蚀；风雨不时，毁折五谷。施之於身，断可知耳。<br />
　　五星失行，州国受其殃。<br />
　　五星所镇，各有分野。天时人事，交感而生。故诸侯之国，方伯之州，一至失德，则象变於上，下受其灾。是知人与天地相椑矣。耳目，日月也；血气，风雨也。气悖则风飘，血沉则雨滞，耳目不节，则日月差度。盖其然矣。<br />
　　天地之道，至闳以大，尚犹节其章光，爱其神明，人之耳目，何能久视听而不息，精神何能驰聘而不乏。<br />
　　夫天地广大，不可际极。日月章耀，未尝不临。尚以亏蚀之损，节其全功，寒暑为恒，爱其神明，况乎居分剂之人而能用之无节者也。<br />
　　是故圣人守内而不失外。<br />
　　善守其内者，不为外之所失也。<br />
　　夫血气者，人之华，<br />
　　华犹颜色。<br />
　　五藏者，人之精也，<br />
　　肝藏魂，肺藏魄，心藏神，脾藏意与智，肾藏精与志，皆内藏为精，外用为神者也。<br />
　　血气专乎内而不外越，则胸腹充而嗜欲省，<br />
　　凡喜怒见於颜色，勇怯变乎喘息，皆血气外越之候也。夫如是，损之与益，自可明矣。故血不逆於中，则肌骨充实；气不游乎外，则情欲寡省。藏气不足，乃有偏嗜和而调者，何有嗜欲哉？<br />
　　嗜欲省，即耳目清而听视聪达，<br />
　　嗜欲之来，多在耳目。故其寡省即自清矣。清则耳听不惑，目达不眩也。<br />
　　听视聪达谓之明。五藏能属於心而无离，即气意胜而行不僻，精神盛而气不散，<br />
　　五藏皆有所象，神气各异，唯心为百神五藏之主。夫能使有所属，不闻不应，则神全气专矣。然其胆勇脾骄，动成越悖，非心所制，岂可正哉？<br />
　　以听无不闻，以视无不见，以为无不成，<br />
　　心之全功，能用皆可。<br />
　　患祸无由入，邪气不能袭。<br />
　　夫邪气犯中，由其无主；患祸生外，以其昧机。故气正者邪不能袭，神全者福至着也。<br />
　　故所求多者所得少，所见大者所知小。<br />
　　唯宁心则治，五藏自见，乃知天下也。<br />
　　夫孔窍者精神之户牖也，<br />
　　假是以通明，藉之以出入。<br />
　　气意者五藏之使候也，<br />
　　意气为使，则五藏可候也。<br />
　　故耳目淫於声色，即五藏动摇而不定，<br />
　　应之有司。<br />
　　血气滔荡而不休，即精神驰骋而不守，<br />
　　神以形累。<br />
　　祸福之至虽如丘山，无由识之矣。<br />
　　静则鉴微，乱则迷着也。<br />
　　圣人爱而弗越，<br />
　　爱守於形神，不越於声色。<br />
　　圣人诚使耳目精明玄达，无所诱慕，<br />
　　所谓物诱於前，心慕於后。<br />
　　意气无失清静，而少嗜欲，五藏便宁。精神内守形骸而不越，即观往世之外，来事之内，祸福之门，何足见也。<br />
　　诚能备前之德，则玄鉴无湩。而况祸福已形，无不见也。夫辩类以相名，明数以相生者，事可观矣。缮性以符本，极神以冥远，则往也可原矣。外者迹之前也，内者兆之间也。往者有迹，过迹以至，外来者未形，当兆以称内。盖明机迭之袁，可得而知。祸福之门，何足称者？<br />
　　故其出弥远，其知弥少，以言精神之不可使外淫也，<br />
　　外淫则推荡在佗，不能鉴之自我也。<br />
　　故五色乱目，使不明，<br />
　　色视乃眩。<br />
　　五音入耳，使不聪，<br />
　　听杂乃惑<br />
　　五味乱口，使口厉爽，<br />
　　遂失正味。<br />
　　趋舍滑心，使行飞扬，<br />
　　中有所乱，自无恒业。<br />
　　故嗜欲使人之气淫，好憎使人之精劳，<br />
　　弗疾去之者，即忘气日耗。<br />
　　以是而往，其能久乎？<br />
　　夫人所以不能终其天年者，以其生生之厚也。<br />
　　皆随其所嗜好，厚养以伤生也。<br />
　　夫唯无以生为者，即所以得长生也。<br />
　　忘欢故乐足，遗生故身存。<br />
　　天地运而相通，万物总而为一，<br />
　　二气交运，所以相通。万物大生，其原一也。<br />
　　能知一，即无一之不知也，<br />
　　知其一原之道，则天地万物之情可知也。<br />
　　不能知一，即无一之能知也。<br />
　　不由道本，触类皆昧。<br />
　　吾处天下，亦为一物，而物亦物也，<br />
　　同生天地之间，则吾身当万物之一数也。<br />
　　物之与物，何以相物。<br />

                    <br>
                        　　唯其同者，不至相与彼此。<br />
　　欲生不可事也，<br />
　　时之自生，不能使生。<br />
　　憎死不可辞也，<br />
　　时之将死，不能恶死也。<br />
　　贱之不可僧也，贵之不可喜也。<br />
　　非悦贵而得贵，恶贱而去贱，直自然耳。<br />
　　因其资而宁之，弗敢极也，弗敢极，即至乐极矣。<br />
　　任物我之自安，乃极其分。制而极之，固非极也。夫放任所极，非乐极而何也？<br />
　　守虚<br />
　　以不惑其累为虚也。<br />
　　老子曰：所谓圣人者，因时而安其位，当世而乐其业。<br />
　　因所遇之时，安所处之位，遭世治乱而不患其隐见，斯可谓乐天之业也。<br />
　　夫哀乐者德之邪也，<br />
　　不得道之正用。<br />
　　好憎者心之累也，<br />
　　中之不虚忘，而所系为累。<br />
　　喜怒者道之过也，<br />
　　过越中和之道。<br />
　　故其生也天行，其死也物化，<br />
　　天道常生，处无为者，时然则然。<br />
　　静则与阴合德，动则与阳同波，故心者形之主也，神者心之宝也。<br />
　　妙用之神，圣人所贵。<br />
　　形劳而不休即蹶，精用而不已即竭，是故圣人遵之，弗敢越也。以无应有，必究其理，<br />
　　心之无私，乃能穷彼所有之理。<br />
　　以虚受实，必穷其节，<br />
　　唯其虚也，能尽於彼，所来之限也。<br />
　　恬愉虚静，以终其命。<br />
　　任此四德，而乘化以终也。<br />
　　无所疏，无所亲，<br />
　　过之一也。<br />
　　抱德炀和，以顺於天，<br />
　　抱安静之德，炀和生之气，以顺乎自然。<br />
　　与道为际，与德为邻，<br />
　　涉虚以应者，际极皆道也。御有以顺者，左右皆德也。<br />
　　不为福始，不为祸先，<br />
　　夫福非福也，而安以为福。祸非祸也，而躁以为祸。能安於祸，则宁异其福；不安所福，则福在於祸。祸福之体，不在穷达，而宗於躁静者也。且先始之义主於动作，言凶生乎妄动，倚伏在於动时。是以圣人无为无作，无祸无福，修然而往，修然而来，祸福之迹外彰，而屯泰之情不入也。<br />
　　死生无变於己。<br />
　　冥顺变化者，无时而不恒，此己之未尝生死也<br />
　　故曰至神。神即以求无不得也，以为无不成也。<br />
　　用之无方。<br />
　　守无<br />
　　游万物而不物，则无我无物矣。<br />
　　老子曰：轻天下即神无累，<br />
　　夫旷然神平，无累於灵府，以轻脱世荣故。<br />
　　细万物即心不惑，<br />
　　心存物外，则以太山如秋毫，安小大之域，遗巨细於彼，夫何惑哉？<br />
　　齐死生即意不慑<br />
　　夫觉以梦尽，梦以觉知。死生动息，各在春分，齐於是道，保所惧焉矣。<br />
　　同变化即明不眩。<br />
　　我亦物也，同乎变化，能知此者，不眩天理之明。<br />
　　夫至人以不挠之柱，行无关之途，<br />
　　德主而不替，道行而常通。<br />
　　禀不竭之府，学不死之师，<br />
　　用备天下，未尝劳神，宗极道原，未尝丧体。<br />
　　无往而不遂，无之而不通，屈伸俛仰，抱命不惑而宛转祸福，利害不足以患之。<br />
　　委抱天命，宛转随时，遭乎祸福，不足以为内患也。<br />
　　夫为义者，可迫以仁，而不可劫以兵也，<br />
　　受命之巨，心盛之士，虽蹈白刃，守节不移。唯示之以仁，不可迫其行也。<br />
　　可正以义，而不可县以利也，<br />
　　可以义正之，而不可以利诱之。义在素利也。<br />
　　君子死义，不可以富贵留也，<br />
　　伯夷、叔齐之类是也。<br />
　　为义，不可以死亡恐也。<br />
　　齐大夫陈不占之类是也。<br />
　　又况於无为者乎。<br />
　　能守一义，犹至亡身，浩然无为，宁以形累？<br />
　　无为者无累，无累之人，以天下为影柱。<br />
　　影柱者，立之而不碍也。至人不宣於天下，则万物居然自立矣。无累於适，则天下洞然皆通耳。<br />
　　上观至人之伦，深原道德之意，下考世俗之行，乃足着也。<br />
　　因可明之。<br />
　　夫无以天下为者，学之建鼓也。<br />
　　凡学者，本欲复其性耳。能无以天下为者，常学所未及也。若建鼓求子，足明子已先往，求之不及也。<br />
　　守平<br />
　　去其所为，道自夷矣。<br />
　　老子曰：尊势厚利，人之所贪也，比之身即贱，<br />
　　夫身也者，以清畅保安为贵耳。众人徒知势以举身，利以资我，而莫知居此者，不全安畅之分。是以贱彼所奉，而固其本也。<br />
　　故圣人食足以充虚接气，衣足以盖形御寒，适情辞余，<br />
　　果腹则安，周身则足，自此之余，为性命患。故圣人外之也。<br />
　　不贪得，不多积，<br />
　　理然自得，非贪所得。物势自积，非多所积。<br />
　　清目不视，静耳不听，<br />
　　不主声色，自然清静。<br />
　　闭口不言，委心不虑，<br />
　　不妄胜口，迫而后应。不先企虑，应而后定。<br />
　　弃聪明，反太素，<br />
　　不由耳目之前，而归形质之始。<br />
　　休精神，去知故，<br />
　　故，事也。休谓外而不驰，去谓中而不惑也。<br />
　　无好无憎，是谓大通。<br />
　　平施於物故通。<br />
　　除秽去累，莫若未始出其宗，何为而不成。<br />
　　若存乎此，得道之宗，即心秽其除，心累斯去，而平和耳。<br />
　　故知养生之和者，即不可县以利，<br />
　　利在於和善，养者知之也。县依则往，丧生者之利也。<br />
　　通外内之符者，不可诱以势。<br />
　　符，合也。且我有理然之道以徇彼，则彼有物然之理固在我，而以合之，何外势以能诱耳？<br />
　　无外之外至大，无内之内至贵，<br />
　　夫出入无间，玄同物我，是无外之大，无内之贵也。贵且大，不可偏，由而已。<br />
　　能知大贵，何往不遂。<br />
　　守易<br />
　　得自任之理，则易也。<br />
　　老子曰：古之为道者，理情性，治心术，<br />
　　夫欲不遇节，则能尽情性之生理；不妄喜怒，则能正心术之杂乱也。<br />
　　养以和，持以适，<br />
　　和以养生，适以任情。<br />
　　乐道而忘贱，安德而忘贫。<br />
　　道以胜，故自责，德以充，故自富。<br />
　　性有弗欲，无欲而弗得，<br />
　　自足者，常得也。<br />
　　心有弗乐，无乐而弗为。<br />
　　不乐一境，故能为天下之乐也。<br />
　　无益於性者，不以累德，<br />
　　欲非性益，德以静成耳。<br />
　　不便於生者，不以滑和，<br />
　　静则便生，和因欲乱。<br />
　　纵身肆意，而度制可以为天下仪。<br />
　　夫德之大者，举指不踰闲也，则纵身肆意，皆可以为哀仪。<br />
　　量腹而食，制形而衣，容身而居，适情而行，<br />
　　斯圣人之守简易也。<br />
　　余天下而弗有，委万物而弗利，岂为贫富贵贱失其性命哉。<br />
　　物之自有，未知自全。<br />
　　若然者，可谓能体道矣。<br />
　　守清<br />
　　清而不挠，可鉴嗜欲之妄。<br />
　　老子曰：人受气於天者，耳目之於声色也，口鼻之於香臭也，肌肤之於寒温也，其性一也。或以死，或以生，或为君子，或为小人，其所以为制者异也。<br />
　　夫生之情也，六事同适耳。若外不过当，内不犯和，则毕命自天，全行归物。若声色以荡志，冰炭以加身，自然与死为徒，与妄为迹。岂非天受人丧，所制异宜者哉？<br />
　　神者智之渊也，<br />
　　以万神深静，所以智用无竭也。<br />
　　神清即智明，<br />
　　但不为物浊，则举事明审。<br />
　　智者心之符也，<br />
　　心有所至，智则舍而辫之。<br />
　　智公即心平。<br />
　　心能使，智能谋，虚应当，则可见心之正矣。<br />
　　人莫鉴於流水，而鉴於澄水者，以其清且静也。<br />
　　不外受故清，不中挠故静，鉴照之者自然而明。<br />
　　故神清意平，乃能形物之情，<br />
　　形其情者，唯心之静也。且好为则有遗，劳扰则无鉴。清平如水，即物至自形矣。<br />
　　故用者，心假之於弗用也。<br />
　　役之以至劳，用之无用也。澄之以成鉴，不用之用也。<br />
　　夫鉴明者，尘垢弗污也，<br />
　　鉴镜。<br />
　　神清者，嗜欲弗误也。<br />
　　神清则智明，智明则不失常性，故无累耳。<br />
　　故心有所至，神即溉然在之，<br />
　　心者直至，神者妙用。夫意行则神往，意止则神住。可不澄定乎？<br />
　　反之於虚，即消燥灭息矣，<br />
　　虚者神之宅也，反则刳心而任神，忘欲而能鉴矣。是以阴阳水火不复牵变於己也。<br />
　　此圣人之游也。<br />
　　神与化游。<br />
　　故治天下者，必达於性命之情而后可也。<br />
　　夫有生之域，唯性与命。情所同保，类所异者，非神而不可达，非大顺而不可治也。<br />
　　守真<br />
　　适形而安，则安而无佗；适性而往，则所至非妄。然大名大师，亦自此而生。<br />
　　老子曰：夫所谓圣人者，适情而已，量腹而食，度形而衣，节乎己，而贪污之心无由生也。<br />
　　生之不得已者，衣食也。周身量腹，余为佗物矣。但内外无污，谓之圣人也。<br />
　　故能有天下者。必无以天下为者也，<br />
　　圣人不以天下奉己之嗜欲，而忘天下者也。故有能治之，名寄於天下也。<br />
　　能有名誉者，必不以越行求者也。<br />
　　大名誉所求，不饰於妄，而区区之行皆妄。<br />
　　诚达乎性命之情，仁义乃因附也。<br />
　　通性命者，誉指自成仁义之行。<br />
　　若夫神无所掩，心无所载，通同条达，澹然无事，<br />
　　内无累，为虚通。<br />
　　势利不能诱也，<br />
　　无贪。<br />
　　声色不能淫也，<br />
　　无染。<br />
　　辩者不能说也，<br />
　　无惑。<br />
　　智者不能动也，<br />
　　无易。<br />
　　勇者不能恐也，<br />
　　无惧。<br />
　　此真人之道也。<br />
　　淳粹之至。<br />
　　夫生生者不死，化化者不化。<br />
　　夫道常存，能化於物，故顺天不可见，同道不可穷也。<br />
　　不达此道者，虽智统天地，明照日月，辩解连环，<br />
　　《庄子》云：惠施之辩，连环可解也。<br />
　　辞润金石，犹无益於治天下。<br />
　　夫冥顺於天，玄同於物，则变化之机可验，性命之理可通。然后在家在邦，未尝不达。若以智谋明察，辩说德泽，盖一曲之功，非全治之道也。<br />
　　故圣人不失所守。<br />
　　谓守生化之原，不用明察为治，故天下咸若，百姓谓我自然也。<br />
　　守静<br />
　　圣人安此，以为生根德本也。<br />
　　老子曰：静漠恬淡，所以养生也，<br />
　　尽其生分，始可为养。<br />
　　和愉虚无，所以据德也。<br />
　　受物以虚，接事以和，德居此而为成。<br />
　　外不乱内，即性得其宜，<br />
　　声色俱为弃物，性乃全也。<br />
　　内不动和，即德安其位，<br />
　　不以爱累亏接物之和，故德有所宁於位。<br />
　　养生以经世，抱德以终年，可谓能体道矣。<br />
　　夫性之未全，为欲所牵也，不可经纶世也。德之将败，为物所累者，不可终天年也。而外有物，伤中唯性变，虽欲勿困，其可得哉？故静漠保生，乃堪涉动，和愉然后保终。体道之人，此之谓矣。<br />
　　若然者，血脉无郁滞，五藏无积气，<br />
　　形和性静，此患何施？夫血脉郁滞，在乎厚养。五藏积气，由之喜怒也。<br />
　　祸福不能矫滑，非誉不能尘埃，<br />
　　挠性乱和，沽名求福者，伤生之士也。<br />
　　非有其世，孰能济焉。<br />
　　此圣人与道之辞也。夫静圣之道，与治相符，与乱相反，故无明王，则自全之道未之能保矣。<br />
　　有其才不遇其时，身犹不能脱，又况无道乎。<br />
　　此圣人劝道之辞也。且有堪任之才，未适权变之用，则多事之世未能脱离。况非守静而践危机哉。<br />
　　夫目察秋豪之末者，耳不闻雷霆之声，耳调玉石之音者，目不见太山之形，故小有所志者，大有所忘。<br />
　　一淫声色，失性之远。<br />
　　今万物之来，擢拔吾生，攓取吾精，若泉原也，<br />
　　声色之类，左右不可尽，故至天生竭精也。<br />
　　虽欲勿禀，其可得乎。<br />
　　以在耳目之前。<br />
　　今盆水若清之，经日乃能见眉睫，浊之不过一挠，即不能见方圆。<br />
　　澄心之鉴唯有，静者能之。故一至嗜欲，虽祸如丘山，亦未之见。<br />
　　人之精神，难清而易浊，犹盆水也。<br />
　　守法<br />
　　法之上者，在乎法天。法天之法，未有无所法，而同乎大顺者也。<br />
　　老子曰：上圣法天，<br />
　　上古圣君法象天道，不教而自化，弃智而成功。盛德日新，故无得而称，玄功莫朕，是以不知帝力也。<br />
　　其次上贤，<br />
　　以贤德之道为上也。<br />
　　其下任臣。任臣者，危亡之道也，<br />
　　谓独任致危也。<br />
　　上贤者，痴惑之原也，<br />
　　上贤则争，争为乱本。<br />
　　法天者，治天地之道也。<br />
　　法自然之道，则二仪通治。<br />
　　虚静为主，<br />
　　天之体也。<br />
　　虚无不受，静无不持，<br />
　　持犹制万物之纷挠。<br />
　　知虚静之道，乃能终始。<br />
　　未尝抑物，付之自极，如四时相谢无尽也。<br />
　　故圣人以静为治，以动为乱，<br />
　　静则各正性命。<br />
　　故曰，勿挠勿缨，万物将自清，勿惊勿骇，万物将自理，天道然也。<br />
　　缨谓多方，骇谓设苛政也。<br />
　　守弱<br />
　　居众所不敌之地，故成其大胜之道。<br />
　　老子曰：天子公侯，以天下一国为家，以万物为畜、怀天下之大，有万物之多，即气逸而志骄，<br />
　　所谓贵不与骄，期而骄自至。<br />
　　大者用兵侵小，<br />
　　晋灭虞、楚、伐隋之类。<br />
　　小者倨傲陵下，<br />
　　曹共公、卫献公之类。<br />
　　用心奢广，譬犹飘风暴雨，不可长久。<br />
　　夫强盛之气，天地尚不能久，而况奢僭之君？<br />
　　是以圣人以道镇之，<br />
　　非虚柔之道孰能安？<br />
　　执一无为，以损冲气，<br />
　　冲中。<br />
　　见小守柔，退而勿有；<br />
　　见小自成其大，守柔能制其刚。<br />
　　法於江海，江海不为，故功名自化，<br />
　　夫处下众归，体谏物与，故不求而名遂，不争而功成。<br />
　　弗强，故能成其王，<br />
　　德归者宁，力制者叛。<br />
　　为天下牝，故能神不死，<br />
　　牝者，柔之谓也。圣人法之以存神。<br />
　　自爱，故能成其贵，<br />
　　将欲贵位，在乎爱身。故以道自胜、则身可长保，身存者，贵其亡乎？<br />

                    <br>
                        　　万乘之势，以万物为功名，<br />
　　功名小大，随位而立。<br />
　　权任至重，不可以自轻，<br />
　　《庄子》曰：轻用吾身而亡吾国也。<br />
　　自轻则功名不成。<br />
　　未有身不洽而国治者也。<br />
　　夫道大以小成、多以少生，<br />
　　大之资者，一豪耳。多之要者，一笄耳。<br />
　　故圣人以道莅天下，柔弱微妙者，见小也，俭啬损缺者，见少也，见小故能成其大，见少故能成其美。<br />
　　道以微妙为大，德以损缺为美。<br />
　　天之道，抑高举下，损有余，奉不足，<br />
　　其犹张弓乎？势之均也。<br />
　　江海处地之不足，故天下归之奉之。必故圣人卑谦守静辞让者，见下也，虚心无有者，见不足也。<br />
　　法江海之故也。<br />
　　见下故能致其高，见不足故能致其贤。<br />
　　心之常下，德之弥高；身之常退，行之弥进也。<br />
　　矜者不立，奢者不长，。强梁者死，满溢亡。飘风骤雨不终日，小谷不能须臾盈。<br />
　　小谷褊狭，若注之须臾，则至乎盈溢。<br />
　　飘风骤雨行强梁之气，故不能久而灭，小谷处强梁之地，故不得不夺。<br />
　　夺其归，奉之德。<br />
　　是以圣人执雌牝，去骄奢，不敢行强梁之气，<br />
　　遵天地之戒也。<br />
　　执雌牝，故能立其雄牡，不敢奢泰，故能长久。<br />
　　唯能雌者，故能有立健之德也。<br />
　　老子曰：天道极即反，盈即损，日月是也。<br />
　　日中则昊，月盈则亏。<br />
　　故圣人日损，而冲气不敢自满，日进以牝，功德不衰，天道然也。<br />
　　日进以牝者，推柔以御物也。天道亏盈益谦，圣人能法。故盛德日新而无所替。<br />
　　人之情性，皆好高而恶下，好得而恶亡，好利而恶病，好尊而恶卑，好贵而恶贱，众人为之，故弗能成，执之，故弗能得。<br />
　　夫物宜更变，理势大均，果且而有成。果且而无得。设使居其位者，亦素定分，岂好恶偏执而能得之者哉？<br />
　　是以圣人法天，弗为而成，弗执而得，<br />
　　乘彼自然，则与时而成，与物而得也。<br />
　　与人同情而异道，故能长久。<br />
　　同所适之情，异所从之道，反其爱恶之私，乃成长久之德。<br />
　　故三皇五帝有戒之器，命曰侑卮，其冲则正，其盈则覆。<br />
　　事具《周与》。<br />
　　夫物盛则衰，日中而移，月满则亏，乐极而悲。是故聪明广智守以愚，<br />
　　至察无徒，匿耀守众。<br />
　　多闻博辩守以俭，<br />
　　矜能有辱，持后无失。<br />
　　武力勇毅守以畏，<br />
　　轻敌多败，虞慎保胜。<br />
　　富贵广大守以狭，<br />
　　骄盈日危，谦损日福也。<br />
　　德施天下守以让，<br />
　　自伐乃丧，推物乃全。<br />
　　此五者，先王所以守天下也。<br />
　　夫有天下者，位之极也。若以极欲而持极位，则倾覆矣。非此五德，何以守之也？<br />
　　服此道者，不欲盈，<br />
　　盖顺中为常，如彼戒器者。<br />
　　夫唯不盈，是以能弊不新成。<br />
　　以谦虚之故弊，资道德之新成。<br />
　　老子曰：圣人与阴俱闭，与阳俱开。<br />
　　所谓大顺。<br />
　　能至於无乐也，即无不乐也，<br />
　　无可无不可，则常可矣。无乐则常乐矣。<br />
　　无乐，即至乐极矣。<br />
　　言乐之所存，哀之所顺，唯忘所乐者，何待而不极焉。<br />
　　是以内乐外，不以外乐内也，<br />
　　内乐外者，我畅於物外；乐内者，物变於我，故同於失者，失亦得之矣。<br />
　　故有自乐也，即有自志，贵乎天下，<br />
　　冥然万物之上，真自贵耳。<br />
　　所以然者，因天下而为天下之要也，不在於彼，而在於我，不在於人，而在於身，身得则万物备矣。<br />
　　自得者，天地万物莫不得？<br />
　　故达於心术之伦者，即嗜欲好憎外矣，<br />
　　尽为弃物。<br />
　　是故无所喜，无所怒，无所乐，无所苦，万物玄同，无非无是，<br />
　　是非之伦生於爱恶，心既无矣，物自玄同，故不知所以遗，而是非都尽矣。<br />
　　故士有一定之论，女有不易之行，<br />
　　虽未忘所存，已得自安自道也。<br />
　　不待势而尊，不须财而富，不须力而强，不利货财，不贪势名，不以贵为安，不以贱为危，<br />
　　苟定其分，何所假待？<br />
　　形神气志，各居其宜。<br />
　　四者同在，一安之道遂不至相反也。且士女节操，尚能如是，而况圣人全德者乎？<br />
　　夫形者生之舍也，<br />
　　居舍在形。<br />
　　气者生之元也，<br />
　　元本在气。<br />
　　神者生之制也，<br />
　　由制在神。<br />
　　一失其位，则三者伤矣。<br />
　　一失所养之位，则并伤之也。<br />
　　故以神为主者，形从而利，<br />
　　制之使不犯，故利也。<br />
　　以形为制者，神从而害。<br />
　　恣轻炀，充口腹则害。<br />
　　贪叨多欲之人，颠冥乎势利，诱慕乎名位，几以过人之智位高於世，即精神日耗以远久，淫而不还，形闭中距，即无由入矣，<br />
　　形以刚强为闭，中无和气为距。<br />
　　是以时有盲忘自失之患。<br />
　　夫外诱中募，久乃类冥。往而不知归，资盲忘之患也。<br />
　　夫精神志气者，静而日充以壮，躁而日耗以老。<br />
　　神全则兼物，由其静也。形困则支策，在其动也。岂可失盛衰之节哉？<br />
　　是故圣人持养其神，和弱其气，平夷其形，而与道浮沉，<br />
　　虽物之往来，莫不顺道也。<br />
　　如此即万物之化，无不偶也，百事之变，无。不应也。<br />
　　与所化而合，与所变而通。<br />
　　守朴<br />
　　不加欲於性命之分，而浑乎变化之根，谓之朴也。<br />
　　老子曰：所谓真人者，性合乎道也，<br />
　　不自动用，与造化者为人。<br />
　　故有而若无，实而若虚，<br />
　　虽事物皆实，而真性不知所存也。<br />
　　治其内不治其外，<br />
　　未有内治而外欲者。<br />
　　明白太素，无为而复朴，<br />
　　夫无为之为亦朴矣，则体真之士静动亦出乎虚白之域。<br />
　　体本抱神，以游天地之根，<br />
　　体元气之本，抱变化之神，居物象之先也。<br />
　　芒然仿佯尘垢之外，逍遥乎无事之业，<br />
　　性离所污，直以无事为常。<br />
　　机械智巧，弗载於心，审於无瑕，不与物迁，<br />
　　审犹委也。不载於心，复何瑕哉？则物之自迁，奚与同往耳？尝试论之，曰，且夫物也者，一时之所也。向非今也，理不至迁矣。而评世之士，定论之人，尚正彼形，不复随妄。况乎性与道合，牵之遂流者哉？<br />
　　见事之化，而守其宗，<br />
　　不与物迁之谓。<br />
　　心意专於内，通达偶於一，<br />
　　专气无杂，通而不异。<br />
　　居不知所为，行不知所之，<br />
　　无为无故。<br />
　　弗学而知，弗视而见，<br />
　　与物同和，与物自见。<br />
　　弗为而成，弗治而辨。<br />
　　顺天下而自成，随品类而自辨。<br />
　　感而应，迫而动，不得已而往，<br />
　　未尝先始。<br />
　　如光之耀，如影之效，<br />
　　纯粹之体，清而能照，虚而能应也。<br />
　　以道为循，有待而然，<br />
　　循之则如待也，此寄言耳。<br />
　　廓然而虚，清静而无，<br />
　　是其真体。<br />
　　以千生为一化，以万异为一宗，<br />
　　居原者，同之也。<br />
　　有精而弗使，有神而弗用，<br />
　　不使而同，可谓至精。不行而通，谓至神也。<br />
　　守大浑之朴，立至精之中，其寝不梦，<br />
　　无所想象。<br />
　　其智不萌，<br />
　　不先其物，<br />
　　其动无形，<br />
　　玄应之迹不可见也。<br />
　　其静无体，<br />
　　非有依而立静。<br />
　　存而若亡，生而若死，<br />
　　不自存生，非无神妙之用。<br />
　　出入无间，<br />
　　不碍金石。<br />
　　役使鬼神，<br />
　　无心合虚故耳。<br />
　　精神之所以能登假於道者也，<br />
　　有上之德，乃能登至道乎？<br />
　　使精神畅达，而不失於元，<br />
　　谓得所受之本。<br />
　　日夜无隙，而与物为春，<br />
　　和气接物而无间息。<br />
　　即是合而生时於心者也。<br />
　　心不自生，合时而生。<br />
　　故形有靡而神未尝化，<br />
　　形同於物故化，神同於道故存。<br />
　　以不化应化，千变万转，而未始有极，<br />
　　夫水火之功，不能自制，其类故化者不能化物，不化者方能化耳。以不化之体化无穷之物，故不可极也。<br />
　　化者复归於无形也，<br />
　　物之生也，各归其根。<br />
　　不化者与天地俱生也，<br />
　　道在象先，<br />
　　故生生者未尝死，其所生者即死，化物者未尝化，其所化者即化。<br />
　　义已见上。<br />
　　此真人之游也，纯粹之道也。<br />
　　通玄真经卷之三竟<br />
　　通玄真经卷之四<br />
　　宋宣义郎试大理寺主薄兼<br />
　　括州缙云县合朱弁正仪注<br />
　　符言篇<br />
　　符者，契也。言者，理也。故因言契理之微，悟道忘言之妙，可谓与矣。<br />
　　老子曰：道至高无上，至深无下，<br />
　　上乎无上，下乎无下，故能高能深，能上能下也。<br />
　　平乎准，直乎绳，<br />
　　非衡能平，无处不夷。非绳能直，无处不正。<br />
　　圆乎规，方乎矩，<br />
　　非圆能圆而无圆，非方能方而无方。<br />
　　包裹天地，而无表里，<br />
　　其大无外，其细无内。<br />
　　洞同覆盖，而无所碍，<br />
　　大圆无涯，大通无滞。<br />
　　是故体道者，不怒不喜，其坐无虑，寝而不梦，见物而名，事至而应。<br />
　　前已解。<br />
　　老子曰：欲尸名者必生事，事生即舍公而就私，<br />
　　尸主求名者必有事，事生即不和，故令去名而就公。<br />
　　倍道而任已，见誉而为善，立名而为贤，<br />
　　倍，背也。背道祈誉，非善之善。趋俗求名，非贤之贤也。<br />
　　即治不顺理，而事不顺时，治不顺理则多责，事不顺时即无功，<br />
　　顺理则用心寡，而成事大，逆时则用力多而见功鲜。<br />
　　妄为要中，功成不足以塞责，事败足以灭身。<br />
　　要誉立效，求合时君者，功未济物，败以及身也。<br />
　　老子曰：无为名尸，无为谋府，无为事任，无为智主，藏於无形，行於无怠，不为福先，不为祸始，<br />
　　动不为主则无形，无形故无将迎之福。唱而方应则无怠，无怠故无未来之祸也。<br />
　　始於无形，动於不得已，欲福先无祸，欲利先远害。<br />
　　治未兆之事则为福，绝非常之利则无害也。<br />
　　故无为而宁者，失其所宁即危，无为而治者，失其所治则乱。<br />
　　失所宁者，谓舍内宁而外求宁，则固矣。失所治者，谓遗身而求治人，则惑矣。<br />
　　故不欲碌碌如玉，落落如石。<br />
　　谓玉石分而争夺生。<br />
　　其文好者皮必剎，其角美者身必杀，甘泉必竭，直木必伐。<br />
　　物有美而见害，人晞名而召祸。<br />
　　华荣之言后为愆，<br />
　　先聘华词，后招身祸。<br />
　　石有玉伤其山，<br />
　　山不藏宝必见鉴，人不慎言必招祸。<br />
　　默首之患固在言。前黎民所以蒙祸、其妄议国家典法之言故也。<br />
　　且君子攸戒，尚亦三缄，小人腾口，得不招祸也？<br />
　　老子曰：时之行，动以从，不知道者福为祸。时之从，动以行，不知道者以福亡。<br />
　　夫圣人治道，先知存亡，县料得失，故舒卷扉定，宠辱不惊，方获终吉以保其身。至於昧者，多承福而作威，故福极而祸生。非祸福相倾，乃动用之乖分耳。<br />
　　天为盖，地为轸，善用道者，终无尽，地为轸，天为盖，善用道者终无害。<br />
　　以天为盖覆无涯而皆善，以地为轸运无穷而莫害。<br />
　　陈彼五行，必有胜，<br />
　　金火相攻，衰王递作。<br />
　　天之所覆无不称，<br />
　　天道包弘各称。<br />
　　故知不知，上；不知知，病也。<br />
　　知无知者善，不知强知者病也。<br />
　　老子曰：山生金，石生玉，反相剥，木生虫，还自食，人生事，还自贼。<br />
　　名显道丧，事起害生。<br />
　　夫好事者未尝不中，争利者未尝不穷，<br />
　　未有涉水不濡其足，蒙尘不垢其身。<br />
　　善游者溺，善骑者堕，各以所好，反自为祸。<br />
　　矜其能，丧厥功。骋其伎，丧厥身也。<br />
　　得在时，不在争，治在道，不在圣。<br />
　　时会自得，不假力争。道在自尊，何烦矜圣？<br />
　　土处下不争高，故安而不危，水流下不争疾，故去而不迟。<br />
　　道之所贵，德之所尚，不争而高，不疾而速。<br />
　　是以圣人无执故无失，无为故无败。<br />
　　道无形状，不可把握，故执之则失。又非形体，难以雕刻，故为之则败也。<br />
　　老子曰：一言不可穷也，二言天下宗也，三言诸侯雄也，四言天下双也。贞信则不可穷，道德则天下宗，举贤德，诸侯雄，恶少爱众，天下双。<br />
　　兼得四句者，上为皇为帝，偏得一言，则下为霸为佐也。<br />
　　老子曰：人有三死，非命亡焉。<br />
　　言非命，人自取之也。<br />
　　饮食不节，简贱其身，病共杀之；乐得无已，好求不止，刑共杀之；以寡犯众，以弱陵强，兵共杀之。<br />
　　故死生在我，祸福无门。匪降自天，职竞由人也。<br />
　　老子曰：其施厚者其报美，其怨大者其祸深。薄施而厚望，畜怨而无患者，未之有也。察其所以往者，即知其所以来矣。<br />
　　功高则报厚，怨深则息大。随其轻重，遗之恩怨也。<br />
　　老子曰：原天命，治心术，理好憎，适情性，即治道通矣。原天命，即不惑祸福，治心术，即不妄喜怒，理好憎，即不贪无用，适情性，即欲不过节，不惑祸福，即动静顺理，不妄喜怒，即赏罚不阿，不贪无用，即不以欲害性，欲不过节，即养生知足。凡此四者，不求於外，不假於人，反己而得矣。<br />
　　明此四者，可谓大通。不因於人，省己而已。<br />
　　老子曰：不求可非之行，不憎人之非己，<br />
　　无谲诈之行，人何非我？怀仁恕之情，我无尤人也。<br />
　　修足誉之德，不求人之誉己，<br />
　　自修己德，不求人誉。<br />
　　不能使祸无至，信己之不迎也，不能使福必来，信己之不让也，<br />
　　不能防不测之祸，信命不遗。不能要必至之福，来者当受也。<br />
　　祸之至，非己之所生，故穷而不忧，福之来，非己之所成，故通而不矜。<br />

                    <br>
                        　　祸生非己，虽祸而何忧？福至非我，虽福而何恃也？<br />
　　是故闲居而心乐，无为而治。<br />
　　恬泊优游而已。<br />
　　老子曰：道者守其所已有，不求其所未得。求其所未得，即所有者止，循其所有即所欲者至。<br />
　　已有者一身之精神，未有者多方之伎术。今废已有之精神，祈未得之方术，未得者夫至，所得者已忘。不保得一之由，难追两失之悔。故至人守其本，不寻其末；贵得於内，不制於外也。<br />
　　治未固於不乱，而事为治者必危；行未免於无非，而急於名者必挫。<br />
　　本固邦宁，周行不辱。<br />
　　故福莫大於无祸，利莫大於不丧。<br />
　　无祸之福，福之厚矣。无丧之利，利之大矣。<br />
　　故物或益之而损，损之而益。<br />
　　唯无祸福，则无损益。<br />
　　夫道不可劝就利者，而可以安神避害。<br />
　　道者不可诱以利，无利则无害。故神自安，道自来也。<br />
　　故尝无祸不尝有福，尝无罪不尝有功。<br />
　　无祸无福，无罪无功，是谓大通。<br />
　　道曰芒芒昧昧，从天之威，与天同气，无思虑也，无设储也，<br />
　　道曰，道君也，芒昧谓道窈冥不可得见。今但法天以虚，为身以无，为心不虑而成，不劳而物积也。<br />
　　来者不迎，去者不将，<br />
　　任其自得。<br />
　　人虽东西南北，独立中央，<br />
　　身应物而无穷，道居中而独运。<br />
　　故处众枉不失其直，<br />
　　曲全故大。<br />
　　与天下并流不离其域，<br />
　　至气流转，真精常存。<br />
　　不为善，不避丑，遵天之道，不为始，不专己，循天之理，不豫谋，不弃时，与天为期，不求得，不辞福，从天之则。<br />
　　天无心，不言而万物生；人无为，不谋而百事遂。<br />
　　内无奇福，外无奇祸，故祸福不生，焉有人贼。<br />
　　凡有福即有祸，今祸福已冥，孰为人贼害。<br />
　　故至德，言同路，事同福，上下一心，无岐道，旁见者进退章之於邪，开道之於善，而民向方矣。<br />
　　偏见不足以化俗，正道而可以诱民。<br />
　　老子曰：为善即劝，为不善即观，劝即生责，观即生患。<br />
　　劝，勉也。观，察也。夫人为善，当日自勉之。有不善者，察见己过，则向方矣，是不勉其为善矣。若以己为善，察求人之不善而责之者，则有患矣。故劝为善而不善矣。<br />
　　故道不可以进而求名，可以退而修身。故圣人不以行求名，不以知见求誉，治随自然，己无所与。<br />
　　进不饰智以求名，退而修身以自治，推之自然，岂晞人誉也？<br />
　　为者有不成，求者有不得，人有穷而道无通。<br />
　　人有求而不得，道无为而自周。<br />
　　有智而无为，与无智同功，有能而无事，与无能同功，有智若无智，有能若无能，道理达而人才灭矣。<br />
　　夫志德内充，人才外灭者，故有若无，实若虚也。<br />
　　人与道不两明，人爱名即不用道，道胜人则名息，道息人名章，即危亡。<br />
　　道须一致，事不两全。<br />
　　老子曰：使信士分财，不知定分而探筹，何则，有心者之於平，不如无心者；使廉士守财，不如闭户而全封，以为有欲者之於廉，不如无欲者也。<br />
　　探筹绝疑於无心，廉士见猜於有欲。<br />
　　人举其疵则怨，鉴见其丑即自喜。<br />
　　贤者举过而思改，愚者自媒而为善。<br />
　　人能接物而不与己，即免於累矣。<br />
　　先人后己，终身无咎。<br />
　　老子曰：凡事人者，非以宝弊，必以卑辞，弊单而欲不厌。<br />
　　君子不重宝，币服以谦敬，人能行一之，久而无厌也。<br />
　　卑体免辞论，说而交不结。约束誓盟，约定而反先日，<br />
　　君子之交，不假结约，一言而定，终身不易。小人之交，要以誓盟，未盈旬时，以违旧要也。<br />
　　是以君子不外饰仁义而内修道术，<br />
　　内秉真淳，外无虚饰。<br />
　　修其境内之事，尽其地方之广，厉其民死，坚其城郭，上下一心，与之守社稷。即为名者不伐无罪，为利者不攻难得，此必全之道，必利之理。<br />
　　与民同利，民乐死之。与民同心，民共守之。求名者不贪滥，为利者不垂分。此必全之道，即社稷共守、郊境同固也。<br />
　　老子曰：圣人不胜其心，众人不胜其欲。<br />
　　心胜则道全，欲胜则身危。<br />
　　君子行正气，小人行邪气，内便於性，外合於义，循理而动，不击於物者，正一气也。推於滋味，淫於声色，发於喜怒，不顾后患者，邪气也。邪与正相伤，欲与性相害，不可两立，一起一废，故圣人损欲而从性。目好色，耳好声，鼻好香，口好味，合而说之，不离利害嗜欲也。耳目鼻口，不知所欲，皆心为之制，各得其所，由此观之，欲不可胜亦明矣。<br />
　　六情所欲，一心为制。气正於中，则欲不害性。心衰於外，则伪己惑真。故知衰正在我，与夺因心。且一心自正，群物何累也？<br />
　　老子曰：治身养性者，节寝处，适饮食，和喜怒，便动静，内在己者得，<br />
　　言不外求。<br />
　　而邪气无由入，饰其外伤其内，扶其情者害其神，见其文者蔽其真。夫须臾忘为贤者，必困其性，<br />
　　言人贤不可暂忘，若须臾离之，必受困辱。<br />
　　百步之中忘其为容者，必累其形。<br />
　　夫辅身御性，必宜节饮全和，使必气内平而神明可保。君子慎微，不在於远，虽十步之内，必虑朽株之患；须臾之间，卒过非意之事。安可怠哉？<br />
　　故羽翼美者，伤其骸骨，枝叶茂者，害其根荄，能两美者天下无之。<br />
　　翡翠以文彩见害，春华以芳菲见折。物有双美，事能兼济，未之有也。<br />
　　老子曰：天有明，不忧民之晦也，地有财，不忧民之贫也。<br />
　　天之道，明照大闳，至幽能察；地之利，有於万物，广济无边也。<br />
　　至德道者若丘山块然不动，行者以为期，直己而足物，不为人赐，用之者亦不受其德，故安而能久，天地无与也，故无夺也，无德也，故无怨也。<br />
　　至人者，势名不能动，欲害不能倾，块然独处，岿然山峙，以其常足，不受赐与，脱其所取，辄亦无让。故与之不得，夺之无怨，故能长久也。<br />
　　善怒者必多怨，善与者必善夺，唯随天地之自然而能胜理。<br />
　　超喜怒之域，忘与夺之情，任之自得，以全天理也。<br />
　　故誉见即毁随之，善见即恶从之，利为害始，福为祸先，不求利即无害，不求福即无祸，身以全为常，富贵其寄也。<br />
　　誉者，人之所美善者，人之所慕。但不欲显，显则有毁有怨。非待绝善，誉将无怨。若不矜不伐，自然无祸无福，道德自全。全身为常，富贵若寄也。<br />
　　老子曰：圣人无屈奇之服，诡异之行，服不杂，行不观，<br />
　　服不惊众，行不异人。<br />
　　通而不华，穷而不慑，荣而不显，隐而不穷，异而不乖，<br />
　　穷通，命也，故不华不慑。荣隐，时也，故不显不辱。虽异於人，何足怪也？<br />
　　同用无以名之，是谓大通。<br />
　　用无则无滞，是为大通也。<br />
　　老子曰：道者直己而待命，时之至，不可迎而返也，时之去，不可追而援也，故圣人不进而求，不退而让。<br />
　　正身俟命，直道从时，不将不迎也。<br />
　　随时三年，时去我走，去时三年，时在我后，无去无就，中立其所。<br />
　　此言先之大过，后之不及，唯迎之无前，随之无后，独立其中，而安其所也。<br />
　　天道无亲，唯德是与。福之至，非己之所求，故不伐其功，祸之来，非己之所生，故不悔其行。<br />
　　前已释也。<br />
　　中心其恬，不累其德，<br />
　　非誉不能垢，宠辱不能惊<br />
　　狗吠不惊，自信其情，诚无非分。<br />
　　自明无非，故不惊惧。<br />
　　故通道者不惑，知命者不忧。<br />
　　知道知命，何忧何惧？<br />
　　帝王之崩，藏骸於野，其祭也祀之於明堂，神贵於形也，<br />
　　言古帝王归骸於野，不封不树，示民有终；祀神明堂，不谄不滥，示民知严也。<br />
　　故神制形则从，形胜神则穷，聪明虽用，必反诸神，谓之大通。<br />
　　依神形全，纵欲神逝，自非明达，莫能保之。<br />
　　老子曰：古之存己者，乐德而忘贱，故名不动志，乐道而忘贫，故利不动心，是以谦而能乐，静而能澹。<br />
　　道德备身，贫贱无耻，心志不亏，名利不惑。故能谦之乐矣，静而澹然也。<br />
　　以数集之寿，忧天下之乱，犹忧河水之涸，泣而益之也。故不忧天下之乱，而乐其身治者，可与言道矣。<br />
　　谕人不忧寿之将尽，而忧天下之不治，是犹泣数滴之泪，欲增洪河之流，无益之谓也。唯忘治人而治其身，可与言乎道。<br />
　　老子曰：人有三怨，爵高者人妬之，官大者主恶之，禄厚者人怨之。<br />
　　高而能卑，厚而能散，自保元吉也。<br />
　　夫爵益高者意益下，官益大者心益小，禄益厚者施益博，修此三者怨不作。故贵以贱为本，高以下为基。<br />
　　二者不修，殃及己身。<br />
　　老子曰：言者所以通己於人也，闻者所以通人於己也。<br />
　　言己情以达人情，得人意以通己意。<br />
　　既暗且聋，人道不通，故有暗聋之病者，莫知事通，岂独形骸有暗聋哉，心亦有之塞也，<br />
　　目不睹太山，耳不闻雷霆，此形骸之暗聋。有鉴疑鹿马，智昏菽麦，此人之暗聋也。即事不辩，况大道哉？<br />
　　莫知所通，此暗聋之类也。夫道之为宗也，有形者皆生焉，其为亲也亦戚矣，飨谷食气者皆寿焉，其为君也亦惠矣，诸智者学焉，其为师也亦明矣。<br />
　　生以道为亲，无形而形焉，其为亲也大矣。谷与气为君，非寿而寿焉，其为惠也厚矣。智以学为师，非师而师焉，其明至矣。<br />
　　人皆以无用害有用，<br />
　　勤无用之事，伤有涯之情。<br />
　　故知不博而日不足，<br />
　　君子常以所知未远，渴日不足以自勉励也。<br />
　　以博奕之日问道，闻见深矣。<br />
　　移博奕之功，而专道德，可致深妙矣。<br />
　　问与不问，犹暗聋之比於人也。<br />
　　不闻不问，是谓暗聋之人也。<br />
　　老子曰：人之情，必服於德，不服於力，<br />
　　可以德制，不可以力争也。<br />
　　德在与不在来。<br />
　　德施於人，不望来报。<br />
　　是以圣人之欲贵於人者，先贵人，欲尊於人者，先尊人，欲胜人者先自胜，卑人者先自卑，故贵贱尊卑，道以制之。夫古之圣王，以其言下人，以其身后人，即天下乐推而不厌，戴而不重，此德重有余而气顺也，故知与之为取，后之为先，即几於道矣。<br />
　　尊人者非尊其人，而取尊，先人者非先其人而取先，是气顺於道，德归诸己，故推而不厌，戴而不重也。<br />
　　老子曰：德少而宠多者讥，才下而位高者危，无大功而有厚禄者微，故物或益之而损，或损之而益。<br />
　　才藏不称讥危，必至损益相随，祸福斯验者也。<br />
　　众人皆知利利，而不知病病，唯圣人知病之为利，利之为病。<br />
　　众人知利为利，不知以利为病。圣人知利是病，以不病为利也。<br />
　　故再实之木，其根必伤，掘藏之家，后必有殃。夫大利者反为害，天之道也。<br />
　　木之再成者必伤其根，家藏宝货者必殃其身。谓非意而得者，先利后害，天之道也。<br />
　　老子曰：小人从事日苟得，君子日苟义。为善者非求名者也，而名从之，名不与利期，而利归之，所求者同，所极者异。<br />
　　小人从事，以苟得为利，利从而害之。君子直道，不以利为期而名归之。故受利同而遇害异也。<br />
　　故动有益则损随之。言无常是，得无常宜者，小人也。<br />
　　不恒其德，或承之羞。<br />
　　察於一事，通於一能，中人也。<br />
　　所见不周，拘於一域。<br />
　　兼覆而并有之，技能而才使之者，圣人也。<br />
　　默奸去哀，任贤使能，此圣人也。<br />
　　老子曰：生所假也，死所归也，故世治即以义卫身，世乱即以身卫义，死之日，行之终也。<br />
　　世治即以义保身，世乱即以身死义。故君子有益於人，虽杀身不恨。故视死若归，犹生之年也。<br />
　　故君子慎一用之而已矣。<br />
　　依道而行，动不乖正。<br />
　　故生受於天也，命遭於时也，有其才不遇其世，天也，求之有道，得之在命。<br />
　　遇时也，不遇天也，得之不喜，失之不怨也。<br />
　　君子能为善，不必得其福，不忍而为非，未必免於祸。<br />
　　君子为善未必要福，去非未能远祸，终不舍义以求福。易行而脱祸，何则？如是性不可草，心苟无二故也。<br />
　　故君子逢时即进，得之以义，何幸之有；不时即退，让之以礼，何不幸之有。故虽处贫贱而犹不悔者，得其所贵也。<br />
　　君子进不以为幸，义得之也。不遇不以为耻，悔何有焉？所存道义，岂苦贫贱哉？<br />
　　老子曰：人有顺逆之气，顺逆之气生於心，心治则气顺，心乱则气逆，心之治乱在於道德。得道则心治，失道即心乱。心治即交让，心乱即交争，让即有德，争即生贼。有德即气顺，贼生即气逆。<br />
　　一其心则顺而正，二其气即逆而邪。正则道隆，邪则害生。道存则神清，清则和治，贼生则气浊，浊则争乱。既浊且乱，亡无日矣<br />
　　气顺则自损以奉人，气逆则损人以自奉。二气者可以道而制也。<br />
　　难以事消，可以道制。<br />
　　天之道其犹响之报声也，德积则福至，祸积则怨至。<br />
　　人能行之，天能鉴之，善恶心臻，有如影响。<br />
　　官败於官茂，孝衰於妻子，患生於忧解，病甚於且愈，故慎终如始，即无败事也。<br />
　　官败失於正法，孝衰匿於私房。忧虽暂解，犹虑患生，病虽且愈，仍宜节欲。故慎终如始，则无败事也。<br />
　　老子曰：举枉与直，如何不得。举直与枉，勿与遂往，所谓同污而异泥者。<br />
　　知人不易，举人必明。今举枉为直，以愚为贤，岂有同污而异泥也？<br />
　　老子曰：圣人同死生，愚人亦同死生。圣人之同死生，明於分理，愚人之同死生，不知利害之所在。<br />

                    <br>
                        　　圣人一死生，不利彼此，故无死生。愚人异死生，利在得失，故沦死生。<br />
　　道县天，物布地，和在人，人主不和，即天气不下，地气不上，阴阳不调，风雨不时，人民疾饥。<br />
　　道系於天，物产於地，中和在人。人者，天之精也，地之灵。故为人之主，必和洽其气，安抚万物，则风雨不愆，灾害不作也。<br />
　　老子曰：得万人之兵，不如闻一言之当，得隋侯之珠，不如得事之所由，得和氏之璧，不如得事之所适。<br />
　　一言有益，万兵非贵。一事可尊，和璧非宝。<br />
　　天下虽大，好用兵者亡，国虽安，忘战者危。故小国寡民虽有什伯之器而勿用。<br />
　　大国莫若修德，小国莫若事人，则征伐不兴，上下安泰也。<br />
　　老子曰：能成霸王者，必胜者也；<br />
　　非道不御。<br />
　　能胜敌者，必德者也，<br />
　　非德不胜。<br />
　　能用人力者，必得人心者也，<br />
　　用贤者之力，得众人之心也。<br />
　　能得人心者，必自得者也，自得者，必柔弱者也，能胜不如己者，至於若己者而格，柔胜出於若己者，其事不可度，故能以众不胜成大胜者，唯圣人能之。<br />
　　唯保谦柔众不能胜，故能成其胜也。<br />
　　通玄真经卷之四竟<br />
　　通玄真经卷之五<br />
　　宋宣义郎试大理寺主薄兼<br />
　　括州缙云县令朱弁正仪注<br />
　　道德篇<br />
　　夫道也者，通自分之常理也；德也者，备所得之总名也。且《文子》总有一十二篇之目各异，唯《道德》再举者，何也？夫道德之道也，即可物之道也，由可道而成德者，亦可据之德也，但非至道与玄德尔。所以首篇《道原》后篇《上德》原称道本，上乃德极，唯原上之用兹一篇。唯道德之体各归本自然，人间之世，行道立德，修身核名，生且有伦，死而不朽者，莫若此篇耳。<br />
　　文子问道。<br />
　　夫道绝学，至理无问，斯所问者，盖触类之道也。<br />
　　老子曰：学问不精，即听道不深。<br />
　　人之学者，欲复其性也。因好问而成待间，假修学以至无学。若不精於此，何穷深旨矣？<br />
　　凡听者将以达智，<br />
　　达圣哲也智。<br />
　　将以成行也，<br />
　　成仁义之行。<br />
　　将以致功名也。<br />
　　致同佐之功。<br />
　　不精不明，不深不达，<br />
　　精则明，深则达。<br />
　　故上学以神听，中学以心听，下学以耳听。<br />
　　上学体道以达智，中学好道以成行，下学游道以至名也。<br />
　　以耳听者，学在皮肤，以心听者，学在肌肉，以神听者，学在骨髓。<br />
　　浅深，比也。<br />
　　故听之不深，即知之不明；知之不明，即不能尽其精；不能尽其精，即行之不诚。<br />
　　听彼不深，则无今知之明，斯未造其极者也。夫未明於中，行诚於外者，未之闻也。<br />
　　凡听之理，虚心清静，损气无盛，<br />
　　谓损其气以处道。<br />
　　无思无虑，目无妄视，耳无苟听，<br />
　　内外各息所能事，奉彼之旨也。<br />
　　专精积蓄，内意盈并，既以得之，必固守之，必长久之。<br />
　　专一所得，意无分想，则明纳理本，尽其精妙自然，物不能迁，与时俱精矣。<br />
　　夫道者原产有始，<br />
　　肇生有形。<br />
　　始於柔弱，成於刚强，<br />
　　始夫道母，气皆柔弱；成乎形质，性乃刚强。<br />
　　始於寡短，成於众长。<br />
　　生生故不寡，是以众也。资生故不短，是以长也。<br />
　　十围之木始於把，百仞之台始於下。此天之道也。圣人法之，<br />
　　夫道以包小为大，天以配下为高；察始察成，可尚微本。故圣人法之也。<br />
　　卑者所以自下也，<br />
　　礼下之卑。<br />
　　退者所以自后也，<br />
　　持后之退。<br />
　　俭者所以自小也，<br />
　　小足之俭。<br />
　　损者所以自少也，<br />
　　少欲之损。<br />
　　卑即尊，<br />
　　亲下故尊。<br />
　　退即先，<br />
　　不犯故先。<br />
　　俭即广，<br />
　　是用故广。<br />
　　损即大，<br />
　　成德故大。<br />
　　此天道所成也。<br />
　　天道亏盈益谦，圣人则之，自然成其众利。<br />
　　夫道者德之先，<br />
　　因乎道体，方成德用。<br />
　　大之根，<br />
　　两仪宗本。<br />
　　福之门，<br />
　　安静之由。<br />
　　万物待之而生，待之而成，待之而宁。<br />
　　皆假无以为耳。<br />
　　夫道无为无形，不为事先不为物迹。<br />
　　内以修身，外以治人，功成事立。与天为邻，<br />
　　夫用道者，内可以修身，外可以治人，而所济无迹，皆若自然，则与天之功未始相远也。<br />
　　无为而无不为，<br />
　　此义已见道原篇，<br />
　　莫知其精，其精甚真，其中有信。<br />
　　随感而至，得非信乎？<br />
　　天子有道，即天下服，长有社稷；<br />
　　道也者，随位分而各通也。故尧舜有之，则至德可称。汤武有之，则神功不朽。可道之道，斯非谓欤。<br />
　　诸侯有道，即人民和睦，不失其国；<br />
　　古者诸侯有国。<br />
　　士庶有道，即全其身，保其亲；强大有道，不战而克；<br />
　　夫晋楚之类，有道者霸，非在料敌而克。<br />
　　小弱有道，不争而得；<br />
　　曹卫之类，有道者附，亦非率先而得也。<br />
　　举事有道，功成得福。<br />
　　顺於时者功必见，修於正者福必应。<br />
　　君臣有道即忠惠，<br />
　　君惠臣忠。<br />
　　父子有道即慈孝，<br />
　　父慈子孝。<br />
　　士庶有道即相爱，<br />
　　无相夺伦，理自容爱。<br />
　　故有道即和，无道即苛。<br />
　　夫各正性命，则异俗可和。苟踰位分，则骨肉自虐。而有家有国不本道者，不其殆哉？<br />
　　由是观之，道之於人，无所不宜也。<br />
　　小大之用皆可。<br />
　　夫道者，小行之小德福，大行之大德福，尽行之天下服，服即怀之。<br />
　　随器而受酌焉不竭。夫能尽是道者，天下执不归之也。<br />
　　故帝者，天下适之也，王者，天下往之也。<br />
　　适往一也，皆归德之辞。然适者通谓性命之所安，往者不得已就耳。取其会理，优劣乃殊。<br />
　　天下不适不往，不可谓帝王。<br />
　　有位而无德，非此宜也。<br />
　　故帝王者不得人不能成，得人失道，亦不能守。<br />
　　既因兆人以成其位，则独任於己，其可守乎？<br />
　　夫失道者，奢泰骄佚，慢倨矜傲，见余自显，执雄坚强作难结怨为兵，主为辞首，<br />
　　此举失道之状。<br />
　　小人行之，身受大殃，<br />
　　以至於刑戮耳。<br />
　　大人行之，家国灭亡，<br />
　　侯伯失国，卿大夫即亡家也。<br />
　　浅及其身，深及子孙。故罪莫大於无道，怨莫深於无德，天道然也。<br />
　　无道者逆于天，无德者暴於物。理为罪怨之首耳。<br />
　　老子曰：夫行道者，使人虽勇，刺之不入，虽巧，击之不中。<br />
　　夫能制彼气敌，善应机端，道者之中，盖有此小术之用。<br />
　　夫刺之不入，击之不中，而犹辱也，<br />
　　虽不我伤，而能攻辱，亦皆已显矣。<br />
　　未若使人虽勇不敢刺，虽巧不敢击。<br />
　　谦柔自守，则勇所未陵。出处无机，则巧者不及。<br />
　　夫不敢者，非无其意也，<br />
　　未能使彼之无意。<br />
　　未若使人本无其意。<br />
　　将无屈奇之服，诡异之行，浩然无得，与彼同波，则天下之人何意加此也。<br />
　　夫无其意者，未有爱利之心也。<br />
　　未能使彼之心，而反爱利於我。<br />
　　不若使天下丈夫女子，莫不欢然皆欲爱利之，<br />
　　夫道者之功极，则天下攸归，物得而利。故虽县解外患，亦未足称。为以反同众流，游杂庶类，以我为利爱之主，待我於性命之场，我无所存，将自化妙，可言其至矣。<br />
　　若然者，无地而为君，无官而为长，天下莫不愿安利之，<br />
　　自昆虫已上，莫非愿就利者，故不待位地而可君长天下。<br />
　　故勇於敢即杀，勇於不敢即活也。<br />
　　勇於击刺者，心杀於彼。勇於柔弱者，道活於物矣。<br />
　　文子问德，老子曰：畜之养之，遂之长之，兼利无择，与天地合，此谓之德。<br />
　　夫人之生也，形与物接，心与事交，固不可暂无损益於外矣。唯内忘爱恶，迹绝利害，则能御群物而不抑，涉万方而成化。苟非此道，利不兼焉。能使乎物，得以宜。夫加暴，则各失全性之惠，岂合德於一仪也。<br />
　　何谓仁？曰：为上不矜其功，为下不羞其病，<br />
　　未能退。<br />
　　於大不矜，於小不偷，兼爱无私，久而不衰，此之谓仁。<br />
　　非夫至性，安可久而不衰？故贤圣难之以称五教之首也。<br />
　　何谓义？曰：为上即辅弱，为下即守节，达不肆意，穷不易操，一度顺理，不私枉挠，此之谓义。<br />
　　理正也。一，常也。顺正以为常度，不容私挠，乃可存终矣。<br />
　　何谓礼？曰：为上即恭严，为下即卑敬，退让守柔，为天下雌，立於不敢，设於不能，此之为礼。<br />
　　所谓内和外饰，非止揖让登降也。<br />
　　故修其德即下从令，修其仁即下不争，修其义即下平正，修其礼即下尊敬，四者即修，国家安定。故物生者道也，长者德也，爱者仁也，正者义也，敬者礼也。不畜不养，不能遂长，不慈不爱，不能成遂，不正不匡，不能久长，不敬不宠，不能贵重。故德者民之所贵也，<br />
　　德能安之，天下莫不贵其安全者也。<br />
　　仁者民之所怀也，<br />
　　物情莫不归其惠爱耳。<br />
　　义者民之所畏也，<br />
　　方割无私，莫不畏正。<br />
　　礼者民之所敬也。<br />
　　威仪叙列，莫不敬奉。<br />
　　此四者文之顺也，圣人之所以御万物也。<br />
　　若非正顺於人文，则万情多端，不可驱御矣。<br />
　　君子无德即下怨，<br />
　　以抑其性故怨。<br />
　　无仁即下争，<br />
　　以无所惠故争。<br />
　　无义即下暴，<br />
　　以踰我分故暴。<br />
　　无礼即下乱。<br />
　　以失常叙故乱。<br />
　　四经不立，谓之无道。不亡者，未之有也。<br />
　　老子曰：至德之世，贾便其市，农乐其野，大夫安其职处，士修其道，民人乐其业。是以风雨不毁折，草木不夭死，<br />
　　德被於物，故阴阳和合，动植各遂其生。<br />
　　河出图，洛出书。及世之衰也，赋敛无度，杀戮无止，刑谏者，杀贤士，是以山崩川涸，蠕动不息，野无百蔬。<br />
　　毒流蒸人，下结烦怨之气，气能逆天戾常，故生灾馑之变。<br />
　　故世治即愚者不得独乱，世乱即贤者不能独治。<br />
　　贤愚之功未能加於时也。<br />
　　故圣人和愉宁静，生也；<br />
　　末尝忧躁以亏性分。<br />
　　志得道行，命也，<br />
　　以能知命，故穷达皆安。<br />
　　故生遭命而后能行，命得时而后能明，<br />
　　命遇道行，时宜则功着。<br />
　　必有其世，而后有其人。<br />
　　时无明王，则圣贤无措其乎足。故《九守》篇曰：非有其世，孰能济焉？<br />
　　文子问圣智，老子曰：闻而知之，圣也；见而知之，智也。<br />
　　心见者圣，目见者智。<br />
　　故圣人常闻祸福所生，而择其道，<br />
　　择平静之道而守之，则无因以为朕兆。<br />
　　智者常见祸福成形，而择其行。<br />
　　择正慎之行而修之，则能预杜萌渐。<br />
　　圣人知天道吉凶，故知祸福所生；<br />
　　圣人知不足者吉，有余者凶，皆祸福之所由矣。故平静以守之，不为先始也。<br />
　　智者先见成形，故知祸福之门。<br />
　　智者不惑於萌盛，故免乎奄忽而至。<br />
　　闻未生，圣也，先见成形，智也，无闻见者愚也。<br />
　　老子曰：君好知，即信时而任己，弃数而用思。<br />
　　谓信所愚之时，因以为已知；弃必然之数，而用思所及者也。<br />
　　物博智浅，以浅赡博，未之有也。独任其智，失必多矣。<br />
　　物宜多端，智有涯极，故不能赡，以至多失。<br />
　　好知，穷术也，好勇，危亡之道也。<br />
　　必穷之术，必亡之道。<br />
　　好与即无定分，<br />
　　以其好故不定。<br />
　　上之分不定，即下之望无止，<br />
　　君上锡赍无度，臣下希冀无已。<br />
　　若多敛即与民为雠，<br />
　　重赋敛则反乐推之道，故怨之始雠。<br />
　　少取而多与，其数无有，<br />
　　十一而税，则不给无恒之用。<br />
　　故好与，来怨之道也。<br />
　　不均於土，则庶官怨；重赋於民，则卒士怨。<br />
　　由是观之，财不足任，道术可因明矣。文子问曰：古之王者，以道莅天下，为之奈何？<br />
　　老子曰：执一无为，因天地与之变化。<br />
　　执一者，谓无所执也。无为者，言不敢为也。夷如是，则循彼性而治之，得非因天地之所宜，而与万物同变化。<br />
　　天下大器也，不可执也，不可为也，为者败之，执者失之。<br />
　　能为一事，必败於万物之事；能执一性，必失於万类之性也。<br />
　　执一者见小也，<br />
　　不载纤芥之能，岂非谦小？<br />
　　见小故能成其大。<br />
　　且无所载，因彼而成则无之，不通反成大治。<br />
　　无为者守静也，<br />
　　不先动之谓也。<br />
　　守静故能为天下正。<br />
　　夫好动者，伤物性也。故大顺天下，与化推移，则物有所宜各性自正矣。<br />
　　处大满而无溢，居高贵而无骄。<br />
　　见小守静，故无骄溢。<br />
　　处大不溢，盈而不亏，居上不骄，高而不危。<br />
　　夫道然也。<br />
　　盈而不亏，所以长守富也；高而不危，所以长守贵也。富贵不离其身，禄及子孙，古之王道，期於此矣。<br />
　　唯上此道，可立天下也。<br />
　　老子曰：民有道所同行，有法所同守，<br />
　　皆慕义道而惧典法。<br />
　　义不能相固，威不能相必，故立君以一之。<br />
　　民不能永固所义，专必所畏，故立君以齐一之也。<br />
　　君执一即治，无常即乱。<br />
　　乱生於无恒之政也。<br />
　　君道者，非所以有为也，所以无为也。<br />
　　治道贵静，岂先物为？因民为而化之，亦非以为也。<br />
　　智者不以德为事，<br />
　　以政治之德为己之能事者，非君上之智也。<br />
　　勇者不以力为暴，<br />
　　以威势之力而为暴雷者，非人君之勇也。<br />
　　仁者不以位为惠，<br />
　　以露天个之位而为己惠者，非王者之仁也。<br />

                    <br>
                        　　可谓一矣。<br />
　　备此三者乃谓执一。<br />
　　一也者，无适之道也，万物之本也。<br />
　　清静守一，动而不知。万物宗本，不出於是。<br />
　　君数易法，国数易君，<br />
　　数易法度，民不堪命。国之无本，君能久乎？<br />
　　人以其位，达其好憎，下之径衢，不可胜理。<br />
　　天子恃尊以位，不约所欲，任达好憎之性，因成取舍之私。法令滋彰，下多岐路，不可胜理也。<br />
　　故君失一，其乱甚於无君，<br />
　　夫无君之时，犹义以相扶，咸以相服。以其不能固乃立主之。今君反为乱阶，则不如无君矣。<br />
　　君必执一，而后能群矣。<br />
　　文子问曰：王道有几？老子曰：一而已矣。<br />
　　得一而已。<br />
　　文子曰：古有以道王者，有以兵王者，何其一也？曰：以道王者，德也；以兵王者，亦德也。<br />
　　上以道得，下以义得。<br />
　　用兵有五；有义兵，有应兵，有忿兵，有贪兵，有骄兵。诛暴拯弱，谓之义；敌来加己，不得己而用之，谓之应；争小故<br />
　　故事。<br />
　　不胜其心，谓之忿；利人土地，欲人财货，谓之贪；恃其国家之大，矜其人民之众，欲见贤於敌国者，谓之骄。义兵王，<br />
　　合天下心故王。<br />
　　应兵胜，<br />
　　以其后动故胜。<br />
　　忿兵败，<br />
　　小不胜忍故败。<br />
　　贪兵死，<br />
　　不能自守故死。<br />
　　骄兵灭，<br />
　　盈反天道故灭。<br />
　　此天道然也。<br />
　　老子曰：释道而任智者危，弃数而用才者困。<br />
　　释，舍也。数，天之常数也。凡舍道任智，则靡日可安。弃数用才，则劣而莫济矣。<br />
　　故守分循理，失之不忧，得之不喜，成者非所为也，得者非所求也。<br />
　　夫守自道之分，循必然之理者，适委天命，静安所遇，虽成之与得，付在偶然。故无忧喜，关其内也。<br />
　　入者有受而无取，出者有授而无与。<br />
　　怀道以容万类，则虽有受，非贪取也。抱德以施群品，则虽有授，非私与也。<br />
　　因春而生，因秋而杀，所生不得，所杀不怨，即几於道矣。<br />
　　忘情於中，顺时行令，岂容德怨於中间哉？<br />
　　文子问曰；王天下得其欢心，为之奈何？老子曰：若江海是已，<br />
　　谦而不溢，容而不择，可谓归万物之道，尽群下之心也。<br />
　　淡兮无味，用之不既，<br />
　　虚静淡泊，而应之无尽也。<br />
　　先小而后大。<br />
　　先以善下之小，后成深广之大。<br />
　　夫欲上人者，必以其言下之；欲先人者，必以其身后之。天下必效其欢爱，<br />
　　凡由下致上，持后取先，盖顺天而成。物之所与，则欢爱之道自得彼之诚也。<br />
　　进其仁义，而无苛气。居上而民不重，居前而众不害，天下乐推而不厌，虽绝国殊俗，蜎飞蠕动，莫不亲爱。<br />
　　夫理顺於正，物就其爱，然以仁爱义正，则殊俗异类知有所亲，欣戴乐推而无厌也。<br />
　　无之而不通，无往而不遂，故为天下贵。<br />
　　执此道者，有前无括，旁通皆可，得非天下之贵乎？<br />
　　老子曰：执一世之法籍，以非传代之俗，譬犹胶柱而调瑟也。<br />
　　五音合变以成文，百代合宜而制法。调之在变，不可胶柱，治之在宜，不可执法。<br />
　　圣人者应时偶变，见形施宜，<br />
　　斯不胶执之谓。<br />
　　世异即事变，时移即俗易，论世而立法，随时而举事。<br />
　　兆庶情伪，风俗不一；帝王质文，世有损益。立事与时，非圣者孰能尽哉？<br />
　　上古之王，法度不同，非故相反也，时务异也。是故不法其已成之法，而法其所以为法，所以为法者，与化推移也。<br />
　　已成之法，如已祭天祝地，一时之用，奚可格哉？唯因化推移以为法者，不可不法也。<br />
　　圣人之法可观也，其所以作法，不可原也。<br />
　　法施於外，则可观睹，权在於内，不可原究也。<br />
　　其言可听也，其所以言，不可形也。<br />
　　法度之言则可传听，而立意之由固难显着矣。<br />
　　三皇、五帝轻天下，细万物，齐死生，同变化，<br />
　　遗位而忘怀，一遇而大顺。<br />
　　抱道推诚，以镜万物之情，<br />
　　道法诚明，故可通鉴。<br />
　　上与道为友，下与化为人。<br />
　　往复皆道，道友己也。动静在化，化治於人也。<br />
　　今欲学其道，不得其清明。<br />
　　未俗清变，不复清明之道。<br />
　　玄圣守其法籍，行其宪令，必不能以为治矣。<br />
　　响使玄古圣君处於今世，犹施古法，固不能治也。且夫执古御今，不合时变；以今学古，不得清明。盖取随时以为光大者矣。<br />
　　文子问为政，老子曰：御之以道，养之以德，<br />
　　以道御之，民得所适。以德养之，民知所归也。<br />
　　无示以贤，无加以力，<br />
　　国君尚贤，则争名於朝；加以威力，则结怨於一。<br />
　　损而执一，<br />
　　消损贤力，秉执道德矣。<br />
　　无处可利，无见可欲，<br />
　　处可利者必遗博爱之义，见可欲者必乱恒政之心也。<br />
　　方而不割，廉而不刿，<br />
　　方不因割，康不因削，皆使自全其陆。<br />
　　无矜无伐。<br />
　　无矜能，无伐功。<br />
　　御之以道即民附，<br />
　　亲附。<br />
　　养之以德即民服，<br />
　　怀服。<br />
　　无示以贤即民足，<br />
　　各足。<br />
　　无加以力即民朴。<br />
　　莫知所怨，民自全矣。<br />
　　无示以贤者，俭也，无加以力者，不敢也。<br />
　　君俭用则天下无不足矣。君不敢则万物全自然矣。<br />
　　下以聚之，赂以取之，俭以自全，不敢自安。<br />
　　得亲下之道，聚而能和。全给养之资，归之以利。夫俭足则无欲，是能全德。不敢自安则无怨，故可自安也。<br />
　　不下即离散，不养即背叛，示以贤即民争，加以力即民怨。离散即国势衰，民背叛即上无威，民争即轻为非，下怨其上即位危。四者诚修，正道几矣。<br />
　　君能成修众德，绝此四患，虽曰德政之道，斯亦近於淳古之风也。<br />
　　老子曰：上言者下用也，下言者，上用也，<br />
　　纳下言，从谏如流；奉上言，其出如纶。<br />
　　上言者常用也，下古。者权也。<br />
　　立教由君，是以常用。谏而必纳，所贵知权。<br />
　　唯圣人为能知权，言而必信，期而必当。<br />
　　言信者终而有征，期当者反而必合。<br />
　　天下之高行，直而证父，信而死女，孰能贵之？<br />
　　父攘子证之直躬，期女溺身之存信，若此高行，谁当见哀矣。<br />
　　故圣人论事之曲直，与之屈伸，无常仪表，<br />
　　圣人因事之宜，用为表式，动在利物，宁系滞於一时？<br />
　　祝即名君，溺即捽祖卒反。父，势使然也。<br />
　　捽，提发也。夫以君父之尊，处祝溺之际，不名其君则非敬，不捽其父则非孝。势在反常，以济其可矣。<br />
　　夫权者，圣人所独见，<br />
　　机权至微，凡情莫及。<br />
　　夫先迕而后合者谓之权，先合而后迕者谓之不知权，不知权者善反丑矣。<br />
　　尝试论之曰，体夫权者，庭乎机变之两间。虑变之前，动机之后，变在於事，机在於心。唯权可以内发於机，外制其变，反经合义而扶正教之功，后顺先违乃尽曲成之道。君有体理，动有损益，使民谓之自然，而不知其所以然。是以《易》赞重巽，《诗》美棠华，非夫圣智，孰能独见？且机事不密，与身为害；权事不中，以善为丑，可不慎哉？<br />
　　文子问曰：夫子之言，非道德无以治天下也，上世之王，继嗣因业，亦有无道各没其世而无祸败者，何道以然。<br />
　　所谓坠祖宗之功德，而尽一世无祸败者，以其前代有此之类。故不得不发斯问，以政后代疑道之君矣。<br />
　　老子曰：自天子以下，至于庶人，各自生活，然其活有薄厚，天下时有亡国破家，无道德之故也。<br />
　　言虽有没世，无祸败者，但命数之厚耳。然其亡国破家，莫不因无道而失者。<br />
　　夙夜不懈，战战兢兢，常恐危亡；<br />
　　有家国者，诚慎若此，故曰：子临先人，若朽索之御六马也。<br />
　　纵欲怠情，其亡无时？<br />
　　直不可保存耳。<br />
　　使桀纣修道行德，汤武虽贤，无所建其功也。<br />
　　夏殷之末，非独桀纣之无道也。然其或没世而无败当时以致灭，诚有薄厚之异，同为覆亡之资。向使二主依道据德，则成汤、周武何因建其功业矣？盖为失道丧德而有幸免者，未有居道立德而延祸败者也。<br />
　　夫道德者，所以相生养也，所以相畜长也，所以相亲爱也，所以相敬贵也。<br />
　　道德之养，敬爱之美，乃由此立。<br />
　　夫聋虫虽愚，不害其所爱，诚使天下之民，皆怀仁爱之心，祸灾何由生乎。<br />
　　天下聋愚，岂非蠢动之类？尚能避害向利以从自宜，则百姓之情，断可知矣。诚能道化德被，感彼亲爱之心，祸灾之端无由生也。<br />
　　夫无道而无祸败者，仁未绝义未灭也。<br />
　　以其未绝相爱之弁，未灭相扶之义，虽危而未覆。<br />
　　仁虽未绝，义虽未灭，诸侯已轻其上矣。诸侯轻上，则朝廷不恭，纵令不顺。<br />
　　凡恭顺之至直，在乎中感者也。<br />
　　仁绝义灭，诸侯背叛，众人力攻，强者陵弱，大者侵小，民人以攻击为业，灾害生，祸乱作，其亡无日，何期无祸也？<br />
　　夫无道则据德，失德则依仁，仁绝则义扶，义灭而亡国。其所由来者渐，通为祸败之资。故当其无道失德之时，则有轻上违命之弊。乘彼绝仁灭义之后，则有亡国辱身之忧。但身有命分之薄厚，国有危覆之运数，厚者居危以终世，薄者当覆以陷时。将立本以观之，莫不由失道之故也。<br />
　　老子曰：法烦刑峻，则民生诈，上多事则下多态，<br />
　　必多端态以承其事。<br />
　　求多即得寡，禁多即胜少，<br />
　　以其失多故寡得，以其犯多故少胜。<br />
　　以事生事，又以事止事，譬犹扬火而欲使无焚也；<br />
　　夫无事止事，事则止矣。以事止事，事止复生矣。止彼所生之事，生此所止之事，则如扬火欲求无焚而更焚也。<br />
　　以智生患，<br />
　　谓上智生下患。<br />
　　又以智备之，譬犹挠水而欲求其清也。<br />
　　上弃智巧，下民全性也。除患之本止乎多端，既因智以患生，复设智以防患，不挠自清之道，由此远哉。<br />
　　老子曰：人主好仁，即无功者赏，有罪者释；好刑，即有功者废，无罪者及；<br />
　　夫仁以慈济为功，刑以加罪为用，苟有所好，财赏愆刑滥，不可君御於兆人矣。尝试论之曰，道也者，莫非万品之贵也。事也者，莫不用好而成也。然而立好以求道，则好存於胸府，道背於所求，而反以迕其理。又云，不失德者是以无德。且道之与德，犹不可专好而成，而况乎偏尚余事而至当於天下者也。<br />
　　无好憎者，诛而无怨，施而不德。<br />
　　如天之春秋，物何得怨耳？<br />
　　放准循绳，身无与事，若天若地，何不覆载。<br />
　　任乎常度而无心者，能与二仪合德也。<br />
　　合而和之者，君也；<br />
　　合众和义，在乎一人。<br />
　　别而殊之者，法也。<br />
　　犯者自有轻重之殊，是国之常法也。<br />
　　民以受诛，怨无所藏，<br />
　　君无容情，清县天下，则抵罪者甘蹈过地，而无所尤怨焉。<br />
　　谓之道德。<br />
　　然后国有太平之道，君有无私之德。<br />
　　老子曰：天下是非无所定，世各是其所善，而非其所恶。<br />
　　彼亦非尔所善，而是尔所恶，直非公当，故不可定也。<br />
　　夫求是者，非求道理也，<br />
　　推道之理，则万物玄同无非是。<br />
　　求合於己者也，非去裹也，去逆於心者也。<br />
　　直有所合，则偏系於物，岂得谓之去邪哉？但自去所恶耳。<br />
　　今吾欲择是而居之，择非而去之，不知世之所谓是非者也。<br />
　　夫求是者，不能是也。去非者，不能无也。今欲择是而居，择非而去，则何知世人不自执所是而谓我之非哉？若然者，合己之是未出於邪，此明是非之治，未可为天下王也。<br />
　　故治大国者若烹小鲜，曰勿挠而已。<br />
　　小鱼挠之则糜碎，兆人烦之则溃乱。故其设法令以相是非者，不能治之也。<br />
　　夫趋合者，即言中而益亲，身疏而谋，当即见疑。<br />
　　世之常情，莫有公是，唯合私为是耳。故言佞而中，则益亲身疏，而忠则见疑。<br />
　　今吾虽欲正身而待物，何知世之所从规我者乎？<br />
　　将欲自正其身以待於物，岂无世人以不合之故，反持彼正而规我也？<br />
　　吾若与俗遽走，犹逃雨也无之而不濡。<br />
　　若我之正世，亦世之规我，遽走争正，莫能去衰。譬犹逃雨，随其所适，皆濡湿也。<br />
　　欲在於虚即不能虚，<br />
　　以其心有所存，乃不虚耳。犹乎正取，则动未尝正也。<br />
　　若夫不为虚而自虚者，此所欲而无不致也。<br />
　　夫泛物乘理，不恶於有，则不存虚而自虚矣。因世寄安，不非於彼，则不争正而自正矣。今以无劳而得虚，无择而、常正，岂非向者所欲，皆坐而政之也？<br />
　　故通於道者，如车轴不运於己，而与毂致于千里；转於无穷之原也。<br />
　　处中不动者，则与物偕往，无格於远近。且万化周轮，未尝有极，而我之体应，无所不穷焉。<br />
　　故圣人体道反至，不化以待化，动而无为也。<br />
　　夫体道者，其常存而不可变也。以不变化能御千变万化，而此妙用，岂涉有为者哉？<br />
　　老子曰：夫亟战胜者，则国必亡，<br />
　　亟数战也。<br />
　　亟战则民罢，数胜则主骄，以骄主使罢民，而国不亡者，寡矣。主骄则恣，恣则极物，民罢则怨，怨则极虑，<br />
　　物极则友事极则变。<br />
　　上下俱极而不亡者，未之有也。故功遂身退，天之道也。<br />
　　缺文<br />
　　通玄真经卷之五竟<br />
　　通玄真经卷之六<br />
　　宋宣义郎试大理寺主薄兼<br />
　　括州缙云县令朱弁正仪注<br />
　　上德篇<br />
　　彼物无宰，由道有常，用与佗伦，玄功自积。故柔服天下，我未始有，知和合生灵，彼无不理得者也。然上德之体，无所不得，故此一篇之内杂而冲之。<br />

                    <br>
                        　　老子曰：主者国之心也，<br />
　　为存亡定倾之所由。<br />
　　心治即百节皆安，心扰即百节皆乱。<br />
　　身之百节，如国之百司耳。<br />
　　故其身治者，支体相遗也；其国治者，君臣相忘也。<br />
　　支体各安，则自得也。故遗其所侍，君臣各伦，则无事也，故忘其所从。<br />
　　老子：学於常枞，<br />
　　老子之师。<br />
　　见舌而守柔，<br />
　　齿刚舌柔，刚者先毙，则柔之为利，实所宜守也。<br />
　　仰视屋树，退而目川，<br />
　　树柔条则居高屋，弱材则处上，因以举耳目之前，遂为谦小之龟镜也。<br />
　　观影而知持后，<br />
　　夫后动者未尝失宜，如影在形后，不穷俛仰，以物之不与争，故恒处尔也。<br />
　　故圣人虚无因循，常后而不先，譬若积薪，后者处上。<br />
　　此谓因其德而成其功也。<br />
　　老子曰：呜铎以声自毁，膏烛以明自煎，虎豹之文来射，猨狖之捷来格，故勇武以强梁死，辩士以智能困，<br />
　　此皆以所长而自害。<br />
　　能以智知，而未能以智不知也。<br />
　　但有智知之能，而莫知不智之用也。<br />
　　故勇於一能察於一辞，可与曲说，未可与广应也。<br />
　　唯不载於智，不敢於能，乃可与应千变万化。而一曲之士，将何任是说乎？<br />
　　老子曰：道以无有为体，视之不见其形，听之不闻其声，谓之幽冥。幽冥者所以谕道，而非道也。<br />
　　妙本以无有入於无间，未尝须臾离万物也。体即幽昧，用乃显着。故虽强名，亦无所主及耳。<br />
　　夫道者，内视而自反，<br />
　　遣欲反素，则冥然自得。自得则天下莫非得也。<br />
　　故人不小觉，不大迷，不小慧，不大愚，<br />
　　唯执其知觉者，未能反於不知之大也。<br />
　　莫鉴於流潦，而鉴於止水，以其保之止而不外荡也。<br />
　　夫初不以物荡心者，然后可以照应群物矣。<br />
　　月望日夺光，<br />
　　言对躁立静，静体不全，唯无敌对者当自静矣。<br />
　　阴不可以乘阳，<br />
　　卑不犯尊，乃可保其恒位。<br />
　　日出星不见，不能与之争光。<br />
　　大德居世，小德自掩。<br />
　　末不可以强於本，枝不可以大於干，上重下轻，其覆必易。<br />
　　凡欲胜於心，则动生颠沛也。<br />
　　一渊不两蛟，一雌不两雄，一则定，两即争。<br />
　　夫是非不可同穴，唯战胜者定矣。<br />
　　玉在山而草木润，珠生渊而岸不枯，<br />
　　道居中而形官治矣。<br />
　　蚯蚓无筋骨之强爪牙之利上食晞堁下饮黄泉，用心一也。<br />
　　晞堁，乾土块也。夫形无所恃则心无所待，且无所待则全水土亦可以保生也。<br />
　　清之为明，杯水可见眸子，浊之为害，河水不见太山。<br />
　　苟澄方寸则能极鉴於物，非假形器之大小也。<br />
　　兰菃不为莫服而不芳；舟浮江海，不为莫乘而沉；君子行道，不为莫知而止，性有之也。<br />
　　夫草之与木，果有天然之性也。而行道则日损，小人非可比者，必尔称性者，则天下又可学哉？此圣人之意，举其习以成性，亦侔天性，则安可付之定分而不进修者也？<br />
　　以清入浊，必困辱，以浊入清，必覆倾。<br />
　　非其世而仕，贤者必困。非其才而进，愚者必覆。<br />
　　天二气即成虹，<br />
　　阴反在上，战而不和，遂虹蜺也。<br />
　　地二气即泄藏，<br />
　　阳及在下，施不同德，必泄藏蛰也。<br />
　　人二气即生病。<br />
　　喜怒交於胸中，故病。<br />
　　阴阳不能常，且冬且夏，月不知昼，日不知夜。<br />
　　夫阴阳日月峡无杂二，乃成化育之功，定晦明之德。言君臣之位，男女之节，固不可配其伦也。或曰，形气之大者，莫大乎阴阳日月，而尚不能全德，况於众物乎？唯道之为用，行而能常，故可称至耳。<br />
　　川广者鱼大，山高者木修，地广者德厚也。<br />
　　苟非立本，未不茂也。<br />
　　故鱼不可以无饵钓也，兽不可以空器召也。<br />
　　欲济其事，先备其资。<br />
　　山有猛兽，林木为之不斩，园有螫虫，葵藿为之不采；国有贤臣，折冲千里。<br />
　　越不敢伐吴之类也。<br />
　　通於道者若车轴转於毂之中，不运於己，与之致於千里，终而复始，转於无穷之原也。<br />
　　夫万物昼夜自运，终莫之究。唯虚无而不动者，乃能与之偕能耳。岂若昧道之士劳而不能政远哉？<br />
　　故举枉与直，何如不得，举直与枉，勿与遂往。<br />
　　此义以见《符言篇》。<br />
　　有鸟将来，张罗而待之，得鸟者罗之一目也。今为一目之罗，即无时得鸟。<br />
　　圣人设教，非有多门，以物性殊宜，遂张众目。然入真门者，斯至于一妙也。将治家国，取纳群才，亦仿此耳。<br />
　　故事或不可前规，物或不可豫虑，故圣人畜道待时也。<br />
　　所谓畜备应之道，待机感之时。<br />
　　欲致鱼者先通谷，欲来鸟者先树木，水积而鱼聚，木茂而鸟集，但识彼性而钓之，虽异类亦不会合也。<br />
　　为鱼德者，非挈而入渊也，为猿德者，非负而上木也，纵之所利而已。<br />
　　德施物者，不苛全彼自然，非贵设法以检其性，故曰纵所为而已。<br />
　　足所践者浅，<br />
　　浅少<br />
　　然待所不践而后能行，心所者者褊，然待所不知而后能明。<br />
　　拟足於未至，方得政远。进心於未知，方可明道。<br />
　　川竭而谷虚，丘夷而渊塞，唇亡而齿寒，河水深，而壤在山。<br />
　　凡牵累有处，则我性莫能自全。<br />
　　水静即清，清即平，平即易，易即见物之形，形不能并，故可以为正。<br />
　　唯内保清静，则自然通鉴，应之大常也<br />
　　使叶落者，风摇之也，使水浊者，物挠之也。<br />
　　所谓欲能害性。<br />
　　璧瑗之成器，监诸之功也，镆铘之断割，砥砺之力也。<br />
　　不琢不成器，不磨不利，用论强学进道也。<br />
　　虻与骥致千里而不飞，无裹粮之资而不饥。<br />
　　凡得所附而能委质无佗，则名实不求而皆遂。<br />
　　狡兔得而猎犬烹，高鸟尽而良弓藏，名成功遂身退，天道然也。<br />
　　且开国建功，身死名辱，古多此类，不复胜举。故能知天道者，善始终耳。<br />
　　怒出於不怒，为出於不为，<br />
　　明见事本，固当不贵其末。故圣人处无为以贯之此义，非因昔所不怒，使物慢易，而至於怒昔所不为，使事废旷，而至於为者也。<br />
　　视於无有，即得所见，听於无声，即得所闻。<br />
　　视所见者常眩，听所闻者常惑。岂可谓得闻见哉？唯反此乃闻见之全用。<br />
　　飞鸟反乡，兔走归窟，狐死守丘，寒螀得木，各依其生也。<br />
　　所谓物之终极，莫不归根复本。<br />
　　水火相憎，鼎鬲在其间，五味以和；骨肉相爱也，谗人间之，则父子相危。<br />
　　善用其术，则异类可为和资；苟害其道，虽天性亦可浸变也。<br />
　　犬豕不择器而食，俞肥其体，故近死。<br />
　　夫仕不择地，虽禄富其家，转危其身。<br />
　　凤凰翔於千仞莫之能致，<br />
　　危邦不入，乱邦不居，孰有矰缴之害？<br />
　　椎固百柄而不能自极，目见百步之外而不能见其眦。<br />
　　世之从事，皆远取於物，而不能近鉴於身。<br />
　　因高为山，即安而不危，因下为池，即渊深而鱼鳖归焉。<br />
　　居所尊之位而积之以德，则高不可倾也。处不可争之地而加之以谦，则物之所与也。<br />
　　沟池泌即溢，旱即枯，江海之原，渊流而不竭。<br />
　　夫末得其原，即变荡由物，故江海有原，乃能自全其常矣。<br />
　　聋无耳而目不可以蔽，精於明也，瞽无目而耳不可以蔽，精於聪也。<br />
　　用有所宜，不相妨夺，亦谓精之不分，乃精於一用耳。<br />
　　混混之水浊，可以濯吾足乎，<br />
　　世昏昧可隐身遁迹。<br />
　　泠泠之水清，可以濯吾缨乎。<br />
　　世昭明可沐浴登仕。<br />
　　丝之为缟也，或为冠，或为。冠即戴枝之，即足履之。<br />
　　同一缟所制，辄尔有上下之异；同一气所生，亦俱然贵贱之殊。推此察之，复何企怨？<br />
　　金之势胜木，一刃不能残一林；土之势胜水，一桮不能塞江河；水之势胜火，一酌不能救一车之薪。<br />
　　夫虽执可制之具，而德力未赡者，仅若无益於事矣。<br />
　　冬有雷，夏有雹，寒暑不变其节，霜雪麃麃，日出而流。<br />
　　冬至之前，阳下复成雷；夏至之前，阴上结成雹。虽在大寒大暑之月，亦未绝变也。若施之於霜雪，则见日而自清沛矣。此所谓中有必然，外不能制，时有必制，物不能然。唯明哲之士，辨此以为宜耳。<br />
　　倾易覆也，倚易附也，几易助也，湿易雨也。<br />
　　故贤人因而成之，乃传其业易简也。<br />
　　兰菃以芳，不得见霜，<br />
　　以有芳香之能，故中道夭於采掇。而才者可不慎也？<br />
　　蟾蝫辟兵，寿在五月之望。<br />
　　以五月半取而灰之，能辟兵伤之毒，此乃以才见害耳。岂不谓能神於物而不能自神於身？斯亦白龟见梦於宋元君之类，可不哀哉？<br />
　　精泄者中易残，<br />
　　动为外邪所害。<br />
　　华非其时者不可食。<br />
　　但非正气所资，设使有其英润，亦能反我之常性也。<br />
　　舌之与齿，孰先弊，绳之与矢，孰先直。<br />
　　齿刚先弊，矢直先折。柔而婉者，乃全刚直之德者也。<br />
　　使影曲者形也，使向浊者声也。<br />
　　当慎其本。<br />
　　与死者同病，难为良医，与亡国同道，不可为忠谋。<br />
　　是知君上当可受药石之谏也。尝试论曰，凡称难者，犹可严戒精释以涉之，不可正者，容可合权适变以佐之。物无弃材，理无弃事，取旨会意，或在斯焉。则所谓君御臣，臣事君，各宜慎其所以者。<br />
　　使倡吹竿，使工摄窍，虽中节不可使决，君刑亡焉。<br />
　　决，定也。不可使定音律矣。如君臣乱伦，代司政业，则刑法虽当，不足施立。若因位考法，可谓君刑，双得也。<br />
　　聋者不歌无以自乐，盲者不观无以接物，<br />
　　心有所期则形声自至，故静其心者，外无物也。<br />
　　步於林者，不得直道，行於险者，不得履绳。<br />
　　婴物不可免乱，犯难不可免害。而步以之林，行以从险，则安能涉弃逝之夷路，游至直之通衢也？<br />
　　海内其所出，故能大，<br />
　　言含德之所致也。夫不杜耳目而包声色，不扃真性而一夷险，如斯之道，方与大海同其容，应出纳之德耳。<br />
　　日不并出，狐不二雄，神龙不匹，猛兽不群，鸷鸟不双。<br />
　　夫一君之德，一用之村，尚无俦匹，而况圣人大化之道，独运之功也？<br />
　　盖非撩不能蔽日，轮非辐不能追疾，然撩辐未足恃也。<br />
　　凡有能及於物者，莫作相假，考验由实，未足恃功。故圣人济世利用，推能於物，乘势因人，成事而作其功也。<br />
　　张弓而射，非弦不能发，矢之命中，十分之一。<br />
　　夫射本在中，不中何射？百发一中，功过不补。而天下建功从事，莫不然矣。既忘其屡败，独宰其一成，岂不谬於处实行权矣？<br />
　　饥马在厩，漠然无声，投刍其旁，争心乃生。<br />
　　血气之类，未尝无欲。故不见可欲，则心不争乱也。<br />
　　三寸之管无当，天下不能满，十石而有塞，百竹而足。<br />
　　小人狭志，以无厌不满；君子器宇雅大，当分而足矣。<br />
　　循绳而断即不过，县衡而量即不差，<br />
　　直奉於道，即不过於是非；平施以德，即不差於厚薄。<br />
　　县古法以类，有时而遂，杖格之属，有时而施，<br />
　　治今执古法格异宜，虽绳衡同，亦未足定世，唯审时知变者可。<br />
　　是而行之谓之断，非而行之谓之乱。<br />
　　法顺於时则定，法背於时则废。<br />
　　农夫劳而君子养，<br />
　　劬劳稼穑以奉上禄，是知苟修其道，则无贱役之弊。<br />
　　愚者言而智者择。<br />
　　博采与颂，择善而行。苟有其智，则能因彼成立也。<br />
　　见之明白，处之如玉石，<br />
　　夫见理历然者，如玉之在石，明白可取也。<br />
　　见之黯暗，必留其谋。<br />
　　见犹昏昧，必不能行也。<br />
　　百星之明，不如一月之光，十牖毕开，不若一户之明，<br />
　　积小智自以为明者，未能通鉴於万类也。<br />
　　腹蛇不可为足，虎不可为翼。<br />
　　天道亏盈，宁肆凶毒，则天下为物害者，可不畏之而诫哉？<br />
　　今有六尺之广，<br />
　　古之六尺，今之一步。<br />
　　卧而越之，下才不难，<br />
　　既在一步之内，又处人下，将欲过，岂难跨越？才与材同用也。<br />
　　立而踰之，上才不易，<br />
　　取向者六尺之度，随卓立之将踰，上材即不易其得也。<br />
　　势施异也。<br />
　　同此六尺之材，而异所施之势，即难易将隔，上下县殊，是以君子恶居下流，自强不息也。<br />
　　助祭者得尝，救斗者得伤，<br />
　　且辅相善恶，犹利害以及身，则自为之效，足可明矣。<br />
　　蔽於不祥之木，为雷霆所朴。<br />
　　苟失所依，虽不遇刑诛，亦未免所累。故君子择处其地也。<br />
　　日月欲明，浮云盖之；何水欲清，沙土秽之；丛兰欲修，秋风败之；人性欲平，嗜欲害之；<br />
　　当慎所好恶也。<br />
　　蒙尘而欲无眯，不可得洁。<br />
　　未闻犯声色而性全者也。<br />
　　黄金龟钿，贤者以为佩，土坏布在地，能者以为富。故与弱者金玉，不如与之尺素。<br />
　　物无贵贱，唯合宜当用为贵耳。夫不能佩，不能富者，自可谓失治地之宜，旷进德之道也。<br />
　　毂虚而中立三十辐，各尽其力，使一辐独入，众辐皆弃，何近远之所能至。<br />
　　凡人君虚心延士，则仁者为之处，义者与之立，各尽其力矣。将任一材，固不可驱御天下也。<br />
　　橘柚有乡，雈苇有丛，兽同足者相从游，鸟同翼者相从翔。<br />
　　方以类聚，物以群分。虽杂糅无穷，唯同之者可治也。<br />
　　欲观九州之地，足无千里之行，无政教之原，而欲为万民上者，难矣。<br />
　　君能度时布政，因情设教，而兆民自戴於己，亦何难之有哉？<br />
　　凶凶者获，提提者射。<br />
　　谓其有涌有捷，来彼擒射。<br />

                    <br>
                        　　故太白若辱，广德若不足。<br />
　　至素者，容忍常德可不溢。<br />
　　君子有酒，小人鞭缶，虽不可好，亦不可丑。<br />
　　君子有酒以成礼，小人击缶亦为乐。虽节奏非度，世之不传，而适欢和志，自合乐本。然则礼乐天性，备适贤愚，未可丑小人，独美君子也。<br />
　　人之性便衣丝帛，或人射之即被甲，为所不便，以得其便也。<br />
　　既而有所贵者，当在乎时，则知常所贱，未可定弃也。<br />
　　三十辐共一毂，各直一凿，不得相入，犹人臣各守其职也。<br />
　　能列材以定位，则任力以致远也。<br />
　　善用人者，若蚈之足，众而不相害，若舌之与齿，坚柔相而不相败。<br />
　　善用臣下者，百官虽众，近无夺伦；文武虽异，亲而成业也。<br />
　　石生而坚，菃生而芳，少而有之，长而愈明。<br />
　　夫万物之其宜者，治之则遂。抑背其性，劳而无功矣。<br />
　　扶之与提，谢之与让，得之与失，诺之与己，相去千里。<br />
　　同用异宜，至近而远，世多此类。故圣人历示以为诫也。<br />
　　再生者不获莘，而叶太早者不须霜而落。<br />
　　贵适中也。先之则失常，后之即亏分。<br />
　　污其准，粉其颡，腐鼠在昨，烧熏於堂，入水而憎濡，怀臭而求芳，虽善者不能为工。<br />
　　夫设法不当本，虽善用其法者，亦无以巧取成济也。<br />
　　冬冰可折，夏木可结，时难得而易失。<br />
　　天下事理，无难无易，有得时失时之难易，是以重之过於尺璧也。<br />
　　木方盛，终日采之而复生，秋风下霜，一夕而零。<br />
　　顺於天者，将易其功；任於己者，徒劳其力。<br />
　　质的张而矢射集，林木茂而斧斤入，非或召之也，形势之所致也。<br />
　　行标於世，必来众妬。禄丰於家，莫不倾夺。<br />
　　乳犬之噬虎，伏鸡之搏狸，恩之所加，不量其力。<br />
　　世莫有量其力分守所爱者，唯信情骋欲，以至於自害耳。<br />
　　夫待利而登溺者，亦必将以利溺人矣。<br />
　　赏彼登溺，待之以利，则天下莫不愿溺而拯拔矣。如简子利於放鸠，反多捕者，是以为治之本不贵当功，而在绝其原。<br />
　　舟能浮，石能沈，愚者不知之焉。<br />
　　圣人知沉浮之理定矣，故不妄动也。<br />
　　骥驱之不进，引之不止，人君不以求道里。<br />
　　贤俊虽有才而忠不奉上，则不可为治也。<br />
　　水虽平必有波，衡虽正必有差，尺寸虽齐必有危。<br />
　　虽法教齐平，执而用者未免失当。<br />
　　非规矩不能定方圆，非准绳无以正曲直，用规矩者，亦有规矩之心。<br />
　　夫内怀精诚，外无法教，则民之伦叙日知所由。然其法教大张，精诚不副者，斯亦不信於民，不得於世矣。故能用规矩者，直在规矩之心。是以《精诚篇》云：同言为信，信在言前；同令而行，诚在令外。岂不谓素有诚信，乃能施用法教也？<br />
　　太山之高，倍而不见，秋毫之末，视之可察。<br />
　　物无巨细，但反之则迷，审之则明也。<br />
　　竹木有火，不钻不熏，土中有水，不掘不出。<br />
　　虽性之有道，唯精研乃可得也。<br />
　　矢之疾不过二里，跬步不休，跛鳖千里。累世不止，丘山从成。<br />
　　将欲致远，在乎久而不在动也。故绵绵者用之无尽，若愚公之类，而山可移焉。<br />
　　临河欲鱼，不若归而织网。<br />
　　术其本者，乃可自期也。<br />
　　弓先调而后求劲，马先顺而后求良，人先信而后求能。<br />
　　志素求饬，不能饬矣。保质遗华，文自生矣。<br />
　　巧冶不能销木，良匠不能琢冰，物有不可，如之何君子不留意。<br />
　　勿致意於不能之外。<br />
　　使人无渡河，可；使河无波，不可。<br />
　　无所涉去，则彼我自宁。涉之欲求不溺，不可无也。<br />
　　无日不辜，甑终不堕井矣。<br />
　　将无犯涉之罪，则纵彼以波起。如甑之在灶，无由堕井者也。<br />
　　刺我行者欲与我交，告我货者欲与我市。<br />
　　未知其本，不可定怨於物。而本之难知，故其忽直可者耳。<br />
　　行一棋不足以见智，弹一弦不足以为悲。<br />
　　遽责於物，难尽其能。<br />
　　今有一炭然，掇之烂指相近万石俱熏，去之十步而不死。同气而异积，<br />
　　夫气类虽同，积德之异者，固不可辄偕其动用耳。<br />
　　有荣华者，必有愁悴。<br />
　　若素安其实，即能一味於世。<br />
　　上有罗执，下必有麻，<br />
　　夫主饬其贵，必民苦於贱。下苦於贱，上难保其贵矣。<br />
　　木大者根瞿，山高者基扶。<br />
　　贵立本也。<br />
　　老子曰：鼓不藏声，故能有声；镜不没形，故能有形。<br />
　　怀而存之，固不能常保。虚而静之，则自然备应也。<br />
　　金石有声，不动不鸣；管箫有音，不吹无声。是以圣人内藏，不为物唱，事来而制，物至而应。<br />
　　圣人含应而不唱，如彼金石也。<br />
　　天行不已，终而复始，故能长久。轮复其转，故能致远。天行一不差，而无过矣。<br />
　　常居自然之运，故在不替之德。<br />
　　天气下，地气上，阴阳交通，万物齐同。<br />
　　齐受和气，同一生成。<br />
　　君子用事，小人消亡，天地之道也。<br />
　　天地交泰，故君子辅相以成功。<br />
　　天气不下，地气不上，阴阳不通，万物不昌，<br />
　　谓物不蕃息也。<br />
　　小人得势，君子消亡，<br />
　　否则反常，故君子俭德以避难。<br />
　　五谷不植，道德内藏。<br />
　　内藏即不昌，消亡之义也。<br />
　　天之道，损盈而益寡，地之道，损高而益下，<br />
　　归於均也。<br />
　　鬼神之道，骄溢与下，<br />
　　害盈益谦。<br />
　　人之道，多者不与，<br />
　　恶盈好谦。<br />
　　圣人之道，卑而莫能上也。<br />
　　由谦以致上，则天下不能得上。<br />
　　天明日明，而后能照四方，君明臣明，域中乃安，有四明，乃能久长。明<br />
　　君臣之明，非贵相察。谓其不昧治化之道，斯与天日同功比德，天下乃宁，四时而安也。然君臣未正，则虽天日之明域中，未免昏乱。人法天者，乃长久也。<br />
　　其施明者，明其化也。<br />
　　所施之明，直能化下。<br />
　　天道为文，地道为理，<br />
　　星纬之文，川渎之理。<br />
　　一为之和，时为之使，以成万物，命之曰道。<br />
　　一气以和生，四时以信长。推变万类，名昊天之道也。<br />
　　大道坦坦，去身不远，<br />
　　身者，天地之一物，岂非道乎哉？<br />
　　修之身，其德乃真，<br />
　　唯顺安命不知其他，则冥符真体自然成德也。<br />
　　修之物，其德不绝。<br />
　　由接物恢弘精，顺理本动，而因万物之无穷，故德之莫能御也。<br />
　　天覆万物，施其德而养之，与而不取，故精神归焉。<br />
　　夫养物之主，莫非天德也。然无状系物，岂外取哉？精神者，初禀轻清之朗廓，故天有不德之德，所以上也；精神有虚通之能，所以贵也。以贵归上，理从其类耳。<br />
　　与而不取者上德也，是以有德。<br />
　　无迹而成功，不德而居上。<br />
　　高莫高於天也，下莫下於泽也，天高泽下，圣人法之，尊卑有叙，天下定矣。<br />
　　泽当如地。圣人法天地以叙尊卑，故君臣父子各正其所，古今不易，是称大定。<br />
　　地泽万物而长之，与而取之，故骨骸归焉。<br />
　　天有长物之形，地有资与之德，然在方系物矣，安取其功哉？骨肉者初禀重浊，终委块壤，故地有执德之迹，所以下也。骨肉有滞碍之患，所以贱也。以贱归下，理亦然者耳。<br />
　　与而取者下德也，下德不失德，是以无德。<br />
　　全乎有迹之功，固非上德之位，是以圣人玄德同於天也，立德同於地也。<br />
　　地承天，故定宁，地定宁，万物形，<br />
　　形犹生成。<br />
　　地广厚，万物聚，<br />
　　聚载其上。<br />
　　定宁无不载，广厚无不容。地势深厚，水原入聚，地道广方，故能长久，<br />
　　广有大林，方有大德。<br />
　　圣人法之，德无不容。<br />
　　卑则物归，宁则自得。<br />
　　阴难阳，万物昌；<br />
　　阴为阳所制，则万物昌盛，谓四月节前也。<br />
　　阳消阴，万物湛。<br />
　　阳为阴所消，则万物湛息。谓十月节前也。<br />
　　物昌无不赡也，物湛无不乐也，物乐则无不冶者矣。<br />
　　气生於形，故赡也。无劳於生，故乐也。处其静者，将自治矣。<br />
　　阴害物，阳自屈，阴进阳退，小人得势，君子避害，天道然也。<br />
　　动静有时，故违天，必有大咎也。<br />
　　阳气动，万物缓而得其所，是以圣人顺阳道。<br />
　　所谓顺时而行，乃能得欲举，无违事也。<br />
　　夫顺物者物亦顺之，逆物者物亦逆之，<br />
　　化周彼者，物无异也；物异我者，化未周也。<br />
　　故不失物之情性。污泽盈，万物无节成；<br />
　　物也者，所宜为性，时宜为情。布政设教，不失二宜，则万物全其润泽，咸有信而成熟。<br />
　　污泽枯，万物无节叶。<br />
　　英华及节而不生矣。<br />
　　故雨泽不行，天下荒亡，<br />
　　山无法道，抑否失时，则蒸人不粒，荒乱流亡也。<br />
　　阳上而复下，故为万物主。<br />
　　位高而德谦也。高则物奉，谦则物亲，故可为之主矣。<br />
　　弗长有，故能终而复始，<br />
　　其道消息，故不穷绝。<br />
　　终而复始，故能长久，故为天下母。<br />
　　母天下者，非有是德，如何也？<br />
　　阳气蓄而后能施，阴气积而后能化，未有不蓄积而能化者也。<br />
　　夫自体未全，不能立事，况胜任万物，非乎蓄积之大哉？<br />
　　故圣人慎所积。<br />
　　唯积德合和，堪化天下矣。<br />
　　阳灭阴，万物肥；阴灭阳，万物衰。故王公尚阳道则万民昌，<br />
　　谓和气洽民矣。<br />
　　尚阴道即天下亡。<br />
　　谓杀气灭国耳。<br />
　　阳不下阴，万物不成，<br />
　　阴体卑静，故阳德不降，则不能成化。<br />
　　君不下臣，德化不行，<br />
　　臣道代终，故君恩不施，则不能行政。<br />
　　故君下臣即听明，<br />
　　得天下耳目视听耳。<br />
　　不下臣即暗聋。<br />
　　一人闻见，不可胜用。<br />
　　日出於地，万物蕃息，王公居民上，以明道德；<br />
　　大人居上位，则道洽德被於民，如日出地，蕃息万物。<br />
　　日入於地，万物休息，小人居民上，万物逃匿。<br />
　　小人居上位，则无方御下，使之离散，如日入地，万物当废息乎？<br />
　　雷之动也，万物启；雨之润也，万物解；大人施行，有似於此。<br />
　　动以启蛰，润以发生。人君行令，若天作雷雨，未有不从其令也。<br />
　　阴阳之动有常节，大人之动不极物。<br />
　　法天应时，所以动而无失。亢极於物者，则抑性而有绝也。<br />
　　雷动地，万物缓；风摇树，草木散。大人去恶就善，<br />
　　天地布德除秽，大人革弊施政耳。<br />
　　民弗远徙，故民之有去就也，去尤甚，就尤愈。<br />
　　民皆乐土，不愿移徙，唯苛政之甚，不得不去。惠泽少及，不得不就。非谓性分之所易也。<br />
　　风不动，火不出，大人不言，小人无述。<br />
　　火因风出，民由上教。<br />
　　火之出也，必待薪，火人之言，必有信。有信而真，何往不成？<br />
　　夫火之依薪，言之在信，所以炎炽。若能法教有恒，真而不渝，所往皆遂也。<br />
　　河水深，坏在山，丘陵高，下入渊，<br />
　　义已见上。<br />
　　阳气盛，变为阴，阴气盛，变为阳，故欲不可盈，乐不可极。<br />
　　盈则覆，极则反。<br />
　　忿无恶言怒无作色，是谓计得。<br />
　　能审报复之道，而不先犯以招其咎，是谓保安之计得也。<br />
　　火上炎，水下流，圣人之道，以类相求，<br />
　　虽舛错万类，而同其方者，莫不得之。<br />
　　圣人依阳天下和同，依阴天下溺沉。<br />
　　阳道生畅，阴道肃杀。若然流布德泽，则民和洽；全用荆楚，则民垫溺也。<br />
　　老子曰：积薄成厚，积卑成高，<br />
　　高行厚德在乎积修，首辱重变在乎积犯。<br />
　　君子日汲汲以成辉，小人日快快以至辱。<br />
　　汲汲自强，日以成德；快快从欲，以至身辱。所积之异。<br />
　　其消息也，虽未能见，<br />
　　言君子之心，亦未能消息。倚伏之道，但慕善直，前自成辉耳。<br />
　　故见善如弗及，依不善如不祥。<br />
　　见彼善事，欲速循进；处不善事，如在灾祸也。<br />
　　苟向善虽过无怨；<br />
　　且有向道之者，虽为物所咎，亦无加怨於物。以明君子之道自有常行之矣。<br />
　　苟不向善，虽忠来恶，<br />
　　素无向善之心，虽有物忠顺於己，而必有不忠之时；虽来其恶，遂生怨於彼者也。然物与我期，理难常顺，责彼以恒，固未之可。乃知怨之所起，直在自无恒德也。<br />
　　故怨人不知自怨，<br />
　　怨由自作，奈何非物。<br />
　　勉求诸人，不如求诸己。<br />
　　自得即物无不得，岂非不假求佗人？<br />
　　故声自召也，类自求也，名自命也，人自官也，无非己者。<br />
　　已上四者，皆由己得也。自官，谓贤愚所赡之位耳。<br />
　　操锐以刺，操刃以击，何怨於人？<br />
　　害物物报，怨可自怨。<br />
　　故君子慎其微。<br />
　　慎机发之微也。<br />
　　万物负阴而抱阳，冲气以为和，<br />
　　夫二气交盛，乃曰和也。万物之形，虽背阴向阳，而虚灵之气则禀和也。<br />
　　和居中央，是以木实生於心，草实生於英，<br />
　　英亦草心。<br />
　　卵胎生於中央，<br />
　　皆和居中央，而生其草木胎卵。虽情性殊别，然其禀气受类，莫非以和居中之故也。<br />
　　不卵不胎，生而须时。<br />
　　自湿自燥而化生者，须伺春秋湿燥之节以感生也。斯亦与和俱生耳。<br />
　　地平即水不流，轻重均即衡不倾，物之生化也，有感以然。<br />
　　阳盛即生，阴盛即死。如彼衢水，随感倾波，得乎中和，平而正也。<br />
　　老子曰：山致其高，而云雨起焉，水致其深，而蛟龙生焉。君子致其道，而德泽流焉。<br />
　　道之高深，固能流德。<br />
　　夫有阴德者，而有阳报，有隐行者，必有昭名。<br />
　　夫阴德无机，乃德之真者。隐行无求，乃行之实者。既真且实，虽欲报之不明，名之不显，亦未之得矣。<br />

                    <br>
                        　　树黍者不获稷，树怨者无报德。<br />
　　种黍得黍，树怨得怨。<br />
　　通玄真经卷之六竟<br />
　　通玄真经卷之七<br />
　　宋宣义郎试大理寺主薄兼<br />
　　括州缙云县令朱弁正仪注<br />
　　微明篇<br />
　　道周象外谓之微，德隐宜中谓之明。是知非微无以究真宗，非明无以契玄旨，微明之义，体用两然。<br />
　　老子曰：道可以弱，可以强，可以柔，可以刚，可以阴，可以阳，可以幽，可以明，可以包裹天地，可以应待无方。<br />
　　此与《道原篇》意同也。<br />
　　知之浅，不知之深，知之外，不知之内，知之粗，不知之精，知之乃不知，不知乃知之，孰知知之为不知，不知之为知乎？夫道不可闻，闻而非也；道不可见，见而非也；道不可言，言而非也。孰知形之不形者乎？故天下皆知善之为善也，斯不善矣。知者不言，言者不知。<br />
　　夫道绝形声，非闻见能辩；德非藻饰，岂善恶能明？故知者不言，言者不知，其至已矣。<br />
　　文子问曰：人可与微言乎？老子曰：何为不可。唯知言之谓乎？夫知言之谓者，不可言言也。<br />
　　微言，谓至妙言。唯忘其言，可与言也。<br />
　　争鱼者濡，逐兽者趋，非乐之也。故至言去言，至为去为，浅知之人，所争者末矣。夫言有宗事有君。夫为无知，是以不吾知。<br />
　　道者无名之妙，言者至理之宗，达妙者无言，明宗者不竞。是言至而无言为至，而无为而知自知尔，执云吾知。<br />
　　文子问曰；为国亦有法乎？老子曰：今夫挽车者，前呼邪轷，<br />
　　音乎。<br />
　　后亦应之，此挽车劝力之歌也。虽郑、卫、胡、楚之音，不若此之义也。治国有礼，不在文辩。法令滋彰，盗贼多有。<br />
　　夫所用者有宜，各当其要，犹挽车劝力，不当奏以咸池之乐。治国宁民，务崇朴素，何烦藻丽之说也？<br />
　　老子曰：道无正而可以为正，譬若山林而可以为材，材不及山林，山林不及云雨，云雨不及阴阳，阴阳不及和，和不及道。道者所谓无状之状、无物之象也，无达其意，天地之间，可陶冶而变化也。<br />
　　夫道无正，正出於道，犹山林非材，而材出於山林。自云雨已下，言不及道者，以其无状无象，故能包罗万有，总括群方。唯体道者，知变化无穷也。<br />
　　老子曰：圣人立教施政，必察其终始，见其造恩。<br />
　　造恩，谓制法立教也。<br />
　　故民知书即德衰，知数而仁衰，知券契而信衰，知机械而实衰。<br />
　　斯数者皆由大道而后兴，随时而立制。制之逾谨，违之逾切，是知实信衰而机械设，机械设而奸滥甚矣。<br />
　　瑟不鸣，而二十五弦各以其声应；轴不运於己，而三十辐各以其力旋。弦有缓急，然后能成曲；车有劳佚，然后能致远。使有声者乃无声，使有转者乃无转也。<br />
　　瑟无声，声在於弦；轴不转，转在於轮。是无声而能有声，无转而能有转，故无声之声而曲即成，无转之转乃能致远也。<br />
　　上下异道，易治即乱，位高而道大者从，事大而道小者凶。<br />
　　冠不可践於足，臣不可尊於君。上下乖乱，亡无日矣。<br />
　　小德害义，小善害道，小辩害治，苛悄伤德。<br />
　　矜小惠而蔽大道，纵小忿而伤至德。<br />
　　大政不险，故民易导，至德优游，故下不贼。至忠复素，故民无伪匿，<br />
　　上有平正，下无险诐；上有清简，下无巧伪。<br />
　　老子曰：相坐之法立，即百姓怨，减爵之令张，即功臣叛。<br />
　　狱讼相引，无辜者受其怨；爵位减黜，有功者怀其叛。<br />
　　故察於刀笔之迹者，不知治乱之本，习於行阵之事者，不知庙战之权。<br />
　　治乱者，谓垂拱无为之化，非督责之吏所知。庙战者，谓决胜之术在方寸之地，非一卒之能晓。<br />
　　圣人见福於重关之内，虑患於冥冥之外。<br />
　　重关之内，冥冥之外，谓出祸福之场，绝思虑之境，自非圣人，安能玄鉴也？<br />
　　愚者惑於小利，而忘大害，故事有利於小而害於大，得於此而忘於彼。<br />
　　小见忘大，得利忘害，迷倒之甚，弄愚若何？<br />
　　故仁莫大於爱人，智莫大於知人，爱人即无怨刑，知人即无乱政。<br />
　　爱人犹己，则刑不滥；知人尽诚，即政无乱。<br />
　　老子曰：江河之大，溢不过三日，飘风暴雨日中不出须臾上。<br />
　　言人为暴，不久而亡，由飘风横厉，不日而止也。<br />
　　德无所积而不忧者，亡其及也。夫忧者所以昌也，喜者所以亡也，故善者以弱为强，转祸为福。道冲而用之，又不满也。<br />
　　愚者执迷而不返，以忧为喜，则速亡；善者守道以全朴，转祸为福，则必昌。<br />
　　老子曰：清静恬和，人之性也。仪表规矩，事之制也。知人之性，即自养不悖，知事之制，则其举措不乱。<br />
　　恬和者，率性之本也。规矩者，制欲之过也。牵於欲利，虽静而常悖；明其法度，虽动而不乱。<br />
　　发一号，散无竞，总一管，谓之心。见本而知末，执一而应万，谓之术。<br />
　　发号，谓使心不竞。使心不竞，即混百节而归根，应万物而冥一谓之术。<br />
　　居知所为，行知所之，事知所乘，动知所止，谓之道。<br />
　　至人者，行藏有时，吉凶县料，若其不然，何以为道也？<br />
　　使人高贤称誉己者，心之力也；使人卑下诽谤己者，心之过也。言出於口，不可禁於人，行发於近，不可禁於远。<br />
　　善恶由已，谤誉因人，众口所称，莫之能禁。一行有亏，无远不至。<br />
　　事者难成易败，名者难立易废，凡人皆轻小害，易微事，以至於大患。夫祸之至也，人自生之，福之来也，人自成之，祸与福同门，利与害同邻，自非至精，莫之能分，是故智虑者祸福之门户也，动静者利害之枢机也，不可不慎察也。<br />
　　夫至人所为必谋，始克料於终。且名利之所起即祸福之生门，故杜名利之原，闭祸福之门，即智虑自通，而动静无变也。<br />
　　老子曰：人皆知治乱之机，而莫知全生之具，故圣人论世而为之事，权事而为之谋。圣人能阴能阳，能柔能刚，能弱能强，随时动静，因资而立功，睹物往而知其反，事一而察其变，化即为之象，运则为之应，是以终身行之无所困。<br />
　　人皆能机於治乱之道，而不能全身於治乱之间，故圣人论世权事，应变无穷，相时而为，终身不辱也。<br />
　　故事或可言而不可行者，或可行而不可言者，或难成而易败者。所谓可行而不可言者，取舍也；可言而不可行者，伪诈也；易为而难成者，事也；难成而易败者，名也。此四者，圣人之所留心也，明者之所独见也。<br />
　　审行藏之势，察成败之由，其唯圣明方能独见也。<br />
　　老子曰：道者敬小微，动不失时，百射重戒，祸乃不滋。计福勿及，虑祸过之。同日被霜，蔽者不伤，愚者有备，兴智者同功。<br />
　　贤者无虑为愚，愚者有备为贤。<br />
　　夫积爱成福，积憎成祸，人皆知救患，莫知使患无生。夫使患无生易，施於救患难。今人不务使患无生，而施救患难，虽神人不能为谋。患祸之所由来，万万无方。圣人探居以避患，静默以待时；小人不知祸福之门，动而陷於刑，虽曲为之备，不足以全身。故上士先避患而后就利，先远辱而后求名。故圣人常从事於无形之外，而不留心於已成之内，是以祸患无由至，非誉不能尘垢。<br />
　　夫陷於利害由爱憎。爱憎不生，毁誉安在？君子见未形则易治，小人曲备而终祸。救於已形，成则难脱也。<br />
　　老子曰凡人之道心欲小，志欲大，智欲圆，行欲方，能欲多，事欲少。所谓心小者，虑患於未生，戒祸慎微，不敢纵其欲也。志大者，兼包万国，一齐殊俗，是非辐辏，中为之毂也。知圆者，终始无端，方音旁流四远，渊泉而不竭也。行方者，直立而不挠，素白而不污，穷不易操，达不肆志也。能多者，文武备具，动静中仪，举动废置，曲得其宜也。事少者，秉要以偶众，执约以治广，处静以持躁也。故心小者禁於微也，志大者无不怀也，智圆者无不知也，行方者有不为也，能多者无不治也，事少者约所持也。<br />
　　凡此数者，非夫至圣高真，莫能兼也。<br />
　　故圣人之於善也，无小而不行，其於过也，无微而不改，行不用巫觋，而鬼神不敢先，可谓至贵矣。然而战战栗栗，日慎一日，是以无为而有成也。<br />
　　外不负物，内不惭心。何须巫觋？宁惧鬼神？由怀兢伤然可保终也。<br />
　　愚人之智，固已少，而所为之事多，故动必穷，故以正教化，易而必成；以邪教化，其势难而必败。舍其易而必成，从事於难而必败，愚惑之所致。<br />
　　不量得失，坐致危亡。事繁难治，虽劳将败。物简易从，必成而不为者，愚之至也。<br />
　　老子曰：福之起也绵绵，祸之生也纷纷，祸福之数，微而不可见。圣人见其始终，故不可不察。<br />
　　福如鸿毛，圣人独见；祸若太山，愚者莫睹。<br />
　　明主之赏罚，非以为己，以为国。适於己而无功於国者，不施赏焉；逆於己而便於国者，不加罚焉。<br />
　　明主赏罚在於公正。益於国，便於人，则行；利於己；不利於人，则止也。<br />
　　故义载乎宜，谓之君子，遗义之宜，谓之小人。<br />
　　君子小人，岂有定分？举措合宜，即为君子；动用乖分，即为小人。<br />
　　通智得而不劳，<br />
　　上士县解。<br />
　　其次劳而不病，<br />
　　中人勉力不倦。<br />
　　其下病而不劳。<br />
　　下士心眼昏滞，精神迷倒，故劳逾甚，病逾笃也。<br />
　　古之人，味而不舍也，今之人，舍而不味也。<br />
　　不舍，不居也。味，道味也。古人味道而不居，今人无道而自伐也。<br />
　　纣为象着，<br />
　　箸以象牙为之。<br />
　　而箕子喜，<br />
　　喜其华侈。<br />
　　鲁以偶人葬，<br />
　　偶人，刻木似人，为盟器之类也。<br />
　　而孔子叹。<br />
　　叹其非礼。<br />
　　见其所始，即知其所终。<br />
　　小人见象着、偶人，以为其生也荣，其死也盛；君子观之，其道也衰，其德也亡。<br />
　　老子曰：仁者，人之所慕也；义者，人之所高也。为人所慕，为人所高，或身死国亡者，不周於时也。故知义而不知世权者，不达於道也。<br />
　　徒高七义之风，不识机权之变，无救败亡，岂为周达者也？<br />
　　五帝贵德，<br />
　　无为而治。<br />
　　三王用义，<br />
　　诛暴宁民。<br />
　　五伯任力，<br />
　　任知力也。<br />
　　今取帝王之道施五伯之世，非其道也。故善不同，非誉在俗，趋行等，逆顺在左右。<br />
　　言时代既异，治化不同。当五伯之时，行太古之道，犹胶柱调瑟，疗渴以鸩，实亦难矣。<br />
　　知天之所为，知人之所行，即有以经於世矣。<br />
　　经治常也。<br />
　　知天而不知人，即无以与俗交，知人而不知天，无以与道游。<br />
　　知天和人，知俗知时，可以治世，可与道游也。<br />
　　直志适情，即坚强者贼之，以身役物，即阴阳食之。<br />
　　适我志即乖彼心，必为强坚者所忤。徇於物即劳其体，犹冰炭之相攻。阴阳谓躁静也。<br />
　　得道之人，外化而内不化，外化所以知人也，内不化所以全身也，故内有一定之操，而外能屈伸，与物推移，万举而不陷，所贵乎道者，贵其龙变也。<br />
　　得道之人，其动也天，其静也地。动静适时，卷舒在我。故俗莫得而害，世莫得而羁。故尼父见老君，其犹龙乎？变化无方也。<br />
　　守一节，推一行，虽以成满，犹不易，拘於小好，而塞於大道。<br />
　　既滞一方，宁论大道。<br />
　　道者寂寞以虚无，非有为而於物也，不以有为於己也。<br />
　　物我之间，居然已泯；寂寞之际，自然而神。<br />
　　是故举事而顺道者，非道者之所为，道之所施也。<br />
　　道本无为，今云顺道，即是有为。有为即事起，事起即患生。且道无常容，事无常顺，为事逆之，则是非纷然，祸息斯作，故云非道者所为也。施者，设也。言外设程科，是道仪表，非其真实，不可执之。执者失之，为者败之。理可明也。<br />
　　天地之所覆载，日月之所照明，阴阳之所煦，雨露之所润，道德之所扶，皆说一和也。是故能戴大圆者履大方，<br />
　　谓人戴天履地。<br />
　　镜太清者视大明，<br />
　　谓睹日见月也。<br />
　　立太平者处大堂，<br />
　　谓在宇宙之间。<br />
　　能游於冥冥者，与日月同光，无形而生於有形，是故真人托期於灵台，而归初。<br />
　　反未生也。<br />
　　视於冥冥，听於无声，冥冥之中，独有晓焉，寂寞之中，独有照焉。<br />
　　言真人在天地之间，睹日月之光，游乎太平，则何往不适？居乎大堂，而无不容於冥冥之中，晓乎无声，而众声应寂寞之内；照乎无形，而群形见。则与天地相保，日月同明，寄托灵台，含藏至精，谓之真人也。<br />
　　其用之乃不用，不用而后能用之也；其知也乃不知，不知而后知也。<br />
　　前已释。<br />
　　道者物之所道也，德者生之所扶也，仁者积恩之证也，义者比於心而合於众适者也。<br />
　　四者，所用以处世修身，不可失也。<br />
　　道灭而德兴，德衰而仁义生。故上世道而不德，中世守德而不怀，下世绳绳而恐失仁义，故君子非义无以生，失义即失其所以生；小人非利无以活，失利则失其所以活。故君子惧失义，小人惧失利，观其所惧，祸福异矣。<br />
　　道丧德衰，七绝义薄。君子无义，无以全其道，小人无利，无以活其身。君子惧失义以为祸，小人欲利以为福也。<br />
　　老子曰；或欲利之，适足以害之，或欲害之，乃足以利之。夫病湿而强餐之热，病渴而强饮之寒，此众人之所养也，而良医所以为病也。快於目，悦於心，愚者之所利，有道者之所避。圣人者，先在而后合，众人先合而后在，故祸福之门，利害之反，不可不察也。<br />
　　夫病渴饮之以水，良医以为祸。贫者取财於不义，君子以为害。先迕而后合，愚者之所犯；先合而后迕圣人之所恶。夫利害相反，祸福相倾，不可不察也。<br />

                    <br>
                        　　老子曰：有功离仁义者即见疑，有罪有仁义者必见信。故仁义者，事之常顺也，天下之尊爵也。<br />
　　言虽功名已立，而七义不可舍也。舍之则罪累斯及，顺之则爵禄可尊。<br />
　　虽谋得计当，虑患解图，国存，其事有离仁义者，其功必不遂也；言虽无中於策，其计无益於国，而心周於君，合於仁义者，身必存。故曰：百言百计常不当者，不若舍趋而审仁义也。<br />
　　为人臣，图国之难、骄主尊己、而功不成者，去仁义故也。或有良谋不用，奇计不行，戴君尽力，虽不见察，终保仁义，不敢暂忘，而身亦无害也。<br />
　　老子曰：教本乎君子，小人被其泽，利本乎小人，君子享其功。使君子小人各得其宜，即通功易食而道达矣。<br />
　　德泽被乎下，禄利奉於上，则无官而自治，不令而自行，各安其所，道之达也。<br />
　　人多欲即伤义，多忧即害智，<br />
　　欲生义夺，忧积智昏。<br />
　　故治国乐所以存，<br />
　　守其道也，<br />
　　虐国乐所以亡。<br />
　　纵其欲也。<br />
　　水下流而广大，君下臣而聪明，君不与臣争而治道通，故君根本也，臣枝叶也，根本不美而枝叶茂者，未之有也。<br />
　　圣人之治者，明四目，达四聪，屏邪慝，任贤能，则上垂拱无为自化，则下尽心而奉职。岂有交争之理？即根本日固，枝叶繁盛也。<br />
　　老子曰：慈父之爱子者，非求其报，不可内解於心。圣主之养民，非为己用也，性不能已也，及恃其力，赖其功动，而必穷有以为，即恩不接矣。<br />
　　父之爱子，君之牧民，岂求所报？自然之分，天道也。或有君父恃其功力，骄其臣子者，恩惠不接也。<br />
　　故用众人之所爱，即得众人之力，举众人之所喜，即得众人之心。故见其所始，即知其所终。<br />
　　兼爱天下，天下虽大，俱为一家之人；不爱天下，则匹夫虽微，犹万方之敌。以此而观，则终始可知，存亡可察也。<br />
　　老子曰：人以义爱，党以群强，是故德之所施者博，即威之所行者远，义之所加者薄，即武之所制者小。<br />
　　此谓德泽无私，所附者众，弃义用武，即所存者寡也。<br />
　　老子曰：以不义而得之，又不布施，患及其身，不能为人，又无以自为，可谓愚人，无以异於枭爱其子。<br />
　　取之不义，积而不散，所谓养虎自敌，育枭自毙之也。<br />
　　故持而备之，不如其已，揣而锐之，不可长保。<br />
　　然局固箱筐，终为大盗之资，安得长有也？<br />
　　德之中有道，道之中有德，其化不可极。<br />
　　有道者必有德。有德者必有道。道德充备，与变化无极也。<br />
　　阳中有阴，阴中有阳，万事尽然，不可胜明，福至祥存，祸至祥先，见祥而为不善，即福不来，见不祥而行善，即祸不至。利与害同门，祸与福同邻，非神圣莫之能分。故曰：祸兮福所倚，福兮祸所伏，孰知其极。<br />
　　阳中有阴，阴中有阳，言祸中有福，福中有祸。夫见福而为祥，则知福为祸始；见祸而遽为善，则知祸为福先。祸福之来，有如纠缠，自非至圣，莫知其极也。<br />
　　人之将疾也，必先甘鱼肉之味；国之将亡也，必先恶忠臣之语。<br />
　　人病者，甘其口，美其味，必死之征。国乱者，恶忠言，信邪说，必亡之兆。<br />
　　故疾之将死者，不可为良医，国之将亡者，不可为忠谋。<br />
　　人将死者，医虽良而莫救；国将亡者，忠虽尽而难存。唯良医忠臣，审必死而不救，察可存而为谋也。<br />
　　修之身，然后可以治民；居家理治，然后可移宫长。故曰：修之身，其德乃真；修之家，其德乃有余；修之国，其德乃丰。<br />
　　以身观彼，自家刑国，其要修身，在於全德。<br />
　　民之所以生活，衣与食也，事周於衣食则有功，不周於衣食则无功，事无功，德不长。<br />
　　衣食者，庶民之命；庶民者，君臣之本。衣食既周於身，君臣长保於国也。<br />
　　故随时而不成，无更其刑，顺时而不成，无更而理，时将复起，是谓道纪。<br />
　　时有兴废，运有休否。不可以前时之繁政为今世之要理，言刑不可废，理不可易，能知於此，道之纪纲也。<br />
　　帝王富其民，<br />
　　敦其本也。<br />
　　霸王富其地，<br />
　　务其广也。<br />
　　危国富其吏，<br />
　　重敛则困。<br />
　　治国若不足，<br />
　　治乱也不足，将乱之征也。<br />
　　亡国困仓虚。<br />
　　费用无度，仓廪日虚，君荒民罢，不亡何待？<br />
　　故曰上无事而民自富，上无为而民自化。<br />
　　安其居，乐其业。<br />
　　起师十万，日费千金，师旅之后，必有凶年。故兵者不祥之器也，非君子之宝也。<br />
　　兵革兴之於前，凶荒随之於后，国费万金，民罢烦役。故知凶器非圣人之所宝。<br />
　　和大怨必有余怨，奈何其为不善也。<br />
　　夫和怨者，谓主不明。黜有功之臣，削有士之君，不忍一朝之忿，以为之患。君赫怒於上，臣愤骄於下，奈何其为不善以积余怨？<br />
　　古者亲近不以言，来远不以言使，近者说，远者来。<br />
　　近说远来者，在德不在言。<br />
　　与民同欲即和，与民同守即固，与民同念即知，得民力者富，得民誉者显。行有召寇，言有致祸，无先人言，后人已，附耳之言，<br />
　　附传也。先言后传之於耳。<br />
　　流闻千里。言者祸也，舌者机也，出言不当，驷马不追。<br />
　　寇有所爱者利，祸有所起者言。然言者无足而走，无翼而飞，白圭之玷，驷马何追？言祸之疾也。<br />
　　昔者中黄子曰：天有五方，<br />
　　四方中央。<br />
　　地有五行，<br />
　　金、木、水、火、土也。<br />
　　声有五音，<br />
　　宫、商、角、征、羽也。<br />
　　物有五味，<br />
　　甘、苦、辛、酸、咸也。<br />
　　色有五章，<br />
　　青、黄、赤、白、黑也。<br />
　　人有五位，<br />
　　五脏也。<br />
　　故天地之间有二十五人也。<br />
　　二十五等人品，类各差也。<br />
　　上五有神人、真人、道人、至人、圣人，<br />
　　变化不测曰神，纯素不杂曰真，通达无碍曰道，心洞玄微曰至，智周万物曰圣。<br />
　　次五有德人、贤人、智人、善人、辩人，<br />
　　含畜曰德，人爱曰贤，明慧曰智，通恕曰善，文辞曰辩。<br />
　　中五有公人、忠人、信人、义人、礼人，<br />
　　无私曰公，奉君曰忠，不愆曰信，合宜曰义，恭柔曰礼。<br />
　　次五有士人、工人、虞人、农人、商人，<br />
　　事上曰士，监器曰工，掌山泽曰虞，治田曰农，通货曰商。<br />
　　下五有众人、奴人、愚人、肉人、小人<br />
　　庶类曰众，伏役曰奴，昏昧曰愚，无慧曰肉，无识曰小人也。<br />
　　上五之与下五，犹人之与牛马也。<br />
　　言贤愚有差，天地县隔也。<br />
　　圣人者，以目视，以耳听，以口言，以足行。<br />
　　在世圣人，六情滞隔，犹有因假。<br />
　　真人者，不视而明，不听而聪，不行而从，不言而公。<br />
　　出世圣人，方寸已虚，触涂无隔。<br />
　　故圣人所以动天下者，真人未尝过焉；贤人所以矫世俗者，圣人未尝观焉。<br />
　　治世存真，各尽其分，故唐尧圣德以配天，仲武高亢以矫俗也。<br />
　　所谓道者，无前无后，无左无右，万物玄同，无是无非。<br />
　　迎之无前，随之无后，孰能於左？谁知其右？泯然玄同，强名为道。<br />
　　通玄真经卷之七竟<br />
　　<br />

                    </div></div><hr><script charset='utf-8' src='../../js/footer.js'></script></body></html>