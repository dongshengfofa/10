<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法日讲春秋解义' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>日讲春秋解义</center></div><div class='fo'><center>经文出处:来自殆知阁</center><br/><br>
                        　　圣祖仁皇帝御制日讲春秋解义序<br />
　　朕惟春秋者帝王经世之大法史外心之要典也大义炳若日星而褒贬笔削微显婉章非后世所能窥至其立法谨严宅心一本忠恕因善恶是非而施予夺焉有正例有变例有事同而辞异有事异而辞同一人之身前后不相掩一人之事功过不妨殊如化工之肖物随类付形未尝有所容心于其间后之说经者或穿凿深文或附防失实固难悉当圣人之心左氏亲见圣人公羊谷梁及门子夏犹彼此抵牾防駮互见何况去圣人日逺纷纭探索如汉唐以下董仲舒赵匡啖助诸家乎惟宋康侯胡氏潜心二十年事本左氏义取公谷萃诸家之长勒成一家之书虽持论过激抉隠太严未必当日圣心皆然要其本三纲奉九法明王道正人心于春秋大防十常得其六七较之汉唐以后诸家优矣朕万几之暇研精六经窃有慨于春秋经圣人手定其衮钺本乎王章刑赏原于忠厚义例虽繁而其明白正大<br />
　　之防必不如后之説经者委折碎细若此爰命儒臣撰集进讲大约以胡氏为宗而去其论之太甚者无经文则博采诸儒论注以补之朕亦时有所折衷期归于一编辑成书朝夕省览亦欲俾学者有所遵守其于经世大法心要典未必无少助云尔<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御制<br />
　　日讲春秋解义序<br />
　　尝考春秋经文不过万有六千三百余言自三传以后羣儒义疏累数千万言而微词隐义之难眀者犹十有六七盖是经乃孔子所手定也辞约而义深圣心之所运用毎举一事其义必贯于全经非若他经一章一节各指一事虽有不通而不其可通者故程朱二子深探力索乆之皆见谓难眀而止至明初胡氏安国之説遂独列于学官以朱子深病是经之难通而教门人姑从胡氏之説也然谓其以义理穿凿则非义理之真而于圣人笔削之旨未能脗合眀矣故自眀以来虽着功令科举之士禀为程式而终不足以服学者之心我<br />
　　圣祖仁皇帝聪眀天亶自少时即笃好经书及<br />
　　躬揽大政辨色出视朝裁决万几甫毕即<br />
　　召儒臣讲论经义务抉其根源叅伍羣言以求至当经筵所进日讲四书及尚书周易解义皆裁自<br />
　　圣心以为无憾者故即时刋布及晚年以明初五经大全收采讨论尚未精详口授指画成周易折衷一书诗书春秋则<br />
　　命重臣开馆编次而<br />
　　亲厘定之惟三礼体大未议纂修盖有待也周易折衷成于康熙五十四年春秋传説彚纂成于六十年已经颁布余二经则至我<br />
　　皇考继序之后始次第告成<br />
　　皇考大孝尊亲凡<br />
　　皇祖一言一动莫不敬述以昭示来兹念<br />
　　钦定春秋于胡氏之説既多驳正则廷臣当日所进讲义一<br />
　　遵胡氏之旧者于<br />
　　圣心自多未洽是以迟之又乆未尝宣布必将俟诸经备成<br />
　　而后重加讨论也故再降<br />
　　谕防命果亲王允礼大学士张廷玉内阁学士方苞详细校<br />
　　订始事于雍正七年恭呈<br />
　　御览者再而后告成凡六十四卷乾隆二年锓版既讫诸臣请制序文颁示海内朕反覆循览扵胡氏穿凿之説旷若防笔削之防阐眀者亦过半焉夫解义之成盖数十年于兹矣观<br />
　　皇祖之乆不宣布可以征望道未见之心观<br />
　　皇考之再三考订而后<br />
　　命刋可以知善继善述之义岂惟是经之窔穾将由是以开<br />
　　通防即<br />
　　两朝圣人之心法治法亦于斯可睹矣<br />
　　乾隆丁巳仲春月<br />
<br />
<br />
<br />
<br />
<br />
<br />
　　乾隆二年正月二十四日奉<br />
　　防开载监修总裁分撰校订校录校刋监造诸臣衔名<br />
　　总裁<br />
　　经筵日讲官起居注礼部左侍郎管翰林院掌院学士事【臣】库勒纳经筵日讲官起居注翰林院掌院学士兼礼部侍郎【臣】李光地<br />
　　分撰<br />
　　日讲官起居注詹事府少詹事兼翰林院侍讲学士【臣】王封濚日讲官起居注詹事府少詹事兼翰林院侍讲学士【臣】髙士竒日讲官起居注詹事府少詹事兼翰林院侍讲学士【臣】田喜□日　讲官起　居注侍读学士【臣】徳格勒<br />
　　日　讲官起　居　注侍读学士【臣】博　济日　讲官起　居　注侍读学士【臣】朱都纳日　讲官起居　注侍读学士【臣】思格则<br />
　　日　讲官起居　注侍读学士【臣】彭孙遹<br />
　　监修<br />
　　总理　事务　和　硕庄　亲王【臣】允　禄<br />
　　校订<br />
　　总　理　事　务　和　硕　果　亲　王【臣】允　礼总　理　事　务　少　保　大　学　士【臣】张廷玉内　阁　学　士　兼　礼　部　侍　郎【臣】方　苞<br />
　　校録<br />
　　翰林院侍读今任福建学政【臣】周学健<br />
　　翰　　林　　院　　编　　　修【臣】朱良裘翰　　林　　院　　编　　　修【臣】余　栋翰　　林　　院　　编　　　修【臣】邓啓元翰　　林　　院　　检　　　讨【臣】周龙官翰　　林　　院　　编　　　修【臣】王兴吾翰　　林　　院　　编　　　修【臣】吕　炽翰　　林　　院　　编　　　修【臣】夏廷芝翰　　林　　院　　编　　　修【臣】王　检原任翰林院编修今任山西道监察御史【臣】刘元爕原任翰林院编修今任福建道监察御史【臣】鹿迈祖原任翰林院编修今任吏部验封司郎中【臣】陈其凝原任翰林院编修今任刑部陕西司员外郎【臣】吴文焕原任翰林院检讨今任分廵浙江金衢严道按察使副使【臣】程光钜原任翰林院编修今任四川顺庆府知府【臣】王泰甡<br />
　　校刋<br />
　　右春坊右庶子兼翰林院侍讲【臣】陈　浩<br />
　　左春坊左谕徳兼翰林院修撰【臣】嵇　璜<br />
　　右春坊右赞善兼翰林院检讨【臣】赵大鲸<br />
　　翰　　林　　院　　编　　　修【臣】万承苍翰林院检讨今任山东学政【臣】李光墺<br />
　　翰　　林　　　院　　编　　　修【臣】于　枋翰林院编修今任江西学政【臣】于　辰<br />
　　翰　　林　　院　　编　　　修【臣】林蒲封翰　　林　　院　　编　　　修【臣】柏　谦翰　　林　　院　　编　　　修【臣】杨廷栋翰　　林　　院　　编　　　修【臣】徐以烜翰　　林　　院　　　编　　修【臣】呉士珣翰　　林　　院　　　检　　讨【臣】韩彦曾翰　　林　　院　　　编　　修【臣】陈大受原任翰林院编修今任云南道监察御史贵州学政【臣】邹一桂原任翰林院编修今任云南曲靖府知府【臣】王云铭<br />
　　监造<br />
　　廵视长芦等处盐政监察御史内务府佐领【臣】三　保内务府南苑郎中兼佐领【臣】雅尔岱<br />
　　内务府掌仪司郎中兼佐领【臣】永　保<br />
　　内　务　府　织　染　局　员　外　郎【臣】李之纲内　务　府　广　储　司　司　库【臣】三　格<br />
　　监　　　　　　　　　　　　造【臣】西　宁<br />
　　监　　　　　　　　　　　　造【臣】恩　克<br />
<br />
<br />
<br />
　　日讲春秋解义卷目　　　经部五　春秋类<br />
　　第一卷<br />
　　隐公【元年之二年】<br />
　　第二卷<br />
　　隐公【三年之四年】<br />
　　第三卷<br />
　　隐公【五年之七年】<br />
　　第四卷<br />
　　隐公【八年之十一年】<br />
　　第五卷<br />
　　桓公【元年之三年】<br />
　　第六卷<br />
　　桓公【四年之八年】<br />
　　第七卷<br />
　　桓公【九年之十三年】<br />
　　第八卷<br />
　　桓公【十四年之十八年】<br />
　　第九卷<br />
　　庄公【元年之六年】<br />
　　第十卷<br />
　　庄公【七年之十一年】<br />
　　第十一卷<br />
　　庄公【十二年之十九年】<br />
　　第十二卷<br />
　　庄公【二十年之二十六年】<br />
　　第十三卷<br />
　　庄公【二十七年之三十二年】<br />
　　第十四卷<br />
　　闵公【元年之二年】<br />
　　第十五卷<br />
　　僖公【元年之四年】<br />
　　第十六卷<br />
　　僖公【五年之九年】<br />
　　第十七卷<br />
　　僖公【十年之十五年】<br />
　　第十八卷<br />
　　僖公【十六年之二十年】<br />
　　第十九卷<br />
　　僖公【二十一年之二十三年】<br />
　　第二十卷<br />
　　僖公【二十四年之二十七年】<br />
　　第二十一卷<br />
　　僖公【二十八年】<br />
　　第二十二卷<br />
　　僖公【二十九年之三十三年】<br />
　　第二十三卷<br />
　　文公【元年之四年】<br />
　　第二十四卷<br />
　　文公【五年之九年】<br />
　　第二十五卷<br />
　　文公【十年之十四年】<br />
　　第二十六卷<br />
　　文公【十五年之十八年】<br />
　　第二十七卷<br />
　　宣公【元年之四年】<br />
　　第二十八卷<br />
　　宣公【五年之十年】<br />
　　第二十九卷<br />
　　宣公【十一年之十三年】<br />
　　第三十卷<br />
　　宣公【十四年之十八年】<br />
　　第三十一卷<br />
　　成公【元年之二年】<br />
　　第三十二卷<br />
　　成公【三年之六年】<br />
　　第三十三卷<br />
　　成公【七年之九年】<br />
　　第三十四卷<br />
　　成公【十年之十四年】<br />
　　第三十五卷<br />
　　成公【十五年之十六年】<br />
　　第三十六卷<br />
　　成公【十七年之十八年】<br />
　　第三十七卷<br />
　　襄公【元年之六年】<br />
　　第三十八卷<br />
　　襄公【七年之九年】<br />
　　第三十九卷<br />
　　襄公【十年之十三年】<br />
　　第四十卷<br />
　　襄公【十四年之十六年】<br />
　　第四十一卷<br />
　　襄公【十七年之二十年】<br />
　　第四十二卷<br />
　　襄公【二十一年之二十三年】<br />
　　第四十三卷<br />
　　襄公【二十四年之二十五年】<br />
　　第四十四卷<br />
　　襄公【二十六年之二十七年】<br />
　　第四十五卷<br />
　　襄公【二十八年之二十九年】<br />
　　第四十六卷<br />
　　襄公【三十年之三十一年】<br />
　　第四十七卷<br />
　　昭公【元年之二年】<br />
　　第四十八卷<br />
　　昭公【三年之五年】<br />
　　第四十九卷<br />
　　昭公【六年之八年】<br />
　　第五十卷<br />
　　昭公【九年之十二年】<br />
　　第五十一卷<br />
　　昭公【十三年】<br />
　　第五十二卷<br />
　　昭公【十四年之十八年】<br />
　　第五十三卷<br />
　　昭公【十九年之二十一年】<br />
　　第五十四卷<br />
　　昭公【二十二年之二十五年】<br />
　　第五十五卷<br />
　　昭公【二十六年之二十八年】<br />
　　第五十六卷<br />
　　昭公【二十九年之三十二年】<br />
　　第五十七卷<br />
　　定公【元年之四年】<br />
　　第五十八卷<br />
　　定公【五年之八年】<br />
　　第五十九卷<br />
　　定公【九年之十二年】<br />
　　第六十卷<br />
　　定公【十三年之十五年】<br />
　　第六十一卷<br />
　　哀公【元年之五年】<br />
　　第六十二卷<br />
　　哀公【六年之十年】<br />
　　第六十三卷<br />
　　哀公【十一年之十四年】<br />
　　第六十四卷<br />
　　哀公【十五年之二十七年】<br />
　　【臣】等谨按<br />
　　日讲春秋解义六十四卷是书为<br />
　　圣祖仁皇帝经筵旧稿<br />
　　世宗宪皇帝复加考论乃编次成帙説春秋者莫伙于两宋其为进讲而作者宋史艺文志有王葆春秋讲义二卷今已散佚张九成横浦集有春秋讲义一卷永乐大典有戴溪春秋讲义三卷大抵皆演绎经文指陈政理与章句之学迥殊是非惟崇政迩英奏御之体裁如是亦以统驭之柄在慎其赏罚赏罚之要在当其功罪而别嫌疑明是非定犹豫者则莫精于春秋圣人笔削之防实在于是也故孟子曰春秋天子之事也公扈子曰有国者不可以不学春秋春秋国之鉴也董仲舒推演公羊之防得二百三十二条作春秋决事十六篇其义葢有所受矣是编因宋儒进御旧体以阐微言毎条先列左氏之事迹而不取其浮夸次明公谷之义例而不取其穿凿反覆演绎大防归本于王道允足明圣经之书法而探帝学之本原<br />
　　圣祖仁皇帝<br />
　　世宗宪皇帝<br />
　　圣<br />
　　圣相承郑重分明以成此一编岂非以经世之枢要具在斯乎乾隆四十一年十月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官【臣】陆　费　墀<br />
<br />
<br />
<br />
<br />
<br />
　　钦定四库全书<br />
　　日讲春秋解义总説<br />
　　纲领<br />
　　孟子曰春秋夫子之事也是故孔子曰知我者其惟春秋乎罪我者其惟春秋乎孔子成春秋而乱臣贼子惧<br />
　　又曰王者之迹熄而诗亡诗亡然后春秋作晋之乗楚之梼杌鲁之春秋一也其事则齐桓晋文其文则史孔子曰其义则丘窃取之矣<br />
　　又曰春秋无义战彼善于此则有之矣征者上伐下也敌国不相征也<br />
　　礼记经解属辞比事春秋教也<br />
　　庄氏周曰春秋经世先王之志圣人议而不辩又曰春秋以道名分<br />
　　董氏仲舒曰春秋之道视人所惑大为説以明之又曰春秋无通辞从变而移<br />
　　又曰有国者不可以不知春秋前有谗而不见后有贼而不知为人臣者不可以不知春秋守经事而不知其宜遭变事而不知其权为人君父而不通于春秋之义者必防首恶之名为人臣子而不通于春秋之义者必陷死罪之名故春秋礼义之大宗也<br />
　　刘氏向曰春秋无通义<br />
　　司马氏迁曰孔子西观周室论史记旧闻兴于鲁而次春秋约其辞文去其烦重以制义法七十子之徒口受其传指为有所刺讥褒讳挹损之文辞不可以书见也<br />
　　班彪引古语杀史见极平易正直<br />
　　韩氏愈曰春秋谨严<br />
　　又曰春秋书王法不诛其人身<br />
　　邵子曰春秋孔子之刑书也功过不相掩五伯者功之首罪之魁也先定五伯之功过而学春秋则大意立矣春秋之间有功者未有大于四国者也有过者亦未有大于四国者也不先治四国之功过则事无统理不得圣人之心矣<br />
　　程子曰春秋大义数十炳如日星乃易见也惟其防辞奥义时措从宜者为难知也或抑或纵或予或夺或进或退或微或显而得乎义理之安文质之中寛猛之宜是非之公乃制事之权衡揆道之模范也<br />
　　又曰春秋有重疉言者如征伐防盟之类盖欲成书势须如此不可事事各求异义但一字有异或上下文异则义须别<br />
　　胡氏安国曰春秋为诛乱臣贼子而作其法尤严于乱贼之党<br />
　　朱子曰春秋是圣人据鲁史以书其事使人自观之以为鉴戒耳如书即位者是鲁君行即位之礼继故不书即位者是不行即位之礼若桓公之书即位则是桓公自正其即位之礼耳<br />
　　通论<br />
　　公羊氏高曰君子何为为春秋拨乱世反诸正莫近诸春秋<br />
　　董氏仲舒曰孔子知言之不用道之不行也是非二百四十二年之中以为天下仪表曰我欲载之空言不如见之行事之深切着明也<br />
　　又曰春秋辨是非故长于治人<br />
　　王氏通曰春秋之于王道是轻重之权衡曲直之绳墨也舎则无所取衷矣<br />

                    <br>
                        　　孔氏颖达曰年时月日四者史之所记皆应具文而春秋之经或时而不月月而不日亦有日不系月月而无时者或史文先缺而仲尼不改或仲尼备文而后人脱误桓十七年五月无夏昭十年十二月无冬既得其月时则可知仲尼不应故阙其时独书其月当是写者脱漏其日不系于月或是史先阙文若僖二十八年冬下无月而有壬申丁丑虽欲改正无以复知其时而不月月而不日者史官之文亦或自有详畧案经传书日者凡六百八十一事自文公以上书日者二百四十九宣公以下亦俱六公书日者四百三十二计年数畧同而日数向倍此则乆逺遗落不与近同且他国之告有详有畧若告不以日鲁史无由得其日而书之如是则当时之史亦不能使日月皆具仲尼从后修之旧典参差安能皆使齐同去其日月则或害事之先后备其日月则古史有所不载自然旧有日者因而详之旧无日者因而畧之既有详畧不可以为褒贬故春秋诸事皆不以日月为例<br />
　　啖氏助曰左氏比余传其功最高博采诸家叙事尤备能令百代之下颇见本末因以求意经文可知谷梁意深公羊辞辩随文解释徃徃钩深但以守文坚滞泥难不通比附日月曲生条例义有不合亦复强通或至矛盾不近圣人夷旷之体又不知有不告则不书之义凡不书者皆以义説之列国至多若盟防征伐丧纪不告亦书则一年之中可盈数卷况他国之事不慿告命从何得书但书所告之事定其善恶以文褒贬耳左氏言褒贬者又不过十数条其余事同文异者亦无他解旧解皆言从告及旧史之文若如此论乃是夫子写鲁史耳何名修春秋乎故谓二者之説俱不得中<br />
　　赵氏匡曰啖氏依公羊家旧説云春秋变周之文从夏之质予谓春秋因史制经以明王道其指大要二端而已兴常典也着权制也故凡郊庙丧纪朝聘搜狩昏取皆违礼则讥之是兴常典也非常之事典礼所不及则裁之圣心以定褒贬所以穷精理也精理者非权无以及之故曰可与适道未可与立可与立未可与权是以防夏之徒不能赞一辞然则圣人当机断以定厥中辩惑质疑为后王法何必从夏乎问者曰然则春秋救世之宗指安在荅曰在尊王室正陵僭举三纲提五常彰善瘅恶不失纤芥而已又曰褒贬之指在乎例缀叙之意在乎体所谓体者其大概有三而区分有十所谓三者凡即位崩薨卒葬朝聘防盟此常典所当载也故悉书之随其邪正而加褒贬此其一也祭祀婚姻赋税军旅搜狩皆国之大事亦所当载也其合礼者夫子修经之时悉皆不取故公谷云常事不书是也其非者及合于变之正者乃取书之而増损其文以寄褒贬之意此其二也庆瑞灾异及君被杀被执及奔放逃叛归入纳立如此竝非常之事亦史册所当载夫子则因之而加褒贬焉此其三也此述作之大凡也所谓十者一曰悉书以志实二曰畧常以明礼三曰省辞以从简四曰变文以示义五曰即辞以见意六曰记是以着非七曰示讳以存礼八曰详内以异外九曰阙畧因旧史十曰损益以成辞知其体推其例观其大意然后可以议之耳或曰圣人之教求以训人也微其辞何也荅曰非微之也事当尔也人之善恶必有浅深不约其辞不足以差之也若广其辞则是史氏之书耳焉足以见条例而称春秋乎<br />
　　周子曰春秋正王道明大法也孔子为后世王者而修也乱臣贼子诛死者于前所以惧生者于后也<br />
　　程子曰诗书载道之文春秋圣人之用诗书如药方春秋如用药治病圣人之用全在此书所谓不如载之行事深切着明者也<br />
　　又曰五经之有春秋犹法律之有断例也律令惟言其法至于断例则始见其法之用也<br />
　　又曰春秋之文一一意在示人如土功之事无小大莫不书之其意止欲人君重民力也<br />
　　又曰春秋一句即一事是非便见于此乃穷理之要学者只观春秋亦可以尽道矣<br />
　　又曰春秋已前既已立例到近后来书得全别一般事便书得别有意思若依前例观之殊失也春秋大率所书事同则辞同后人因谓之例然有事同辞异者葢各有义非可例拘也<br />
　　汪氏藻曰六经惟春秋为仲尼作圣人见其所志之书也学而不眀乎是非何以为人治而不眀乎刑赏何以为国此书之所以作而为万世法也<br />
　　朱子曰史记易本隐以之显春秋推见至隐易与春秋天人之道也易以形而上者説出在那形而下者上春秋以形而下者説上那形而上者去<br />
　　吕氏大圭曰春秋穿凿之患其大端有二一曰以日月为褒贬二曰以名称爵号为褒贬春秋以事系日以日系月以月系时事成于日者书日事成于月者书月事成于时者书时其或宜月而不月宜日而不日者皆史失之也<br />
　　刘氏永之曰春秋因乎鲁史而笔之传之而王法由诸而明乱逆由诸而章也言之重辞之复必有大羙恶焉此先儒之説也抑尝考之盖史册之实录而其纪载之体异焉耳其凡有五有据其事之离合而书之者有重其终而录其始者有重其始而录其终者有承赴告之辞而书之者有非承赴告之辞闻而知之而书之者此五者其凡也而皆所以纪实也夫首止之与葵丘也皆夏之防而秋之盟是离而为二事矣故再书焉此据其事之离合而书之者也践土之防羙矣而盟不异书同日也平丘之防无羙焉而盟则异书异日也皆实之纪也非羙之大而详其辞也将书其取鼎也于稷之防则始之以成宋乱此重其终而录其始也既书曰宋伯姬卒也于澶渊之防则终之以宋灾故此重其始而录其终也防未有言其故者于兹二者言之特以眀其所重也他如书实来则先书州公如曹书齐侯伐北燕则遂书暨齐平皆是物也子朝之乱叔鞅至自京师而言之未知其孰是焉故曰王室乱此非承赴告之辞闻而知之而书之者也刘单以王猛居于皇则来告矣敬王居翟泉而尹氏立子朝则来告矣此承赴告之辞而书之者也皆实之纪也非恶之大而详其辞也曰言之重辞之复必有大羙恶焉者先儒之过也<br />
　　经传源流<br />
　　班氏固曰左史记言右史记事事为春秋言为尚书杜氏预曰周礼有史官掌邦国四方之事达四方之志诸侯亦各有国史大事书之于防小事简牍而已孟子曰楚谓之梼杌晋谓之乗而鲁谓之春秋其实一也韩宣子适鲁见易象与鲁春秋曰周礼尽在鲁矣吾乃今知周公之徳与周之所以王韩子所见盖周之旧典礼经也周徳既衰官失其守上之人不能使春秋昭眀赴告防书诸所记注多违旧章仲尼因鲁史防书成文考其真伪而志其典礼上以遵周公之遗制下以眀将来之法其教之所存文之所害则刋而正之以示劝戒其余则皆即用旧史史有文质辞有详畧不必改也故传曰其善志又曰非圣人孰能修之<br />
　　陆氏徳明曰古之王者必有史官君举则书所以慎言行昭法式也诸侯亦有国史春秋即鲁之史记也孔子应聘不遇自卫而归西狩获麟伤其虚应乃与鲁君子左丘明观书于太史氏因鲁史记而作春秋上遵周公遗制下眀将来之法褒善黜恶勒成十二公之经以授弟子弟子退而异言丘明恐弟子各安其意以失其真故论本事而为之传明夫子不以空言説经也春秋所贬损人当世君臣其事实皆形于传故隐其书而不宣所以免时难也及末世口説流行故有公羊谷梁邹氏夹氏之传邹氏无师夹氏有录无书故不显于世汉兴齐人胡母生赵人董仲舒竝治公羊春秋兰陵褚大东平嬴公广川段仲温吕歩舒皆仲舒弟子嬴公守学不失师法授东海孟卿及鲁眭授严彭祖及顔安乐由是公羊有严顔之学弟子百余人常曰春秋之意在二子矣彭祖授琅邪王中中授同郡公孙文及东门云安乐授淮阳泠丰及淄川任翁丰授大司徒马宫及琅邪左咸始贡禹事嬴公而成于眭孟以授颍川棠谿惠惠授泰山防都又疏广事孟卿以授琅邪筦路筦路及防都又事顔安乐路授大司农孙寳　瑕丘江公受谷梁春秋及诗于鲁申公武帝时为博士使与董仲舒论江公呐于口而丞相公孙本为公羊学比辑其义卒用董生于是上因尊公羊家诏太子受卫太子复私问谷梁而善之其后浸微唯鲁荣广皓星公二人受焉广尽能传其诗春秋蔡千秋梁周庆丁姓皆从广受千秋又事皓星公为学最笃宣宗即位闻卫太子好谷梁乃召千秋与公羊家竝説上善谷梁説后又选郎十人从千秋受防千秋病死徴江公孙为博士诏刘向受谷梁欲令助之江博士复死乃徴周庆丁姓待诏使卒授十人十余嵗皆明习乃召五经名儒太子太萧望之等大议殿中平公羊谷梁同异望之等多从谷梁由是大盛庆姓皆为博士姓授楚申章昌曼君初尹更始事蔡千秋又受左氏传取其变理合者以为章句传子咸及翟方进房凤始江博士授胡常常授梁萧秉为讲学大夫　左丘明作传以授曽申申传卫人吴起起传其子期期传楚人铎椒椒传赵人虞卿卿传同郡荀卿名况况传武威张苍苍传洛阳贾谊谊传至其孙嘉嘉传赵人贯公贯公传其少子长卿长卿传京兆尹张敞及侍御史张禹禹数为御史大夫萧望之言左氏望之善之荐禹徴待诏未及问防病死禹传尹更始更始传其子咸及翟方进胡常常授黎阳贾防防授苍梧陈钦汉书儒林传云汉兴北平侯张苍及梁太傅贾谊京兆尹张敞太中大夫刘公子皆修春秋左氏传始刘歆从尹咸及翟方进受左氏由是言左氏者本之贾防刘歆歆授扶风贾徽徽传子逵逵受诏列公羊谷梁不如左氏四十事以奏之名曰左氏长义章帝善之逵又作左氏训诂司空南閤祭酒陈元作左氏同异大司农郑众作左氏条例章句南郡太守马融爲三家异同之説京兆尹延笃受左氏于贾逵之孙伯升因而注之汝南彭汪记先师竒説及旧注太中大夫许淑九江太守服防侍中孔嘉魏司徒王朗荆州刺史王基大司农董遇徴士炖煌周生烈竝注解左氏传梓潼李仲钦着左氏指归陈郡颍容作春秋条例又何休作左氏膏肓公羊墨守谷梁废疾郑康成鍼膏肓墨守起废疾自是左氏大兴汉初立公羊博士宣帝又立谷梁平帝始立左氏后汉建武中以魏郡李封为左氏博士羣儒蔽固者数廷争之及封卒因不复和帝元兴十一年郑兴父子奏上左氏乃立于学官仍行于世迄今遂盛行二传渐微左氏今用杜预注公羊用何休注谷梁用范注<br />
　　啖氏助曰古之解説悉是口传自汉以来乃为章句如本草皆后汉时郡国而题以神农山海经广説殷时而云夏禹所纪自余书籍比比甚多是知三传之义本皆口传后之学者乃着竹帛而以祖师之目题之子观左氏传自周晋齐宋楚郑等国之事最详晋则毎一出师具列将佐宋则毎因兴废备举六卿故知史防之文毎国各异左氏得此数国之史以授门人义则口传未形竹帛后代学者乃演而通之总而合之编次年月以为传记又广采当时文籍故兼与子产晏子及诸国卿佐家传并卜书及杂占书纵横家小説讽諌等杂在其中故叙事虽多释意殊少是非交错混然难证公羊谷梁初亦口授后人据其大义散配经文故多乖谬失其纲统然其大指亦是子夏所传<br />
　　郑氏樵曰春秋者鲁史记之名也有未经夫子笔削之春秋有已经夫子笔削之春秋孔颍达曰春秋之名无所经见惟昭二年韩起来聘见鲁春秋晋语司马侯对悼公曰羊舌肸习于春秋悼公使之其太子楚语申叔时论傅太子之法亦云教之以春秋由此观之是周之典礼不存惟鲁春秋为列国所重皆在夫子未修之前旧有春秋之目则韩起之所见与叔向叔时之所学者乃周公伯禽以来上自天子下至列国礼乐征伐等事无不备载皆周之盛时为王之典章此杜预所谓周之旧典礼经是也今汲冢语亦有鲁春秋记鲁献公十七年事诸如此类皆夫子未生之前未经笔削之春秋也孟子云王者之迹熄而诗亡诗亡然后春秋作此鲁史记东迁以后事已经夫子笔削之春秋也或谓春秋之名取赏以春夏刑以秋冬或谓一褒一贬若春若秋或谓春获麟秋成书谓之春秋皆非也惟杜预所谓年有四时故错举以为所记之名此説得之汲冢琐语记夫子时事自为夏殷春秋墨子曰吾见百国春秋以至晏子虞卿吕不韦陆贾著书皆曰春秋葢当时述作之流于正史外各记其书皆取春秋以名之然观其篇第本无年月与错举春秋以为所记之名则异矣<br />
　　问公谷传大概皆同朱子曰所以林黄中説只是一人只是看他文字疑若非一手者或曰疑当时皆有所传授其后门人弟子始笔之于书耳曰想得皆是齐鲁间儒其所着之书恐有所传授但皆杂以己意所以多差舛其有合道理者疑是圣人之旧<br />
　　马氏端临曰案春秋古经虽汉艺文志有之然夫子所修之春秋其本文世所不见而自汉以来所编古经则俱自三传中取出经文名之曰正经耳又曰易有彖象本与卦爻为二而王弼合之诗书有序本与经文为二而毛苌孔安国合之春秋有三传亦本与经文为二而治三传者合之先儒务欲存古于是取其已合者复析之命之曰古经然彖象之与卦爻序之与经毛孔王三公虽以之混为一书尚未尝以己意増损于其间苟复析之即古人之旧矣独春秋一书三传各以其説与经文参错而所载之经文又各争异盖事同而字异者及邾仪父盟于蔑于眜之类是也事字俱异者尹氏君氏之类是也元未尝书其事而以意増入者孔子生孔丘卒是也然择其差可信者则左氏为优何也葢公羊谷梁直以其所作传文搀入正经不曽别出而左氏则经自经而传自传又杜元凯经传集解序文以为分经之年与传之年相附则是左氏作传之时经文本自为一书至元凯始以左氏传附之经文各年之后是左氏传中之经文可以言古经矣<br />
　　传注得失<br />
　　欧阳氏修曰传之于经勤矣其述经之事时有赖其详焉至其失传则不胜其戾也其述经之意亦时有得焉及其失也欲大圣人而反小之欲尊经而反卑之取其详而得者废其失者可也嘉其尊大之心可也取其卑小之説不可也<br />
　　又曰经不待传而通者十七八因传而惑者十五六程子曰以传考经之事迹以经别传之真伪<br />
　　晁氏説之曰谷梁晚出于汉因得监省左氏公羊之违畔而正之至其精深逺大者真得子夏之所传范氏又因诸儒而博辩之申谷梁之志也其于是非亦少公矣非若征南一切申传汲汲然不敢异同也<br />
　　杨氏时曰伯淳先生尝有语云防春秋若经不通则当求之传传不通则当求之经某曽问之云传不通则当求之经何也曰只如左氏春秋书君氏卒君氏乃惠公继室声子也而公羊春秋则书曰尹氏传云大夫也然声子而书曰君氏是何义当以尹氏为正此所谓求之经<br />
　　胡氏安国曰传春秋者三家左氏叙事见本末公羊谷梁辞辩而义精学经以传为案则当阅左氏玩辞以义为主则当习公谷<br />

                    <br>
                        　　胡氏宁曰左氏释经虽简而博通诸史叙事尤详能令百世之下颇见本末其有功于春秋为多公谷释经其义皆密如卫州吁以称人为讨贼之辞也公薨不地故也不书葬贼不讨以罪下也若此之类深得圣人诛乱臣讨贼子之意考其源流必有端绪非曲説所能及也啖赵谓三传所记本皆不谬义则口传未形竹帛后代学者妄加附益转相传授浸失本真故事多迂诞理或舛驳其言信矣然则学者于三传忽焉而不习则无以知经习焉而不察择焉而不精则春秋之宏意大旨简易明白者汨于僻説愈晦而不显矣<br />
　　朱子曰左氏曽见国史考事颇精只是不知大义专去小处理防徃徃不曽讲学公谷考事甚踈然义理却精二人乃是经生传得许多説话徃徃不曽见国史<br />
　　又曰左传君子曰最无意思因举芟夷蕴崇之一是闗上文甚事左传是一个审利害之几善避就底人所以其书有贬死节等事其间议论有极不是处如周郑交质之类是何议论其曰宋宣公可谓知人矣立穆公其子飨之命以义夫只知有利害不知有义理此不如公羊説君子大居正却是儒者议论<br />
　　又曰或有解春秋者专以日月为褒贬书时月则以为贬书日则以为褒穿凿得全无义理若胡文定公所解乃是以义理穿凿故可观<br />
　　问胡春秋如何曰胡春秋大义正但春秋自难理防又曰前辈做春秋义言辞虽粗率却説得圣人大意出如二程未出时便有胡安定孙泰山石徂徕他们説经虽是甚有踈畧处观其推明治道直是凛凛可畏<br />
　　又曰左传是后来人做为见陈氏有齐所以言八世之后莫之与京见三家分晋所以言公侯子孙必复其始左氏是史学公谷是经学史学者记得事却详于道理上便差经学者于义理上有功然记事多误<br />
　　择之説文定説得理太多尽堆在里面朱子曰不是如此底亦压从这理来<br />
　　问春秋胡文定公之説如何曰寻常亦不满于胡説且如解经不使道理明白却就其中多使故事大与做时文答防相似<br />
　　晁氏公武曰三传之学谷梁所得最多诸家之解范寗之论最善<br />
　　郝氏经曰三传之説虽不同要之出于圣人之门而学有所自终不外圣人之书法自王通为三传作而春秋散之言而卢仝辈遂谓三传当束髙阁而独抱遗经陆淳啖助赵匡等因之遂创为之传自是春秋之学不专于三传矣<br />
　　虞氏集曰昔之传春秋者有五家邹夹先亡学春秋者据左氏以记事以观圣笔之所防而或议其浮华与经意逺者多矣是以公谷据经以立义专门之家是以尚焉唐啖赵师友之间始知求圣人之意于圣人手笔之书宋之大儒以为可与三传竝治者明其能专求于经也然传亡存者惟纂例等书意其传之所明无出于所存之书者清江刘氏权衡三传得之为多而其所为传用意奥深非博洽于典礼旧文者不足以尽明之是以知者鲜矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义总説<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷一<br />
　　隐公【公名息姑鲁惠公之子姬姓侯爵自周公子伯禽始受封传世十有三而至隐公摄主国事諡法不尸其位曰隐】<br />
　　周【文武开基始都丰镐幽厉板荡平王东迁洛阳尽举故都而弃之秦所谓东周也于是王室微弱至平王四十九年而入春秋鲁隐公三年平王崩桓王立】<br />
　　郑【姬姓伯爵自桓公始受封周厉王之子宣王之弟也子武公武公子庄公庄公元年封弟于京二十二年克于鄢入春秋】<br />
　　齐【姜姓侯爵自太公相武王定殷受封于齐受命专征侯伯传世十三至僖公九年入春秋】宋【子姓公爵周武王定殷邦封微子啓于宋以奉殷祀传世十四至穆公七年入春秋鲁隐公三年穆公卒弟殇公与夷立】<br />
　　晋【姬姓侯爵自唐叔始受封传世十一而至昭侯昭侯封文侯之弟成师于曲沃晋始乱分为二以翼曲沃别之】<br />
　　翼【昭侯之后传孝侯鄂侯鄂侯二年入春秋隐公五年曲沃伐翼翼侯奔随王命虢公立鄂侯之子光于翼是为哀侯隐公六年晋逆翼侯于随纳诸鄂谓之鄂侯】<br />
　　曲沃【成师之后传曲沃庄伯曲沃庄伯之十一年十一月鲁隐公之元年正月也隐公七年曲沃庄伯卒子称代立是为曲沃武公】<br />
　　卫【姬姓侯爵自康叔始受封传世十三至桓公十三年入春秋鲁隐公四年卫州吁弑桓公自立冬杀州吁宣公晋立】<br />
　　蔡【姬姓侯爵蔡叔之子蔡仲率徳改行成王复封于蔡传世十三至宣公二十八年入春秋鲁隐公八年宣公卒子桓侯封人立】<br />
　　曹【姬姓伯爵自曹叔振铎始受封传世十二至桓公终生三十五年入春秋】<br />
　　滕【姬姓侯爵至鲁隐公七年见滕侯卒其后称子葢为时王所黜】<br />
　　陈【嬀姓侯爵舜之后自胡公始受封传世十二至桓公二十三年入春秋】<br />
　　杞【姒姓侯爵夏禹之后自东楼公始受封传五世至武公二十九年入春秋鲁庄公二十七年书杞伯来朝葢为时王所黜其后又称子】<br />
　　薛【任姓侯爵至鲁隐公十一年见来朝庄公三十一年书薛伯卒葢为时王所黜其后至昭公三十一年见葬薛献公】<br />
　　莒【已姓子爵至鲁文公十八年见庶其】<br />
　　邾【曹姓附庸国自仪父入春秋后为子至鲁庄公十六年书邾子克卒】<br />
　　许【姜姓太岳之后至鲁隐公十一年见许庄公及许叔鲁桓公十五年许叔入于许即鲁僖公四年许男新臣卒葬许穆公也】<br />
　　小邾【曹姓颛顼之后鲁庄公五年书郳黎来来朝葢附庸而未爵命其后数从齐桓公尊王室王命为诸侯至鲁僖公七年始书小邾子】<br />
　　楚【芈姓子爵自熊绎始受封八世至熊渠立其长子康为句亶王中子红为鄂王少子执疵为越章王此王之始也又八世至熊仪是为若敖又二世至熊眴是为蚡冒其弟熊通簒立是为武王武王十九年入春秋】<br />
　　秦【嬴姓伯爵颛帝之后也殷有蜚廉周有造父周孝王使非子畜马蕃息分土为附庸邑之秦六世至襄公将兵救周送平王东迁有功封为诸侯襄公卒文公立文公四十四年是为隐公元年又六世至穆公任好十五年鲁僖公十五年始见春秋】<br />
　　吴【姬姓子爵自太伯祚吴五世至周章而武王克殷因封之吴又十四世至寿梦而吴始益大称王鲁成公七年始见春秋】<br />
　　越【其先禹之苗裔少康之庶子也封于防稽以奉禹祀后二十余世至于允常鲁昭公五年偕楚伐吴始见于春秋允常与阖庐战而相怨伐定公十四年允常卒子句践立是为越王是年吴伐越越败之于檇李】<br />
<br />
<br />
<br />
<br />
　　钦定四库全书<br />
　　日讲春秋解义卷一<br />
　　隐公【名息姑惠公之子以平王四十九年嗣位諡法不尸其位曰隐】<br />
　　【左传】惠公元妃孟子【子宋姓】孟子卒继室以声子生隐公【声子孟子之侄娣也元妃卒次妃摄治内事故谓之继室】宋武公生仲子【宋杜注梁国睢阳县今河南归徳府治】仲子生而有文在其手曰为鲁夫人【鲁括地志曲阜县外城伯禽所筑也今属山东兖州府】故仲子归于我生桓公而惠公薨是以隐公立而奉之【追成父志以位让桓为桓尚少立为大子率国人奉之为经元年春不书即位传】<br />
　　元年<br />
　　【公羊传】元年者何君之始年也<br />
　　此鲁隐公即位之首年孔子笔削所托始也诸侯奉天子正朔凡有事于天子之国必用天子之年至纪本国之政亦得自用其年旧史之常法也首年称元自董氏仲舒以为视大始而欲正本何休杜预附而益之遂有体元之説胡氏安国推衍干<br />
　　元坤元之用而谓体元者人君之职调元者宰相之事又曰元即仁也仁人心也虽理亦可通而非经之本指也舜典称元日商书称元祀古之帝王义或有取而遂目为圣人之书法则凿矣<br />
　　春王正月<br />
　　【左传】元年春王周正月【言周以别夏殷】不书即位摄也<br />
　　【公羊传】春者何嵗之始也王者孰谓谓文王也【文王周始受命制法之王】曷为先言王而后言正月王正月也何言乎王正月大一统也公何以不言即位成公意也何成乎公之意公将平国而反之桓曷为反之桓桓幼而贵隐长而卑其为尊卑也微【母俱媵也】国人莫知隐长又贤诸大夫扳隐而立之隐于是焉而辞立则未知桓之将必得立也且如桓立则恐诸大夫之不能相幼君也故凡隐之立为桓立也隐长又贤何以不宜立立适以长不以贤立子以贵不以长桓何以贵母贵也【桓母右媵】母贵则子何以贵子以母贵母以子贵<br />
　　【谷梁传】虽无事必举正月谨始也公何以不言即位成公志也【成隐让桓之志】焉成之言君之不取为公也君之不取为公何也将以让桓也让桓正乎曰不正【隐长桓幼】春秋成人之羙不成人之恶隐不正而成之何也将以恶桓也【不明让者之善则弑者之恶不显】其恶桓何也隐将让而桓弑之则桓恶矣桓弑而隐让则隐善矣善则其不正焉何也春秋贵义而不贵惠【惠谓私惠】信道而不信邪孝子扬父之羙不扬父之恶先君之欲与桓非正也邪也虽然既胜其邪心以与隐矣已探先君之邪志而遂以与桓则是成父之恶也兄弟天伦也【兄先弟后天之伦次】为子受之父为诸侯受之君【隐为世子受命于惠公为鲁君已受命于天王矣】已废天伦而忘君父【弟先于兄是废天伦私以国让是忘君父】以行小惠曰小道也若隐者可谓轻千乗之国蹈道则未也王正月者周正建子之月也周人即以是月为春夏书甘誓曰怠弃三正则三正叠用古已有此而汉书陈宠传曰冬至之节阳气始萌天以为正周以为春又其明征也以经文考之桓十四年春正月无冰成元年春二月无冰襄二十八年春无冰若夏正建寅之月则冻宜解无冰非异矣况卯辰之月乎定元年冬十月陨霜杀菽若建亥之月则陨霜非异而亦无菽矣以是知先儒夏时冠周月之説未得其实也春秋之例必通一时无事可纪乃书首月以备四时而成嵗惟人君之始年虽下二月有事可纪必书元年春王正月公即位史防之正法也隐公自居于摄虽改元朝庙与国人更始而未行即位之礼故不书即位庄闵僖元年不书即位与此同盖事有其实既行即位之礼旧史所书孔子不得而削也未行即位之礼旧史所无孔子不得而増也胡氏安国乃谓孔子首绌隐公以明大法误矣谓上不禀命于天子则鲁十二公之所同也谓内不承国于先君则于定公之书即位不可通矣侯国纪事虽得自用其年而所奉乃天子之朔故必书王正月程氏端学曰若周史则不书王得其义矣先儒乃谓天下皆知有帝故虞之正月不冠以帝天下皆知有王故夏之正月不冠以王而以加王于正为孔子特笔亦臆説也<br />
　　三月公及邾仪父盟于蔑【凡书邾公羊俱作邾娄蔑公羊谷梁竝作昩此书盟之始邾今山东邹县蔑杜注鲁地今泗水县东有姑蔑故城】<br />
　　【左传】三月公及邾仪父盟于蔑邾子克也未王命故不书爵曰仪父贵之也公摄位而欲求好于邾故为蔑之盟<br />
　　【公羊传】及者何与也防及暨皆与也曷为或言防或言及或言暨防犹最也【最聚也】及犹汲汲也暨犹暨暨也及我欲之暨不得已也仪父者何邾娄之君也何以名字也曷为称字襃之也曷为襃之为其与公盟也与公盟者众矣曷为独襃乎此因其可襃而襃之此其为可襃奈何渐进也【去恶就善曰进】眜者何地期也【其所期处谷梁传】及者何内为志焉尔【内谓鲁也】仪字也父犹傅也男子之羙称也其不言邾子何也邾之上古微未爵命于周也不日其盟渝也【渝变也】眜地名也<br />
　　按聘礼大射仪燕礼五等诸侯皆称公而公食大夫礼又以名篇则谓君为公本周制也鲁侯爵而称公乃臣子尊君之辞故孔子仍而不革邾鲁附庸国仪父其君之字也附庸未得列于诸侯故书字以别之与王朝大夫诸侯兄弟同春秋凡书盟者恶之及者内为志防者外为主是盟隐公所欲故曰及也诸侯当讲信守义以承王事义不明而有私交信不足而有盟诅春秋志大道之公是以恶之也况数年以后公即伐邾盟果何益哉<br />
　　【附録左传】夏四月费伯帅师城郎不书非公命也【费伯鲁大夫费庈父也费庈父食邑今山东鱼台县西南有费亭郎杜注鲁邑今鱼台县东北有郎城传曰君举必书然则史之防书皆君命也今不书于经亦因史之旧法故传释之】<br />
　　夏五月郑伯克于鄢【郑今河南新郑县鄢今河南鄢陵县】<br />
　　【左传】初郑武公娶于申曰武姜【凡传言初者因此年之事而推其所由始也申国名姜姓今河南南阳县北有故申城】生庄公及共叔【共今河南辉县出奔共故曰共叔】庄公寤生【史记寤生生之难也】惊姜氏故名曰寤生遂恶之爱共叔欲立之亟请于武公公勿许及庄公即位为之请制【制郑邑一名虎牢今河南汜水县西有虎牢城武姜请于庄公欲以制邑封】公曰制岩邑也【言其地岩险】虢叔死焉他邑唯命【虢叔东虢君也恃制岩险而不修徳郑灭之虢故城在今汜水县东近荥阳界】请京【京杜注郑邑今荥阳县有京县故城】使居之谓之京城大叔祭仲曰【祭仲郑大夫】都城过百雉国之害也【方丈曰堵三堵曰雉一雉之墙长三丈髙一丈凡邑有宗庙先君之主曰都无曰邑邑曰筑都曰城过百雉言城之周围过三百丈之数】先王之制大都不过参国之一【三分国城之一】中五之一小九之一今京不度【不合三等法度】非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可除况君之宠弟乎公曰多行不义必自毙子姑待之既而大叔命西鄙北鄙贰于已【鄙邉邑贰两属也】公子吕曰【公子吕郑大夫】国不堪贰君将若之何欲与大叔臣请事之若弗与则请除之无生民心【叔乆不除则举国之民当生他心】公曰无庸将自及【言无用除之彼将自及于祸也】大叔又收贰以为己邑【前两属者今皆取为己邑】至于廪延【言所侵愈多廪延杜注郑邑今河南延津县】子封曰可矣厚将得众【子封即公子吕也厚谓土地广大】公曰不义不昵【言不义之人不为众所亲昵】厚将崩【以墙屋喩也厚而无基必自崩喩众所不附将自败也】大叔完聚缮甲兵具卒乗【完城郭聚人民缮治其甲胄与兵器具备其歩卒与车乗】将袭郑夫人将啓之【无钟鼓曰袭啓开也】公闻其期曰可矣命子封帅车二百乗以伐京【古者兵车一乗甲士三人歩卒七十二人】京叛大叔入于鄢公伐诸鄢五月辛丑大叔出奔共书曰郑伯克于鄢不弟故不言弟如二君故曰克称郑伯讥失教也谓之郑志不言出奔难之也【实出奔而以克为文明郑伯志在于杀难言其奔】遂寘姜氏于城颍【城颍杜注郑地史记正义曰许州临颍县是今河南临颍县有故城】而誓之曰不及黄泉无相见也既而悔之颍考叔为颍谷封人【颍谷颍水所出在今河南登封县封人典封疆之官】闻之有献于公公赐之食食舎肉【食而不啜羹欲以问也】公问之对曰小人有母皆尝小人之食矣未尝君之羹请以遗之公曰尔有母遗繄我独无颍考叔曰敢问何谓也【据武姜在设疑也】公语之故且告之悔对曰君何患焉若阙地及泉隧而相见其谁曰不然【阙掘也隧地中道也】公从之公入而赋大隧之中其乐也融融姜出而赋大隧之外其乐也泄泄【赋赋诗也中融外泄各自为韵盖所赋之诗有此辞传畧而言之也】遂为母子如初君子曰颍考叔纯孝也爱其母施及庄公【言能广施孝道感悟庄公】诗曰孝子不匮永锡尔类其是之谓乎<br />

                    <br>
                        　　【公羊传】克之者何杀之也杀之则曷为谓之克大郑伯之恶也曷为大郑伯之恶母欲立之已杀之如勿与而已矣【如即不如齐人语也】者何郑伯之弟也何以不称弟当国也其地何当国也齐人杀无知何以不地在内也在内虽当国不地也不当国虽在外亦不地也【糓梁传】克者何能也何能也能杀也何以不言杀见之有徒众也郑伯弟也何以知其为弟也杀世子母弟目君以其目君知其为弟也弟也而弗谓弟公子也而弗谓公子贬之也失子弟之道矣贱而甚郑伯也何甚乎郑伯甚郑伯之处心积虑成于杀也于鄢逺也犹曰取之其母之懐中而杀之云尔甚之也【奔走至鄢去已逺矣郑伯犹追杀之何以异于探其母怀中赤子而杀之乎】然则为郑伯者宜奈何缓追逸贼亲亲之道也<br />
　　此春秋诛意之文也按郑庄克君臣合谋则当称国命公子吕为帅则当称将出车二百乗则当称师而经专斥郑伯所以恶庄也克者以力胜之若雠敌然不称弟不弟也于鄢谓既伐诸京又蹙诸鄢极之于其所往也自常情观之躬为不义庄待其及而后讨之似亦非过而春秋归狱于庄何哉当其始姜欲立复多才为国人所与庄遽欲除之而罪状未着惧无辞于母氏与国人也故授以大邑为作乱之阶命贰收贰其势渐逼犹曰姑待曰无庸纵使失道俟其缮甲兴师形迹显著然后以叛逆讨之则国人不敢从姜氏不敢主而属籍当絶不可复居父母之邦矣夫王者以善养人惟恐人之不入于善也而郑庄于弟则惟恐不入于恶春秋所为深诛其意以正人心而扶世道也<br />
　　秋七月天王使宰咺来归惠公仲子之赗【此书王室下交诸侯之始左传】秋七月天王使宰咺来归惠公仲子之赗缓且子氏未薨故名【惠公葬在春秋前故曰缓也子氏仲子也薨在二年】天子七月而葬同轨毕至【同轨毕至言海内皆至也】诸侯五月同盟至【五月而葬杀于天子同方岳之盟其地渐近故五月可至不言毕至至不至无所拘也】大夫三月同位至【三月而葬杀于诸侯古者行役不逾时故三月而同位至】士逾月外姻至【过月而葬杀于大夫外姻之在他国者过月可至此言赴吊各以逺近为差因为葬节】赠死不及尸【尸未葬之通称】吊生不及哀【诸侯已上既葬则缞麻除无哭位】豫凶事【仲子在而来赗故曰豫凶事】非礼也<br />
　　【公羊传】宰者何官也咺者何名也曷为以官氏宰士也【言宰与周公同言名又与宰周公异是宰下之士也】惠公者何隐之考也仲子者何桓之母也何以不称夫人桓未君也赗者何丧事有赗赗者盖以马【谓士不备四也】以乘马束帛【乗马谓大夫已上备四也束帛谓三纁二】车马曰赗货财曰赙衣被曰襚桓未君则诸侯曷为来赗之隐为桓立故以桓母之丧告于诸侯然则何言尔成公意也【尊桓母以赴告天子诸侯隐公之意也】其言来何不及事也【时葬事已毕无所复施】其言惠公仲子何兼之兼之非礼也【言惠公仲子当各使一使】何以不言及仲子仲子微也【比夫人为微故不得与惠公竝】<br />
　　【谷梁传】母以子氏【妾不得体君故以子为氏】仲子者何惠公之母孝公之妾也礼赗人之母则可赗人之妾则不可君子以其可辞受之其志不及事也赗者何也乗马曰赗衣衾曰襚贝玉曰含钱财曰赙<br />
　　天王周平王也系王于天春秋之特笔也宰者冢宰咺其名也惠公隐公之父仲子惠公之妾也王朝公卿例书爵咺六卿之长而名之何也冢宰纪法所从出君有过举当据纪法以争之今乃承命下赗诸侯之妾使咺不知其不可是不智也知其不可而不言是不忠也故特贬而书名以见其失职也<br />
　　【附録左传】八月纪人伐夷夷不告故不书【纪国名姜姓侯爵今山东夀光县东南有纪城夷国名妘姓杜注在城阳庄武县今山东即墨县西有庄武故城隐十一年传曰凡诸侯有命告则书不然则否春秋例也】　有蜚不为灾亦不书【蜚负蠜也盖食苗虫之属庄二十九年传曰凡物不为灾不书】<br />
　　九月及宋人盟于宿【此书参盟之始宿国名风姓男爵杜注东平无盐县也今无盐故城在山东东平州东】<br />
　　【左传】惠公之季年败宋师于黄【黄杜注宋邑外黄县有黄城今外黄故县在河南县东北】公立而求成焉九月及宋人盟于宿始通也【公羊传】孰及之内之微者也<br />
　　【谷梁传】及者何内卑者也宋人外卑者也卑者之盟不日宿邑名也<br />
　　宿国名惠公与宋有防至隐公立而求成于宋遂为此盟内称及外称人皆微者也微者之盟防不志此其志者有宿国之君在也凡书盟者恶之或谓周礼有司盟之官至于诅祝玉府戎右太史皆有职以掌盟载之事意者盟以结信出于人情亦先王所不禁乎不知司盟之设非先王所欲而不禁乃欲禁之而不能也圣人欲尽去盟诅之私直追大道之公恶盟之心与先王设盟之心未尝不合皆欲以维信义之穷耳<br />
　　【附録左传】冬十月庚申改葬惠公公弗临故不书【以桓为大子故隐公让而不敢为丧主】惠公之薨也有宋师大子少葬故有阙是以改葬　卫侯来防葬不见公亦不书【卫杜注在汲郡朝歌县今朝歌故城在河南淇县东北诸侯防葬非礼也不得接见成礼故不书】　郑共叔之乱公孙滑出奔卫【公孙滑共叔子】卫人为之伐郑取廪延郑人以王师虢师伐卫南鄙【虢西虢国也姬姓公爵杜注农陜县东南有虢城陜县今河南陜州也凡师能左右之曰以】请师于邾邾子使私于公子豫【公子豫鲁大夫私请师】豫请徃公弗许遂行及邾人郑人盟于翼【翼杜注邾地在今山东费县西南】不书非公命也　新作南门不书亦非公命也<br />
　　冬十有二月祭伯来【此书王臣私交之始杜注祭国伯爵也路史周圻内管城东北有古祭城今河南开封府东北有祭伯城】<br />
　　【左传】十二月祭伯来非王命也<br />
　　【公羊传】祭伯者何天子之大夫也何以不称使奔也奔则曷为不言奔王者无外言奔则有外之辞也【谷梁传】来者来朝也其弗谓朝何也寰内诸侯非有天子之命不得出防诸侯不正其外交故弗与朝也【天子畿内大夫有采地谓之寰内诸侯】聘弓鍭矢不出竟埸束脩之肉不行竟中有至尊者不贰之也【聘弓鍭矢者古者以弓矢相聘问故左传云楚子问郤至以弓尔雅释器云金镞翦羽谓之鍭束脩之肉者脩脯也臣无竟外之交故弓矢不出竟埸在礼家施不及国故束脩之肉不行竟中谓之竟埸者竟是疆界之名至此易主故谓之疆埸不贰之者言臣当一一禀君命无自专之道也】<br />
　　祭邑名伯或曰爵或曰字祭伯天子之卿畿内诸侯来者来朝于鲁也不曰朝而曰来不与其朝也曷为不与其朝非王命也私交者人臣所禁故寰内诸侯非有天子之命不得出防诸侯况隐公之立未尝朝王祭伯不奉王命而逺来朝鲁是为结外交藐君父营私蔽公罪孰大焉春秋于王臣外交皆贬而不与所以正其本也<br />
　　公子益师卒<br />
　　【左传】众父卒【众父公子益师字】公不与小敛故不书日【礼卿佐之丧小敛大敛君皆亲临之崇恩厚也小敛始死之敛盖隐公不亲临众父始死之敛故不书众父卒日公羊传】何以不日逺也所见异辞所闻异辞所传闻异辞【所见谓昭定哀所闻谓文宣成襄所传闻谓隐桓庄闵僖】<br />
　　【谷梁传】大夫日卒正也【君之卿佐是谓股肱股肱或亏何痛如之故録其卒日以纪恩】不日卒恶也【恶故略之】<br />
　　益师鲁卿众父之名称公子者鲁侯之子也诸侯之卿皆受命于天子当时不复请命而使为卿故皆不书官不与其为卿也其不书卒之日公羊以为逺然公子彄逺矣而书日则非逺也谷梁以为恶然公子牙季孙意如恶矣而书日则非恶也左氏以为公不与小敛然公孙敖卒于外而公在内叔孙舎卒于内而公在外不与小敛明矣而书日则左氏之説亦非也程子曰或日或不日因旧史也古史记事简略日月或不备春秋因旧史有可损而不能益是为得之胡氏谓见恩数之有厚薄亦因左氏之説而失之者与<br />
　　二年春公防戎于潜【此书防之始戎今山东曹县故戎城是也濳鲁近戎之地当在今兖州府西南境】<br />
　　【左传】二年春公防戎于潜修惠公之好也戎请盟公辞【谷梁传】防者外为主焉尔知者虑【察安审危】义者行【临事能断】仁者守【众之所归守必坚固】有此三者然后可以出防防戎危公也<br />
　　春秋之例事以时成则书时而不书月而隐公自元年以后皆不书正月虽事以月成者亦书时故谷梁谓隐十年无正隐不自正公羊谓隐不有其正皆非也隐在位十有一年王命五至身既不朝又无一介之使报礼于京师是不奉正朔也故不书正以示义焉春秋凡防皆讥君臣同词者非封建之国也<br />
　　夏五月莒人入向【此书入国之始莒今山东莒州向国姜姓汉置向县今江南怀逺县西有故县村】<br />
　　【左传】莒子娶于向向姜不安莒而归【不安于莒归其父母之国】夏莒人入向以姜氏还<br />
　　【公羊传】入者何得而不居也<br />
　　【谷梁传】入者内弗受也【苟不以罪则义皆不可受】向我邑也<br />
　　无骇帅师入极【骇谷梁作侅此书大夫专兵之始极附庸国今山东鱼台县西有极亭左传】司空无骇入极费庈父胜之【司空鲁卿无骇不书氏未赐族庈父费伯也】<br />
　　【公羊传】无骇者何展无骇也何以不氏贬曷为贬疾始灭也始灭昉于此乎【昉适也】前此矣前此则曷为始乎此托始焉尔曷为托始焉尔春秋之始也此灭也其言入何内大恶讳也<br />
　　【谷梁传】入者内弗受也【内谓所入之国】极国也苟焉以入人为志者人亦入之矣不称氏者灭同姓贬也<br />
　　莒小国称人略之也春秋小国卿大夫皆称人无骇称名春秋之初大夫未张犹多不书其氏也向极皆国名入者以兵造其国都得之而不居也其义为逆而不顺诸侯非奉天子之命不得自相侵伐其不率者则大司马九伐之法施焉今莒鲁无王命而擅入人国天王不能讨直书其事而义自见矣<br />
　　秋八月庚辰公及戎盟于唐【此书盟戎狄之始唐杜注鲁地方与县北有武唐亭在今山东鱼台县】<br />
　　【左传】戎请盟秋盟于唐复修戎好也<br />
　　戎在徐州之域去鲁为近故春既有潜之防秋复有唐之盟其书日者以戎异于列国诸侯故谨之也潜之防戎请盟而公辞今乃遂与之盟不可已乎书及所以责公也<br />
　　九月纪履緰来逆女【履緰左作裂繻】<br />
　　冬十月伯姬归于纪<br />
　　【左传】九月纪裂繻来逆女卿为君逆也<br />
　　【公羊传】纪履緰者何纪大夫也何以不称使昏礼不称主人【为养亷逺耻也】然则曷称称诸父兄师友宋公使公孙寿来纳币则其称主人何辞穷也辞穷者何无母也【宋公无母莫使命之】然则纪有母乎曰有有则何以不称母母不通也【礼妇人无外事母命不得达故不得称母通使文所以逺别也】外逆女不书此何以书讥何讥尔讥始不亲迎也始不亲迎昉于此乎前此矣前此则曷为始乎此托始焉尔曷为托始焉尔春秋之始也女曷为或称女或称妇或称夫人女在其国称女在涂称妇入国称夫人　伯姬者何内女也其言归何妇人谓嫁曰归<br />
　　【谷梁传】逆女亲者也【亲谓自逆之也】使大夫非正也以国氏者【以纪冠于履緰之上为以国氏】为其来交接于我故君子进之也礼妇人谓嫁曰归反曰来归【反谓为夫家所遣】从人者也妇人在家制于父既嫁制于夫夫死从长子妇人不专行必有从也伯姬归于纪此其如专行之辞何也曰非专行也吾伯姬归于纪故志之也其不言使何也逆之道微无足道焉尔<br />
　　履緰纪大夫伯姬鲁女许嫁于纪者也书履緰逆女讥纪侯之不亲迎也夫妇人伦之本父子君臣皆于此托始焉孔子告哀公以大昏为政之本文王之亲迎于渭韩侯之亲迎于蹶里竝见雅诗今纪侯不亲迎而使履緰来岂所以重大昏之礼与然程子有言亲迎者迎于所馆故有亲御授绥之礼且如秦楚逺隔岂有委宗庙社稷而亲迎妇者文王亲迎于渭未尝出疆且为公子时也以此义推之韩侯因觐而迎非私行故于礼无讥天子诸侯之礼每与士庶人异二説竝存而不可偏废也<br />
　　纪子伯莒子盟于密【伯左氏作帛此书外相盟之始密杜注莒邑今山东昌邑县东南有密乡故城】<br />
　　【左传】冬纪子帛莒子盟于密鲁故也<br />
　　【公羊传】纪子伯者何无闻焉尔<br />
　　【谷梁传】或曰纪子伯莒子而与之盟或曰年同爵同故纪子以伯先也【伯长也】<br />
　　以子系纪非其爵以伯系子无其国此阙文也阙文之例有三有自仲尼削之者如桓公无王王不称天之类以大义削之而本非阙也至于旧文脱简无从考按而夫子因之或秦灰之后卷帙散亡经师口授譌舛莫稽而后儒又因之皆不得不阙者虽作者之圣述者之明不能有所増损也<br />
　　十有二月乙卯夫人子氏薨<br />
　　【公羊传】夫人子氏者何隐公之母也何以不书葬成公意也何成乎公之意子将不终为君故母亦不终为夫人也<br />
　　【谷梁传】夫人薨不地夫人者隐之妻也卒而不书葬夫人之义从君者也<br />
　　夫人子氏之薨左传无明文杜预因归赗豫凶事之説而断以为桓公之母仲子夫既为夫人未有无諡者何他日考宫仍称仲子而不书其諡乎公羊以为隐公之母果隐公之母则既以夫人之礼书薨亦当以夫人之礼书葬矣故程子独取谷梁隐妻之説而胡氏安国因之薨者上坠之声夫人先君而薨则不书葬妇人从夫者也<br />
　　郑人伐卫【此书诸侯专征伐之始】<br />
　　【左传】郑人伐卫讨公孙滑之乱也【治元年取廪延之乱】<br />
　　郑公孙滑在卫卫尝为滑伐郑至是郑庄修怨以伐卫夫既糊口四方滑兄弟之子必欲絶之而后快庄之忮悻不待贬而自见矣征伐者天子之大权就使卫果有罪可声郑果有言可执非奉王命不得兴师而况迁怒复怨为廪延之微郄乎不书战者卫自输服而不待战也凡书伐而不书战者皆可以此义通之<br />
<br />
　　日讲春秋解义卷一<br />
　　钦定四库全书<br />
　　日讲春秋解义卷二<br />
　　隐公<br />
　　三年春王二月己巳日有食之【此书日食之始】<br />
　　【公羊传】何以书记异也日食则曷为或日或不日或言朔或不言朔曰某月某日朔日有食之者食正朔也【桓公三年秋七月壬辰朔日有食之是也】其或日或不日或失之前或失之后失之前者朔在前也【谓二日食己巳日有食之是也】失之后者朔在后也【谓晦日食庄公十八年三月日有食之是也】<br />

                    <br>
                        　　【谷梁传】言日不言朔食晦日也其日有食之何也吐者外壤食者内壤【壤日之轮廓其所吐出者壤在外其所呑食者壤入于内】阙然不见其壤有食之者也【日既阙损不知壤之所在必有物食之】有内辞也或外辞也【食者内壤故曰内辞吐者外壤故曰外辞传无外辞之文者盖时无外壤也而曰或外辞者因事以推明义例耳】有食之者内于日也【日食既有两种之辞今直云有食之者为壤在于内也】其不言食之者何也【谓经不明言月之食日也】知其不可知知也【圣人慎疑所谓不知为不知是知也】<br />
　　厯法周天之度日行疾月行迟日月一岁凡十二防方防则月光都尽而为晦己防则月光复苏而为朔当月朔而日月之防东西同度南北同道则月掩日而日为之食精厯算者皆能豫推之是有常度矣既有常度可求则灾而非异矣然每食必书示后世以遇灾而惧之意也亦以示后世治厯明时之法也日者众阳之宗为隂所掩王者于此修徳行政扶阳抑隂以见克谨天戒之意经书日食三十六示人君不可忽天象也<br />
　　三月庚戌天王崩<br />
　　【左传】三年春王三月壬戌平王崩赴以庚戌故书之【公羊传】何以不书葬天子记崩不记葬必其时也【至尊无所屈也】诸侯记卒记葬有天子存不得必其时也【设有他故葬必易期】曷为或言崩或言薨天子曰崩诸侯曰薨大夫曰卒士曰不防【等杀其词以别尊卑】<br />
　　【谷梁】高曰崩厚曰崩尊曰崩天子之崩以尊也其崩之何也以其在民上故崩之其不名何也大上故不名也【名者所以相别耳居人之大在民之上故无所名】<br />
　　崩者上坠之形天子之尊四海之内皆当奔丧鲁君闻赴不防有慢上之心故志崩不志以着其罪<br />
　　夏四月辛卯尹氏卒【尹左作君】<br />
　　【左传】夏君氏卒声子也不赴于诸侯不反哭于寝不祔于姑【隠不敢从正君之礼故亦不敢备礼于其母】故不曰薨不称夫人故不言葬不书姓为公故曰君氏【隠见为君故特书于经曰君氏公羊传】尹氏者何天子之大夫也其称尹氏何贬曷为贬讥世卿世卿非礼也外大夫不卒此何以卒天王崩诸侯之主也【尹氏主傧赞诸侯】<br />
　　【谷梁传】尹氏者何也天子之大夫也外大夫不卒此何以卒之也于天子之崩为鲁主故隠而卒之【隠犹痛也周礼大行人之职曰若有大丧则诏相诸侯之礼尹氏时在职而诏鲁人之吊者】<br />
　　尹氏王朝世卿书卒来赴也古者论功命爵辨材授职世禄而不世官故俊杰皆得在位威福不至下移尹氏秉钧为周阶乱见于家父所刺考之左氏世执王朝之政春秋于其告丧与立子朝以子朝奔楚皆以氏书以着世卿之失为后世戒武氏仍叔之子皆此义也且王臣不得外交其死也亦不得赴告尹氏卒而来赴于鲁越礼逾法书之以明人臣之义杜朋党之原又圣人之微防也<br />
　　【附録左传】郑武公庄公为平王卿士王贰于虢【西虢公亦仕王朝王欲分任之】郑伯怨王王曰无之故周郑交质王子狐为质于郑【狐平王子】郑公子忽为质于周【忽庄公子】王崩周人将畀虢公政四月郑祭足帅师取温之麦【祭足即祭仲也温周畿内邑今河南温县有古温城】秋又取成周之禾【成周洛邑也今河南洛阳县有故城】周郑交恶君子曰信不由中质无益也明恕而行要之以礼虽无有质谁能闲之茍有明信涧谿沼沚之毛【山夹水为涧山渎无所通为谿沼池也沚小渚也毛草也】苹蘩蕰藻之菜【苹大蓱也蘩皤蒿蕰藻聚藻也】筐筥锜釜之噐【方曰筐圆曰筥有足曰锜无足曰釜筐筥皆竹噐锜釜皆金噐】潢污行潦之水【潢污停水行潦流潦】可荐于鬼神可羞于王公【羞进也】而况君子结二国之信【通言盟约彼此之情故云二国】行之以礼又焉用质风有采蘩采苹【义取不嫌薄物】雅有行苇泂酌【行苇义取忠厚泂酌义取行潦可供祭祀】昭忠信也<br />
　　秋武氏子来求赙【此书来求之始】<br />
　　【左传】武氏子来求赙王未葬也<br />
　　【公羊传】武氏子者何天子之大夫也其称武氏子何讥何讥尔父卒子未命也【武氏子父新死未命而便为大夫薄父子之恩故称氏言子以讥之】何以不称使当丧未君也【当丧谓天子也未君者丧未三年未可居君位称使】武氏子来求赙何以书讥何讥尔丧事无求求赙非礼也盖通于下【礼记少仪臣为君防纳货贝于君则曰纳甸于有司臣归之礼也君求之非礼也不独天子为然】<br />
　　【谷梁传】武氏子者何也天子之大夫也天子之大夫其称武氏子何也未毕丧未爵未爵使之非正也其不言使何也无君也【桓王在丧未即位故曰无君】归死者曰赗归生者曰赙曰归之者正也求之者非正也周虽不求鲁不可以不归鲁虽不归周不可以求之求之为言得不得未可知之辞也交讥之<br />
　　武氏子天子大夫之嗣也不称使者嗣王当丧未得发命也古者谅隂百官总己以听于冢宰三年当是时而有所使称王则同于至尊称冢宰则疑于无王故不称使所以谨通丧之礼又以示君臣名分之际如此其谨严也尺土一毛皆天子所有君取于臣岂得言求鲁不归赙而周求之周之失道鲁之不臣皆可见矣武氏子仍叔之子或言之或不言之何也盖言武氏之子则似武氏之子自来求赙若仍叔之子不言之又不见其父尚存圣人之文所以如化工之赋物也<br />
　　八月庚辰宋公和卒<br />
　　【左传】宋穆公疾召大司马孔父而属殇公焉曰先君舍与夷而立寡人【孔父嘉孔子六世祖先君穆公兄宣公也与夷宣公子即殇公】寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也【冯穆公子荘公】公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使公子冯出居于郑【辟殇公也】八月庚辰宋穆公卒殇公即位君子曰宋宣公可谓知人矣立穆公其子飨之命以义夫【命出于义】商颂曰殷受命咸冝百禄是荷其是之谓乎【诗颂言殷汤武丁受命皆以义故任荷天之百禄宣公能使其子任荷天禄合此诗之义也】<br />
　　【谷梁传】诸侯曰卒正也<br />
　　外诸侯卒来告则书鲁君书薨臣子之辞也外诸侯书卒非吾君也或不书名不知其名也左同盟则赴以名非也岂有臣子当创钜痛深之日而称先君之名以告隣国者乎且考之礼辞曰寡君不禄则无称名之义审矣赵氏匡谓或同防盟而名见于载书或通朝聘而名见于简牍故国史按旧简书而纪其名然晋献公惠公与鲁未同防盟通聘问而卒书名宿男同盟滕子杞子来朝而卒不书名则义无处也孙氏觉谓即位之初以名赴我亦无所据盖承旧史之文而不可损益耳<br />
　　冬十有二月齐侯郑伯盟于石门【此书外诸侯特相盟之始齐今山东临淄县西北营丘城石门杜注齐地或曰济北卢县故城西南济水之门】<br />
　　【左传】冬齐郑盟于石门寻卢之盟也【卢杜注齐地济北卢县故城在今山东长清县西南境卢盟在春秋前】庚戌郑伯之车偾于济【偾仆也济水名既盟而遇大风纪异也十二月无庚戌日误】<br />
　　周室既微霸业未起诸侯无所统各相为党宋鲁陈蔡衞为一党齐郑为一党石门之盟齐郑相结也是盟也鲁公不与经何以书盖以为常事则不必书以为非常之事则不可以不书记曰有虞氏未施信于民而民信夏后氏未施敬于民而民敬殷人作誓而民始畔周人作防而民始疑曰诰誓不及五帝盟诅不及三王圣人有志于大道为公之世故凡盟不削乃以是为非常而志之也<br />
　　癸未宋穆公【穆公羊谷梁作缪】<br />
　　【公羊传】葬者曷为或日或不日不及时而日渴也【不及时不及五月也渴喻急也】不及时而不日慢葬也【慢薄不能以礼葬】过时而日隠之也【隐痛贤君不得以时也】过时而不日谓之不能葬也【解缓不能以时葬】当时而不日正也当时而日危不得葬也此当时何危尔宣公谓缪公曰以吾爱与夷则不若爱女以为社稷宗庙主则与夷不若女盍终为君矣宣公死缪公立缪公逐其二子庄公冯与左师勃【左师官勃名也】曰尔为吾子生毋相见死毋相哭【所以逺絶之】与夷复曰先君之所为不与臣国而纳国乎君者以君可以为社稷宗庙主也今君逐君之二子而将致国乎与夷此非先君之意也且使子而可逐则先君其逐臣矣缪公曰先君之不尔逐可知矣吾立乎此摄也终致国乎与夷庄公冯弑与夷故君子大居正宋之祸宣公为之也<br />
　　【谷梁传】日故也危不得也<br />
　　外诸侯之葬有书有不书所以纪邦交之厚薄也盖据鲁人防以为言故不曰宋葬穆公而曰葬宋穆公其卒见于经而不书葬者彼虽来赴而鲁不往防也凡此皆旧史之文也其变例有三一曰贼不讨不书隐公之薨而不葬所以责臣子之不能讨贼也宋殇齐昭之不书葬视此矣一则讳其辱晋景公之丧成公往吊晋人止公送葬诸侯莫在鲁人辱之故讳而不书一曰避其号吴楚之君书卒者十襄公如楚尝亲送其于西门之外矣其余必多遣使防而无一见于经盖据属词常法当书葬楚某王吴某王故削而不书也示讨贼之义避僭王之名乃圣人之特笔而讳晋之辱或亦因鲁史之旧文与<br />
　　【附録左传】衞庄公娶于齐东宫得臣之妹曰庄姜【得臣齐大子名】美而无子衞人所为赋硕人也又娶于陈曰厉妫【陈国今河南陈州是也】生孝伯早死其娣戴妫生桓公荘姜以为己子【厉戴皆諡妫陈姓也桓公名完】公子州吁嬖人之子也【贱而得幸曰嬖】有宠而好兵公弗禁庄姜恶之石碏谏曰【石碏衞大夫】臣闻爱子教之以义方弗纳于邪骄奢淫泆所自邪也四者之来宠禄过也将立州吁乃定之矣若犹未也阶之为祸失宠而不骄骄而能降降而不憾憾而能聄者鲜矣【降谓强降其心聄重也谓自重其身也】且夫贱妨贵少陵长远闲亲新闲旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗听其子厚与州吁游【厚石碏子】禁之不可桓公立乃老【老致仕也四年经书州吁弑其君故先经以始事】<br />
　　四年春王二月莒人伐杞取牟娄【此书伐国取邑之始杞杜注本都雍丘迁都淳于雍丘今河南县淳于今山东安丘县有故城牟娄杜注邑今诸城县有娄乡城公羊传】牟娄者何杞之邑也外取邑不书此何以书疾始取邑也【凡外小恶不书取邑差为重故先治之】<br />
　　【谷梁传】曰言伐言取所恶也【称曰者谷梁子不亲受于师而闻之于者既伐其国又取其土明伐不以罪而贪其利故两书取伐以彰其恶】诸侯相伐取地于是始故谨而志之也<br />
　　取者收夺之名诸侯土地受之天王之先祖彊者不得并兼弱者不冝失守也莒人声罪伐人而彊夺其土故特书曰取以着其恶然隠桓以后言外取地甚众而无一见于经何也入春秋之始犹以取邑为重中叶以后疆场之邑争夺滋多一彼一此失得无常有不可胜书者矣僖公取济西田成公取汶阳田乃复吾故田而亦书取何也不请于天王以正疆理而擅兵争夺与取非所有者何以异乎前书莒人入向天讨不加至是伐杞取邑为暴益甚春秋于此盖深惜九伐不行而慿弱犯寡之肆行无忌云<br />
　　戊申衞州吁弑其君完【州谷梁作祝此书弑之始】<br />
　　【左传】四年春衞州吁弑桓公而立<br />
　　【公羊传】曷为以国氏当国也<br />
　　【谷梁传】大夫弑其君以国氏者嫌也弑而代之也【窃据君位故曰嫌】<br />
　　州吁衞公子程子谓春秋之初弑君者多不称公子公孙盖身为大恶自絶于先君也大义既明于初其后则皆以其属称或见其以亲而宠任太过或见其以天属而反为贼乱立义各不同也孔氏頴达则谓自庄公以上诸弑君者皆不书氏闵公以下皆书氏乃时史有异同非仲尼所笔削理亦可通竝存以俟参考<br />
　　夏公及宋公遇于清【此书遇之始清杜注衞邑济北东阿县有清亭今东阿县属山东兖州府】<br />
　　【左传】公与宋公为防将寻宿之盟【宿盟在元年】未及期衞人来告乱夏公及宋公遇于清<br />
　　【公羊传】遇者何不期也一君出一君要之也【言及公要之也谷梁传】及者内为志焉尔遇者志相得也【不期而防曰遇今曰内为志非不期也】<br />
　　不期而防曰遇清卫邑也古者诸侯或因朝觐或从王事无期约而适值于途必有两君相见之仪近者为主远者为宾称先君以相接所以崇礼让而絶慢易也周衰诸侯放恣非朝非防私为之约各简其礼如道路相值者然异于古之不期而遇矣鲁宋将寻宿之盟以衞来告乱而相见于清谓之不期而防可乎春秋志内之遇四竝书及若曰以此及彼然也志外之遇三竝以爵若曰以尊及卑然也皆莫适为主之辞而其出不以事接不以礼之罪具见矣<br />
　　宋公陈侯蔡人衞人伐郑【此书诸侯防伐之始亦东诸侯分党之始蔡今河南上蔡县县西南有故城】<br />
　　【左传】宋殇公之即位也公子冯出奔郑郑人欲纳之及衞州吁立将修先君之怨于郑【谓二年郑人伐衞之怨】而求宠于诸侯以和其民【诸簒立者诸侯既与之防则不复讨故求此宠】使告于宋曰君若伐郑以除君害【谓公子冯】君为主敝邑以赋与陈蔡从则衞国之愿也宋人许之于是陈蔡方睦于衞故宋公陈侯蔡人衞人伐郑围其东门五日而还公问于众仲曰【众仲鲁臣】衞州吁其成乎对曰臣闻以徳和民不闻以乱以乱犹治丝而棼之也【棼乱也】夫州吁阻兵而安忍【阻恃也】阻兵无众安忍无亲众畔亲离难以济矣【恃兵则民残民残则众叛安忍则刑过刑过则亲离】夫兵犹火也弗戢将自焚也夫州吁弑其君而虐用其民于是乎不务令徳而欲以乱成必不免矣<br />
　　州吁弑君自立欲借诸侯之宠以和其民因揣宋殇之忌公子冯为伐郑之説以动宋而已亦托修先君廪延之怨搆成兵端则首谋者衞也而春秋以宋主兵此圣人诛乱贼必治其党与之法也宋为大国于衞邻近州吁弑逆义所当诛宋既不能申邻国讨贼之义乃反与乱贼为党连兵伐郑以遂其邪谋则人欲肆而天理灭矣故春秋以宋公为首诸国为从所以彰大义于天下也<br />
　　秋翚帅师【此书大夫防伐之始】<br />
　　【左传】秋诸侯复伐郑宋公使来乞师公辞之【从众仲之言】羽父请以师防之【羽父翚之字】公弗许固请而行故书曰翚帅师疾之也<br />

                    <br>
                        　　【公羊传】翚者何公子翚也何以不称公子贬曷为贬与弑公也其与弑公奈何公子翚谄乎隠公谓隠公曰百姓安子诸侯悦子盍终为君矣隠公曰否吾使修涂裘吾将老焉【涂裘邑名】公子翚恐若其言闻乎桓于是谓桓曰吾为子口隐矣【口以口语相发动也】隐曰吾不反也【称諡者所加】桓曰然则奈何曰请作难弑隐公于钟巫之祭焉弑隐公也<br />
　　【谷梁传】翚者何也公子翚也其不称公子何也贬之也【外大夫贬皆称人内大夫贬皆去族称名】何为贬之也与于弑公故贬也天下惟大权最不可假人而兵权尤甚凡乱贼之欲动于恶未有不専主兵权者人主诚能辨之于早逆折其心则弑逆之萌杜矣宋殇连诸侯以伐郑使来乞师隐公辞而弗许而翚乗此以窃兵权固请而行翚于是时已有无君之心故先儒以为钟巫之祸自帅师防伐始也<br />
　　防宋公陈侯蔡人衞人伐郑<br />
　　【左传】诸侯之师败郑徒兵取其禾而还【时郑不车战】<br />
　　前书宋公陈侯蔡人衞人伐郑此但言翚帅师防伐郑于文义甚为简明而再序四国何也言之重词之复其中必有大美恶焉州吁弑君人伦大变宋及陈蔡党恶搆祸以反天常翚又徃防使乱臣贼子之势益张此世变之极也圣人重言以着其恶而未几鲁宋胥搆簒弑之祸岂非蔑义乱伦气类实相为感召哉<br />
　　九月衞人杀州吁于濮【濮杜注陈地水名】<br />
　　【左传】州吁未能和其民厚问定君于石子【石子石碏也】石子曰王觐为可曰何以得觐曰陈桓公方有宠于王【桓公称諡左氏追书】陈衞方睦若朝陈使请必可得也厚从州吁如陈石碏使告于陈曰衞国褊小老夫耄矣无能为也此二人者实弑寡君敢即图之陈人执之而请涖于衞【请卫人自临讨之】九月衞人使右宰丑涖杀州吁于濮【右宰官名丑衞臣名】石碏使其宰獳羊肩涖杀石厚于陈【宰石碏家臣也獳羊肩宰之姓名】君子曰石碏纯臣也恶州吁而厚与焉大义灭亲【古语】其是之谓乎<br />
　　【公羊传】其称人何讨贼之辞也【人人得而讨之】<br />
　　【谷梁传】称人以杀杀有罪也祝吁之挈失嫌也【众所不与故直挈其名而道之无据位之嫌】其月谨之也于濮者讥失贼也【讥其不即讨】<br />
　　州吁之杀石碏主之而书衞人者弑君之贼人人得而诛之不必士师所以广忠孝之路也若书石碏则似一人之私讨而不见其从众望诛有罪矣濮陈地据左氏陈人与有力焉而不以讨贼之义予之者州吁阻兵乗权衞之臣子力不能诛至于失贼之久实因四国连兵欲定其位耳故圣人以讨贼与衞人以失贼罪诸侯程子谓春秋为爰书观此类可以得其义例矣<br />
　　冬十有二月衞人立晋<br />
　　【左传】衞人逆公子晋于邢【邢国名姬姓侯爵杜注在广平襄国县今直邢台县有襄国故城】冬十二月宣公即位书曰衞人立晋众也【公羊传】晋者何公子晋也立者何立者不宜立也其称人何众立之之辞也然则孰立之石碏立之石碏立之则其称人何【与尹氏立王子朝不称人异词故设问】众之所欲立也众虽欲立之其立之非也<br />
　　【谷梁传】衞人者众辞也立者不宜立者也晋之名恶也【恶谓不正】其称人以立之何也得众也得众则是贤也贤则其曰不宜立何也春秋之义诸侯与正而不与贤也【正谓嫡长】<br />
　　人者众辞立者不宜立也晋乃桓公之弟庄公之子以次当立国人所共推戴而谓其不宜立者衞之臣子可以讨贼不可以置君晋虽诸侯之子而内不承国于先君上不请命于天子众谓宜立而遂自立焉可乎故春秋于衞人特书立晋以着擅置其君之罪于晋去其公子以明不请王命之非而父子君臣之道正矣然曰衞人立晋则一国之公也与书尹氏立朝为一族之私者异矣此圣人之权衡所以不爽于毫末也<br />
<br />
<br />
<br />
<br />
<br />
<br />
<br />
<br />
　　日讲春秋解义卷二<br />
　　钦定四库全书<br />
　　日讲春秋解义卷三<br />
　　隐公<br />
　　五年春公观鱼于棠【观左作矢棠今山东鱼台县鱼亭山是其处】<br />
　　【左传】五年春公将如棠观鱼者【鱼捕鱼也鱼者犹言猎者】臧僖伯谏曰【臧僖伯公子彄也諡曰僖】凡物不足以讲大事【大事祀与戎】其材不足以备器用【材谓皮革齿牙骨角毛羽噐用军国之噐】则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苗秋狝冬狩【搜索也择取不孕者苗为苗除害也狝杀也以杀为名顺秋气也狩围守也冬物毕成获则取之无所择也】皆于农隙以讲事也三年而治兵入而振旅【虽四时讲武犹复三年大习振整也】归而饮至以数军实【数车徒噐械及所获也】昭文章【车服旌旗】明贵贱辨等列顺少长【出则少者在前还则在后所谓顺也】习威仪也鸟兽之肉不登于俎【俎祭宗庙噐】皮革齿牙骨角毛羽不登于器【以饰法度之噐】则公不射古之制也若夫山林川泽之实噐用之资<br />
　　皁隷之事【士臣皁皁臣舆舆臣隷】官司之守非君所及也公曰吾将畧地焉【畧总摄廵行之名言欲案行边竟】遂往陈鱼而观之【陈设也谓大设捕鱼之备而观之】僖伯称疾不从书曰公矢鱼于棠【矢亦陈也】非礼也且言远地也【棠实他竟故曰远地】<br />
　　【公羊传】何以书讥何讥尔远也公曷为远而观鱼登来之也【齐人语也齐人名求得为得来作登来者由口授也】百金之鱼公张之【张谓张防罟正以价值百金故言得来之】登来之者何美大之之辞也棠者何济上之邑也<br />
　　【谷梁传】曰常事曰视【视朔之类】非常曰观【观鱼之类】礼尊不亲小事卑不尸大功【尸主】鱼卑者之事也【周礼人中士下士】公观之非正也<br />
　　君举必书故诸侯非朝觐防同省耕省敛不得轻出隐公慢弃国政远事逸游托畧地之説拒谏饰非故特书其事以志非礼<br />
　　【附録左传】曲沃庄伯以郑人邢人伐翼【曲沃晋别封成师之邑今山西闻喜县庄伯成师子翼晋旧都今山西翼城县】王使尹氏武氏助之【尹氏武氏皆周世族大夫】翼侯奔随【随杜注晋地今山西介休县东有古随城晋内相攻伐不告乱故不书具其事为后晋事张本】<br />
　　夏四月葬衞桓公<br />
　　【左传】夏葬衞桓公衞乱是以缓【有州吁之乱十四月乃葬明其非慢谷梁传】月葬故也<br />
　　衞桓公被弑至是阅十四月而后得葬鲁往防之故书弑逆人道之大变送终臣子之大事君弑而臣子能讨贼以其君然后送终之道尽故春秋于见弑之君必贼既讨而后书也諡者行之迹也衞侯见弑而諡以桓名实乖矣周制五等诸侯礼辞皆称公又有公食大夫礼葬以邻国防之为义故从周之文而不革也<br />
　　【附録左传】四月郑人侵衞牧【牧衞邑今河南汲县地】以报东门之役【东门役在四年】衞人以燕师伐郑【燕南燕国姞姓伯爵今汲县西有古东燕城】郑祭足原繁泄驾以三军军其前使曼伯与子元潜军军其后燕人畏郑三军而不虞制人【制北制郑邑】六月郑二公子以制人败燕师于北制【二公子曼伯子元也】君子曰不备不虞不可以师　曲沃叛王秋王命虢公伐曲沃而立哀侯于翼【翼侯子光】<br />
　　秋衞师入郕【郕公羊作盛国名姬姓伯爵今山东宁阳县北有盛乡城】<br />
　　【左传】衞之乱也郕人侵衞故衞师入郕<br />
　　【公羊传】曷为或言率师或不言率师将尊师众称某率师【将尊谓大夫师众者满二千五百人以上】将尊师少称将【师少者不满二千五百人】将卑师众称师【将卑谓士】将卑师少称人君将不言率师书其重者也<br />
　　【谷梁传】入者内弗受也郕国也将卑师众曰师衞与郕皆文之昭也郕乗乱侵衞固为非礼衞宣继州吁暴乱之后当惩艾修徳以固邦本以恤民力乃轻动大众以入同姓之国故书衞师入郕讥其用众而逞暴也<br />
　　九月考仲子之宫<br />
　　【公羊传】考宫者何考犹入室也始祭仲子也【考成也成仲子之宫庙而祭之犹生人入宫室必有饮食之事】桓未君则曷为祭仲子隐为桓立故为桓祭其母也然则何言尔成公意也<br />
　　【谷梁传】考者何也考者成之也成之为夫人也【立其庙世祭之成夫人之礼】礼庶子为君为其母筑宫使公子主其祭也【公当奉宗庙故不得自主别庙之祭公子者长子之弟及妾之子】于子祭于孙止仲子者惠公之母隐孙而修之非隠也【非责也】<br />
　　仲子者惠公之妾桓公之母宫始成而祭之曰考礼诸侯无二嫡庶子既立为君则为其母别立宫以祀之其祭也以公子主之君不亲祭尊宗庙也桓未为君何以为其母立庙隐将举国而让之也经于来赗考宫皆书仲子而其不得为嫡明矣隐公摄让之实辨矣桓公簒弑之罪昭矣凡宫庙之立非失礼不书此着其不宜立也不书立宫而书考宫葢连下初献六羽以为义<br />
　　初献六羽<br />
　　【左传】九月考仲子之宫将万焉【万舞也】公问羽数于众仲对曰天子用八【八八六十四人】诸侯用六【六六三十六人】大夫四【四四十六人】士二【二二四人士有功赐用乐】夫舞所以节八音而行八风【八音金石丝竹匏土革木八风八方之风为调风明庶风清明风景风凉风阊阖风不周风广莫风节者使音声有作止之序行者宣布其风气也】故自八以下【惟天子得尽物数故以八为列诸侯则不敢用八】公从之于是初献六羽始用六佾也<br />
　　【公羊传】初者何始也六羽者何舞也初献六羽何以书讥何讥尔讥始僣诸公也六羽之为僣奈何天子八佾诸公六诸侯四诸公者何诸侯者何天子三公称公王者之后称公其余大国称侯小国称伯子男天子三公者何天子之相也天子之相则何以三自陜而东者周公主之自陜而西者召公主之一相处乎内始僣诸公昉于此乎前此矣前此则曷为始乎此僣诸公犹可言也僣天子不可言也<br />
　　【谷梁传】初始也谷梁子曰舞夏【夏大也】天子八佾诸公六佾诸侯四佾初献六羽始僣乐矣尸子曰舞夏自天子至诸侯皆用八佾初献六羽始厉乐矣【言时诸侯皆僭用八佾鲁于是能自减厉而始用六谷梁子言其始僣尸子言其始降】<br />
　　旧説成王特赐周公以天子之礼乐故鲁得以八佾祀周公然犹止于周公之庙耳至其后羣公皆僣用焉仲子以别宫故不敢上同羣庙而用六羽书初献者明前此用八之僣也不谓之佾而曰羽者佾乃干羽之总称羽以象文徳干以象武功妇人无武事则独奏文乐故谓之羽而不曰佾也春秋于鲁之郊禘皆因事而书以志其僣故僣用八佾亦因考仲子之宫而书初献以明之若仲子之不宜别宫献羽则不待贬而自见矣<br />
　　邾人郑人伐宋<br />
　　【左传】宋人取邾田邾人告于郑曰请君释憾于宋敝邑为道【释四年再见伐之憾】郑人以王师防之【郑庄为王卿士故得用王师不书不以告也】伐宋入其郛以报东门之役【东门役在四年】宋人使来告命公闻其入郛也将救之问于使者曰师何及对曰未及国公怒乃止【怒其诡辞】辞使者曰君命寡人同恤社稷之难今问诸使者曰师未及国非寡人之所敢知也【为七年公伐邾】<br />
　　邾搆郑以伐宋则主兵者邾也故序郑上凡班序上下以国之大小从礼之常也而防盟侵伐以主者先因事之变也故僖二十七年楚人陈侯蔡侯郑伯许男围宋大夫主兵亦序于诸侯之上所以着事端所由起以别其善恶之所归也<br />
　　螟【此书虫灾之始】<br />
　　【公羊传】何以书记灾也<br />
　　【谷梁传】虫灾也甚则月不甚则时<br />
　　虫食苗心曰螟言其害在内防冥难知也稼穑为民生首务螟之害稼国之灾也春秋于灾异必书示人君当恐惧修省以谨天戒恤民隠也<br />
　　冬十有二月辛巳公子彄卒<br />
　　【左传】冬十二月辛巳臧僖伯卒公曰叔父有憾于寡人【恨谏观鱼不聼】寡人弗敢忘葬之加一等<br />
　　【谷梁传】隐不爵命大夫【隠居摄故不爵命大夫】其曰公子彄何也先君之大夫也【公子不为大夫则不称公子】<br />
　　彄称公子以公葬之有加礼也观鱼之谏公虽不听而犹不忘其忠死而加礼于义为得然知其忠而不纳其言则与郭公之善善而不能用等耳<br />
　　宋人伐郑围长葛【此书围之始长葛杜注郑邑今河南长葛县有故城】<br />
　　【左传】宋人伐郑围长葛以报入郛之役也<br />
　　【公羊传】邑不言围【据伐于余丘不言围】此其言围何彊也【恶其彊而无义必欲得邑】<br />
　　【谷梁传】伐国不言围邑此其言围何也久之也【以此冬围之至六年冬乃取之也】伐不逾时战不逐奔诛不填服【填厌】苞人民殴牛马曰侵【苞制也】斩树木坏宫室曰伐<br />
　　环而攻之曰围以此年之冬围至六年之冬而后取之直书而恶自见矣外伐国围邑四自僖公后无复见于经者春秋之初犹以围邑为重也兵争日多疆埸之邑一彼一此攻夺无常则不复赴告于邻国矣<br />
　　六年春郑人来输平【输左作渝】<br />
　　【左传】六年春郑人来渝平更成也【渝变也公之为公子战于狐壤为郑所执逃归怨郑郑伐宋公欲救宋宋使者失辞公怒而止忿宋则欲厚郑郑因此而来故经曰渝平曰更成公羊传】输平者何输平犹堕成也何言乎堕成败其成也曰吾成败矣【吾鲁也】吾与郑人末有成也吾与郑人则曷为末有成狐壤之战隐公获焉然则何以不言战讳获也【君获不言师败绩故以输平讳也】<br />
　　【谷梁传】输者堕也平之为言以道成也来输平者不果成也【春秋前鲁与郑平四年翚与宋伐郑故来絶鲁壊前平也】<br />
　　平者两国昔有怨忿解释而使之平也输谓输写其情郑何为输情而求平于鲁以利相结而离鲁宋之党也据左氏公之未立与郑人战于狐壤止焉元年与宋盟于宿四年遇于清其秋防师伐郑即鲁宋为党而与郑有怨明矣五年郑人伐宋宋来告命使者失辞公怒不救郑人知其间可乗故来输平而自是鲁遂合于郑也何以知其以利相结也后此郑来归祊而公遂防郑伐宋取郜及防皆归于我则其输平乃以利相结可知矣公谷以输平为堕成非也前此鲁郑未尝结好不宜言堕左氏作渝谓变前恶而为和好以前年翚防伐郑证之于情事为合故胡氏安国用左氏之义而不从其文主公谷作输而易其诂曰纳也<br />
　　【附録左传】翼九宗五正顷父之子嘉父逆晋侯于随【唐叔始封受怀姓九宗职官五正九宗一姓为九族也五正五官之长顷父之子嘉父晋大夫新为大夫未甚着见故系之于父】纳诸鄂晋人谓之鄂侯【鄂晋别邑在今山西乡宁县南】<br />

                    <br>
                        　　夏五月辛酉公防齐侯盟于艾【此书齐鲁交好之始艾山名在今山东防隂县西北】<br />
　　【左传】夏盟于艾始平于齐也【春秋前鲁与齐不平今乃结好故言始平于齐】宋殇既合五国之师以伐郑又环其邑而围之郑之怨宋深矣去年与邾伐宋未足以释憾故特平齐鲁为他日伐宋之谋鲁与齐盟而曰郑庄合齐鲁者以三年齐郑盟石门知齐郑合党故也盟不书及而书防则非鲁志而齐欲为盟也春秋通例凡书盟者恶之而况于植党行私乎<br />
　　【附録左传】五月庚申郑伯侵陈大获往岁郑伯请成于陈陈侯不许五父諌曰【五父陈公子佗】亲仁善邻国之寳也君其许郑陈侯曰宋衞实难郑何能为遂不许君子曰善不可失恶不可长其陈桓公之谓乎长恶不悛【悛止也】从自及也【从随也】虽欲救之其将能乎商书曰恶之易也如火之燎于原不可乡迩其犹可扑灭周任有言曰【周任周大夫】为国家者见恶如农夫之务去草焉芟夷蕰崇之絶其本根勿使能殖则善者信矣【芟刈也夷杀也蕰积也崇聚也】<br />
　　秋七月<br />
　　【公羊传】此无事何以书春秋虽无事首时过则书【首始也时四时也过歴也歴一时无事则书其始月】首时过则何以书春秋编年四时具然后为年<br />
　　春秋之法虽无事必书时而系以首月四时具而后成岁也事在仲月季月则不书首月而书时以冠其月月必系于时也<br />
　　冬宋人取长葛<br />
　　【左传】秋宋人取长葛【经书冬而传书秋葢秋取冬乃告也】<br />
　　【公羊传】外取邑不书此何以书久也【古者师出不逾时今宋更年取邑暴师苦众故书以疾之】<br />
　　【谷梁传】外取邑不志此其志何也久之也<br />
　　不言郑长葛者防上文伐郑围长葛之文也以郑庄之雄黠非不能保长葛而委之于宋葢方连结齐鲁为后日报复之计也宋殇役众经年肆行贪暴而忌郑之深实由公子冯之在郑也其不善之积已着而不可解矣<br />
　　【附録左传】冬京师来告饥公为之请籴于宋衞齐郑礼也【告饥不以王命故言京师而不书于经】　郑伯如周始朝桓王也【桓王即位周郑交恶至是乃朝故曰始】王不礼焉周桓公言于王曰我周之东迁晋郑焉依【周桓公周公黒肩也食采于周故城在今陜西岐山县南平王东徙晋文侯郑武公左右王室故曰晋郑焉依】善郑以劝来者犹惧不蔇【蔇至也】况不礼焉郑不来矣【为桓五年诸侯从王伐郑】<br />
　　七年春王三月叔姬归于纪<br />
　　【谷梁传】其不言逆何也逆之道微无足道焉尔【逆者非卿】叔姬伯姬之娣古者诸侯一娶九女嫁女之国必以侄娣从二国来媵亦以侄娣从二年伯姬归于纪叔姬至是始归者待年也娣归不书而叔姬书以其后纪亡叔姬不归宗国而归于酅能全妇道以贤而得书故此年特书其归将有其末必着其本也<br />
　　滕侯卒【滕国今山东滕县西南古滕城是也】<br />
　　【左传】七年春滕侯卒不书名未同盟也凡诸侯同盟于是称名故薨则赴以名【盟以名告神故薨亦以名告同盟】告终称嗣也【告亡者之终称嗣位之主】以继好息民谓之礼经<br />
　　【公羊传】何以不名微国也微国则其称侯何不嫌也春秋贵贱不嫌同号美恶不嫌同辞<br />
　　【谷梁传】滕侯无名少曰世子长曰君狄道也其不正者名也<br />
　　诸侯卒书名滕侯不名程子谓史阙文也不书葬鲁不防也古者邦交有常春秋之时则惟以彊弱为厚薄如晋楚之远而鲁君亲奔其丧以俟其葬滕邻境也宿同盟也而赴告虽及不防其无其事阙其文鲁史之旧也圣人无加损焉存其卒阙其葬而义自见矣<br />
　　夏城中丘【此书土功之始中丘鲁地今山东沂州东北有中丘城】<br />
　　【左传】夏城中丘书不时也<br />
　　【公羊传】中丘者何内之邑也城中丘何以书以重书也【以功重故书】<br />
　　【谷梁传】城为保民为之也民众城小则益城益城无极凡城之志皆讥也<br />
　　凡书城者完旧也书筑者创始也春秋凡用民力必书其所兴作不时害义固为罪矣虽时且义亦书见劳民为重事也然僖公尝修泮宫复閟宫矣非不用民力也而不书葢复古兴废奉先育贤乃为国之先务虽用民力不可以已故以为常事而不书耳<br />
　　齐侯使其弟年来聘【此书列国来聘之始】<br />
　　【左传】齐侯使夷仲年来聘结艾之盟也【艾盟在六年】<br />
　　【公羊传】其称弟何【诸侯之子称公子】母弟称弟母兄称兄【谓同母弟兄】<br />
　　【谷梁传】诸侯之尊弟兄不得以属通【礼非始封之君则臣诸父昆弟匹敌之称人臣不可以敌君故不得以属通所以别贵贱明尊君卑臣之义】其弟云者以其来接于我举其贵者也【弟为臣之亲贵者】<br />
　　年者僖公母弟也其不称公子而变文书弟者罪僖公以母弟之故而宠爱之过也亲亲之道尊其位重其禄而非贤则不及以政事僖公私于同母宠爱异于他弟聘鲁致女交政邻国一以委之遂致乱嫡庶之辨以启异日无知簒弑之阶故特书弟以示贬着祸乱之所由始也使使致问曰聘古者诸侯闲于天子之事乃有殷聘之礼自隐公即位未尝朝周而受同列之聘是后内外交聘八十有七而尊王之礼罕见故悉书以示讥焉<br />
　　秋公伐邾【此书伐邾之始】<br />
　　【左传】秋宋及郑平七月庚申盟于宿公伐邾为宋讨也【为宋报入郛之憾】<br />
　　公与邾人元年盟于蔑至是而伐邾为宋讨也其为宋讨何也鲁尝拒宋而与郑平今郑复与宋盟故惧而伐邾欲以悦宋也用此见经之书伐乃纪其用兵之实迹以别于侵而非谓主兵者皆有言可执见伐者皆有罪可讨至于渝蔑之盟则不待贬而自见矣<br />
　　冬天王使凡伯来聘【此书玉聘之始凡国名姬姓伯爵杜注汲郡共县东南有凡城在今河南辉县西】<br />
　　戎伐凡伯于楚丘以归【此书戎患之始楚丘杜注衞地今山东曹县东楚丘亭是也左传】初戎朝于周发币于公卿【发陈也】凡伯弗宾【凡伯周卿士】冬王使凡伯来聘还戎伐之于楚丘以归【言凡伯所以见伐公羊传】凡伯者何天子之大夫也此聘也其言伐之何执之也执之则其言伐之何大之也【尊天王命责当死位故使与国同】曷为大之不与夷狄之执中国也其地何大之也【天子大夫衔王命而被伐所在当赴其难与国君等】<br />
　　【谷梁传】凡伯者何也天子之大夫也国而曰伐此一人而曰伐何也大天子之命也戎者衞也戎衞者为其伐天子之使贬而戎之也楚丘衞之邑也以归犹愈乎执也【讳执言以归尊尊之正义】<br />
　　周礼时聘以结诸侯之好诸侯不修臣职而聘之非王法也国而曰伐此一人而曰伐见其以徒众也楚丘衞地王使过宾戎伐之而衞不救是不臣也凡伯见执不能死于其位而从之归是失身也王灵之不振如此此桓文之功所以不可没与【附録左传】陈及郑平【六年郑侵陈大获今】十二月陈五父如郑涖盟壬申及郑伯盟歃如忘【乃平志不】伯曰【在歃泄伯郑】五父必不免不赖盟矣郑良佐如陈涖盟【泄驾良佐郑】辛巳及陈侯盟亦知陈之将乱也【大夫入其国观其政治故总言之也为桓五年六年陈乱蔡人】　郑公子忽在王所故陈侯请妻之【杀陈佗以忽】郑伯许之乃成昏【有王宠故为郑忽失齐昏】<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三<br />
<经部,春秋类,日讲春秋解义><br />
　　钦定四库全书<br />
　　日讲春秋觧义卷四<br />
　　隐公<br />
　　八年春宋公衞侯遇于垂【垂杜注衞地济隂句阳县东北有垂亭今山东曺州北句阳店是其地也】<br />
　　【左传】八年春齐侯平宋衞【平宋卫于郑】有防期宋公以币请于衞请先相见衞侯许之故遇于犬丘【犬丘垂也地有两名谷梁传】不期而防曰遇遇者志相得也<br />
　　按左氏齐侯平宋衞于郑而以经考之后此瓦屋宋齐衞参盟而郑不与十年入郑伐戴又宋衞为党以仇郑则此遇所谋盖欲从齐而无意于释郑憾也三国既有防期而宋以币请先见则非不期而遇可知矣<br />
　　三月郑伯使宛来归祊庚寅我入祊【祊公羊谷梁作邴杜注郑祀泰山之邑今山东费县治故祊城是也】<br />
　　【左传】郑伯请释泰山之祀而祀周公以泰山之祊易许<br />
　　田三月郑伯使宛来归祊不祀泰山也【许田成王赐周公朝宿之邑后世因立周公别庙焉地近郑祊郑助祭泰山汤沐之邑地近鲁郑以天子不能复廵狩故欲以祊易许田各从本国所近恐鲁以周公别庙为疑故云已废泰山之祀欲为鲁祀周公逊辞以求之也公羊传】宛者何郑之微者也邴者何郑汤沐之邑也天子有事于泰山诸侯皆从泰山之下诸侯皆有汤沐之邑焉【有事者廵狩祭天告至之礼也当沐浴洁齐以致其敬故谓之汤沐邑所以尊待诸侯而共其费也】其言入何难也【入非已至之文难词也】其日何难也【言不可即入至此日乃入也】其言我何言我者非独我也【自入邑不得言我有他人在其中乃得言我】齐亦欲之【以齐与鲁郑比聘防知之】<br />
　　【谷梁传】名宛所以贬郑伯恶与地也【去其族恶擅易天子邑】入者内弗受也日入恶入者也邴者郑伯所受命于天子而祭泰山之邑【入之例见前嫌易田与兵入异故重之】<br />
　　六年郑人来输平盖请以祊归也今使宛来归祊盖以易许也许者朝宿之地在王畿之内成王所以特赐周公也祊者汤沐之邑在泰山之旁宣王所以特赐郑伯也祊近于鲁许邻于郑故各以所便相易用此见郑有无君之心而谓天王不复能廵狩矣用此见郑有无亲之心而敢以先祖所受之邑与人矣入者不顺之词非我所有而彊入之也<br />
　　【附录左传】夏虢公忌父始作卿士于周【周人遂畀之政】<br />
　　四月甲辰郑公子忽如陈逆妇妫辛亥以妫氏归甲寅入于郑陈鍼子送女先配而后祖鍼子曰是不为夫妇诬其祖矣非礼也何以能育【鍼子陈大夫礼逆妇必先告祖庙而后行郑忽先逆妇而后告庙故曰先配而后祖】<br />
　　夏六月己亥蔡侯考父卒<br />
　　【谷梁传】诸侯日卒正也<br />
　　辛亥宿男卒<br />
　　【谷梁传】宿微国也未能同盟故男卒也<br />
　　周人以諡易名在礼赴告之词曰寡君不禄则赴不以名明矣而卒以名书以防盟聘问素与鲁通故志其人以别其世次也已通而不名者旧史失之也宿与鲁元年同盟而卒不书名则他可知矣蔡宣公未与鲁通而卒书名盖别有所征凡此类皆旧史之文孔子不得而加损者也<br />
　　秋七月庚午宋公齐侯衞侯盟于瓦屋【此书外参盟之始瓦屋杜注周地今河南洧川县南瓦屋里是也】<br />
　　【左传】齐人卒平宋卫于郑秋会于温盟于瓦屋以释东门之役礼也【防温不书不以告也郑不与盟故不书】<br />
　　【谷梁传】外盟不日此其日何也诸侯之参盟于是始故谨而日之也【三人为盟曰参盟】诰誓不及五帝盟诅不及三王交质子不及二伯<br />
　　瓦屋之盟左氏以为齐平宋衞于郑而程子以为与郑絶者盖宋卫虽屈于齐而终不与郑平也入春秋来书盟者七皆二国相为盟自参盟作而诸侯各树其党邦交离合无常防盟侵伐益多事矣瓦屋周地三国防于此既不入觐于王而刑牲歃血私相要结其蔑视王室之罪可胜诛哉是盟也关于世道升降之机为甚故谨之<br />
　　八月葬蔡宣公<br />
　　【公羊传】卒何以名而葬不名卒从正而葬从主人【卒名谨终辨实之正义葬称公从臣子之辞】卒何以日而葬不日卒赴而葬不告<br />
　　【谷梁传】月葬故也<br />
　　蔡侯考父卒以夏六月而以八月葬盖逾月而葬矣诸侯五月而葬不及期简也葬举諡故不名不日史失之<br />
　　【附録左传】八月丙戌郑伯以齐人朝王礼也【郑伯不以虢公得政而背王故礼之上有七月庚午下有九月辛夘则八月不得有丙戌】<br />
　　九月辛卯公及莒人盟于浮来【浮公羊谷梁作包此书好莒之始亦书鲁君特防外大夫之始浮来杜注纪邑在今山东莒州西】<br />
　　【左传】公及莒人盟于浮来以成纪好也【二年纪莒盟于密为鲁故今公寻之故曰以成纪好】<br />
　　【公羊传】公曷为与微者盟【称人微者】称人则从不疑也【从随也称微者则非公从人盟而人从公盟不疑矣】<br />
　　【谷梁传】可言公及人不可言公及大夫【言大夫则敌公矣】公曷为及莒之微者盟左氏曰成纪好也及者内为志凡公与彊国之大夫盟则不书公及讳彊国之以无道加于公也及齐髙徯晋处父盟是也与小国之大夫盟则不讳公以公自欲与盟非为彼所彊也然以望国之君而降班以盟小国之大夫失礼亦甚矣<br />
　　螟<br />
　　民以食为天有灾必书重民命也<br />
　　【附録左传】冬齐侯使来告成三国公使众仲对曰君释三国之图以鸠其民【鸠集也】君之恵也寡君闻命矣敢不承受君之明徳<br />
　　冬十有二月无骇卒【骇谷梁作侅】<br />
　　【左传】无骇卒羽父请諡与族公问族于众仲众仲对曰天子建徳【立有徳为诸侯】因生以赐姓【若舜由妫汭故陈为妫姓】胙之土而命之氏诸侯以字【诸侯位卑不得赐姓故其臣因氏其王父字】为諡因以为族【或使即先人之諡称以为族】官有世功则有官族邑亦如之【谓取其旧官旧邑之称以为族】公命以字为展氏【诸侯之子称公子公子之子称公孙公孙之子以王父字为氏无骇公子展之孙故为展氏】<br />
　　【公羊传】此展无骇也何以不氏疾始灭也故终其身不氏【入极为始灭故终身贬之】<br />
　　【谷梁传】无侅之名未有闻焉或曰隠不爵大夫也或説曰故贬之也<br />
　　无骇公子展之孙也何以名公孙之子未赐族而为大夫者则书名与异姓之臣等也盖古者置卿惟贤徳是有世禄而无世官春秋之初犹为近古故无骇与挟皆书其名而不氏耳其后大夫世官无不赐之族如鲁三桓郑七穆以字族也宋戴氏卫齐氏以諡族也晋士氏中行氏以官族也韩氏魏氏以邑族也子孙相继亦世其官而不改而先王之礼亡矣故其弊至于三家専鲁华向乱宋六卿分晋诸侯失国而岀奔者相继则惟其不遵先王世禄而不世官之礼是以至此极也观春秋所书而是非之迹治乱之效昭然可覩矣<br />
　　九年春天王使南季来聘<br />
　　【谷梁传】南氏姓也季字也聘问也聘诸侯非正也古者天子于诸侯有时聘闲问之典所以洽恩恵而通情志也载在周礼掌之行人而谷梁氏乃以聘诸侯为非正何也按王制诸侯之于天子比年一小聘三年一大聘五年则躬徃述职而朝焉天子念其勤故有时聘遣问以慰答之今鲁隐嗣世九年史防不书遣使如周亦不书公如京师则是朝聘之典俱缺也以王法论之贬爵削地在所不免而遣使聘焉其斯以为不正乎通经所书公如京师者一朝于王所者二卿大夫如京师者五鲁于王室最亲怠慢不臣如此则他国可知矣天王来聘于鲁者七锡命者三归脤者一赗葬者四恩数稠叠若此则齐晋秦楚诸大国聘问之勤不后于鲁又可知矣夫君臣上下之分恃有纪纲礼法以维之王朝无纪纲而后征伐自诸侯岀诸侯蔑礼法而后政事自大夫岀岂一朝一夕之故乎记曰聘觐之礼废则君臣之位失而倍畔侵陵之败起矣可不戒哉<br />

                    <br>
                        　　三月癸酉大雨震电庚辰大雨雪<br />
　　【左传】九年春王三月癸酉大雨霖以震书始也【书癸酉始雨日】庚辰大雨雪亦如之书时失也凡雨自三日以徃为霖平地尺为大雪【经有电无霖有霖无电不觧经盖所据简防错误公羊传】何以书记异也何异尔不时也　何以书记异也何异尔俶甚也【俶始怒也甚犹大甚也】<br />
　　【谷梁传】震雷也电霆也【电雷之光有霆必有电故曰电霆】　志疏数也八日之间再有大变隂阳错行故谨而日之也雨月志正也【雨得其时则书月】<br />
　　阳精而为雷电隂气凝而为雨雪隂阳运动宜有常而无忒周之三月实夏之正月雷未可以出电未可以见而大震电此阳失其节也雷既岀电既见则雪不当复降而大雨雪则阳不能制隂而隂气纵矣凡变见于天曰异害及于民曰灾春秋遇灾异必书虽不若汉儒五行之説毎事彊为徴应而天人相感之际实未可忽也<br />
　　挟卒【挟公羊谷梁俱作侠】<br />
　　【公羊传】侠者何吾大夫之未命者也<br />
　　【谷梁传】侠者所侠也【侠名也所其氏或云所斥也未详孰是】弗大夫者隐不爵大夫也隐之不爵大夫何也曰不成为君也<br />
　　夏城郎<br />
　　【左传】夏城郎书不时也<br />
　　隐公元年费伯已帅师城郎至此年复城之盖因其旧而加修筑也案桓十年三国来战于此荘八年俟陈蔡师次于此十年齐宋之师又次于此是郎为鲁之要地非不宜城而城以夏则非其时也城以卫民而因此以夺农时则昧于为政之本矣<br />
　　秋七月<br />
　　【谷梁传】无事焉何以书不遗时也<br />
　　冬公防齐侯于防【防公羊作邴杜注鲁地在琅琊华县东南今山东费县东北有华城即华县】<br />
　　【左传】宋公不王郑伯为王左卿士以王命讨之伐宋宋以入郛之役怨公不告命【入郛在五年】公怒絶宋使　秋郑人以王命来告伐宋【伐宋未得志故欲再伐之】　冬公防齐侯于防谋伐宋也<br />
　　【谷梁传】防者外为主焉尔<br />
　　周礼大行人职时防以四方之禁王事也至春秋诸侯或讲好或谋事自相见于隙地或诸侯与邻国之大夫相见或列国之大夫自相见竝以防名故凡书防皆讥也据左氏宋公不王郑伯以王命讨之使来告命防于防谋伐宋也于中丘为师期也果尔则奉王命讨不庭经于防防及后伐宋宜有异文以明其善而与私防私伐者同辞以是知其非王事也盖矫假以逞私忿耳<br />
　　【附録左传】北戎侵郑郑伯御之患戎师曰彼徒我车惧其侵轶我也【轶突也】公子突曰【突郑厉公也】使男而无刚者尝防而速去之【尝试也勇则能徃无刚不耻退】君为三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣乃可以逞从之戎人之前遇覆者奔祝耼逐之【祝郑大夫】衷戎师【谓戎师在三伏之中】前后击之尽殪【殪死也】戎师大奔十一月甲寅郑人大败戎师<br />
　　十年春王二月公防齐侯郑伯于中丘<br />
　　【左传】十年春王正月公防齐侯郑伯于中丘癸丑盟于邓为师期【言正月防癸丑盟推经日月癸丑是正月二十六日经二月误盟不书盖公还告防而不告盟邓杜注鲁地当在今山东兖州府境】<br />
　　春秋之初诸侯擅兴不过彼此修怨耳郑伯为王卿士无王命而防齐鲁齐鲁亦无王命而私与郑连兵自是诸侯始横行而无所忌此礼乐征伐自诸侯岀之始事也<br />
　　夏翚帅师防齐人郑人伐宋<br />
　　【左传】夏五月羽父先防齐侯郑伯伐宋【言先防明非公本期公羊传】此公子翚也何以不称公子贬曷为贬隐之罪人也故终隐之篇贬也【终隐之世皆去其族至桓而复书族明与桓同恶也】翚之悖逆其来有渐隐公不能辨之于早始焉伐郑固请而行今兹伐宋先期而徃肆行无忌不待钟巫之变而已知其有无君之心矣故兵柄下移春秋屡致意焉以示当制之于未乱也若夫伐宋之是非则直书其事而自见矣<br />
　　六月壬戌公败宋师于菅【菅杜注宋地】<br />
　　【左传】六月戊申公防齐侯郑伯于老桃【经不书防不告于庙也老桃杜注宋地今山东济寕州北有桃郷城六月无戊申戊申五月二十三日日误】<br />
　　壬戌公败宋师于菅<br />
　　【谷梁传】内不言战举其大者也【战然后败故败大于战】<br />
　　两军皆陈曰战今不言战而言败盖不待陈而薄人于险以诈谋取胜也故以败之者为主矫假王命弃好怒邻而遂郑报怨之私虽以正用兵犹贬况以诈谖取胜乎<br />
　　辛未取郜辛巳取防【郜在今山东城武县东南防在今山东金乡县西】<br />
　　【左传】庚午郑师入郜辛未归于我庚辰郑师入防辛巳归于我君子谓郑荘公于是乎可谓正矣以王命讨不庭【下之事上皆成礼于庭中】不贪其土以劳王爵正之体也【劳者叙其勤以答之鲁爵尊郑爵卑故言以劳王爵】<br />
　　【公羊传】取邑不日此何以日一月而再取也何言乎一月而再取甚之也内大恶讳此其言甚之何春秋録内而畧外于外大恶书小恶不书于内大恶讳小恶书【明取邑为小恶一月再取小恶中甚者耳故书而不讳】<br />
　　【谷梁传】取邑不日此其日何也不正其乘败人而深为利取二邑故谨而日之也<br />
　　经于二邑书鲁取地归于鲁也书郑入而归于鲁盖郑实主兵故让鲁取之也鲁宋同盟未尝有怨入郛不救其曲在鲁乃中变而合郑以雠宋实由输平归祊以利相结故既胜之后复以二邑让鲁直书其事而背义尚诈结党肆暴之恶具见矣<br />
　　【附録左传】蔡人卫人郕人不防王命【不伐宋也】<br />
　　秋宋人卫人入郑<br />
　　齐鲁地逺宋量力不能报故先结卫以报郑郑方息师于郊不暇守御故入之易诸侯不务讲信修睦而结党报复反覆相攻皆由王政不纲是以肆行而无所忌也<br />
　　宋人蔡人卫人伐戴郑伯伐取之【戴公羊谷梁作载戴国子姓杜注陈留外黄县东南有戴城今河南考城县东南考城故城是也】<br />
　　【左传】秋七月庚寅郑师入郊犹在郊【驻兵逺郊诱三国敝其师因而取之】宋人卫人入郑蔡人从之伐戴八月壬戌郑伯围戴癸亥克之取三师焉宋卫既入郑而以伐戴召蔡人蔡人怒故不和而败<br />
　　【公羊传】其言伐取之何易也其易奈何因其力也因谁之力因宋人蔡人衞人之力也<br />
　　【谷梁传】不正其因人之力而易取之故主其事也戴居郑之北鄙三国入郑而不能克故移兵以伐其附庸郑伯乘其敝与戴合攻而取三师其残民甚矣<br />
　　【附録左传】九月戊寅郑伯入宋【报入郑也九月无戊寅戊寅八月二十四日】<br />
　　冬十月壬午齐人郑人入郕【郕公羊作盛】<br />
　　【左传】冬齐人郑人入郕讨违王命也<br />
　　【谷梁传】入者内弗受也日入恶入者也郕国也<br />
　　二国入郕以郕不防伐宋也宋以公子冯在郑故二国交恶左氏云宋公不王郑伯以王命讨之据经所书不见其为王讨也王臣不行王师不岀矫假以逞私忿耳盖齐所欲者郕也郑所欲者许也郑助齐以入郕故明年秋齐复助郑以入许徇私结党冯弱暴寡其恶极矣按隐三年周人将畀虢公政与郑交恶六年郑伯朝周王不礼焉八年虢公作卿士于周是年郑伯以齐朝王九年以王命讨宋于时郑伯为王左卿士疑因再朝王复任之而郑之朝王隂欲假王命以搂诸侯而报私怨也观其前则有取麦取禾之悖观其后且为繻葛之战矣春秋之不王孰有过于郑荘者左氏蔽于其迹而不究其情当以程子之説正之<br />
　　十有一年春滕侯薛侯来朝【此书诸侯朝鲁之始薛任姓杜注鲁国薛县今薛城在山东滕县南】<br />
　　【左传】十一年春滕侯薛侯来朝争长薛侯曰我先封【薛祖奚仲夏所封在周之前】滕侯曰我周之卜正也【卜正卜官之长周礼有春官大卜】薛庶姓也【非周同姓】我不可以后之公使羽父请于薛侯曰君与滕君辱在寡人周谚有之曰山有木工则度之宾有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯<br />
　　【公羊传】其言朝何诸侯来曰朝大夫来曰聘其兼言之何防国也<br />
　　【谷梁传】天子无事诸侯相朝正也【事谓廵狩崩葬兵革之事】考礼修徳所以尊天子也诸侯来朝时正也【朝宜以时故书时则正也】犆言同时也【犆言谓别言也如谷伯邓侯来朝同时来不俱至】累数皆至也【累数总言之也如滕薛来朝同时俱至】<br />
　　周礼行人职凡诸侯之邦交殷相聘世相朝也其为礼亦节矣周衰典礼大壊邦交惟视势之彊弱以鲁事考之或来朝而不报其礼或屡徃而至于不纳无复有以礼义相接者矣况于天子述所职者盖阙如也而自相朝聘可乎故经于大国来聘小国来朝一切书而不削恶其慢于王事也且非天子不旅见诸侯滕薛二君不各书来朝而累数之与谷伯邓侯之来朝异文是同日而旅见矣隐公偃然而受之罪可胜诛乎<br />
　　夏公防郑伯于时来【公羊谷梁夏字下有五月时来公羊作祁黎杜注时来郲也荥阳县东有厘城郑地在今河南开封府东】<br />
　　【左传】夏公防郑伯于郲谋伐许也郑伯伐许五月甲辰授兵于大宫【郑祖庙】公孙阏与颍考叔争车【公孙阏郑大夫】颍考叔挟辀以走【辀车辕】子都防棘以逐之【子都即公孙阏棘防也】及大逵【逵道方九轨】弗及子都怒<br />
　　防者外为主此防郑志也许逺于齐鲁而邻于郑郑荘日思兼并然不借邻国之势则动非万全故前年伐宋克其二邑郑不取而让于鲁又助齐入郕齐鲁之交益固然后连兵以压许盖郑计入许之后齐鲁不能越国以鄙逺则己安坐而得之矣齐鲁特为其所愚而不觉耳故时来之防以郑主之也<br />
　　秋七月壬午公及齐侯郑伯入许【许今河南许州故城在州东北左传】秋七月公防齐侯郑伯伐许庚辰傅于许【附于城下】颍考叔取郑伯之旗蝥弧以先登【蝥弧旗名】子都自下射之顚【顚坠而死】瑕叔盈又以蝥弧登【瑕叔盈郑大夫】周麾而呼曰君登矣郑师毕登壬午遂入许许荘公奔衞齐侯以许让公公曰君谓许不共故从君讨之许既伏其罪矣虽君有命寡人弗敢与闻乃与郑人郑伯使许大夫百里奉许叔以居许东偏【许叔许君弟东偏东鄙也】曰天祸许国鬼神实不逞于许君而假手于我寡人寡人唯是一二父凡不能共亿【共给亿安也】其敢以许自为功乎寡人有弟不能和协而使糊其口于四方【弟谓共叔叚糊鬻也説文云寄食】其况能乆有许乎吾子其奉许叔以抚柔此民也吾使获也佐吾子【获郑大夫】若寡人得没于地天其以礼悔祸于许无寕兹许公复奉其社稷【无寕寕也】唯我郑国之有请谒焉如旧昏媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之为亦聊以固吾圉也【圉边垂也】乃使公孙获处许西偏曰凡而器用财贿无寘于许我死乃亟去之吾先君新邑于此【先君谓武公周宣王封弟友为郑伯食米于畿内友之子武公从平王东迁取虢郐二国之地居之乃为新郑】王室而既卑矣周之子孙日失其序夫许大岳之也【大岳神农之后尧四岳也】天而既厌周徳矣吾其能与许争乎君子谓郑荘公于是乎有礼礼经国家定社稷序民人利后嗣者也许无刑而伐之【刑法也】服而舍之度徳而处之量力而行之相时而动无累后人【死乃亟去之言欲不累后人也】可谓知礼矣　郑伯使卒出豭行出犬鸡以诅射颍考叔者【豭猪别名百人为卒二十五人为行】君子谓郑荘公失政刑矣政以治民刑以正邪既无徳政又无威刑是以及邪邪而诅之何益矣<br />
　　及者内为主时来书公防郑伯明伐许本郑志也此书公及齐侯郑伯则入许者公所欲也盖自输平而后宛来归祊又助鲁取二邑于宋故公欲助郑并许以为报也隐公即位十有一年受天王之使而未尝朝聘王室告防既不奔赴且无赗赙擅兴甲兵植党肆暴夺人城邑今又助郑为虐入人之国而逐其君其不善之积盖有不可逭者矣<br />
　　【附録左传】王取邬刘蒍邘之田于郑【邬杜注缑氏县西南有邬聚在今河南偃师县西南刘杜注缑氏县西北有刘亭今亦属偃师县蒍在今河南懐庆偃师孟县之间邘今河南河内县西北邘台镇是也】而与郑人蘓忿生之田【蘓忿生周武王司冦蘓公也】温【注见前】原【杜注在沁水县西今河南济源县西北有原郷】絺【杜注在野王今河内县西南有絺城】樊【杜注一名阳樊野王县西南有阳城在今济源县东南】隰郕【杜注在懐县西南今河南武陟县西南隰城是也】欑茅【杜注在修武县北今河南修武县北大陆村即其地】向【杜注轵县西有地名向上今济源县西南有向城】盟【杜注盟津在今孟县南】州【杜注州县今故城在河内县治东】陉【杜注阙元和志太行陉在河内县西北三十里在今懐庆府西北一名丹陉】隤【杜注在修武县北京相璠曰河内修武县北有故隤城】懐【杜注懐县今武陟县西有懐县故城十二邑皆蘓忿生之田】君子是以知桓王之失郑也恕而行之徳之则也礼之经也已弗能有而以与人人之不至不亦宜乎【蘓氏叛王十二邑王所不能有为桓五年从王伐郑张本】　郑息有违言【息国名姬姓侯爵今河南息县违言以言语相违恨】息侯伐郑郑伯与战于竟息师大败而还君子是以知息之亡也不度徳不量力不亲亲【郑息同姓之国】不征辞不察有罪犯五不韪而以伐人【韪是也】其防师也不亦宜乎　冬十月郑伯以虢师伐宋壬戌大败宋师以报其入郑也【入郑在十年】宋不告命故不书凡诸侯有命告则书不然则否【因宋不告败而此例】师岀臧否亦如之虽及灭国灭不告败胜不告克不书于防<br />
　　冬十有一月壬辰公薨<br />
　　【左传】羽父请杀桓公以求大宰【大宰官名】公曰为其少故也吾授之矣使营菟裘吾将老焉【菟裘杜注鲁邑在泰山梁父县南今山东泰安州南泗水县北有梁父城菟裘聚】羽父惧反谮公于桓公而请弑之公之为公子也与郑人战于狐壤止焉【内讳获故言止狐壤郑地后汉志颍川郡颍隂县有狐宗乡疑即此在今河南许州西】郑人囚诸尹氏【尹氏郑大夫】赂尹氏而祷于其主钟巫【主尹氏所主祭】遂与尹氏归而立其主【立钟巫于鲁】十一月公祭钟巫齐于社圃【园名】馆于寪氏【寪氏鲁大夫】壬辰羽父使贼弑公于寪氏立桓公而讨寪氏有死者【欲以弑公之罪加寪氏而不能正法仅有死者而已】不书葬不成防也<br />

                    <br>
                        　　【公羊传】何以不书葬隐之也何隐尔弑也弑则何以不书葬春秋君弑贼不讨不书葬以为无臣子也子沈子曰【称子冠氏上者着其为师也】君弑臣不讨贼非臣也不复雠非子也葬生者之事也春秋君弑贼不讨不书葬以为不系乎臣子也公薨何以不地不忍言也隐何以无正月隐让乎桓故不有其正月也<br />
　　【谷梁传】公薨不地故也隐之【隐犹痛也】不忍地也其不言葬何也君弑贼不讨不书葬以罪下也隐十年无正隐不自正也元年有正所以正隐也【明隐宜立】<br />
　　死者人道之终也故春秋于鲁君之薨路寝而外于小寝于别宫台下皆明着其地至薨而不地则有不忍言者矣不书葬贼不讨也使书公薨于寪氏桓翚之罪非徒不讨后世且无由而识之矣不书地以着君父不得其死之实不书葬以警臣子复雠讨贼之心非圣人莫能修此类是也<br />
<br />
　　日讲春秋觧义卷四<br />
　　钦定四库全书<br />
　　日讲春秋觧义卷五<br />
　　桓公【公名轨惠公之子隐公之弟弑兄自立史记一名允諡法辟土服逺曰桓】<br />
　　周【桓王九年鲁桓公十五年桓王崩子荘王立】<br />
　　郑【荘公三十三年鲁桓公十一年荘公卒子昭公忽立是年忽奔衞厉公突立桓十五年厉公奔蔡昭公归秋突入于栎桓十七年昭公弑立子亹桓十八年齐杀亹祭仲立子仪】<br />
　　齐【僖公二十年鲁桓公十四年僖公卒子襄公诸儿立】<br />
　　宋【殇公九年鲁桓公二年殇公弑荘公冯立】<br />
　　晋【翼哀侯七年鲁桓公二年哀侯侵陉庭陉庭与曲沃武公谋桓三年曲沃伐翼获哀侯晋人立其子小子侯桓七年曲沃武公杀小子侯桓八年曲沃灭翼冬王命虢仲立晋哀侯之弟缗于晋○曲沃武公六年】<br />
　　衞【宣公八年鲁桓公十二年宣公卒恵公朔立桓十六年恵公奔齐公子黔牟立】<br />
　　蔡【桓侯四年鲁桓公十七年桓侯卒子哀侯献舞立】<br />
　　曹【桓公四十六年鲁桓公十年曺桓公卒荘公射姑立】<br />
　　滕【详见隐公元年】<br />
　　陈【桓公三十四年鲁桓公五年陈桓公卒陈佗杀太子免而自立桓六年蔡人杀陈佗厉公跃立桓十二年厉公卒荘公林立】<br />
　　杞【武公详见隐公元年】<br />
　　薛【详见隐公元年】<br />
　　莒【详见隐公元年】<br />
　　邾【仪父详见隐公元年】<br />
　　许【许叔详见隐公元年鲁桓公十五年许叔入于许】<br />
　　小邾【详见隐公元年】<br />
　　楚【武王三十年鲁桓公六年伐随使随请周尊楚号周室不听还报楚桓公八年熊通怒自立为楚武王与随人盟而去详见荘公四年注】<br />
　　秦【详见隐公元年】<br />
　　吴【详见隐公元年】<br />
　　越【详见隐公元年】<br />
<br />
<br />
<br />
<br />
　　钦定四库全书<br />
　　日讲春秋觧义卷五<br />
　　桓公【名轨史记名允惠公之子隐公之弟以桓王九年即位諡法辟土服逺曰桓】<br />
　　元年<br />
　　人君继世逾年改元自是循数以编年虽乆而不易至汉孝文改后元年孝武又因事别建年号歴代因之或一世而屡易或一而再更记注繁芜莫可胜纪乃知春秋编年为万世不易之法也<br />
　　春王正月公即位<br />
　　【公羊传】继弑君不言即位此其言即位何如其意也【弑君欲即位故如其意以着其恶】<br />
　　【谷梁传】桓无王其曰王何也【桓公十八年唯元年二年十年十八年有王自外皆无王故据以问】谨始也其曰无王何也桓弟弑兄臣弑君天子不能定诸侯不能救百姓不能去以为无王之道遂可以至焉尔元年有王所以治桓也　继故不言即位正也【故谓弑也】继故不言即位之为正何也曰先<br />
　　君不以其道终则子弟不忍即位也继故而言即位则是与闻乎弑也继故而言即位是为与闻乎弑何也曰先君不以其道终已正即位之道而即位是无恩于先君也【推其无恩则知与弑也】<br />
　　继故而书即位则为与闻乎弑何也以无哀先君之心故泰然而行即位之礼也桓公之书即位与文成襄昭同何以知其与闻乎弑也隐公之薨不地不葬则不以道终显然矣桓之篇十四年春不书王以王纲不振故簒弑之贼得泰然而安于其位也元年书王以逾年即位正王法当行之日也然则公羊氏所称桓幼而贵隐长而卑者非乎非也诸侯不再娶恵公元妃既卒继室以声子则是摄行内主之事矣隐之立正也其欲授桓实让而非摄也隐让而桓弑罪不容于诛矣<br />
　　三月公防郑伯于垂<br />
　　【谷梁传】防者外为主焉尔【郑伯所以欲为此防者为易田故】<br />
　　郑伯欲得许田以自广是以为垂之防盖知桓之簒逆意不自安特假以求赂焉度鲁急于防诸侯必从所欲故也夫郑荘与隐公同盟缔好今见其贼不能讨反有所要求欲以定其位故书公防郑伯防者外为主言郑志也<br />
　　郑伯以璧假许田<br />
　　【左传】元年春公即位修好于郑郑人请复祀周公卒易祊田【事在隐八年】公许之三月郑伯以璧假许田为周公祊故也【鲁不宜听郑祀周公又不宜易取祊田犯二不宜以动故隐其实不言祊称璧假言若进璧以假田非久易也】<br />
　　【公羊传】其言以璧假之何易之也易之则其言假之何为恭也【使若暂假借之辞】曷为为恭有天子存则诸侯不得専地也许田者何鲁朝宿之邑也诸侯时朝乎天子天子之郊诸侯皆有朝宿之邑焉【古者诸侯朝于天子至逺郊不敢便入必先告至天子以诸侯逺来朝为告至之须当有所止宿故赐邑于逺郊其实天子地诸侯不得専也】此鲁朝宿之邑也则曷为谓之许田讳取周田也讳取周田则曷为谓之许田系之许也曷为系之许近许也此邑也其称田何田多邑少称田【邑外之田畆多邑内之家数少则称田】邑多田少称邑【邑内之家数多邑外之田畆少则称邑】<br />
　　【谷梁传】假不言以言以非假也非假而曰假讳易地也礼天子在上诸侯不得以地相与也无田则无许可知矣不言许不与许也【但言以璧假许而不继田则许属郑也今言许田明以许之田与郑不与许邑】许田者鲁朝宿之邑也邴者郑伯之所受命而祭泰山之邑也【泰山非郑竟从天王廵狩受命而祭也】用见鲁之不朝于周而郑之不祭泰山也【擅相易则知朝祭并废】<br />
　　隠公八年郑来归祊本欲易许田也鲁受祊而未与许田以祊薄于许也及桓公弑立郑伯乘其位之未定复要许田而加璧以请焉知桓方自危不敢不从也其不曰以璧易而谓之假者为国讳恶且示有归道也桓乃无父无君之人则弃先祖之地废朝觐之礼曾不以动其心宜矣<br />
　　夏四月丁未公及郑伯盟于越【越杜注近垂地名当在今山东曺州附近左传】夏四月丁未公及郑伯盟于越结祊成也盟曰渝盟无享国<br />
　　【谷梁传】及者内为志焉尔越盟地之名也<br />
　　郑伯先为垂之防以求许田公既以许田委郑而因欲固郑好以自安故复为此盟书公及鲁志也衞州吁弑桓公而自立则朝陈而请觐于王曺负刍弑宣公之子而自立诸侯与防于戚而执之曺人请于晋曰若有罪则君列诸防矣乱臣贼子所惧者天子之征邻封之讨耳天子而许之觐邻国而与之防则可安于其位矣此衰周之乱政也鲁自隐公以来与齐郑亲郑伯数假王命以兴师战克攻取诸侯畏之故桓公不惜弃先祖之地以求为此盟而又求昏于齐以自固也至郑伯之恶则不待贬絶而自见矣<br />
　　秋大水【此书水灾之始】<br />
　　【左传】秋大水凡平原出水为大水【广平曰原雨自上而下浸润于土陂障下地可使水潦停焉平原髙地不应有水而云出水者水不入于土而出于地上也】<br />
　　【公羊传】何以书记灾也<br />
　　【谷梁传】髙下有水灾曰大水<br />
　　水灾隂沴之也大者非常之词书大水则害禾稼毁庐舍不待言矣书时不书月以见泛滥为害歴时未平也变不虚生盖可忽乎哉<br />
　　冬十月<br />
　　【谷梁传】无事焉何以书不遗时也春秋编年四时具而后为年<br />
　　【附録左传】冬郑伯拜盟【郑伯若自来则经不书若遣使则当言郑人不得称郑伯疑谬误】宋华父督见孔父之妻于路【华父大夫氏督名宋戴公孙孔父宋大司】<br />
　　【马父其名谷梁以父为字諡非也】目逆而送之曰美而艶<br />
　　二年春王正月<br />
　　【谷梁传】桓无王其曰王何也正与夷之卒也<br />
　　元年书王簒弑之贼逾年即位而临臣民王法宜急施也二年复书王防期未毕犹冀王之能讨也过此而不讨则终无望矣故三年以后不复书王也先儒以为正宋督之弑义亦可通但二百四十年他国有簒弑之变未尝不书王则非春秋之本指也<br />
　　戊申宋督弑其君与夷及其大夫孔父<br />
　　【左传】二年春宋督攻孔氏杀孔父而取其妻公怒督惧遂弑殇公君子以督为有无君之心而后动于恶故先书弑其君<br />
　　【公羊传】及者何累也【从君而死曰累】弑君多矣舍此无累者乎曰有仇牧荀息皆累也【仇牧事在荘十二年荀息事在僖十年】舍仇牧荀息无累者乎曰有有则此何以书贤也何贤乎孔父孔父可谓义形于色矣其义形于色奈何督弑殇公孔父生而存则殇公不可得而弑也故于是先攻孔父之家殇公知孔父死己必死趋而救之皆死焉孔父正色而立于朝则人莫敢过而致难于其君者孔父可谓义形于色矣<br />
　　【谷梁传】孔父先死其曰及何也书尊及卑春秋之义也孔父之先死何也督欲弑君而恐不立于是乎先杀孔父孔父闲也【闲捍御也】何以知其先杀孔父也曰子既死父不忍称其名臣既死君不忍称其名以是知君之累之也孔氏父字諡也或曰其不称名盖为祖讳也孔子故宋也<br />
　　孔父既死而后殇公弑先书弑君者督有无君之心而后敢加刃于孔父也书及其大夫襃死节也孔父不能早正殇公之徳预遏华督之奸而春秋褒其节何也孔父生而存则殇公不可得而弑其正色立朝实足以卫宗社而怵奸邪不可以变岀意外而遂没其节也观华督及徒人费石之纷如贾举州绰之类皆与君偕死而不书则知书者皆春秋之所予矣<br />
　　滕子来朝<br />
　　滕侯国何以称子时王所贬也王政之不行于诸侯乆矣何以能加于滕小国犹有听命者也故杞于桓以侯见至僖而书子薛于隐以侯见至荘而书伯与滕子为三皆微国也大国莫见焉杞于僖以子见至文复书伯亦时王进之也或以为孔子之褒贬非也诸侯之恶有大于三国者矣何以不贬以是知其不可通也按卓氏尔康曰灌甫曰乐正子记滕薛旅朝隐公桓王闻之徴朝皆黜焉则信而有征矣<br />
　　三月公防齐侯陈侯郑伯于稷以成宋乱【稷杜注宋地当在今河南归徳府境】<br />
　　【左传】防于稷以成宋乱为赂故立华氏也【言立以为卿】宋殇公立十年十一战民不堪命孔父嘉为司马【嘉孔父字】督为大宰故因民之不堪命先宣言曰司马则然己杀孔父而弑殇公召荘公于郑而立之以亲郑【荘公公子冯也隐三年出居于郑】以郜大鼎赂公【郜国所造之鼎故名郜大鼎郜杜注国名济隂城武县东南有郜城盖郜有二城南郜城则为宋邑隐十年取郜是也北郜城则为郜国俱在山东城武县】齐陈郑皆有赂故遂相宋公<br />
　　【公羊传】内大恶讳此其目言之何【目指斥也】逺也所见异辞所闻异辞所闻异辞隐亦逺矣曷为为隐讳【谓观鱼之事】隐贤而桓贼也【桓簒弑与宋督同恶相济故贱不为讳也】<br />
　　【谷梁传】以者内为志焉尔公为志乎成是乱也此成矣取不成事之辞而加之焉【取不成事之辞若云宋乱本不可成桓实强成之】于内之恶而君子无遗焉尔【桓弑逆之人故极言其恶无所遗漏】防未有言其所为此特言所为者盖事闗世变簒弑之祸接迹天下自此防始也向也合五国之君大夫以定州吁而州吁卒讨今也合四国之君以立华督而督遂世为国卿乱臣贼子自是泰然无所忌惮矣春秋讳国恶独此直书公防以桓公身为大恶诸侯不能讨其乱而反与共防成宋乱乃人道之极变也春秋特书所为者二此防与澶渊之防是也盖不书以成宋乱则此防疑谋讨华督不书宋灾故则澶渊之防疑谋讨蔡般此所谓大义数十炳如日星圣人直书以着褒贬者也<br />
　　夏四月取郜大鼎于宋戊申纳于大庙<br />
　　【左传】夏四月取郜大鼎于宋戊申纳于大庙非礼也臧哀伯諌曰【哀伯鲁大夫僖伯之子】君人者昭徳塞违以临照百官犹惧或失之故昭令徳以示子孙是以清庙茅屋【清庙肃然清静之称茅屋以茅饰屋】大路越席【大路玉路祀天车也越席结草为席】大羹不致【大羹肉汁不致五味】粢食不凿【黍稷曰粢不精凿】昭其俭也衮冕黻珽【衮画衣冕冠也黻韦韠以蔽珽玉笏也】裳幅舄【革裳下衣愊今之行縢偪束其胫自足至舄履】衡紞纮綖【衡维持冠者紞冠之垂者纮缨从下而上者綖冠上覆】昭其度也藻率鞞鞛【藻率以韦为之所以借玉鞞佩刀削上饰鞛下饰】鞶厉游缨【鞶大厉大之垂者游旌旗之游缨在马膺前】昭其数也火龙黼黻【火画火也龙画龙也白与黑谓之黼文如斧黑与青谓之黻文如两已相背】昭其文也五色比象【车服器械之有五色皆以比象天地四方】昭其物也【示器物不虗设】钖鸾和铃【钖在马额鸾在镳和在衡铃在旂】昭其声也三辰旂旗【日月星为三辰画于旂旗】昭其明也夫徳俭而有度登降有数【登降谓上下尊卑】文物以纪之声明以之以临照百官百官于是乎戒惧而不敢易纪律今灭徳立违【谓立华督违命之臣】而寘其赂器于大庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉武王克商迁九鼎于洛邑【九鼎殷所受夏九鼎也武王克商乃营洛邑而迁九鼎焉洛邑杜注武王但营洛邑未有都城周公乃卒营洛邑谓之王城即河南城也今河南洛阳县城内西偏即王城故址】义士犹或非之【夷齐之属】而况昭违乱之赂器于大庙其若之何公不听周内史闻之曰【内史周大夫官】臧孙达其有后于鲁乎君违不忘諌之以徳<br />
　　【公羊传】此取之宋其谓之郜鼎何器从名【从旧主之名】地从主人【从见在得地之主人】器何以从名地何以从主人器之与人非有即尔【器之始造各有主非今有之而即可为是人之器也故其名必从本主】宋始以不义取之故谓之郜鼎至乎地之与人则不然俄而可以为其有矣【土地无常主故俄而可以为其有矣】然则为取可以为其有乎【承上文言地既可以俄而为所有则既为所取遂可以为所有而于义无伤乎】曰否何者若楚王之妻媦无时焉可也【媦妹也引此为喻明其终不可为有也】　何以书讥何讥尔遂乱受赂【遂成也】纳于大庙非礼也<br />

                    <br>
                        　　【谷梁传】桓内弑其君外成人之乱受赂而退以事其祖非礼也其道以周公为弗受也郜鼎者郜之所为也曰宋取之宋也【鼎本郜国所作宋后得之】以是为讨之鼎也【讨宋乱而更受其赂鼎】孔子曰名从主人【谓作鼎之主人】物从中国【谓鼎在宋】故曰郜大鼎也<br />
　　宋以郜鼎赂公不曰宋人来归而曰取于宋蔽罪于鲁也曰郜大鼎宋本以不义取鼎于郜而鲁又取之于宋也定弑逆之贼取其赂器寘于大庙以明示百官其后公子牙庆父仲遂意如之恶岂非则而象之者与取者得非其有之称纳者内不受之辞不曰献而曰纳其义以先祖为不受也春秋书致赂者三宋以郜鼎赂而书鲁取蔽罪于鲁也鲁以济西赂而书齐取蔽罪于齐也齐致衞寳而书齐人来归明齐首恶且结正诸侯之罪不独在鲁也<br />
　　秋七月杞侯来朝【公羊谷梁皆作纪侯】<br />
　　【左传】秋七月侯来朝不敬杞侯归乃谋伐之<br />
　　【谷梁传】朝时此其月何也【前滕侯薛侯来朝止称时】桓内弑其君外成人之乱于是为齐侯陈侯郑伯讨数日以赂【讨计也为三国计功劳数日月多寡以责宋赂】已即是事而朝之【已纪也】恶之故谨而月之也<br />
　　左氏误以纪为杞见下有入事遂为不敬之説杞爵非侯文误也及纪侯大去之后杞无以侯见者矣故知凡杞称侯者皆当为纪<br />
　　蔡侯郑伯防于邓【邓按公羊盖邓国今湖广襄阳府东北邓城是与杜注异】<br />
　　【左传】蔡侯郑伯防于邓【邓杜注颍川召陵县西南有邓城盖蔡地也】始惧楚也【楚杜注楚国南郡江陵县北纪南城也今江陵县属湖广荆州府纪南城在府北】<br />
　　【公羊传】离不言防【二国防曰离】此其言防何盖邓与防尔此外诸侯相防之始而楚为中国患已兆其端关于天下之故非小故春秋特书之荆楚负险恃彊有道后服见于商颂周雅及周之衰僭号称王威行江汉至是遂有凭陵上国之心三国地与之近是以惧而为防其后邓首见灭蔡侯为俘终春秋之世郑被蹂轥不能自彊于政冶而欲恃外交以抗彊大果何益乎此孟子所以言以小事大惟在于彊为善也<br />
　　九月入杞<br />
　　【左传】九月入讨不敬也<br />
　　【谷梁传】我入之也<br />
　　卑师少外则称人内则但云入某伐某故知入者鲁也或疑蔡邓入然考之于经如灭偪阳灭頼防前事而书者皆称遂此不称遂则为鲁入无疑矣<br />
　　公及戎盟于唐<br />
　　【左传】公及戎盟于唐修旧好也【恵隐之好】<br />
　　隐公因戎请至再而后与之盟今戎未尝请而桓及之盟盖身负大恶欲结好以自固与及郑盟越之意同也<br />
　　冬公至自唐【此书至之始】<br />
　　【左传】冬公至自唐告于庙也凡公行告于宗庙反行饮至舍爵防勲焉礼也【爵饮酒器既饮置爵则书勲劳于防速纪有功也】特相防徃来称地让事也【特相防公与一国防也防必有主二人独防则莫肯为主彼此相让防事不成故但书地】自参以上则徃称地来称防成事也【成防事】<br />
　　【谷梁传】桓无防而其致何也逺之也【桓防甚众而曰无防者无致防也此以逺故危而致之】<br />
　　凡君行告于宗庙反必告至礼之常也其不书至者未行饮至之礼也凡书至皆称自防以盟皆因防而为之还时虽并以盟告而岀则未有以盟告者故不云至自盟也其或防盟之后复有侵伐之事如僖二十八年防于温遂围许而书公至自围许襄十年防于柤遂防偪阳而书公至自防则时史之异亦因其告庙之文夲异而书于册耳<br />
　　【附录左传】初晋穆侯之夫人姜氏以条之役生太子【条杜注晋地今山西安邑县有中条山县北有鸣条冈穆侯七年战条太子文侯也】命之曰仇【意取战相仇怨】其弟以千畆之战生【弟桓叔也千畆杜注西河界休县南有地名千畆今山西介休县有千畆原穆侯十年战千畆】命之曰成师【意取防成其众】师服曰【晋大夫】异哉君之名子也夫名以制义【名之必可言也】义以出礼【礼从义出】礼以体政【政以礼成】政以正民是以政成而民听易则生乱嘉耦曰妃怨耦曰仇古之命也【自古有此言】今君命太子曰仇弟曰成师始兆乱矣兄其替乎【太子桓叔竝因战为名而所附意异故师服知桓叔之党必盛于晋以倾宗国】恵之二十四年【鲁恵公也】晋始乱故封桓叔于曲沃【文侯卒子昭侯立危不自安故封桓叔为曲沃伯】靖侯之孙栾宾傅之【靖侯桓叔之髙祖以贵宠公孙为傅相后遂为栾氏盖其父字栾】师服曰吾闻国家之立也本大而末小是以能固故天子建国【立诸侯也】诸侯立家【主卿大夫之家】卿置侧室【侧室众子也得立此一官】大夫有宗【大夫身是适子为小宗亦立次者为宗以相辅贰】士有子弟【士卑自以子弟为仆】庶人工商各有分亲【庶人无尊卑但以亲疎为分别】皆有等衰【衰杀也自天子至于庶人各有等第降杀】是以民服事其上而下无觊觎【下不冀望上位】今晋甸侯也而建国本既弱矣其能乆乎恵之三十年晋潘父弑昭侯而纳桓叔不克【潘父晋大夫时桓叔入晋败归】晋人立孝侯【昭侯子】恵之四十五年曲沃荘伯伐翼弑孝侯【荘伯桓叔子】翼人立其弟鄂侯鄂侯生哀侯【鄂侯以隐五年奔随其年王立哀侯于翼】哀侯侵陉庭之田【陉庭杜注翼南鄙邑今山西翼城县东南有荧庭城志云即陉庭也】陉庭南鄙启曲沃伐翼<br />
　　三年春正月<br />
　　自三年以后月不系王以着桓之无王与天王之失政也诸侯防毕以士服见天子天子锡之爵命然后归治其国桓弑其君又成人之乱当类见之期又不入见而请命焉是无王也桓王不防施九伐之法又明年而宰纠且下聘焉王纲尽坠天下自是不复知有王矣或以为周不颁厯昭公末年王室有子朝之乱岂暇颁厯而经皆书王非不颁厯明矣又以为此阙文安得一公之内凡十四年皆不书王为此説者皆不明于春秋讨贼之义者也<br />
　　【附录左传】三年春曲沃武公伐翼【武公荘伯子】次于陉庭【凡师再宿为信过信为次】韩万御戎【韩万荘伯弟】梁为右【右戎车之右】逐翼侯于汾隰【汾释例汾水出太原故汾阳县至河东汾隂入河今汾水出山西静乐县西南至荥河县北入河静乐汉汾阳荥河汉汾隂也汾隰汾水邉】骖絓而止【骖騑马】夜获之【国语云杀哀侯】及栾共叔【共叔桓叔之栾宾之子】<br />
　　公防齐侯于嬴【嬴杜注齐邑泰山嬴县故城在今山东泰安州东南】<br />
　　【左传】防于嬴成昏于齐也【公不由媒介自与齐侯防而成昏】<br />
　　鲁桓惧方伯之有讨而乞昏于齐以为此防非媒而昏昏不以正也越境而防防不以正也使其私人徃逆逆不以正也为齐侯而亲迎迎不以正也故于嬴之防谨而书之<br />
　　夏齐侯衞侯胥命于蒲【蒲杜注衞地在陈留长垣县西南今直长垣县治故蒲城是也】<br />
　　【左传】夏齐侯衞侯胥命于蒲不盟也<br />
　　【公羊传】胥命者何相命也【相命以言不防血为誓】何言乎相命近正也此其为近正奈何古者不盟结言而退<br />
　　【谷梁传】胥之为言犹相也相命而信谕谨言而退以是为近古也是必一人先其以相言之何也不以齐侯命卫侯也【倡和理均不以齐大衞小而分别之】<br />
　　世至春秋列国多变倾危成俗盟诅多渝二国为防相命以言不复刑牲歃血要质于鬼神故公羊谷梁皆以为近古而荀卿亦谓春秋善胥命也或谓相命为方伯则经当明着其事以正其不命于王而私相命之罪矣按左氏荘二十一年郑虢胥命于弭同谋纳王不可谓相命以伯况齐衞胥命以后不闻有防盟侵伐之事其战于及盟于恶曺皆以郑忽之故则非相命以伯明矣<br />
　　六月公防杞侯于郕【公羊作纪郕公羊作盛】<br />
　　【左传】公防侯于郕杞求成也<br />
　　凡称侯者皆当作纪纪侯惧齐欲亲鲁为援冀抗齐郑观桓之六年复与公为郕之防而冬又来朝则此防之为纪明矣<br />
　　秋七月壬辰朔日有食之既<br />
　　【公羊传】既者何尽也<br />
　　【谷梁传】言日言朔食正朔也既者尽也有继之辞也【尽而复生谓之既】<br />
　　言日言朔食正朔也既尽也厯家以日月交防月掩日故日食食既则正相掩而日光为之尽也谷梁曰言日言朔食正朔也言朔不言日食既朔也言日不言朔食晦日也不言日不言朔夜食也夫夜食而晓见其伤则时刻可稽何为不书朔与日乎且使日食于亥子之交未出地而明复则虽朝日何从见其亏伤之处耶盖日食不占夜犹月食不占昼是以唐一行算厯上徃古千有余年日食常在昼月食常在夜春秋所书日食或有日而无朔或有朔而无日或日朔竝失乃旧史有详略耳<br />
　　公子翚如齐逆女<br />
　　【左传】秋公子翚如齐逆女修先君之好故曰公子【昏礼虽奉时君之命其言必称先君以为礼辞故公子翚逆女称修先君之好公子遂逆女傅称尊君命互举其义】<br />
　　【谷梁传】逆女亲者也使大夫非正也<br />
　　翚至桓公之编始称公子桓以为谋主徳其援立而加崇宠也翚为桓弑隐即为桓逆女以结好于齐所以定桓而因自固也遂之于宣亦然皆不待贬絶而罪恶见者也<br />
　　九月齐侯送姜氏于讙【讙杜注鲁地济北蛇丘县西有下讙亭水经注云俗讹为夏晖城今山东肥城县西南有故城】<br />
　　【左传】齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之<br />
　　【公羊传】何以书讥何讥尔诸侯越竟送女非礼也此入国矣何以不称夫人自我言齐父母之于子虽为邻国夫人犹曰吾姜氏<br />
　　【谷梁传】礼送女父不下堂母不出祭门诸母兄弟不出阙门【祭门庙门也阙两观也在祭门外】父戒之曰谨慎从尔舅之言母戒之曰谨慎从尔姑之言诸母般申之曰谨慎从尔父母之言【般囊也所以盛朝夕所须以备舅姑之用】送女逾竟非礼也讙鲁地也父母兄弟无越竟送女之礼讥齐侯也入国矣何以不称夫人未庙见犹未入国也故从齐侯而为之辞<br />
　　公防齐侯于讙<br />
　　【谷梁传】无讥乎曰为礼也齐侯来也公之逆而防之可也<br />
　　齐侯送女入鲁竟公以防礼接之两失之矣春秋谨而书之所以正人伦之始也<br />
　　夫人姜氏至自齐<br />
　　【公羊传】翚何以不致得见乎公矣<br />
　　【谷梁传】其不言翚之以来何也公亲受之于齐侯也子贡曰冕而亲迎不己重乎【冕祭服】孔子曰合二姓之好以继万世之后何谓己重乎<br />
　　前书翚逆此不书翚以夫人姜氏至以桓既防齐侯而受之于讙也家人之初曰闲有家悔亡桓失其闲敝笱之刺兆矣<br />
　　冬齐侯使其弟年来聘<br />
　　【左传】冬齐仲年来聘致夫人也<br />
　　女出嫁随使大夫聘问自鲁岀则曰致女自他国来则总曰聘盖以聘礼致故曰致女而经曰聘也隐七年年尝来聘隐弑而结昏于桓又使年来聘深爱其女而以归于簒弑之人所谓失其本心者与<br />
　　有年<br />
　　【公羊传】有年何以书以喜书也大有年何以书亦以喜书也此其曰有年何仅有年也彼其曰大有年何【谓宣十六年】大丰年也仅有年亦足以当喜乎恃有年也【恃頼也谓民犹頼此有年也】<br />
　　【谷梁传】五谷皆熟为有年也<br />
　　春秋二百四十二年之中岂无丰年而不见于经惟于桓书有年于宣书大有年盖桓宣享国皆十有八年而书有年者各一嵗则他年多歉而民不聊生具见矣春秋独于二公书有年以着其逆天而殃及于民也<br />
　　【附録左传】芮伯万之母芮姜恶芮伯之多宠人也故逐之出居于魏【为明年秦侵芮张本芮杜注芮国在冯翊临晋县今陜西朝邑县有芮故城在黄河西岸魏杜注魏国河东河北县括地志魏故国在芮城县北今山西芮城县河北故城是也孔疏世本芮魏皆姬姓】<br />
<br />
　　日讲春秋觧义卷五<br />
　　钦定四库全书<br />
　　日讲春秋解义卷六<br />
　　桓公<br />
　　四年春正月公狩于郎【此书搜狩之始】<br />
　　【左传】四年春正月公狩于郎书时礼也<br />
　　【公羊传】狩者何田狩也【田者搜狩之总名】春曰苗秋曰搜【搜简择也舍小取大】冬曰狩常事不书此何以书讥何讥尔远也【以其地逺】诸侯曷爲必田狩一曰干豆【上杀干之以爲豆实可以祭祀】二曰宾客【次杀以供宾客】三曰充君之庖【下杀备君庖厨之用】<br />
　　【谷梁传】四时之田皆爲宗庙之事也春曰田【取兽于田】夏曰苗秋曰搜冬曰狩四时之田用三焉惟其所先得一爲干豆二爲宾客三爲充君之庖<br />
　　戎祀国之大事搜苗狝狩皆所以讲祀事也然先王四时之田皆于农隙以讲事有常时矣诸侯田狩不过郊皆择山林翳密之地有常所矣有常时有常所则民不以爲累物不以爲害周之正月夏<br />
　　之仲冬于时爲宜狩但鲁狩大野乃常所也今不于大野而远至郎地则非常所矣故书以示讥<br />
　　夏天王使宰渠伯纠来聘<br />
　　【左传】夏周宰渠伯纠来聘父在故名<br />
　　【公羊传】宰渠伯纠者何天子之大夫也其称宰渠伯纠何下大夫也<br />
　　宰冢宰也渠氏伯爵纠其名也桓弟弑兄臣弑君不类见不请命天王不能讨而反使冢宰下聘天理灭人道亡矣王朝公卿书爵大夫书字上士中士书名下士书人纠位六卿之长降而书名罪失职也操刑赏之柄以驭下者王也论刑赏之法以诏王者宰也乃爲乱首承命以聘弑君之贼乎于来聘名宰而天王从其常称示王当奉天命彰天讨也于锡命王不称天而荣叔无讥焉其义盖互相备纠书官又书爵任愈重则责愈大而耻愈深也<br />
　　【附录左传】秋秦师侵芮败焉小之也【秦国今陜西清水县有故秦城】　冬王师秦师围魏执芮伯以归<br />
　　五年春正月甲戌己丑陈侯鲍卒<br />
　　【左传】五年春正月甲戌己丑陈侯鲍卒再赴也于是陈乱文公子佗杀太子免而代之【佗桓公弟五父也称文公子明非桓公母弟也免桓公太子】公疾病而乱作国人分散故再赴<br />
　　【公羊传】曷爲以二日卒之怴也【怴者狂也齐人语】甲戌之日亡己丑之日死而得君子疑焉故以二日卒之也【二日卒之者阙疑】<br />
　　【谷梁传】鲍卒何爲以二日卒之春秋之义信以传信疑以传疑【明实录也】陈侯以甲戌之日岀己丑之日得不知死之日故举二日以包也【言陈侯避病以甲戌日出己丑之日得之不知其死之日故举二日以包之】<br />

                    <br>
                        　　陈侯鲍曷爲以二日卒按左氏公疾病而乱作则甲戌之下当有陈佗作乱之事而史阙之耳疑以传疑圣人之慎也<br />
　　夏齐侯郑伯如纪<br />
　　【左传】夏齐侯郑伯朝于纪欲以袭之纪人知之<br />
　　【公羊传】外相如不书此何以书离不言防也【时纪不与防故畧言也】<br />
　　外相朝曰如春秋之世小役大弱役彊虽敌体之国不相朝也今以齐郑之彊大相率而朝小弱之纪盖实袭之幸纪人觉其诈而不得逞耳此外相如尔何以书纪人主鲁故来告而鲁史书之孔子存而不削以着齐人灭纪之罪明纪侯去国之由刘敞所谓圣人诛意之效是也纪近于齐许近于郑齐欲得纪与郑谋之而卒得纪郑欲得许与齐谋之而卒得许王纲解纽彊大横行相要以利相倾以势相尚以诈相以恶而弱小无所逃其祸此春秋于纪侯之去子之奔所以无多责也<br />
　　天王使仍叔之子来聘【仍谷梁作任】<br />
　　【左传】仍叔之子弱也【讥使童子出聘】<br />
　　【公羊传】仍叔之子者何天子之大夫也其称仍叔之子何讥何讥尔讥父老子代从政也<br />
　　【谷梁传】任叔之子者录父以使子也【录父使子者谓不氏名其人称父言子也】故微其君臣而着其父子不正父在子代仕之辞也<br />
　　古者官有世禄但使之食租衣税而不畀以政事先王所以优恤功臣而防其敝者至矣周衰官人以世而大臣固位赖宠惟恐失之欲及其尚存而见子孙之进用故未有职司者或承王命而有事于诸侯春秋书武氏子仍叔之子云者戒后世人主狥大臣私意用其子弟而任之不以其贤使之不以其能也<br />
　　葬陈桓公<br />
　　不书月史失之也盖陈佗簒立而葬之<br />
　　城祝丘【祝丘杜注鲁地汉即丘县孟康曰春秋时之祝丘也今山东沂州东南有即丘城】祝丘齐鲁两境上邑也齐将袭纪公欲纪而畏齐故城此以备之书讥不时也<br />
　　秋蔡人衞人陈人从王伐郑<br />
　　【左传】王夺郑伯政郑伯不朝秋王以诸侯伐郑郑伯御之王爲中军虢公林父将右军【虢公林父王卿士】蔡人衞人属焉周公黑肩将左军【黑肩周桓公也】陈人属焉郑子元请爲左拒【子元郑公子拒方陈也】以当蔡人衞人爲右拒以当陈人曰陈乱民莫有鬭心若先犯之必奔王卒顾之必乱蔡衞不枝固将先奔既而萃于王卒可以集事【萃聚也集成也】从之曼伯爲右拒【曼伯檀伯】祭仲足爲左拒原繁高渠弥以中军奉公【二人郑臣】爲鱼丽之陈先偏后伍伍承弥缝【司马法车战二十五乘爲偏以车居前以伍次之承偏之隙而弥缝阙漏也五人爲伍此盖鱼丽陈法】战于繻葛【繻葛杜注郑地或云即长葛也】命二拒曰旝动而鼓【旝旃也通帛爲之盖今大将之麾也执以爲号令】蔡衞陈皆奔王卒乱郑师合以攻之王卒大败祝耼射王中肩王亦能军【祝耼郑臣王虽伤犹殿而不奔故言能军】祝耼请从之公曰君子不欲多上人况敢陵天子乎茍自救也社稷无陨多矣夜郑伯使祭足劳王且问左右<br />
　　【公羊传】其言从王伐郑何从王正也<br />
　　【谷梁传】举从者之辞也【谓若王不亲伐直举三国从王命之辞也】其举从者之辞何也爲天王讳伐郑也【讳自伐郑】郑同姓之国也在乎冀州于是不服爲天子病矣【冀州者天下之中州自唐虞及夏殷皆都焉则冀州是天子之常居后王虽不都冀州亦得以冀州言之郑近王畿故云在乎冀州言亲近犹不能服则疏逺者可知】<br />
　　王不称天非天讨也不书败示诸侯不可敌王也郑伯不朝固爲有罪然其罚至贬爵削地而止耳鲁桓弑君而自立宋督弑君而得政天讨不加乃亲帅与郑私憾之三国以伐之而陈佗簒弑之贼亦许以师从用此爲郑所窥乘其瑕衅以败王师而自是王命遂不行于天下春秋明治乱得失之原故王不称天以正其夲三国书从以着人臣之义伐不书败以存共主之体而郑抗王师之罪亦不可掩轻重之权衡君臣之名分莫不毕见凡此皆裁自圣心非国史所能与也<br />
　　大雩【此书雩之始】<br />
　　【左传】秋大雩书不时也凡祀啓蛰而郊【啓蛰夏正建寅之月祀天南郊】龙见而雩【龙见建巳之月苍龙之宿昏见东方万物始盛待雨而大故祭天爲百谷祈膏雨】始杀而尝【建酉之月隂气始杀嘉谷始熟故荐尝于宗庙】闭蛰而烝【建亥之月昆虫闭藏万物皆成可荐者众故烝祭宗庙】过则书【祭必当卜卜有吉否不吉则改卜次旬卜不过三故限以一月过渉次月之节则书之以讥其慢】<br />
　　【公羊传】大雩者何旱祭也【雩旱请雨祭名】然则何以不言旱言雩则旱见言旱则雩不见何以书记灾也<br />
　　大雩雩于上帝用盛乐也诸侯雩于境内之山川而配以上公礼也大雩则僭天子之礼矣然鲁僭郊禘大雩旧矣欲悉书于策则不胜书故雩祭则因旱以书而特谓之大郊禘亦各因事而书以见其非义盖分所不属则气不能相感此先王制礼之精义按以春秋所书而可见者也<br />
　　螽【公羊作】<br />
　　【公羊传】何以书记灾也<br />
　　【谷梁传】螽虫灾也甚则月不甚则时<br />
　　螽之爲物常因旱而生以害稼故书<br />
　　冬州公如曹【州国名姜姓曹杜注曹国济阴定陶县今山东定陶县西北有故城即曹国也左传】冬淳于公如曹度其国危遂不复【淳于杜注州国所都城阳淳于县也今山东安丘县东北有淳于故城】<br />
　　【公羊传】外相如不书此何以书过我也<br />
　　【谷梁传】外相如不书此其书何也过我也<br />
　　天子三公称公王者之后称公州称公与祭公同盖天子三公而食邑于州者外相如不书此何以书自曹而来鲁将有其末故先录其夲也<br />
　　六年春正月实来<br />
　　【左传】六年春自曹来朝书曰实来不复其国也<br />
　　【公羊传】实来者何犹曰是人来也孰谓谓州公也曷爲谓之实来慢之也曷爲慢之化我也【行过国竟而无礼于人谓之化谷梁传】实来者是来也何谓是来谓州公也其谓之是来何也以其画我【过我也】故简言之也诸侯不以过相朝也<br />
　　实或曰州公名或曰州公如曹而实来鲁从省文也言奔则来行朝礼言朝则遂留不去故曰实来若覆书州公来则与祭伯来同而无以见不复其国之义矣<br />
　　【附录左传】楚武王侵随【随国名姬姓侯爵杜注义阳随县西魏置随州今属湖广徳安府古城在州南】使防章求成焉【防章楚大夫】军于瑕以待之【瑕随地】随人使少师董成【董正也】鬭伯比言于楚子曰【伯比楚大夫令尹子文父】吾不得志于汉东也【汉释例汉水出武都至江夏入江武都今陜西宁羌州江夏今湖广江夏县】我则使然我张吾三军而被吾甲兵以武临之彼则惧而协以谋我故难间也汉东之国随爲大随张【张自侈大也】必弃小国小国离楚之利也少师侈请羸师以张之【羸弱也】熊率且比曰季梁在何益【熊率且比楚大夫季梁随贤臣】鬭伯比曰以爲后图少师得其君【言季梁之谏不过一见从卒当以少师爲计故云以爲后图】王毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大淫所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯【牲牛羊豕也牷纯色完全也腯亦肥也】粢盛丰备【黍稷曰粢在器曰盛】何则不信对曰夫民神之主也【神依于民】是以圣王先成民而后致力于神故奉牲以告曰博硕肥腯谓民力之普存也【博广也硕大也】谓其畜之硕大蕃滋也谓其不疾瘯蠡也谓其备腯咸有也【虽告神以博硕肥腯其实皆当兼此四谓民力适完则六畜旣大而滋也皮毛无疥癣兼备而无有所阙】奉盛以告曰絜粢丰盛谓其三时不害而民和年丰也奉酒醴以告曰嘉栗旨酒【嘉善也栗敬也】谓其上下皆有嘉德而无违心也所谓馨香无谗慝也故务其三时修其五教【父义母慈兄友弟恭子孝】亲其九族以致其禋祀【禋絜敬也九族谓外祖父外祖母从母子及妻父妻母姑之子姊妹之子女子之子非己之同族皆外亲有服而异族者也】于是乎民和而神降之福故动则有成今民各有心而鬼神乏主君虽独丰其何福之有君姑修政而亲兄弟之国庶免于难随侯惧而修政楚不敢伐<br />
　　夏四月公防纪侯于郕【郕左传公羊传作成杜注鲁地泰山钜平县东南今山东宁阳县东北有故城社即古成城也】<br />
　　【左传】夏防于成纪来谘谋齐难也【齐欲灭纪故来谋】<br />
　　五年齐郑如纪欲以袭之而弗遂至是且将大加兵其国纪睦于鲁越境而谋公徃防之盖有不得已者是以春秋无讥焉<br />
　　【附录左传】北戎伐齐齐侯使乞师于郑郑太子忽帅师救齐六月大败戎师获其二帅大良少良【二帅名】甲首三百【甲首被甲者首】以献于齐于是诸侯之大夫戍齐齐人馈之饩【生曰饩】使鲁爲其班后郑【班次也】郑忽以其有功也怒故有郎之师【郎师在十年】公之未昏于齐也齐侯欲以文姜妻郑太子忽太子忽辞人问其故太子曰人各有耦齐大非吾耦也诗云自求多福在我而已大国何爲君子曰善自爲谋及其败戎师也齐侯又请妻之【欲以他女妻之】固辞人问其故太子曰无事于齐吾犹不敢今以君命奔齐之急而受室以归是以师昏也民其谓我何遂辞诸郑伯【假父之命以爲辞爲十一年郑忽出奔衞传】<br />
　　秋八月壬午大阅【此书大阅之始】<br />
　　【左传】秋大阅简车马也<br />
　　【公羊传】大阅者何简车徒也何以书盖以罕书也【罕希也大阅之礼三年一举桓公忽忘武备过于三年是以书之】<br />
　　【谷梁传】大阅者何阅兵车也修教明谕【修先王之教以明逹于民】国道也【治国之道】平而修戎事非正也【平谓不因田猎无事而修之】其日以爲崇武故谨而日之盖以观妇人也<br />
　　大阅者简阅车徒而训习之也周礼以仲冬之月大阅其法视三时爲独详者农隙故也周之八月乃夏正建未之月以盛夏而大阅则非其时矣昭定之间或书搜或书大搜凡称大者皆僭用天子之礼也先王寓军政于四时之田训民御暴其备豫也今以惧郑忽畏齐人非时越礼而简兵车不独厉农失政平时军政之不修亦可见矣<br />
　　蔡人杀陈佗<br />
　　【公羊传】陈佗者何陈君也陈君则曷爲谓之陈佗絶也曷爲絶之贱也其贱奈何外淫也恶乎淫淫乎蔡蔡人杀之<br />
　　【谷梁传】陈佗者陈君也其曰陈佗何也匹夫行故匹夫称之也其匹夫行奈何陈侯憙猎淫猎于蔡与蔡人争禽蔡人不知其是陈君也而杀之何以知其是陈君也两下相杀不道【两大夫相杀不书】其不地于蔡也蔡人杀陈佗者讨贼之辞也乱臣贼子或夲国之臣子或邻国之君臣茍有一人能起而诛之则春秋以讨贼之义予之矣凡簒弑而称君者着其国之臣子不以爲贼而奉之也书陈佗则知陈之臣子夲不以佗爲君矣用此见春秋之初先王之泽未冺人心正理犹存故州吁陈佗无知皆不容于天壌焉又以知五年陈侯鲍卒甲戌以下所阙即佗弑太子免事也<br />
　　九月丁卯子同生<br />
　　【左传】九月丁卯子同生以太子生之礼举之接以太牢【太牢牛羊豕也以礼接夫人重嫡也】卜士负之士妻食之【礼世子生三日卜士负之射人以桑弧蓬矢射天地四方卜士之妻爲乳母】公与文姜宗妇命之【世子生三月君夫人沐浴于外寝立于阼阶西乡世妇抱子升自西阶君命之乃降宗妇同宗之妇命之命名也】公问名于申繻【鲁大夫】对曰名有五有信有义有象有假有类以名生爲信【若唐叔虞鲁公子友】以德命爲义【若文王名昌武王名发】以类命爲象【若孔子首象尼丘】取于物爲假【若伯鱼生人有馈之鱼因名之曰鲤】取于父爲类【若子同生有与父同者】不以国不以官不以山川不以隐疾不以畜牲不以器币周人以讳事神名终将讳之【讳始于周周人以讳法敬事明神子生三月爲之立名以其终将讳之故须豫有所避】故以国则废名【国不可易故废名】以官则废职以山川则废主【改其山川之名】以畜牲则废祀以器币则废礼晋以僖侯废司徒【僖侯名司徒废爲中军】宋以武公废司空【武公名司空废爲司城】先君献武废二山【二山具敖也鲁献公名具武公名敖更以其乡名山】是以大物不可以命公曰是其生也与吾同物【物类也谓同日生】命之曰同<br />
　　【公羊传】子同生者孰谓谓庄公也何言乎子同生喜有正也【喜国有正嗣】未有言喜有正者此其言喜有正何乆无正也子公羊子曰其诸以病桓与<br />
　　【谷梁传】疑故志之【文姜淫于齐襄疑非公之子】时曰同乎人也【时人佥曰齐侯之子同于他人】<br />
　　先儒皆谓嫡长始生即书于防此旧史之法非春秋书子同生之义也文公成公皆嫡嗣何以庄之生独书文姜禽兽行故书之以正周公之后决后世之疑而朱子按经以核其事迹谓桓三年姜氏至自齐六年子同生十八年桓公乃与姜氏同如齐则庄公诚非齐侯之子以正二传之妄也不曰世子何也天下无生而贵者故誓于天子然后爲世子<br />
　　冬纪侯来朝<br />
　　【左传】冬纪侯来朝请王命以求成于齐公告不能【纪微弱不能自通于天子欲因公以请王命公无宠于王故告不能】<br />
　　鲁桓弑君簒立天下之大恶也纪侯有齐难不能上告于天子自彊于政治和辑其民效死以守而求援于簒弑之人其能国乎<br />
　　七年春二月己亥焚咸丘【咸丘杜注鲁地髙平钜野县南有咸亭今属山东兖州府公羊传】焚之者何樵之也【樵薪也以樵烧之故曰樵之齐人语】樵之者何以火攻也何言乎以火攻疾始以火攻也咸丘者何邾娄之邑也曷爲不系乎邾娄国之也曷爲国之君存焉尔<br />
　　【谷梁传】其不言邾咸丘何也疾其以火攻也<br />
　　古者昆虫蛰而后火田去莽翳以逐禽兽但焚一丛一聚非竭山泽而焚之也易称王用三驱在礼天子不合围诸侯不掩羣所以养仁心而尽物之性也周之二月夏之十二月昆虫未出固可以用火但已过冬狩之期而未及春搜且咸丘非狩地故不言搜狩直书曰焚以讥其尽物也<br />
　　夏谷伯绥来朝邓侯吾离来朝【谷杜注谷国在南乡筑阳县北今湖广谷城县治爲故筑阳城古谷城在县北】<br />
　　【左传】七年春谷伯邓侯来朝名贱之也【二国以春来夏乃行朝礼故经书夏】<br />
　　【公羊传】皆何以名失地之君也其称侯朝何贵者无后待之以初也【贵者无后即郊特牲古者寓公不继世之义诸侯不臣寓公寓公死则臣其子不得继父寓公之世故曰无后也待之以初言谷邓与鲁夲同贵爲诸侯当待之如初也】<br />

                    <br>
                        　　【谷梁传】其名何也失国也失国则其以朝言之何也尝以诸侯与之接矣虽失国弗损吾异日也【待之以初】春秋时诸侯相朝皆小国迫于邻近之大国不得已而爲恭也谷邓近楚而远于鲁地之相去千有余里无缘越蔡许陈曹宿邾而来朝于鲁以情事揆之必爲楚所逼失地而奔近楚之国皆不敢容故远托于鲁而鲁桓以簒弑得国欲以远国来朝爲名俾行朝礼以自侈大而震耀其臣民故旧史承而书之而实则失地之君故春秋据其实而称名也先儒以爲贬其朝桓则身爲簒弑者防盟侵伐皆不书名而独于朝之者举罚颇其类矣至谓去秋冬二时以二国朝桓逆乱天道岁功不成则穿凿附防将以扶植世教而转破碎经指义不可通使孔子果以宰纠聘桓而阙秋冬则次年仍叔之子来聘亦宜复阙果以邓谷朝鲁而阙秋冬则当于滕子来朝四国防稷以成宋乱先见此义圣人作经不若是之疎也且幸四年七年秋冬适无事可书而阙之如有事将并阙其事耶抑书其事而独阙二时耶义益无所处矣<br />
　　【附录左传】夏盟向求成于郑既而背之【盟向二邑名隐十一年王以与郑故求与郑成】秋郑人齐人衞人伐盟向王迁盟向之民于郏【郏杜注王城今河南洛阳县西有郏鄏陌】　冬曲沃伯诱晋小子侯杀之【曲沃伯武公也小子侯哀侯子】<br />
　　八年春正月己卯烝<br />
　　【公羊传】烝者何冬祭也春曰祠【祠犹食也犹继嗣也春物始生孝子思亲继嗣而食之故曰祠荐尚韭卵】夏曰礿【始熟可礿故曰礿荐尚麦鱼】秋曰尝【尝者先辞也秋谷成者非一黍先熟可得荐故曰尝荐尚黍豚】冬曰烝【烝众也气盛貌冬万物毕成所荐众多芬芳备具故曰烝荐尚稻鴈】常事不书此何以书讥何讥尔讥亟也【亟数也】亟则黩【渫黩也】黩则不敬君子之祭也敬而不黩疏则怠怠则忘士不及兹四者则冬不裘夏不葛【四者四时祭也裘葛冬夏之羙服言士有公事不得及此四时之祭则不敢美其衣服盖思念亲之至也谷梁传】烝冬事也春兴之志不时也<br />
　　周人以建子爲岁首周之春正月夏之十一月也烝以中冬不失时矣常事不书此何以书经有先起事以见义者书此以见夏五月之再烝爲黩礼也谷梁以春举冬祭爲不时则未知周虽改朔而巡狩烝享犹用夏时且尚书洛诰王在新邑烝祭岁在十有二月则用亥月烝祭亦未爲失礼也<br />
　　天王使家父来聘【家父天子大夫家氏父字】<br />
　　下聘弑逆之人而无贬何也既名冢宰于其重者而举法焉余则从同之义也盖君相一体任之重斯责之专故归赗仲子防葬成风则宰咺书名于前王不称天于后来聘桓公锡桓公命则宰纠书名以正其始王不称天以正其终而荣叔家父之徒无贬也此即虞书君臣相戒庶事之原皆系于元首股肱之义<br />
　　【附录左传】八年春灭翼【曲沃灭之】　随少师有宠楚鬬伯比曰可矣雠有衅不可失也【无徳者宠国之衅也】<br />
　　夏五月丁丑烝<br />
　　【公羊传】何以书讥亟也<br />
　　【谷梁传】烝冬事也春夏兴之黩祀也志不敬也<br />
　　以季春而举冬祭非时也建子之月既烝而建辰之月复烝必以前烝爲不备也其黩乱不经甚矣<br />
　　【附录左传】夏楚子合诸侯于沈鹿【沈鹿杜注楚地今湖广钟祥县东里有鹿湖池即其地也】黄随不防【黄嬴姓杜注黄国弋阳县魏置弋阳郡于此今河南光州境弋阳城在州东黄城在州西】使防章让黄【让责也】楚子伐随军于汉淮之间【淮汉志南阳郡平氏县禹贡桐柏大复山在东南淮水所出平氏故城在今河南南阳府西北】季梁请下之【下之请服也】弗许而后战所以怒我而怠冦也少师谓随侯曰必速战不然将失楚师随侯御之望楚师【遥见楚师】季梁曰楚人上左君必左【君楚君也】无与王遇且攻其右右无良焉必败偏败众乃携矣少师曰不当王非敌也弗从战于速杞【速杞杜注随地当在今湖广应山县境】随师败绩随侯逸【逃也】鬭丹获其戎车【丹楚大夫】与其戎右少师【宠之以爲车右】秋随及楚平楚子将不许鬭伯比曰天去其疾矣【少师见获而死是去其疾】随未可克也乃盟而还<br />
　　秋伐邾<br />
　　桓自弑立恃其彊恶以陵小国小国皆畏而从之故纪郕滕杞或朝或会惟邾恃旧好而不顾至是遂伐之以是知仪父盖知义者也隐有让国之心则即位三月即来讲好桓有簒弑之恶则定位六年尚不与通伐之而仍不至逮十五年然后与牟葛同来盖困于力之不支耳<br />
　　冬十月雨雪<br />
　　【公羊传】何以书记异也何异尔不时也【周之十月夏之八月未当雨雪故曰不时】<br />
　　建酉之月未霜而雪书异也隂阳方中而寒气先至此积隂侵阳之象春秋凡三书雨雪其二言大以大爲异也此不言大以非时爲异也<br />
　　【附录左传】冬王命虢仲立晋哀侯之弟缗于晋【虢仲王卿士虢公林父】<br />
　　祭公来遂逆王后于纪【此书遂之始】<br />
　　【左传】祭公来遂逆王后于纪礼也【天子娶于诸侯使同姓诸侯爲之主祭公来受命于鲁故曰礼】<br />
　　【公羊传】祭公者何天子之三公也【祭者采也天子三公氏采称爵】何以不称使昏礼不称主人【时王者有母也】遂者何生事也【生犹造也专事之辞】大夫无遂事此其言遂何成使乎我也【以上来无事知遂成使于我】其成使乎我奈何使我爲媒可则因用是徃逆矣【昏礼成于五先纳采问名纳吉纳徴请期然后亲迎今王使祭公来命鲁爲媒即因用鲁徃迎之不复成礼疾王不重妃匹也】女在其国称女此其称王后何王者无外其辞成矣【成其爲王后之辞也】<br />
　　【谷梁传】其不言使焉何也不正其以宗庙之大事即谋于我故弗与使也【时天王命祭公就鲁共卜择纪女可爲后者便逆之不复反命】遂继事之辞也其曰遂逆王后故畧之也【以其遂逆无礼故不书逆女而曰王后畧谓不以礼称之】或曰天子无外王命之则成矣【四海之滨莫非王臣王命纪女爲后则已成王后非如诸侯入国乃称夫人】<br />
　　大夫出疆有以二事出者有以一事出而专继事者其书皆曰遂祭公盖受王命问期于鲁并逆后于纪耳未有无王命而敢专行者独书曰来正见非有聘问之事于鲁即爲逆后来耳不称使昏礼不称主人也左传庄十八年虢公晋侯郑伯使原庄公逆王后于陈不言王使而曰虢晋郑使盖古礼如此先儒谓三公师傅之官坐而论道不宜逆女宜使卿徃公监之盖据襄公十五年刘夏逆王后于齐传称官师从单靖公逆王后于齐而经独书刘夏爲义盖谓刘夏以非卿而书靖公合礼则不书也然以传所书原庄公单靖公证之又似三公逆后周制固然故并存以备稽考<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷六<br />
　　钦定四库全书<br />
　　日讲春秋解义卷七<br />
　　桓公<br />
　　九年春纪季姜归于京师<br />
　　【左传】九年春纪季姜归于京师凡诸侯之女行唯王后书<br />
　　【公羊传】其辞成矣则其称纪季姜何自我言纪父母之于子虽爲天王后犹曰吾季姜京师者何天子之居也京者何大也师者何众也天子之居必以众大之辞言之<br />
　　【谷梁传】爲之中者归之也【中谓关与昏事】<br />
　　徃逆称王后旣归何以称季姜自逆者言之王者无外王命之斯后之矣自归者言之未见宗庙不敢以尊自处也京师者大众之称经书逆王后者二惟季姜书归于京师鲁主之故必书其归刘夏逆王后不书归过鲁而鲁不爲之主也<br />
　　夏四月<br />
　　秋七月<br />
　　【附录左传】巴子使韩服告于楚请与邓爲好【巴国名姬姓今四川巴县韩服巴行人】楚子使道朔将巴客以聘于邓【道朔楚大夫巴客韩服】邓南鄙鄾人攻而夺之币【鄾今湖广襄阳县东北鄾城是也】杀道朔及巴行人楚子使防章让于邓邓人弗受夏楚使鬭廉帅师及巴师围鄾【鬬廉楚大夫】邓养甥耼甥帅师救鄾三逐巴师不克【二甥皆邓大夫】鬭廉衡陈其师于巴师之中以战而北【衡横也分巴师爲二部鬬廉横陈于其间以与邓师战而僞北北走也】邓人逐之背巴师而夹攻之【楚师僞走邓师逐之背巴师巴师攻之楚师自前还与战】邓师大败鄾人宵溃　秋虢仲芮伯梁伯荀侯贾伯伐曲沃【梁国嬴姓汉志左冯翊夏阳故少梁今少梁城在陜西韩城县南茍国姬姓水经注古水西南迳荀城在绛州西十五里今绛州属山西贾国姬姓今山西临汾县有贾乡】<br />
　　冬曹伯使其世子射姑来朝<br />
　　【左传】冬曹大子来朝宾之以上卿礼也【诸侯之适子未誓于天子而摄其君则以皮帛继子男故宾之以上卿各当其国之上卿】享曹大子初献乐奏而叹施父曰【施父鲁大夫】曹大子其有忧乎非叹所也【公羊传】诸侯来曰朝此世子也其言朝何春秋有讥父老子代从政者则未知其在齐与在曹与【在齐世子光也言射姑来朝与齐光序诸侯之上皆当讥而下文曹伯卒葬全录或于曹无讥未可知也此传者依违之词谷梁传】朝不言使言使非正也使世子伉诸侯之礼而来朝曹伯失正矣诸侯相见曰朝以待人父之道待人之子以内爲失正矣内失正曹伯失正世子可以已矣则是放命也【放命犹言方命谓逆命也】尸子曰夫已多乎道【已止也止曹伯使朝之命则曹伯不陷非礼之愆世子无茍从之咎鲁无失政之讥三者正则合道多矣】周官典命凡诸侯之嫡子誓于天子而摄其君则下其君之礼一等未誓则以皮帛继子男谓诸侯老疾当朝觐之期身不能亲得使子摄急述职也诸侯间于王事则相朝夲无定期曹伯既有疾何急于朝鲁而使世子摄哉故曹伯使朝世子当辞而鲁亦不当受盖参讥之<br />
　　十年春王正月<br />
　　【谷梁传】桓无王其曰王何也正终生之卒也<br />
　　桓无王此复书王何也或曰十者盈数也天道十年则必反故易称守贞者十年而反常传论恶远者十年而必弃桓弑君簒国其数已盈故以天道王法正之也或曰鲁采服之国也宜四岁而一见并类见之期计之三不朝矣正天王当以六师移之之节也其义皆可通<br />
　　庚申曹伯终生卒<br />
　　【左传】十年春曹桓公卒【终施父之言】<br />
　　夏五月葬曹桓公<br />
　　【附录左传】虢仲谮其大夫詹父于王詹父有辞以王师伐虢夏虢公出奔虞【虢仲王卿士詹父属大夫虞国名姬姓古虞城在今山西平陆县东北】<br />
　　秋公防衞侯于桃丘弗遇【桃丘杜注衞地济北东阿县东南有桃城今山东东阿县西有桃城铺旁有丘即桃丘也】<br />
　　【公羊传】防者何期辞也其言弗遇何公不见要也【谷梁传】弗遇者志不相得也弗内辞也【托言衞侯不遇则若衞侯不鲁公之接者以杀其耻】<br />
　　衞侯与公爲防期中背而与齐郑故公徃防而不相遇盖齐郑急于谋纪而纪鲁姻也伐郑之役衞实从王故鲁欲以爲援而徃防之而胥命于蒲齐衞既合故衞始以郑之怨而约与鲁防终以齐之故背鲁而与郑爲郎之师也<br />
　　【附录左传】秋秦人纳芮伯万于芮【四年围魏所执者】　初虞叔有玉【虞叔虞公之弟】虞公求旃【旃之也】弗献既而悔之曰周谚有之匹夫无罪懐璧其罪吾焉用此其以贾害也【贾买也】乃献之又求其宝剑叔曰是无厌也无厌将及我【将杀我】遂伐虞公故虞公出奔共池【共池杜注地名阙今山西平陆县西有共池志云虞公出奔地】<br />
　　冬十有二月丙午齐侯衞侯郑伯来战于郎<br />
　　【左传】冬齐衞郑来战于郎我有辞也初北戎病齐诸侯救之郑公子忽有功焉齐人饩诸侯使鲁次之鲁以周班后郑郑人怒请师于齐齐人以衞师助之故不称侵伐【不称侵伐而以战爲文明鲁直诸侯曲故言我有辞以礼自释交绥而退无败绩】先书齐衞王爵也【郑主兵而序齐衞下者以王爵次之也】<br />
　　【公羊传】郎者何吾近邑也吾近邑则其言来战于郎何近也恶乎近近乎围也【兵近都城几与围无异】此偏战也【偏一面也吉日定地各居一面鸣鼓而战不相诈】何以不言师败绩内不言战言战乃败矣<br />
　　【谷梁传】来战者前定之战也内不言战言战则败也不言其人以吾败也不言及者爲内讳也<br />
　　内不言战言战则败也春秋所书加兵于鲁者众矣未有称来战者此着罪之在三国也鲁桓弑逆人人得而诛之郑伯则首盟于越以定其位齐侯则继会于稷以济其奸且重之以婚姻今乃以私忿小怨亲帅其师而来战尚爲知类也哉郑人主兵而首齐以非得齐不能举是师也春秋时列国之邦交惟利所在向背无常齐僖嫁女于鲁乃聼郑而与鲁战盖齐与郑谋纪而鲁欲庇之故尽力于郑以固其交而姻亲有不暇顾也<br />
　　十有一年春正月齐人衞人郑人盟于恶曹【恶曹杜注地阙左传】十一年春齐衞郑宋盟于恶曹【宋不书经阙】<br />
　　恶曹之盟即前此三国之君来战于郎者也其称人何自有参盟其恶莫甚于恶曹前此郑败王师后此齐灭后之母家衞抗王人子突而自立皆与鲁桓同恶故变文以发后人之疑而着其罪也按翟泉之盟七国皆书人蜀之盟十有一国皆书人澶渊之防十有二国皆书人未必皆微者茍皆微者不宜着于经以此证之则此盟乃三国之君审矣<br />
　　【附录左传】楚屈瑕将盟贰轸【贰轸皆国名贰在今湖广应山县境轸在今湖广应城县西】郧人军于蒲骚【郧国名杜注江夏云杜县东南有郧城在今湖广安陆县蒲骚郧邑在今应城县北】将与随绞州蓼伐楚师【绞州蓼皆国名绞在今湖广郧阳府西北州今湖广监利县东有州陵城蓼在今河南唐县南】莫敖患之【莫敖楚官名即屈瑕】鬭廉曰郧人军其郊必不诫且日虞四邑之至也【虞度也四邑随绞州蓼也邑亦国也】君次于郊郢以御四邑【君谓屈瑕郊郢杜注楚地今湖广安陆府治郢州故城是其地也】我以鋭师宵加于郧郧有虞心而恃其城莫有鬭志若败郧师四邑必离莫敖曰盍请济师于王【济益也】对曰师克在和不在众商周之不敌君之所闻也成军以出又何济焉莫敖曰卜之对曰卜以决疑不疑何卜遂败郧师于蒲骚卒盟而还【卒盟贰轸】<br />
　　夏五月癸未郑伯寤生卒<br />
　　【左传】郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也【谓子突子亹子仪其母皆有宠】弗从　夏郑庄公卒初祭封人仲足有宠于庄公【祭杜注郑地陈留长垣县东北有祭城今属直大名府封人守封疆者因以所守爲氏】庄公使爲卿爲公娶邓曼【曼邓姓】生昭公故祭仲立之<br />

                    <br>
                        　　春秋之初罪莫甚于郑庄宋鲁齐衞次之而其后祸乱相仍亦未有甚于五国者考其终始可爲乱常不义者戒矣<br />
　　秋七月葬郑庄公<br />
　　卒逾两月而葬虑有争也盖嗣子爲丧主诸侯防葬其位定则不敢争故凡速葬者必有故也<br />
　　九月宋人执郑祭仲【此书执之始】<br />
　　【左传】宋雍氏女于郑庄公曰雍姞生厉公【雍氏姞姓宋大夫以女妻人曰女】雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之<br />
　　【公羊传】祭仲者何郑相也何以不名贤也何贤乎祭仲以爲知权也其爲知权奈何古者郑国处于留先郑伯有善于郐公者通乎夫人以取其国而迁郑焉【迁郑都于郐】而野留【野鄙也】庄公死已葬祭仲将徃省于留涂出于宋宋人执之谓之曰爲我出忽而立突祭仲不从其言则君必死国必亡从其言则君可以生易死国可以存易亡少辽缓之则突可故出而忽可故反是不可得则病【出突反忽之计不可得行则已实耻之病耻也】然后有郑国【计虽不行然仍须力讨之令忽有国即费功力犹愈于国之亡也】古人之有权者祭仲之权是也权者何权者反于经然后有善者也权之所设舍死亡无所设【设施也舍置也如置死亡之事不得施】行权有道自贬损以行权不害人以行权杀人以自生亡人以自存君子不爲也<br />
　　【谷梁传】宋人者宋公也其曰人何也贬之也<br />
　　祭仲何以不名命大夫也诸侯之大夫三命受位列爲王臣则同于王朝之大夫而书字祭仲之恶不待贬而见着其爵列所以甚其罪也或疑名其君于下不宜字其臣于上不知君前臣名乃生人应对之礼非所施于国史之纪事各从其宜者也公羊传以祭仲爲知权害义伤教自范甯发之皆知其悖矣<br />
　　突归于郑<br />
　　【公羊传】突何以名挈乎祭仲也【挈犹提挈也】其言归何顺祭仲也<br />
　　【谷梁传】曰突贱之也曰归易辞也【突簒兄之位制命权臣故言归爲易辞非善之也】祭仲易其事权在祭仲也【易言废立在己】死君难臣道也今立恶而黜正恶祭仲也<br />
　　小白阳生系之齐明其当有齐也突不系郑明其不当立也不称公子春秋之初凡争国者皆不称公子也书归有二义一顺词也一易词也后书郑世子忽则突之不顺其迹显著盖易词也内则权臣许之立外则大国爲之援而世子忽之才不能自固故其归爲易耳<br />
　　郑忽出奔衞【此书奔之始】<br />
　　【左传】秋九月丁亥昭公奔衞己亥厉公立<br />
　　【公羊传】忽何以名春秋伯子男一也辞无所贬【既葬称子合伯子男爲一辞无所贬皆从子忽不称子者贬而名之也】<br />
　　【谷梁传】郑忽者世子忽也其名失国也<br />
　　忽系郑明其正也不称子责不能守其位未终丧而出奔失子之道矣其义与国君失位以自奔爲文而不书其逐之者同所以警居位者当自彊于爲善也<br />
　　柔会宋公陈侯蔡叔盟于折【此大夫防盟诸侯之始折杜注地阙】<br />
　　【公羊传】柔者何吾大夫之未命者也<br />
　　公会宋公于夫钟【钟公羊作童夫钟杜注郕地今山东宁阳县盛乡城北有夫钟里】冬十有二月公会宋公于阚【阚杜注鲁地今山东汶上县西有阚亭在南旺湖中】臣与宋公盟于折君与宋公会于夫钟于阚明年又会于虚于盖公与突皆簒立声相倚而又有憾于忽宋自纳突之后以责赂生隙故公不惮屈己力爲突请以固宋交而定其位也然屡盟而卒畔数会而卒离观此益见盟会之不足恃矣<br />
　　十有二年春正月<br />
　　夏六月壬寅公防杞侯莒子盟于曲池【公羊谷梁作纪曲池公羊作殴蛇杜注鲁地鲁国汶阳县北有曲水亭在今曲阜县东北源出石门山】<br />
　　【左传】十二年夏盟于曲池平杞莒也【隐公四年莒人伐杞自是遂不平】杞当作纪是时纪爲齐难危急甚矣鲁桓切切爲纪谋故屡会焉而大国无与同心者曲池之盟仅能与弱小之莒偕其不能爲而无救于纪之亡也盖可知矣<br />
　　秋七月丁亥公会宋公燕人盟于谷丘【燕人杜注南燕大夫谷丘杜注宋地在今山东曹州北】<br />
　　【左传】公欲平宋郑秋公及宋公盟于句渎之丘【句渎之丘杜注即谷丘也今其地名句阳店宋以立厉公故多责赂于郑郑人不堪故不平】<br />
　　入春秋来燕未尝见经杜预谓燕人南燕大夫以昭公三年书北燕伯款出奔齐知此爲南燕也庄公之三十年齐伐山戎始爲燕通道于周则此年及十三年所书爲姞姓之燕可知矣左传称谷丘之盟亦爲平郑宋观十三年四国来战燕亦与焉则燕乃宋之与国而此盟之爲郑请可徴也<br />
　　八月壬辰陈侯跃卒【壬辰七月二十三日书于八月从赴】<br />
　　公会宋公于虚【虚公羊作郯杜注宋地疑在今河南睢州境】<br />
　　冬十有一月公会宋公于【杜注宋地疑在今河南睢州境】<br />
　　【左传】宋成未可知也故又会于虚冬又会于<br />
　　诸侯非王事不出境桓公委宗社人民五出与宋会厉民荒政甚矣鲁宋五会之地阚鲁地夫钟亦近鲁故宋公来会欲因鲁以责赂虚与谷丘皆宋地故桓公徃防欲爲突请免赂观所会之地而情事可推矣<br />
　　丙戌公会郑伯盟于武父【武父杜注郑地陈留济阳县东北有武父城在今直隶东明县西南】<br />
　　【左传】宋公辞平故与郑伯盟于武父<br />
　　郑终不肯致赂宋遂辞平是以与郑盟而谋宋也突称郑伯不没其实也虽簒弑之贼国人君之诸侯君之其会盟侵伐茍不以爵书则非其实而亦无以属辞盖列国之君书爵而一人独书名则与大夫之会盟会伐者无以异矣王迹既熄霸统未兴诸侯自擅无所禀命观隐十年见兵革之乱也桓十一年十二年见会盟之乱也霸统兴而诸侯有所忌无复此乱矣故君子不得已而与桓文<br />
　　丙戌衞侯晋卒<br />
　　【谷梁传】再称日决日义也【决日者谓二事决宜书日故经两举日文也】通一经惟此重书日盖册书之体一日二事夲宜各书其日而史所未详不可复考偶有存者则仍其旧文耳或曰不应再书丙戌非后申则前子非也会盟宜日者也其不日者史失之耳武父之盟旣书日使晋卒不再书日则不知其卒于何日矣<br />
　　十有二月及郑师伐宋丁未战于宋<br />
　　【左传】遂帅师而伐宋战焉宋无信也君子曰茍信不继盟无益也诗云君子屡盟乱是用长无信也【诗小雅言无信故数盟数盟则情疏情疏而憾结故乱长】<br />
　　【公羊传】战不言伐此其言伐何辟嫌也恶乎嫌嫌与郑人战也【不言伐则嫌内微者与郑人战于宋地故举伐以明之】此偏战也何以不言师败绩内不言战言战乃败矣【上十年郎战之下巳有此传上来战于鲁此徃战于宋嫌其异故复明之】<br />
　　【谷梁传】非与所与伐战也【非责也责鲁又与其所与伐者战也】不言与郑战耻不和也于伐与战败也内讳败举其可道者也【战轻于败战可道而败不可道】<br />
　　公及郑伯十有一月盟于武父则十有二月伐宋者爲公与郑伯明矣内不书公而郑亦称师何也变文以着其罪也来战者罪在彼徃战者罪在我宋人责赂不已固不爲无过然鲁桓取其赂以成乱郑突资其力以簒国及郑以责赂背宋而鲁遂党郑渝数会之信连兵深入战于国都邦交之翻覆谋计之倾危若此此圣人所以深恶鲁郑也<br />
　　【附录左传】楚伐绞军其南门莫敖屈瑕曰绞小而轻轻则寡谋请无扞采樵者以诱之【扞衞也】从之绞人获三十人【获楚人也】明日绞人争出驱楚役徒于山中楚人坐其北门而覆诸山下【坐犹守也覆设伏兵而待之】大败之爲城下之盟而还伐绞之役楚师分渉于彭【彭水名杜注在新城昌魏县今故昌魏县在湖广房县西南】罗人欲伐之使伯嘉谍之三廵数之【罗杜注熊姓国在宜城县西山中后徙南郡枝江县今湖广宜城县西罗川城乃罗故国其在平江县南之罗城与湘阴县接界者是后徙处也伯嘉罗大夫谍伺也廵徧也】<br />
　　十有三年春<br />
　　【附录左传】十三年春楚屈瑕伐罗鬭伯比送之还谓其御曰莫敖必败举趾髙心不固矣遂见楚子曰必济师【难言屈瑕将败故以益师讽谏】楚子辞焉入告夫人邓曼邓曼曰大夫其非众之谓【邓曼楚武王夫人言伯比意不在于益众】其谓君抚小民以信训诸司以德而威莫敖以刑也莫敖狃于蒲骚之役将自用也【狃快也】必小罗君若不镇抚其不设备乎夫固谓君训众而好镇抚之召诸司而劝之以令德见莫敖而告诸天之不假易也【言天不借贷慢易之人】不然夫岂不知楚师之尽行也楚子使赖人追之不及【赖国名子爵后汉志襃信侯国有赖亭故赖国襃信故县在今息县东北其赖亭在商城县南皆属河南光州杜注在义阳随县则去光州甚远不知何据頼人仕于楚者】莫敖使徇于师曰谏者有刑【徇宣令也】及鄢乱次以济【鄢杜注鄢水在襄阳宜城县入汉今湖广宜城县南有宜城故城】遂无次且不设备及罗罗与卢戎两军之【卢戎杜注南蛮今中庐故城在湖广南漳县东】大败之莫敖缢于荒谷【荒谷杜注楚地荆州记州东三里有三湖湖东有水名荒谷在今湖广荆州府】羣帅囚于冶父【冶父杜注楚地水经注荒谷东岸有冶父城在今荆州府东】以听刑楚子曰之罪也皆免之<br />
　　二月公会纪侯郑伯己巳及齐侯宋公衞侯燕人战齐师宋师衞师燕师败绩<br />
　　【左传】宋多责赂于郑郑不堪命故以纪鲁及齐与宋衞燕战不书所战后也【公后地期不及其战故不书所战之地】　郑人来请修好<br />
　　【公羊传】曷爲后日恃外也其恃外奈何得纪侯郑伯然后能爲日也【得纪侯郑伯之然后乃能结战日以胜】内不言战此其言战何从外也【从外诸侯相与战例】曷爲从外恃外故从外也何以不地近也恶乎近近乎围郎亦近矣郎何以地郎犹可以地也【郎虽在郊内尚非攻城犹可以举其地】<br />
　　【谷梁传】其言及者由内及之也其曰战者由外言之也战称人败称师重众也其不地于纪也【春秋战无不地郑氏曰纪当爲己谓在鲁也字之误耳】<br />
　　此战先儒多主谷梁谓战于纪其实当以公羊爲正盖宋怨鲁郑伐其国都故连三国之师造于城下无四鄙城邑可书故不地也使战于纪则当书齐侯宋公衞侯燕人伐纪公会郑伯救纪及齐侯宋公衞侯燕人战事乃明着何爲故隐其辞使人莫辨哉首齐侯国彊而近鲁故宋推以主兵也先言会而后言日旣会而后战会与战异日也衞侯书爵先君未葬而以吉礼从金革之事也凡诸侯在丧有境外之事以丧行者称子以吉行者称爵志其恶有浅深也<br />
　　三月葬衞宣公<br />
　　列国诸侯之葬必我徃会而始书鲁方与衞战而不废丧纪盖鲁秉周礼与衞旧睦故也<br />
　　夏大水<br />
　　自禹濬畎浍距川周公因之益详井田沟洫之制故年之丰凶一视农力而水旱不能爲灾周衰暴君汚吏慢其经界司空之法不修于是水无所泄旱无以漑寻常水旱犹或有蓄积可支苟遇大水则不独禾稼不登而庐舍人民且不可问矣春秋备书于策所以悼禹功之远悯周制之废生民受患而无以拯济也<br />
　　秋七月<br />
　　冬十月<br />
<br />
<br />
<br />
<br />
<br />
<br />
　　日讲春秋解义卷七<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷八<br />
　　桓公<br />
　　十有四年春正月公防郑伯于曹<br />
　　【左传】十四年春防于曹曹人致饩礼也【熟曰饔生曰饩】前年鲁防郑纪败齐卫之师恐其报怨故为此防以谋之曹素与鲁协故鲁防郑于其地公于郑突比之至矣十二年屡防以平宋郑而不克则为武父之盟为宋之伐十三年防战今又为此防同恶相济眀矣<br />
　　无冰<br />
　　【公羊传】何以书记异也【周之正月乃夏之十一月时当坚冰无冰者温也故曰异谷梁传】无冰时燠也<br />
　　周官凌人职正嵗十有二月令斩冰三其凌豳风七月之诗二之日凿冰冲冲三之日纳于凌隂以供賔食丧祭下逮老疾其蔵之也周用之也徧则<br />
　　冬无愆阳夏无伏隂春无凄风秋无苦雨盖亦燮理隂阳之一事仲冬之月燠而无冰刘向以为纪纲纵弛善恶不明赏罚不行之象春秋所书皆经邦大训而四时寒暑之变必详亦洪范念用庶徴之义也<br />
　　夏五<br />
　　【公羊传】夏五者何无闻焉尔<br />
　　【谷梁传】孔子曰听逺音者闻其疾而不闻其舒望逺者察其貌而不察其形【貌姿体形容色】立乎定哀以指隠桓隠桓之日逺矣夏五疑也<br />
　　不书月阙文也先儒或谓疑而不益见圣人之慎或曰此修经以后写者之脱漏耳后説似得其实盖事之疑者不敢书阙者不敢益圣人之慎也若五下脱月则何所疑而不敢益乎如旧史五下有所系之事孔子自宜益月而具书其事或仅存夏五二字又宜用无事必具时与首月之例削五而书夏四月以是知为修经后之脱漏也<br />
　　郑伯使其弟语来盟【语谷梁作御】<br />
　　【左传】夏郑子人来寻盟且修曹之防【子人即弟语也其后为子人氏谷梁传】诸侯之尊弟兄不得以属通其弟云者以其来我举其贵者也来盟前定也不日前定之盟不日【言信在前非结于今】<br />
　　突之簒立本由宋人而复与宋恶所恃惟鲁而已郑非无大夫而来盟必使其母弟盖惧忽方在外仪亹在内诸大夫或有异心也使来盟则盟已前定与髙子之盟异矣<br />
　　秋八月壬申御廪灾<br />
　　【公羊传】御廪者何粢盛委之所蔵也【御者谓御用于宗庙也委积也】御廪灾何以书记灾也<br />
　　门观灾而新作则书御廪粢盛之所蔵其新也必矣何以不书记曰君子将营宫室宗庙为先御廪所储以供宗庙也故其新也以为常事而不书垂教之意深矣盖国之本务虽勤于工筑而民无劳怨也<br />
　　乙亥尝<br />
　　【左传】秋八月壬申御廪灾乙亥尝书不害也【灾其屋救之则息不及谷故曰书不害】<br />
　　【公羊传】常事不书此何以书讥何讥尔讥尝也曰犹尝乎御廪灾不如勿尝而已矣<br />
　　【谷梁传】御廪之灾不志此其志何也以为唯未易灾之余而尝可也志不敬也【言用火焚之余以祭宗庙不敬之大也】天子亲耕以共粢盛王后亲蚕以共祭服国非无良农工女也以为人之所尽事其祖祢不若以己所自亲者也何用见其未易灾之余而尝也曰甸粟而内之三宫三宫米而蔵之御廪【甸甸师掌田之官三宫三夫人也宗庙之礼君亲割夫人亲舂】夫尝必有兼甸之事焉【夫人亲舂是兼甸之事一本甸作旬旬十日也】壬申御廪灾乙亥尝以为未易灾之余而尝也【壬申乙亥相去止四日故知未易灾之余】<br />

                    <br>
                        　　尝祭时事之常何以书周之八月非时也不改卜而祭不敬也谷梁以御廪所蔵为既舂之米故曰未易灾之余而尝考之周官廪人职大祭祀共其接盛郑康成云扱以授舂人是御廪所蔵固未舂也舂人为米以献于三宫三宫夫人择之以授人使为粢盛非兼旬莫办壬申距乙亥甫四日则粟之出廪久矣以此知谷梁之説非也但遇灾之后不改卜而遽尝则未免慢易耳<br />
　　冬十有二月丁巳齐侯禄父卒<br />
　　宋人以齐人蔡人卫人陈人伐郑【公羊序蔡人在卫人下】<br />
　　【左传】冬宋人以诸侯伐郑报宋之战也【战宋在十二年】焚渠门【郑城门】入及大逵伐东郊【郑郊】取牛首【牛首杜注郑邑今河南陈留县西南有牛首城】以大宫之椽归为卢门之椽【大宫郑祖庙卢门宋城门椽榱也圆为椽方为桷】<br />
　　【公羊传】以者何行其意也<br />
　　【谷梁传】以者不以者也【不以者谓本非所得制今得以之】民者君之本也使人以其死非正也【刺四国使宋専用其师轻民命也】<br />
　　师而曰以在以人之师者则为能左右之以行已意在为人所以者则为非其本意而为人所用之称凡见于经皆以弱而假彊者也前此诸侯有防伐者矣非一国之意故以爵序即小国主兵而序乎大国之上亦非一国之意不得书以也齐蔡卫陈与郑无怨徒以宋怨郑突之背已而出师以听宋所为故书以自此始霸事既兴则徴兵于诸侯虽能左右之而不复书以矣其书以者如鲁以楚师伐齐蔡以吴子伐楚皆以弱假彊也列国之兵有制皆统于天子而敢私用之与私为人用以驱人于死地皆大乱之道也故谷梁氏曰以者不以者也<br />
　　十有五年春二月天王使家父来求车<br />
　　【左传】十五年春天王使家父来求车非礼也诸侯不贡车服【车服上之所以赐下】天子不私求财【诸侯有常职贡】<br />
　　【公羊传】何以书讥何讥尔王者无求求车非礼也【谷梁传】古者诸侯时献于天子以其国之所有故有辞让而无徴求求车非礼也求金甚矣<br />
　　前此求赙虽非王朝之体然赙乃诸侯所当归也车服上所以赐下而以求于下失礼甚矣周礼列国虽有器贡不过桃弧棘矢鲁壶之类耳左氏诸侯不贡车服礼之经也或谓车为器贡误矣<br />
　　三月乙未天王崩<br />
　　此桓王也赴告及鲁故书于防此后庄王僖王不书崩盖王室不告鲁亦不赴见诸侯之不臣也<br />
　　夏四月己巳葬齐僖公<br />
　　五月郑伯突出奔蔡<br />
　　【左传】祭仲専郑伯患之使其壻雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舍其室而将享子于郊吾惑之以告祭仲杀雍纠尸诸周氏之汪【周氏郑大夫汪池也暴其尸以示戮】公载以出曰谋及妇人宜其死也夏厉公出奔蔡<br />
　　【公羊传】突何以名夺正也<br />
　　【谷梁传】讥夺正也<br />
　　郑突患祭仲之専使雍纠杀之为仲所觉纠见杀而突奔书名著其簒也书郑伯见国人已奉之为君诸侯已与为同列也陆淳曰逐君之臣其罪易知也君而见逐其恶大矣圣人之教在乎端本清源故凡诸侯之奔皆不书其逐之者所以警乎人君其説是也突谋夺嫡始借宋之力以胁仲与仲比以窃国又与其亲戚谋杀之为反覆盗贼之计则其出亡自取焉耳茍正其本爵赏刑威惟君所操虽有奸邪孰敢窥伺哉<br />
　　郑世子忽复归于郑<br />
　　【左传】六月乙亥昭公入<br />
　　【公羊传】其称世子何复正也曷为或言归或言复归复归者出恶归无恶复入者出无恶入有恶入者出入恶归者出入无恶<br />
　　【谷梁传】反正也<br />
　　忽之奔不称爵责不能守其位也返国称世子见国其所当有也诸侯世国失位出奔归而称复正也大夫不世爵失位出奔归而称复则恶也<br />
　　许叔入于许<br />
　　【左传】许叔入于许<br />
　　【谷梁传】许叔许之贵者也莫宜乎许叔其曰入何也其归之道非所以归也【言不请王命而归】<br />
　　以复国书入有郑之难未可以安然而归也书叔着其兄弟之行次见国破君亡以序可嗣立也其义与纪季蔡季相发兴复之善者莫过于许叔存祀之善者莫过于纪季归国之善者莫过于蔡季皆圣人之所与也使书名则与入簒者无别矣<br />
　　公防齐侯于艾【艾公羊作鄗谷梁作蒿】<br />
　　【左传】公防齐侯于艾谋定许也<br />
　　左氏以为谋定许也然入许本齐鲁与郑合谋今许叔乗郑之乱以复其国齐鲁不兴师以问之则已矣何故反为防以定其位也且防艾之后鲁再伐郑而齐不与焉安见其为谋定许哉髙氏闶曰鲁尝与齐絶矣襄公新立复通好彭生之祸兆于此矣故春秋志之以齐为主盖齐志也<br />
　　邾人牟人葛人来朝【牟国今山东歴城县东有牟城葛国嬴姓今河南宁陵县有葛城公羊传】皆何以称人夷狄之也<br />
　　此来朝者三国之君也其称人何天王崩不奔防而相率以朝弑逆之贼且行旅见之礼故特文以见义也<br />
　　秋九月郑伯突入于栎【栎杜注郑别都也河南阳翟县今禹州是也】<br />
　　【左传】秋郑伯因栎人杀檀伯而遂居栎【檀伯郑守栎大夫公羊传】栎者何郑之邑曷为不言入于郑末言尔【末者浅也】曷为末言尔祭仲亡矣然则曷为不言忽之出奔言忽为君之微也祭仲存则存矣祭仲亡则亡矣郑已有君突自外窃入亦书郑伯此因旧史之文而存之以示戒也鲁桓与突同恶相济出师辅簒至于再三故鲁史卑忽而崇突以郑伯书春秋因之而不革程子所谓以戒居正者之不能保也卫侯之入夷仪不名衎正而突簒也衎之入卫书而突之入郑不书衎告而突不告也盖诸侯以突为郑君突亦自以为郑君久矣故不复以入郑告也至大都耦国之害则昭十一年载申无宇之言备矣<br />
　　冬十有一月公防宋公卫侯陈侯于袲伐郑【袲公羊作侈宋公上公羊有齐侯袲杜注宋地沛国相县西南有袲亭在今江南宿州境】<br />
　　【左传】冬防于袲谋伐郑将纳厉公也弗克而还<br />
　　【谷梁传】地而后伐疑辞也非其疑也【郑突簒国伐而正之义也不应疑故责之】<br />
　　忽在郑而诸侯伐郑则助突眀矣谷梁谓地而后伐为有所疑非也先防而后伐纪其实耳或谓宋既责赂而伐突不当又纳突鲁方与突伐宋不当又防宋纳突且忽之奔也卫实受之亦不应伐忽以纳突以是有疑不知鲁轨宋冯卫朔皆以不正得国其与突为党乃水之流湿火之就燥又以正继正则邻国无所求以不正夺正则可以责赂其来旧矣故不复知有人纪之常邦交之正耳<br />
　　十有六年春正月公防宋公蔡侯卫侯于曹<br />
　　【左传】十六年春正月防于曹谋伐郑也【前年冬谋纳厉公不克故复更谋】<br />
　　夏四月公防宋公卫侯陈侯蔡侯伐郑<br />
　　【左传】夏伐郑<br />
　　鲁宋卫再防连兵以伐正而助不正非徒为突谋亦欲植党示威以自固也其恶固不待贬而见矣春正月防于曹蔡先于卫夏四月伐郑卫先于蔡周官大司马设仪辨位以等邦国九仪之命不可乱也至春秋时霸者以意之向背为升降列国以势之彊弱相上下而旧典不可复问矣此民志所以不定争攘所以日繁也<br />
　　秋七月公至自伐郑【此书致伐之始】<br />
　　【左传】秋七月公至自伐郑以饮至之礼也<br />
　　【谷梁传】桓无防其致何也危之也【助簒伐正危殆之甚】<br />
　　鲁桓躬为簒弑求助于彊邻其身既定遂防于稷以成宋乱乱臣贼子由是益张今又再防连兵伐正以助簒方且饮至防勲自眀得意积不善之殃将至矣<br />
　　冬城向<br />
　　【左传】冬城向书时也<br />
　　杜氏预谓城以十一月以长歴推之此年闰在六月月却而节前水星可在十一月而正以证曰书时非误但纵是十一月亦夏之九月农功未毕盖城筑之事非可月成戒事于此月而以春正月毕功则无妨农之病耳<br />
　　十有一月卫侯朔出奔齐<br />
　　【左传】初卫宣公烝于夷姜生急子【夷姜宣公之庶母也上淫为烝】属诸右公子为之娶于齐而美公取之生夀及朔属夀于左公子【左右公子左右媵之子因以为号】夷姜缢【失宠故】宣姜与公子朔构急子【宣姜即宣公所娶急子之妻构防其过恶】公使诸齐使盗待诸莘将杀之【莘杜注卫地今山东莘县北有莘亭】夀子告之使行不可曰弃父之命恶用子矣有无父之国则可也及行饮以酒夀子载其旌以先盗杀之急子至曰我之求也此何罪请杀我乎又杀之二公子故怨恵公【恵公朔也】十一月左公子泄右公子职立公子黔牟【黔牟羣公子】恵公奔齐<br />
　　【公羊传】卫侯朔何以名絶曷为絶之得罪于天子也其得罪于天子奈何见使守卫朔【朔十二月朔政事也】而不能使卫小众【时天子使发小众不能使行】越在岱隂齐【越走也岱泰山也山北曰隂】属负兹舍不即罪尔【属托也诸侯有疾称负兹舍止也即就也言托疾而止不就罪也】<br />
　　【谷梁传】朔之名恶也天子召而不往也<br />
　　朔继立已五年二公子虽怨之以其承国于父未敢废立必因召而不往王欲致讨然后得行其志庄六年诸侯纳朔而王人子突救卫则公谷所盖信而有徴也<br />
　　十有七年春正月丙辰公防齐侯纪侯盟于黄【黄杜注齐地路史登之黄县东南有古黄城本纪邑后入齐案登州府黄县齐东垂也去鲁殊逺疑非防盟处左传】十七年春盟于黄平齐纪且谋卫故也<br />
　　纪鲁之婚姻而卫朔在齐齐欲纳朔而鲁欲平纪故释前憾而为此盟也然二年之后齐遽迁纪三邑六年之后鲁卒防齐纳朔事之顺逆交之离合一听乎彊者而弱者不敢违则盟何足恃耶又齐之图纪十有二年矣鲁为纪纳后于王故纪虽从鲁败齐而齐不敢报怨至襄公而后逞志焉用此见襄之无道而僖犹知畏义也<br />
　　二月丙午公防邾仪父盟于趡【防公羊谷梁作及趡杜注鲁地当在今山东泗水邹县之间】<br />
　　【左传】及邾仪父盟于趡寻蔑之盟也<br />
　　隠公元年尝与邾盟于蔑至七年鲁渝盟而伐邾遂絶通好及桓立十五年邾与牟葛来朝因寻蔑之好而为此盟乃不逾年又兴师防伐何哉从宋志也夫前此伐邾既为宋讨后此伐邾又从宋志已欲盟而盟人欲伐则伐邦交之反覆无常一至于此春秋凡盟皆恶有以夫<br />
　　夏五月丙午及齐师战于奚【公羊阙夏字奚谷梁作郎此齐鲁交兵之始奚杜注鲁地今山东滕县南奚公山下有奚邑】<br />
　　【左传】夏及齐师战于奚疆事也【争疆界也】于是齐人侵鲁疆疆吏来告公曰疆埸之事慎守其一而备其不虞【不虞犹不意也】姑尽所备焉事至而战又何谒焉<br />
　　【谷梁传】内讳败举其可道者也不言其人以吾败也不言及之者为内讳也<br />
　　不名及者疆吏得公命与战微者之名不载于防书也观眀年公防齐侯于泺则齐鲁之怨未深其非公与战眀矣<br />
　　六月丁丑蔡侯封人卒<br />
　　【左传】蔡桓侯卒<br />
　　秋八月蔡季自陈归于蔡<br />
　　【左传】蔡人召蔡季于陈秋蔡季自陈归于蔡蔡人嘉之也<br />
　　【谷梁传】蔡季蔡之贵者也自陈陈有奉焉尔<br />
　　旧説蔡季与献舞俱桓侯弟也桓侯无子立献舞季遂去而之陈封人卒献舞立蔡人思而召之其去以道其归以礼故称字以襃之按杜氏预谓季即献舞先儒多谓季让国之贤不宜失国见执而不死于位以此断献舞为异人以经考之突归于郑赤归于曹皆称名而季书字则归无恶可知矣陈侯之弟黄楚公子比之归皆先书其奔而季之如陈不书则出无恶可知矣盖奔者以恶出也故鲁公子之奔未有不书者而季友如陈不书其归也特书季子来归用此观之则蔡季之出入无恶信矣但人之才分有限而事变无常以归国无恶而决其无失国见执之事亦非定论并存二説兼发所疑以俟参考<br />
　　癸巳葬蔡桓侯<br />
　　春秋惟封人之葬书侯故先儒皆谓五等诸侯本国臣子皆称之曰公其卒也不请諡于王遂私諡为某公春秋从而书之以见其非礼惟蔡季贤知请諡于王王之防书则云諡曰某侯故特书之以眀得礼也<br />
　　及宋人卫人伐邾<br />
　　【左传】伐邾宋志也<br />
　　邾宋争疆鲁从宋志以为此伐其距趡之盟仅数月耳刑牲诏神弃如敝屣渎信而不仁亦甚矣<br />
　　冬十月朔日有食之<br />
　　【左传】冬十月朔日有食之不书日官失之也天子有日官诸侯有日御日官居卿以底日礼也【日官天子掌厯者不在六卿之数而位从卿故言居卿也底平也谓平厯数也】日御不失日以授百官于朝【言日御奉天子所颁之厯不失天时以授百官】<br />
　　【谷梁传】言朔不言日食既朔也【既尽也尽朔一日至眀日乃食是月二日食也】书朔不书日旧史阙文也歴家谓有平朔有定朔以日平行月平行推算某日某时某刻合朔是为平朔日有盈缩月有迟疾取均度或加或减于平行以定某日某时某刻日月相防是为定朔自刘洪乾象厯始用定朔于是非朔不食汉初以前皆用平朔故有食于朔前后者但朔前朔后圣人何难据实以书而必曲生义例乎日食于朔二日则不得为朔矣故当以文阙为正<br />
　　【附録左传】初郑伯将以髙渠弥为卿昭公恶之固谏不听昭公立惧其杀己也辛夘弑昭公而立公子亹【昭公弟】君子谓昭公知所恶矣公子达曰【达鲁大夫】髙伯其为戮乎复恶已甚矣【复重也本为昭公所恶而又弑君是重为恶也】<br />
　　十有八年春王正月<br />
　　是年桓公之终也复书王正月眀弑君之贼虽身已没而王法不得赦也又桓十五年天王崩至是嗣王三年之丧毕矣眀弑君之贼后王宜加讨也然则簒弑者身无存没时无古今而不可容于天地之间故曰孔子成春秋而乱臣贼子惧<br />
　　公防齐侯于泺公与夫人姜氏遂如齐【公羊无与字泺水名杜注在济南歴城县西北入济今趵突泉即泺水之源也盖济水伏流重发处】<br />
　　【左传】十八年春公将有行遂与姜氏如齐申繻曰【鲁大夫】女有家男有室无相凟也谓之有礼易此必败公防齐侯于泺遂及文姜如齐齐侯通焉公谪之以告【夫人告齐侯】<br />
　　【公羊传】公何以不言及夫人夫人外也【若言夫人已为公所絶外也】夫人外者何内辞也【言内为公讳之辞】其实夫人外公也【谷梁传】泺之防不言及夫人何也以夫人之伉弗称数也【夫人骄伉不可言及故舍而弗数】<br />
　　公往防齐侯夫人欲同往而公不能制防礼毕夫人欲从齐侯至齐公不能止而身从之礼防尽溃而乱象已形矣泺之防不言夫人夫人不与防也僖公及夫人姜氏防齐侯于阳谷以夫及妇恒辞也此独变文书与与者相敌而不相属之辞眀夫人不属于公公羊氏所谓夫人外公是也夫不夫妇不妇欲无败得乎故变文以着见杀之由也<br />

                    <br>
                        　　夏四月丙子公薨于齐丁酉公之丧至自齐<br />
　　【左传】夏四月丙子享公使公子彭生乗公公薨于车【上车曰乗彭生多力拉公干而杀之】鲁人告于齐曰寡君畏君之威不敢宁居来修旧好礼成而不反无所归咎恶于诸侯请以彭生除之齐人杀彭生<br />
　　【谷梁传】其地于外也薨称公举上也【公五等之上】<br />
　　鲁君弑而薨者以不地见其弑而此书薨于齐何也薨在外不得不书其地也然前书公与夫人如齐已见起祸之端后书夫人孙于齐则去其姓氏以正与闻乎弑之罪庄公不书即位以眀先君不以道终子不忍即位之义则虽书薨于齐而见戕之实亦不可掩矣<br />
　　秋七月<br />
　　【附録左传】秋齐侯师于首止【首止杜注卫地陈留襄邑县东南有首乡在今河南睢州东南】子亹防之髙渠弥相【不知齐欲讨己】七月戊戌齐人杀子亹而轘髙渠弥【轘车裂也】祭仲逆郑子于陈而立之【昭公弟子仪也】是行也祭仲知之故称疾不往人曰祭仲以知免仲曰信也【子亹之立本非仲意故然讥者之言】　周公欲弑庄王而立王子克【克庄王弟子仪】辛伯告王【辛伯周臣】遂与王杀周公黒肩王子克奔燕初子仪有宠于桓王桓王属诸周公辛伯谏曰竝后【妾如后】匹嫡【庶如嫡】两政【臣擅命】耦国【都如国】乱之本也周公弗从故及【及于难】<br />
　　冬十有二月己丑葬我君桓公<br />
　　【公羊传】贼未讨何以书葬雠在外也雠在外则何以书葬君子辞也【齐彊鲁弱不可立报故君子量力而为恕辞】<br />
　　【谷梁传】葬我君接上下也【言我君举国上下之辞】君弑贼不讨不书葬此其言葬何也不责逾国而讨于是也桓公葬而后举諡諡所以成徳也【諡者行之迹所以表徳】于卒事乎加之矣【人之终卒事毕于葬故于葬定称号也】智者虑义者行仁者守有此三者备然后可以防矣【桓无此三者而出防大国所以见杀】贼未讨而书葬雠在外也凡在官者杀无赦谓本国之臣子耳雠在敌国势或不能即讨而亲之丧不可久暴露故于葬无责焉非谓讨可缓也若庄公之忘亲昵雠则又非欲报而不能者所可比书葬而其罪愈不容逭矣<br />
<br />
<br />
<br />
　　日讲春秋解义卷八<br />
　　钦定四库全书<br />
　　日讲春秋解义卷九<br />
　　庄公【公名同桓公之子母文姜諡法胜敌克壮曰庄】<br />
　　周【庄王四年鲁庄公十二年庄王崩子僖王立庄十七年僖王崩子恵王立】<br />
　　郑【子仪元年鲁庄公十四年郑傅瑖杀子仪而纳厉公庄二十一年厉公卒子文公立】<br />
　　齐【襄公五年鲁庄公八年襄公弑庄九年齐桓公小白入于齐是年齐管仲为政】<br />
　　宋【庄公十八年鲁庄公二年宋庄公卒子闵公捷立庄十二年闵公弑弟桓公御説立】<br />
　　晋【翼晋侯缗十二年缗之二十七年鲁庄公之十六年也曲沃武公伐晋灭之○曲沃武公二十三年鲁庄公十六年灭晋侯缗周僖王命曲沃伯以一军为晋侯始更号曰晋武公鲁庄公十七年武公卒子献公佹诸立】<br />
　　卫【恵公七年黔牟二年鲁庄公六年齐纳恵公放黔牟于周庄二十五年恵公卒子懿公赤立】蔡【哀侯二年鲁庄公十年楚败蔡师执哀侯以归庄十九年哀侯卒于楚蔡人立其子肸为缪侯】曹【庄公九年鲁庄公二十三年曹庄公卒子僖公夷立鲁庄公三十二年僖公卒子昭公班立】滕【详见隠公元年】<br />
　　陈【鲁庄公元年十月庄公林卒子宣公杵臼立】<br />
　　杞【详见隠公元年及僖公元年】<br />
　　薛【鲁庄公三十一年薛伯卒】<br />
　　邾【鲁庄公十六年邾子克卒即仪父也邾子琐立庄公二十八年邾子琐卒文公蘧蒢立】<br />
　　许【许叔入许五年即僖公四年许穆公新臣也】<br />
　　小邾【鲁庄公五年郳黎来来朝详见隠公元年】<br />
　　楚【武王四十八年鲁庄公四年卒子文王熊赀立庄十九年文王卒子堵敖熊囏立庄二十二年熊恽弑兄堵敖代立是为楚成王史记以庄十八年为堵敖元年堵敖立五年遇弑楚成立十六年齐桓公以兵侵楚至陉山○庄公三十年楚子文为令尹】<br />
　　秦【详见隠公元年】<br />
　　吴【详见隠公元年】<br />
　　越【见上注】<br />
<br />
<br />
<br />
<br />
<br />
<br />
　　钦定四库全书<br />
　　日讲春秋解义卷九<br />
　　庄公【名同桓公之子母文姜以庄王四年即位諡法胜敌克壮曰庄】<br />
　　元年春王正月<br />
　　【左传】元年春不称即位文姜出故也<br />
　　【公羊传】公何以不言即位春秋君弑子不言即位君弑则子何以不言即位隠之也孰隠隠子也【隠痛是子之祸谷梁传】继弑君不言即位正也继弑君不言即位之为正何也曰先君不以其道终则子不忍即位也不书即位继故而不忍行即位之礼也闵公僖公亦然然闵僖之立不忘讨贼故叔牙庆父终无所逃其死庄公则宴然安于其位而且与仇人亲昵焉天理灭熄罪不容于诛矣<br />
　　三月夫人孙于齐<br />
　　【左传】三月夫人孙于齐不称姜氏絶不为亲礼也【公羊传】孙者何孙犹孙也【孙犹遯也】内讳奔谓之孙夫人固<br />
　　在齐矣其言孙于齐何念母也【从庄公念母起见】正月以存君念母以首事【正月以存君者正月嵗终复始臣子喜其君父与嵗终而复始执贽以存之今此练祭亦是臣子闵君父往年此日没今年复此日存而礼祭之取法存君也念母以首事者夫人当首营祭事时庄公将为练祭念母而欲迎之也】夫人何以不称姜氏贬曷为贬与弑公也其与弑公奈何夫人谮公于齐侯公曰同非吾子齐侯之子也齐侯怒与之饮酒于其出焉使公子彭生送之于其乗焉【乗将上车时】搚干而杀之【干脇也搚折声也】念母者所善也则曷为于其念母焉贬不与念母也【念母则忘父背夲之道也】<br />
　　【谷梁传】孙之为言犹孙也讳奔也接练时录母之变始人之也【于练时感夫人不与祭故始以人道録之】不言氏姓贬之也人之于天也以道受命于人也以言受命不若于道者天絶之也不若于言者人絶之也臣子大受命【臣子受天与君父之命义得贬夫人】<br />
　　桓公之死实由姜氏乃鲁之臣子不共戴天之仇在庄公虽有母子之私恩不得以夺君父之大义也春秋于其孙齐不称姜氏曰絶不为亲而人道之大防立矣不称姜氏而曰夫人所以罪鲁之臣子不知其为贼而使泰然居夫人之位也内讳奔曰孙臣子辞也姜氏以桓十八年如齐无归鲁之文盖以滛与闻乎弑无顔告庙故史不书至书孙于齐则往年之从丧而归鲁具见矣<br />
　　夏单伯逆王姬【逆左氏作送】<br />
　　【公羊传】单伯者何吾大夫之命乎天子者也【诸侯大夫例称名以命于天子故称字】何以不称使天子召而使之也逆之者何使我主之也曷为使我主之天子嫁女于诸侯必使诸侯同姓者主之诸侯嫁女于大夫必使大夫同姓者主之<br />
　　【谷梁传】单伯者何吾大夫之命乎天子者也命大夫故不名也其不言如何也其义不可受于京师也其义不可受于京师何也曰躬君弑于齐使之主婚姻与齐为礼其义固不可受也<br />
　　单伯为鲁大夫之命于天子者也诸侯之大夫命于天子则不名比于王臣也逆王姬使鲁为主也天子嫁女于诸侯必使诸侯同姓者主之鲁方有丧而使主婚姻非礼也庄公忘不共戴天之仇不辞而与齐为礼其恶不待贬而见矣<br />
　　秋筑王姬之馆于外<br />
　　【左传】秋筑王姬之馆于外为外礼也【外城外也】<br />
　　【公羊传】何以书讥何讥尔筑之礼也于外非礼也于外何以非礼筑于外非礼也其筑之何以礼主王姬者必为之改筑主王姬者则曷为必为之改筑于路寝则不可小寝则嫌【路寝则外内无别小寝则防凟皆所以远别也】羣公子之舍【谓女公子也】则以卑矣其道必为之改筑者也<br />
　　【谷梁传】筑礼也于外非礼也筑之为礼何也主王姬者必自公门出于庙则己尊于寝则己卑为之筑节矣筑之外变之正也筑之外变之为正何也仇雠之人非所以接婚姻也衰麻非所以接弁冕也其不言齐侯之来逆何也不使齐侯得与吾为礼也<br />
　　鲁为王室懿亲其主王姬旧矣馆于国中宜有常所而特筑于外盖知其不可而为之也然以仇雠而接婚姻以衰麻而接弁冕筑馆于外遂可以自掩乎窃按齐鲁之邦交以察庄公之用心非畏王命而不敢辞乃欲借是以结齐好也故自是以后防伐同狩与齐昵好絶无闲疑废人伦灭天理莫此为甚故春秋于主王姬事特书屡书以正庄公忘亲昵雠之大恶云<br />
　　冬十月乙亥陈侯林卒<br />
　　【谷梁传】诸侯日卒正也<br />
　　王使荣叔来锡桓公命【此书锡命之始】<br />
　　【公羊传】锡者何赐也命者何加我服也其言桓公何追命也【追命死者故举諡】<br />
　　【谷梁传】礼有受命无来锡命锡命非正也生服之死行之礼也生不服死追锡之不正甚矣<br />
　　天子锡命诸侯车服礼器所以旌有功襃有徳也桓公身为大恶庄王不能讨之于生前及其既死又从而追锡之是使乱臣贼子不惟免罪而反以邀宠非小失也夫王者履天位奉天道赏则承天命罚则行天讨故王必称天所以法天也今庄王宠簒弑以乱天常无天甚矣故不称天<br />
　　王姬归于齐<br />
　　【公羊传】何以书我主之也<br />
　　【谷梁传】为之中者归之也<br />
　　鲁主王姬之嫁在他公时则以为常事而不书此独屡书而不厌其烦以归于齐故也不书伯季尊王姬而异于诸侯之女也不书来逆杜氏预谓公不与接非也齐侯傲慢实未至鲁亲迎耳果来鲁则宜特书以见义矣<br />
　　齐师迁纪郱鄑郚【此书迁之始郱杜注在东莞临朐县东南今属山东青州府鄑訾同音杜注都昌县西有訾城都昌今山东昌邑县也有訾亭社在县西郚杜注在朱虚县东南今山东安丘县西南有郚城】<br />
　　【公羊传】迁之者何取之也取之则曷为不言取之也为襄公讳也外取邑不书此何以书大之也何大尔自是始灭也<br />
　　【谷梁传】纪国也郱鄑郚国也或曰迁纪于郱鄑郚郱鄑郚皆纪邑迁者徙其民而取其地也邑不书迁迁不书师今齐将灭纪先取其旁邑其书师迁见纪民犹足与守而齐用大众廹之以为己属也按宋人迁宿齐人迁阳宿与阳国也而迁书人郱鄑郚邑也而迁书师此春秋特笔着纪季入齐纪侯去国之由以见王纲纵弛小国困敝而暴乱者得以逞其志也<br />
　　二年春王二月葬陈庄公<br />
　　夏公子庆父帅师伐于余丘【于余丘杜注国名】<br />
　　【公羊传】于余丘者何邾娄之邑也曷为不系乎邾娄国之也曷为国之君存焉尔<br />
　　【谷梁传】国而曰伐于余丘邾之邑也其曰伐何也公子贵矣师重矣而敌人之邑公子病矣病公子所以讥乎公也其一曰君在而重之也<br />
　　庆父公庶兄或曰弟于余丘或国或邑不可考以庆父主兵为后弑子般闵公之祸所托始故谨而书之鲁在春秋中弑逆之祸三见皆以贵戚主兵威柄下移卒为君父之患公子翚仲遂之变与庆父同出一辙也且庄公于不共戴天之仇释而不图乃侵伐小国师出无名徒使公族擅兵祸及国本圣人特书伐所以着履霜之戒也<br />
　　秋七月齐王姬卒<br />
　　【公羊传】外夫人不卒此何以卒録焉尔曷为録焉尔我主之也<br />
　　【谷梁传】为之主者卒之也【主其嫁则有兄弟之恩死则服之服之故书卒】内女嫁为诸侯妻则书卒王姬而比内女主其嫁也按戴记齐告王姬之丧鲁庄公为之大功或曰由鲁嫁故为之服姊妹之服书于者以君为之服也庄公之尽礼仇雠而不知有父遂至于此故屡书以正其汩大伦灭天理之罪云<br />
　　冬十有二月夫人姜氏防齐侯于禚【禚公羊作郜杜注齐地左定九年齐侯致禚媚杏于卫杜注三邑皆齐西界据此当为齐鲁卫分界之地】<br />
　　【左传】二年冬夫人姜氏防齐侯于禚书奸也<br />
　　【谷梁传】妇人既嫁不逾竟逾竟非正也妇人不言防言防非正也飨甚矣【谓四年飨齐侯于祝丘】<br />
　　书夫人见于鲁为国君之母书姜氏见于齐襄为同气之人乃腼然出防甘为禽兽之行直书其事以着姜氏齐侯之恶而庄公之罪亦不可逭矣<br />
　　乙酉宋公冯卒<br />
　　三年春王正月溺防齐师伐卫<br />
　　【左传】三年春溺防齐师伐卫疾之也<br />
　　【公羊传】溺者何吾大夫之未命者也<br />
　　【谷梁传】溺者何也公子溺也其不称公子何也恶其会仇雠而伐同姓故贬而名之也<br />
　　卫朔奔齐齐欲纳之时天王已絶朔而立公子黔牟矣庄公乃兴师防仇雠逆王命以伐同姓纳不义之君直书其事不待贬而罪自见矣溺不称公子内大夫之未命者也<br />
　　夏四月葬宋庄公<br />
　　【谷梁传】月葬故也<br />
　　五月葬桓王<br />
　　【左传】夏五月葬桓王缓也<br />
　　【公羊传】此未有言崩者何以书葬盖改葬也<br />
　　【谷梁传】曰改葬也改葬之礼缌举下缅也【缌五服最下缅藐逺也天子诸侯易服而葬以为交于神眀不可以纯凶况其缅者乎故改葬之礼其服唯轻言缅释所以缌也】或曰郤尸以求诸侯【言停尸七年以求诸侯防葬】天子志崩不志葬必其时也何必焉举天下而葬一人其义不疑也志葬故也危不得葬也曰近不失崩不志崩失天下也【京师去鲁不逺赴告之命可不逾旬而至史不志崩则乱可知】独隂不生独阳不生独天不生三合然后生【凡生类禀灵知于天资形于二气】故曰母之子也可天之子也可尊者取尊称焉卑者取卑称焉其曰王者民之所归往也<br />
　　桓王崩在桓十五年至是始葬或曰桓十八年载子仪黑肩之难是以缓或曰东迁之初尚有志归葬于西周已而诸侯背叛王师伤败故至此始葬不书公如又不书卿大夫往盖鲁使防者会葬也<br />
　　秋纪季以酅入于齐【酅杜注纪邑在齐国东安平县今山东临淄县东有安平城又有酅亭】<br />
　　【左传】秋纪季以酅入于齐纪于是乎始判【判分也言分为附庸始于此】<br />
　　【公羊传】纪季者何纪侯之弟也何以不名贤也何贤乎纪季服罪也其服罪奈何鲁子曰请后五庙以存姑姊妹【纪与齐雠小大不敌季知必亡故以酅首服请为五庙后以供祭祀存姑姊妹者言兄弟子侄亦随国亡但外出之女有所归趣而已】<br />
　　【谷梁传】酅纪之邑也入于齐者以酅事齐也入者内弗受也<br />
　　纪季纪侯之弟季字也诸侯兄弟贬则书名不贬则书字是时齐欲灭纪故纪季以邑入齐请为附庸以存先祀盖纪侯命之也夫弃君以避患挟地以附敌非人臣之义也而春秋于纪季无讥焉盖彊暴凭陵天子不能正隣国不能救宗社危亡计日可待不得已而屈己下敌以存五庙乃行权而不悖乎经与他公子之去国者异矣不书奔原其情也书入难辞盖闵之也<br />

                    <br>
                        　　冬公次于滑【滑公羊谷梁作郎杜注郑地在陈留襄邑县北今河南睢州有滑亭】<br />
　　【左传】冬公次于滑将防郑伯谋纪故也郑伯辞以难【厉公在栎故】凡师一宿为舍再宿为信过信为次<br />
　　【公羊传】其言次于郎何刺欲救纪而后不能也<br />
　　【谷梁传】次止也有畏也欲救纪而不能也<br />
　　纪将灭于齐公以师出次于滑欲防郑伯谋纪郑伯不防遂中止焉次者止也救而书次讥辞也鲁于纪有婚姻之好于齐有君父之雠茍能救纪抑齐一举而两善并矣乃畏齐而中止故书公次于滑以讥师出之无名也<br />
　　四年春王二月夫人姜氏享齐侯于祝丘【享公羊谷梁作飨祝丘杜注鲁地】<br />
　　【谷梁传】飨甚矣飨齐侯所以病齐侯也<br />
　　两君相见之礼曰享礼姑姊妹已嫁而反兄弟不与同席而坐况妇人轻去其国而用两君相见之礼乎前曰防至是曰享凟防益甚矣经于孙齐去其氏以絶之自防禚以下复书夫人姜氏者盖揭其氏姓所以示之有别而正其乱伦之罪也<br />
　　三月纪伯姬卒<br />
　　【谷梁传】外夫人不卒此其言卒何也吾女也适诸侯则尊同以吾为之变卒之也【礼诸侯絶旁期姑姊妹嫁于国君者尊与己同则为之服大功变不服之例故书卒】<br />
　　内女适诸侯尊同则为之服而史书其葬内女为诸侯夫人者七惟纪伯姬宋伯姬志卒志葬盖闵纪之亡襃共姬之贤而详其本末也<br />
　　【附录左传】四年春王三月楚武王荆尸授师孑焉以伐随【尸陈也荆亦楚也更为楚陈兵之法孑者防也参用防为陈】将齐【授兵于庙故齐】入告夫人邓曼曰余心荡【荡动散也】邓曼叹曰王禄尽矣盈而荡天之道也先君其知之矣故临武事将发大命而荡王心焉若师徒无王薨于行国之福也王遂行卒于樠木之下【樠木名也】令尹鬭祈莫敖屈重除道梁溠【时秘王丧故为竒兵更开直道梁桥也溠杜注溠水在义阳厥县西东南入郧水释例云即漈水源出县北在今湖广随州东南】营军临随随人惧行成莫敖以王命入盟随侯且请为防于汉汭而还【汭内也谓汉西】济汉而后发丧<br />
　　夏齐侯陈侯郑伯遇于垂<br />
　　齐谋取纪恐陈郑为之援故结欢于二国是以三国遇垂而纪侯遂去也苏氏以郑伯为子仪然子仪之为君也微岂敢轻去国都逺与诸侯防此所书者实厉公也盖厉公善结四邻之援诸侯亲之故旧史以爵书而春秋亦不没其实耳<br />
　　纪侯大去其国<br />
　　【左传】纪侯不能下齐以与纪季夏纪侯大去其国违齐难也<br />
　　【公羊传】大去者何灭也孰灭之齐灭之曷为不言齐灭之为襄公讳也春秋为贤者讳何贤乎襄公复雠也何雠尔远祖也哀公亨乎周【郑氏云懿始受谮而亨齐哀公是也】纪侯谮之以襄公之为于此焉者事祖祢之心尽矣尽者何襄公将复雠乎纪卜之曰师丧分焉【分半也师丧亡其半】寡人死之【襄公答卜者之辞】不为不吉也远祖者几世乎九世矣九世犹可以复雠乎虽百世可也家亦可乎【家谓大夫家】曰不可国何以可国君一体也先君之耻犹今君之耻也今君之耻犹先君之耻也国君何以为一体国君以国为体诸侯世故国君为一体也今纪无罪此非怒与【怒谓迁怒言怒纪之先祖迁之于子孙】曰非也古者有眀天子则纪侯必诛必无纪者纪侯之不诛至今有纪者犹无眀天子也古者诸侯必有防聚之事相朝聘之道号辞必称先君以相接然则齐纪无説焉不可以并立乎天下故将去纪侯者不得不去纪也有眀天子则襄公得为若行乎曰不得也不得则襄公曷为为之上无天子下无方伯缘恩疾者可也【恩谓先祖之恩疾痛也因痛先祖而可复雠也】<br />
　　【谷梁传】大去者不遗一人之辞也言民之从者四年而后毕也纪侯贤而齐侯灭之不言灭而曰大去其国者不使小人加乎君子<br />
　　纪侯为齐所逼图存不获委宗庙于其弟而去之举土地人民仪章器物悉委置之而不顾故曰大去凡失国宜书奔宜书名今于纪独否闵其不得已而不忍罪之尔太王迁邠不以养人者害人权也凿池筑城与民死守弗去经也纪无太王转败为功以屈为伸之势又不能守土誓死拱手以避敌其事固无足取特其不能下齐之志则殊有可悲者焉圣人以其不争而去为无罪故不以失国之君待之盖寓兴灭继絶之义于言外也<br />
　　六月乙丑齐侯葬纪伯姬<br />
　　【公羊传】外夫人不书葬此何以书隠之也何隠尔其国亡矣徒葬于齐尔此复雠也曷为葬之灭其可灭葬其可葬此其为可葬奈何复雠者非将杀之逐之也以为虽遇纪侯之殡亦将葬之也<br />
　　【谷梁传】外夫人不书葬此其书葬何也吾女也失国故隠而葬之<br />
　　国灭不书葬而纪伯姬书葬其义有二一则以内女之失所而闵之也一则以纪之夫人葬于齐侯为人道之变而着之也齐襄廹逐纪侯虽其夫人在殡而不及葬其恶甚矣乃欲以葬伯姬自掩乎故不称齐人而目其君以斥其诈也<br />
　　秋七月<br />
　　冬公及齐人狩于禚【禚公羊谷梁作郜】<br />
　　【公羊传】公曷为与微者狩齐侯也齐侯则其称人何讳与雠狩也前此者有事矣后此者有事矣则曷为独于此焉讥于雠者将壹讥而已故择其重者而讥焉莫重乎其与雠狩也于雠者则曷为将壹讥而已雠者无时焉可与通通则为大讥不可胜讥故将壹讥而已其余从同同【孔氏颖达曰考诸古本及注同字之下皆无重语有者衍文谷梁传】齐人者齐侯也其曰人何也卑公之敌所以卑公也何为卑公也不复雠而怨不释刺释怨也齐侯书人隠辞也不忍公之与仇雠防猎也何以知其为齐君搜狩非微者之事也不共戴天之雠而与之防猎以为乐且禚乃二年夫人姜氏防齐侯之地也庄公于是无羞恶之心矣<br />
　　五年春王正月<br />
　　夏夫人姜氏如齐师<br />
　　【谷梁传】师而曰如众也妇人既嫁不逾竟逾竟非礼也曰会曰享犹假礼为名兵众会集之地以妇人翺翔其间为禽兽之行可谓无忌惮矣不言地者师之进止无常也前此防禚享祝丘皆厯日而返故书月至此歴月而返故书时使鲁之臣子早为防闲岂至于此此春秋所以反复深责于庄公也<br />
　　秋郳犂来来朝【郳公羊作倪犁公羊谷梁作黎郳杜注附庸国也东海昌虑县东北有郳城今昌虑城在山东滕县东南郳城在县东】<br />
　　【左传】五年秋郳犁来来朝名未王命也<br />
　　【公羊传】倪者何小邾娄也【小邾娄国名】小邾娄则曷为谓之倪未能以其名通也【倪为小邾娄之都邑时未能为附庸不足以小邾娄名通故畧谓之倪】黎来者何名也其名何微国也<br />
　　【谷梁传】郳国也黎来微国之君未爵命者也<br />
　　郳为荒逺附庸之国其后数从齐桓以尊周室王命为小邾子犂来此时尚未受爵命也而来朝则已能自进于礼矣按春秋繁露云附庸字者方三十里名者方二十里犂来书名虽不得与邾仪父同而视介葛卢来不能行朝礼者则有闲矣<br />
　　冬公防齐人宋人陈人蔡人伐卫<br />
　　【左传】冬伐卫纳恵公也<br />
　　【公羊传】此伐卫何纳朔也曷为不言纳卫侯朔辟王也【朔得罪于王故辟王而不眀言纳朔】<br />
　　【谷梁传】是齐侯宋公也其曰人何也人诸侯所以人公也其人公何也逆天王之命也<br />
　　三年齐师防鲁伐卫以纳朔不克至是又防四国之兵以纳之不言纳不与纳也诸侯失国诸侯纳之正也纳朔何以非正王命黜之而立黔牟则已絶于卫矣乃违命以逞无君之罪可胜诛哉故直书以着其恶<br />
　　六年春王正月王人子突救卫【此书救之始】<br />
　　【左传】六年春王人救卫<br />
　　【公羊传】王人者何微者也子突者何贵也贵则其称人何系诸人也曷为系诸人王人尔<br />
　　【糓梁传】王人卑者也称名贵之也【称子则非名名当为字】善救卫也救者善则伐者不正矣<br />
　　王人微者称字尊王命也自伐郑以来王师不书此书救卫何天下方无道贱夺贵少陵长天子不能禁幸而发愤诛卫而诸侯不顾顺逆党同拒命其恶甚矣故特书救以为王师之出惟此犹合司马九伐之法而重着王命不行正诸国乱常之罪也<br />
　　夏六月卫侯朔入于卫<br />
　　【左传】夏卫侯入放公子黔牟于周放甯跪于秦【甯跪卫大夫】杀左公子泄右公子职乃即位君子以二公子之立黔牟为不度矣夫能固位者必度于本末而后立衷焉不知其本不谋知本之不枝弗强【本末始终也衷节适也譬之木本弱者其枝必披非人力所能强成】诗云本支百世【诗大雅言文王本支俱茂蕃滋百世也】<br />
　　【公羊传】卫侯朔何以名絶曷为絶之犯命也【犯天子命】其言入何簒辞也<br />
　　【谷梁传】其不言伐卫纳朔何也不逆天王之命也【不与诸侯得纳天王之所絶】入者内弗受也何用弗受也为以王命絶之也朔之名恶也朔入逆则出顺矣朔出入名以王命絶之也<br />
　　春秋复国有以难词而书入者有以逆词而书入者卫朔借五诸侯力抗王命以拒子突逐黔牟诚无难而书入逆辞也内不受也凡奔君返国未有不言复者卫侯郑曹伯襄卫侯衎皆称复归是也蔡侯庐陈侯吴不称复非奔君也朔奔君不言复而以内不受之辞书其恶大无可复之道也<br />
　　秋公至自伐卫<br />
　　【公羊传】曷为或言致防或言致伐得意致防不得意致伐卫侯朔入于卫何以致伐不敢胜天子也<br />
　　【谷梁传】恶事不致此其致何也不致则无用见公之恶事之成也<br />
　　公附仇雠不义连逆党以抗王师而得其所欲归告于庙着于册直书其事而罪不容诛矣<br />
　　螟<br />
　　冬齐人来归卫俘【俘公羊谷梁作寳】<br />
　　【左传】冬齐人来归卫寳文姜请之也<br />
　　【公羊传】此卫寳也则齐人曷为来归之卫人归之也卫人归之则其称齐人何让乎我也其让乎我奈何齐侯曰此非寡人之力鲁侯之力也<br />
　　【谷梁传】以齐首之分恶于齐也使之如下齐而来我然恶战则杀矣【若卫自归寳于齐而后齐以与鲁以齐为首事则鲁与王人战罪恶差减也】俘军所获也二经文作寳按书序称遂伐三朡俘厥寳玉则俘者军获之总名而或取其人或取其器物皆可言俘也齐侯受天子之罪人连诸侯而纳之卫故以寳赂齐而齐以分于四国焉书曰齐人来归则党恶之罪鲁宋陈蔡同之而齐为首恶可知矣夫朔弑君兄逆王命茍有人心者皆知其恶而诸侯乃援之甚力观卫寳之归然后知所以丧其本心而甘为大恶者皆由于欲货也孟子言终去仁义懐利以相接不至簒弑攘夺不厌其深得春秋之义也夫<br />
　　【附録左传】楚文王伐申过邓邓祁侯曰吾甥也【楚文王夫人邓曼子故邓侯以为甥】止而享之骓甥耼甥养甥请杀楚子【皆邓甥仕于舅氏】邓侯弗许三甥曰亡邓国者必此人也若不早图后君噬齐【喻不可及】其及圗之乎图之此为时矣邓侯曰人将不食吾余【言自害其甥必为人所贱】对曰若不从三臣抑社稷实不血食而君焉取余【言君无复余】弗从还年【伐申还之年】楚子伐邓十六年楚复伐邓灭之<br />
<br />
<br />
<br />
<br />
　　日讲春秋解义卷九<br />
　　钦定四库全书<br />
　　日讲春秋解义卷十<br />
　　庄公<br />
　　七年春夫人姜氏防齐侯于防【防杜注鲁地】<br />
　　【左传】七年春文姜防齐侯于防齐志也<br />
　　【谷梁传】妇人不防防非正也<br />
　　文姜数与齐侯防至齐地则奸发夫人至鲁地则齐侯之志<br />
　　夏四月辛卯夜恒星不见夜中星陨如雨【陨公羊作霣辛卯夜谷梁夜作昔】<br />
　　【左传】夏恒星不见夜明也星陨如雨与雨偕也【恒常也常见之星应见之时而不见日光不以昏没至夜犹明也如而也偕俱也夜半星落而且雨星与雨俱下也公羊传】恒星者何列星也【常以时列见】列星不见则何以知夜之中星反也【反者星复其位也星反在夜半之后则知向者不见之时是夜中矣】如雨者何如雨者非雨也非雨则曷为谓之如雨不修春秋曰雨星不及地尺而复【不修春秋鲁史记旧文不及地尺而复谓不至】<br />
　　【地而没也】君子修之曰星霣如雨【明其状似雨尔不当言雨星】何以书记异也<br />
　　【谷梁传】恒星者经星也【经常也谓常列宿】日入至于星出谓之昔不见者可以见也夜中星陨如雨其陨也如雨是夜中与春秋着以传着疑以传疑中之几也而曰夜中着焉尔【着着见也几微也言春秋之书皆以实録今星陨而雨则夜中之时几微难知而曰夜中必是事之着见而有据尔非臆度而知也】何用见其中也失变而录其时则夜中矣【失变不知星变始于何时也言经以何事知其夜中以失星变之始而録其已陨之时揆度刻漏则正当夜中矣】其不曰恒星之陨何也我知恒星之不见而不知其陨也【此解不得言恒星之陨也】我见其陨而接于地者则是雨説也着于上见于下谓之雨着于下不见于上谓之陨岂雨説哉【此又解不言雨星而言陨星之意】恒星天之经星常见者也如雨言众也先儒谓前此五国连兵抗拒王命后此齐晋更霸政归盟主先王之纪纲法度扫灭殆尽故恒星宜见而不见众星不当陨而陨天人相感之理信可畏也经书星陨陨石陨霜或先或后立文各异盖星在天有象先见星而后见其陨石与霜则旣陨而后见耳<br />
　　秋大水<br />
　　【谷梁传】高下有水灾曰大水<br />
　　无麦苗<br />
　　【左传】秋无麦苗不害嘉谷也【黍稷尚可更种故曰不害嘉谷】<br />
　　【公羊传】无苗则曷为先言无麦而后言无苗【苗禾也生曰苗秀曰禾】一灾不书【一谷之灾不书于经也】待无麦然后书无苗何以书记灾也<br />
　　【谷梁传】麦苗同时也【麦与黍稷之苗同时死】<br />
　　周之秋夏正之五月也麦熟苗将秀而大水漂荡则麦苗俱无矣春秋谨而书之畏天灾重民命也此亦周人即以子月为春之征若夏时之秋则麦之登旣乆而谷将成熟不复有苗矣<br />
　　冬夫人姜氏防齐侯于谷【谷杜注齐地济北谷城县今山东东阿县治故谷城是也谷梁传】妇人不防防非正也【再发传者防鲁地谷齐邑故重发之】<br />
　　春夫人姜氏防齐侯于防冬夫人姜氏防齐侯于谷在齐在鲁一嵗宣淫者再人欲肆而防耻丧恶积不可掩矣以致无知簒弑之祸天理之不诬者也<br />
　　八年春王正月师次于郎以俟陈人蔡人<br />
　　【公羊传】次不言俟此其言俟何托不得已也【师出本为下灭成讳灭同姓故托以待二国为辞】<br />
　　【谷梁传】次止也俟待也<br />
　　用大众曰师次止也春秋书次其义不一伐而次者有整兵慎战之意盖善之也救而次者有爰师畏敌之意盖讥之也若郎之次则无名妄动尤为非义经书俟陈蔡而未明所事杜预谓期共伐郕于情事为合贾逵范皆云陈蔡欲伐鲁非也陈蔡与鲁隔逺未闻搆怨何因来伐且俟者相须同行之辞非防敌拒寇之称也<br />

                    <br>
                        　　甲午治兵【治公羊作祠】<br />
　　【左传】八年春治兵于庙礼也<br />
　　【公羊传】祠兵者何出曰祠兵入曰振旅【出兵必祠于近郊杀牲以飨士卒】其礼一也皆习战也何言乎祠兵为乆也曷为为乆吾将以甲午之日然后祠兵于是【讳为乆留辞使若无欲灭同姓之意】<br />
　　【谷梁传】出曰治兵习战也入曰振旅习战也治兵而陈蔡不至矣兵事以严终【以严整终事】故曰善陈者不战此之谓也善为国者不师【道之以德齐之以礼四海宾服何师之为】善师者不陈【师众素严不须燿军列陈】善陈者不战【军陈严整敌望而畏之莫敢战】善战者不死【投兵胜地故无死者】善死者不亡【民尽其命无奔背散亡者】<br />
　　此所治者即次郎之师也俟而不至暴师旣乆则有失伍故复申明军法以整齐之其志非善之也讥黩武也<br />
　　夏师及齐师围郕郕降于齐师【郕公羊作成】<br />
　　【左传】夏师及齐师围郕郕降于齐师仲庆父请伐齐师【仲庆父公子庆父也齐不与鲁共其功故欲伐之】公曰不可我实不德齐师何罪罪我之由夏书曰皋陶迈种德德乃降【书称皋陶能行布其德德乃下洽于民今引之断章取证降义言皋陶能行布其德由其有德乃为人降服也】姑务修德以待时乎<br />
　　【公羊传】成者何盛也【盛鲁之同姓国】盛则曷为谓之成讳灭同姓也曷为不言降吾师辟之也【辟灭同姓使若鲁围之而去成自从后降于齐师也】<br />
　　【谷梁传】其曰降于齐师何不使齐师加威于郕也【使若齐无武功而郕自降】<br />
　　齐仇雠也郕同姓也及者内为志也郕降于齐师者义不服也直书而其恶着矣<br />
　　秋师还<br />
　　【左传】秋师还君子是以善鲁庄公<br />
　　【公羊传】还者何善辞也此灭同姓何善尔病之也【慰劳其罢病】曰师病矣曷为病之非师之罪也【君之使非师之罪也谷梁传】还者事未毕也遯也【郕已降而以未毕为文者盖辟灭同姓之国示不卒其事】<br />
　　书师还者言师至是而始还也其次其及其还皆不称公者春秋之法内大恶讳庄公举大众防仇雠以伐同姓暴师于外更歴三时力屈而后还无名黩武非义害人未有若此之甚者故以为大恶而讳不书公也<br />
　　冬十有一月癸未齐无知弑其君诸儿<br />
　　【左传】齐侯使连称管至父戍葵丘【二子齐大夫葵丘杜注齐地临淄县西有地名葵丘今山东临淄县西有西安城葵丘在其处】时而往曰及而代期戍公问不至【问命也】请代弗许故谋作乱僖公之母弟曰夷仲年生公孙无知有宠于僖公衣服礼秩如适【适大子】襄公绌之二人因之以作乱【二人连称管至父】连称有从妹在公宫无宠使闲公【伺公之闲隙】曰防吾以女为夫人【防克也宣无知之言】冬十二月【经书十一月癸未盖月六日也传云十二月传误】齐侯游于姑棼遂田于贝丘【姑棼杜注齐地即薄姑也今山东博兴县东北有薄姑城贝丘杜注齐地博昌县有地名贝丘今山东博兴县南有贝中聚】见大豕从者曰公子彭生也【公见大豕而从者见彭生盖妖鬼】公怒曰彭生敢见射之豕人立而啼公惧队于车伤足丧屦反【还也】诛屦于徒人费【诛责也】弗得鞕之见血走出遇贼于门【即连管之徒为乱者】刼而东之费曰我奚御哉袒而示之背信之费请先入【诈欲助贼】伏公而出鬬死于门中石之纷如死于阶下【齐小臣也】遂入杀孟阳于牀【孟阳亦齐小臣代公居牀】曰非君也不类见公之足于户下遂弑之而立无知初襄公立无常【政令无常】鲍叔牙曰君使民慢乱将作矣奉公子小白出奔莒【鲍叔牙小白傅小白僖公庶子】乱作管夷吾召忽奉公子纠来奔【管夷吾召忽子纠傅子纠小白庶兄为九年公伐齐纳子纠齐小白入于齐传】初公孙无知虐于雍廪【雍廪齐大夫为杀无知传】<br />
　　【谷梁传】大夫弑其君以国氏者嫌也弑而代之也弑君者连称管至父而专罪无知者君弑而无知受之则贼不在二子矣无知不称公孙隐桓荘之春秋凡贼皆名之也徒人费石之纷如皆死君难而不见于经如费等乃便嬖私昵之臣逢君之恶使百姓苦之者也与孔父之义形于色仇牧之不畏彊御而死于其职者异矣<br />
　　九年春齐人杀无知<br />
　　【左传】九年春雍廪杀无知<br />
　　【谷梁传】无知之挈失嫌也称人以杀大夫杀有罪也传称齐公孙无知虐于雍廪九年春雍廪杀无知则是杀无知者雍廪也而书齐人讨贼之辞也弑君之贼人人得而诛之所以使乱臣贼子无所容于天地之间也无知不称君已不能君齐人亦莫之君也春秋之初王道犹未尽坠人心知有礼义故州吁之弑衞人以为贼不逾年卒讨之无知之弑齐人以为贼逾年卒讨之无知不成君而雍廪得书人国犹有臣子也<br />
　　公及齐大夫盟于蔇【蔇公羊谷梁作曁杜注鲁地琅琊缯县北有蔇亭在今山东峄县东故鄫城】<br />
　　【左传】公及齐大夫盟于蔇齐无君也<br />
　　【公羊传】公曷为与大夫盟齐无君也然则何以不名为其讳与大夫盟也使若众然【邻国之臣犹吾臣也君之于臣当告从命行而反歃血约誓故讳使若悉得齐诸大夫而约束之者】<br />
　　【谷梁传】公不及大夫大夫不名无君也盟纳子纠也不日其盟渝也【变盟立小白】当齐无君制在公矣当可纳而不纳故恶内也<br />
　　及者内为志也蔇鲁地也公邀齐大夫至鲁地而盟纳子纠也大夫不名来者非一人也公于不共戴天之仇生则屡与防好殁则谋定其国家而图其后嗣天理灭矣故书及以着其本心之丧失也<br />
　　夏公伐齐纳纠齐小白入于齐【纳纠左作纳子纠】<br />
　　【左传】夏公伐齐纳子纠桓公自莒先入<br />
　　【公羊传】纳者何入辞也其言伐之何伐而言纳者犹不能纳也纠者何公子纠也何以不称公子君前臣名也【公子无去国之义去公子见臣于鲁也】曷为以国氏【称齐小白】当国也其言入何簒辞也<br />
　　【谷梁传】当可纳而不纳齐变而后伐故干时之战不讳败恶内也大夫出奔反以好曰归以恶曰入齐公孙无知弑襄公公子纠公子小白不能存出亡齐人杀无知而迎公子纠于鲁公子小白不让公子纠先入又杀之于鲁故曰齐小白入于齐恶之也<br />
　　纠不称子国非其国也入者难辞也小白系齐宜有国也按公谷荀子史记皆以子纠为兄小白为弟程子以薄昭之言证小白为兄朱子以为疑左传史记杜预谓小白子纠为僖公子而程子以为襄公子未知孰是而以经文断之忽系郑而突不系郑则嫡庶之辨也防菑不系邾而书弗克纳则长幼之辨也今小白系齐则郑忽之例也纠不称子而书纳则防菑之例也小白与纠当立不当立之义明矣小白与纠当立不当立之义明而管仲召忽之是非功罪亦辨直以经断传可也<br />
　　秋七月丁酉齐襄公<br />
　　九月乃塟乱故也无知己诛可以葬矣<br />
　　八月庚申及齐师战于干时我师败绩【干时杜注齐地时水在乐安县界支流旱则竭涸故曰干时今乐安故城在山东博兴县北时水在县南】<br />
　　【左传】秋师及齐师战于干时我师败绩公防戎路传乗而归【传乗乗他车】秦子梁子以公旗辟于下道【二子公御及戎右也以误齐师】是以皆止【获也】<br />
　　【公羊传】内不言败此其言败何伐败也【伐夸大也】曷为伐败复雠也【复雠以死败为荣】此复雠乎大国曷为使微者公也公则曷为不言公不与公复雠也曷为不与公复雠复雠者在下也【公实为不纳子纠伐齐诸大夫以为不如以复雠伐之非诚心至意故不与也】<br />
　　内不言败而干时之败不讳者能与雠战虽败犹荣也传称公丧戎路传乗而归而经不书公何也明公之志在纳纠不知雠之当复也微者之战不名而书及者有之矣此书及何以别扵微者之战也上书公及齐大夫盟于蔇公伐齐纳纠则此战公实主之不待传而明矣<br />
　　九月齐人取子纠杀之<br />
　　【左传】鲍叔帅师来言曰子纠亲也请君讨之管召雠也请受而甘心焉乃杀子纠于生窦【生窦杜注鲁地史记作笙渎贾逵曰句渎也今山东曹州北有句阳古城即句渎故地】召忽死之管仲请囚鲍叔受之及堂阜而税之【堂阜杜注齐地东莞蒙阴县西北有夷吾亭鲍叔解夷吾缚于此因以为名今堂阜在山东蒙阴县西北税脱同】归而以吿曰管夷吾治于高傒【高傒齐卿高敬仲也言管仲治理政事之才多于敬仲】使相可也公从之【公羊传】其取之何内辞也胁我使我杀之也其称子纠何贵也其贵奈何宜为君者也<br />
　　【谷梁传】外不言取言取病内也取易辞也犹曰取其子纠而杀之云尔十室之邑可以逃难百室之邑可以隐死以千乘之鲁而不能存子纠以公为病矣鲁杀子纠于生窦而经书齐人取之者齐令也是犹齐人取于鲁而杀之尔恶齐而亦以病鲁也纳纠不称子明不当立也此特书子明不当杀也不目桓公而称齐人并其国人而罪之也废立之际权寄于当国大臣齐大夫始谋不审旣与鲁盟而欲立之终乃假手于鲁以加刃焉则皆不得辞其罪矣<br />
　　冬浚洙【洙水出鲁国东北西南入沇水下合泗】<br />
　　【公羊传】洙者何水也浚之者何深之也曷为深之畏齐也【洙在鲁北齐所由来】曷为畏齐也辞杀子纠也【时鲁见胁于齐微弱可耻故讳使若辞不肯杀子纠齐自取杀之畏齐怒而为备也】<br />
　　【谷梁传】浚洙者深洙也着力不足也<br />
　　洙水在鲁北齐伐鲁之道也鲁虽杀子纠犹有畏齐之心故浚而深之以备齐也公不能明刑政结人心以自强于为治使大国畏之而以畏齐浚洙不知固国以保民为本轻用民力妄兴大役适足以摇邦本况洙水近在鲁城之北欲恃此以不恐即此见谋国之无人而召侮于隣敌矣<br />
　　十年春王正月公败齐师于长勺【长勺杜注鲁地】<br />
　　【左传】十年春齐师伐我公将战曹刿读见【曹刿鲁人】其乡人曰肉食者谋之又何闲焉【肉食在位者闲犹与也】刿曰肉食者鄙未能逺谋乃入见问何以战公曰衣食所安茀敢专也必以分人对曰小恵未徧民弗从也【衣食所惠不过左右故曰未徧】公曰牺牲玉帛弗敢加也必以信【祝辞不敢以小为大以恶为美】对曰小信未孚【孚大信也】神弗福也公曰小大之狱虽不能察必以情【必尽已情察审也】对曰忠之属也【上思利民忠也】可以一战战则请从公与之乗【共乗兵车】战于长勺公将鼓之刿曰未可齐人三鼔刿曰可矣齐师败绩公将驰之刿曰未可下视其辙【视车迹也】登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉【恐诈奔】吾视其辙乱望其旗靡故逐之<br />
　　【谷梁传】不日疑战也【言不尅日而战以诈相袭】疑战而曰败胜内也【谓胜在内】<br />
　　长勺之战以报干时之役鲁地而齐师至焉疑罪之在齐也乃经扵齐不书伐而鲁书败意在责鲁何也观长勺之胜鲁非甚弱必不能与齐敌也使荘公移干时之战于桓公见戕之时移长勺之战于齐襄未死之日则胜亦荣也败亦荣也荘公之师不以复父雠而以纳雠人之子旣败而逞忿以勦民设诈以怒敌败固为耻而胜亦不足道矣故主鲁而以诈战书其义可谓深切着明矣<br />
　　二月公侵宋【此书侵之始】<br />
　　【公羊传】曷为或言侵或言伐觕者曰侵【侵者兵加其竟而已以罪轻无深责焉于义为麤】精者曰伐【执词以伐于义为精】战不言伐围不言战入不言围灭不言入书其重者也<br />
　　【谷梁传】侵时此其月何也乃深其怨于齐又退侵宋以众其敌恶之故谨而月之<br />
　　潜师掠境曰侵宋鲁未尝有隙庄公以侥幸得志于齐遂举无名之师乘胜以掠宋境皆召兵之道非保国之谋所以致次郎之师也<br />
　　三月宋人迁宿【此迁国之始】<br />
　　【公羊传】迁之者何不通也以地还之也【还绕也宋欲迁宿先绕取其地使不得通四方宿穷从宋求迁故得言迁】子沈子曰不通者盖因而臣之也【宿不得通四方宿君迁宋因臣有之】<br />
　　【谷梁传】迁亡辞也【为人所迁则无复国家故曰亡辞】其不地宿不复见也【国亡不复见经】迁者犹未失其国家以往者也【谓自迁者】迁国之例有二其以自迁为文者邢迁于夷仪衞迁于帝丘之类是也以迁国为文者宋人迁宿齐师迁纪郱鄑郚之类是也宿介宋鲁之闲属宋而亲鲁宋人以为贰而迁之自是亡矣然迁之使属役扵己而不灭其社稷宗庙尚知有所畏忌则是王泽之未竭也僖文以后有灭国无迁国矣<br />
　　夏六月齐师宋师次于郎公败宋师于乗丘【乗丘杜注鲁地西汉泰山郡有乗丘县顔师古曰即春秋乗丘也括地志乗丘在瑕丘县西北今山东滋阳县西有古瑕丘城左传】夏六月齐师宗师次于郎公子偃曰【公子偃鲁大夫】宋师不整可败也宋败齐必还请击之公弗许自雩门窃出蒙皋比而先犯之【雩门鲁南城门皋比虎皮】公从之大败宋师于乗丘齐师乃还<br />
　　【公羊传】其言次于郎何伐也伐则其言次何齐与伐而不与战故言伐也【此解本所以当言伐意谓若齐本与宋共伐而但不与战则既成乎伐可言伐也】我能败之故言次也【此解本所以不言伐言次之意言二国才止次未成于伐鲁即能败宋师齐师罢去故不言伐言次也】<br />
　　【谷梁传】次止也畏我也不日疑战也疑战而曰败胜内也<br />
　　齐以长勺之役宋以公侵之故致怨扵鲁连兵境上意欲乗衅报复固为无名之师鲁不能修辞执礼以退二国而偷一时之便攻其不备以积怨怒邻亦非安国便民之道也故次者不以其事胜者不以其理盖交讥之<br />
　　秋九月荆败蔡师于莘以蔡侯献舞归【舞谷梁作武莘杜注蔡地在今河南汝阳县境】<br />
　　【左传】蔡哀侯娶于陈息侯亦娶焉息妫将归过蔡蔡侯曰吾姨也【妻之姊妹曰姨】止而见之弗宾【不礼敬也】息侯闻之怒使谓楚文王曰伐我吾求救于蔡而伐之楚子从之秋九月楚败蔡师于莘以蔡侯献舞归<br />
　　【公羊传】荆者何州名也【州谓九州冀兖青徐扬荆豫梁雍】州不若国国不若氏氏不若人人不若名名不若字字不若子蔡侯献舞何以名絶曷为絶之获也曷为不言其获不与夷狄之获中国也<br />
　　【谷梁传】荆者楚也何为谓之荆狄之也何为狄之圣人立必后至天子弱必先叛故曰荆狄之也蔡侯何以名也絶之也何为絶之获也中国不言败此其言败何也中国不言败蔡侯其见获乎其言败何也释蔡侯之获也【讳获故止言败】以归犹愈乎执也【讳见执故言以归】楚祝融之后其先鬻熊为文王师封于丹阳而始见经以州举者僣号称王肆毒于上国也诸侯不生名而书败书入书灭而以其君归者则名以不能守其国又不能守于位而甘为臣仆故贱之也蔡侯献舞潞子婴儿沈子嘉许男斯顿子牂胡子豹曹伯阳邾子益皆名而夔子不名虽国灭而身执其义不可屈也<br />

                    <br>
                        　　冬十月齐师灭谭谭子奔莒【此书灭国之始谭杜注谭国在济南平陵县西南今山东歴城县东南有谭城】<br />
　　【左传】齐侯之出也过谭谭不礼焉及其入也诸侯皆贺谭又不至冬齐师灭谭谭无礼也谭子奔莒同盟故也<br />
　　【公羊传】何以不言出国已灭矣无所出也<br />
　　诸侯国灭失地则名而谭子不名者盖其所失者事大国之礼而未尝有可灭之罪故恕之也灭而书奔责不死于其位也不书出国亡无所出也不书名者已无取灭之罪为彊大所并出于不幸而义未可絶也齐桓于图霸之初用管仲攻瑕之术肆其兵威凌暴弱小以恐惧天下之诸侯谭之亡也特出于不幸耳故存其爵而不比于失地之君楚子灭子奔黄狄灭温温子奔衞义犹是也<br />
　　十有一年春王正月<br />
　　夏五月戊寅公败宋师于鄑【鄑杜注鲁地当在今山东兖州府境与元年在都昌县西者乃二地】<br />
　　【左传】十一年夏宋为乘丘之役故侵我公御之宋师未陈而薄之败诸鄑凡师敌未陈曰败某师【谓设权谲变诈以胜敌彼我未得成列成列而未得用故以未陈独败为文】皆陈曰战【坚而有备各得其所成败决于志力者也】大崩曰败绩【师徒桡败丧其功绩故曰败绩】得儁曰克【克胜也战胜其师获得其雄儁者】覆而败之曰取某师【覆隐也攻其不备若网罗所掩覆一军皆见禽制故曰取】京师败曰王师败绩于某【王者无敌于天下故以自败为文明天下莫之得挍】<br />
　　【谷梁传】内事不言战举其大者其日成败之也【结日列陈不以诈相袭得败师之道故曰成】宋万之获也<br />
　　宋师再至再败兵祸旋及其君鲁虽再胜国亦困于兵矣传书侵我经不书侵盖与长勺义同<br />
　　秋宋大水<br />
　　【左传】秋宋大水公使吊焉曰天作淫雨害于粢盛若之何不吊对曰实不敬天降之灾又以为君忧拜命之辱臧文仲曰【臧文仲鲁大夫】宋其兴乎禹汤罪已其兴也悖焉【悖勃同盛貌】桀纣罪人其亡也忽焉【忽速貌】且列国有凶称礼也言惧而名礼其庶乎【言惧罪已名礼称其庶庶几于兴】旣而闻之曰公子御説之辞也【御説宋庄公子】臧孙逹曰是宜为君有恤民之心<br />
　　【公羊传】何以书记灾也外灾不书此何以书及我也【时鲁亦有水灾书鲁则宋灾不见两举则烦文不省故诡例书外以见内也】<br />
　　【谷梁传】外灾不书此何以书王者之后也髙下有水灾曰大水<br />
　　春秋凡外灾来吿则书者诸侯之于四邻有恤病救急之义则告为得礼而不可以不吊故四国同灾许人不吊君子讥之凡志灾皆所以示天戒之当谨民隐之宜恤也<br />
　　冬王姬归于齐<br />
　　【左传】冬齐侯来逆共姬<br />
　　【公羊传】何以书过我也【时王者嫁女于齐涂过鲁明当有送迎之礼在涂不称妇者王者无外故从在国辞】<br />
　　【谷梁传】其志过我也<br />
　　王姬齐桓公夫人也主襄公之昏其罪大故书之详主桓公之昏其罪小故书之畧此轻重之权衡也春秋之义尊王朝抑列国惟王姬下嫁与列国之女同辞而不异盖以王姬虽贵其当执妇道与公侯大夫士庶人之女同所以述天理训万世也<br />
　　【附录左传】乘丘之役【在十年】公以金仆姑射南宫长万【金仆姑矢名南宫长万宋大夫】公右歂孙生搏之【搏取也】宋人请之宋公靳之【鲁听其得还戏而相愧曰靳】曰始吾敬子今子鲁囚也吾弗敬子矣病之【万不以为戏而以为己病为宋万弑君传】<br />
<br />
<br />
<br />
<br />
　　曰讲春秋解义卷十<br />
　　钦定四库全书<br />
　　日讲春秋解义卷十一<br />
　　庄公<br />
　　十有二年春王三月纪叔姬归于酅<br />
　　【公羊传】其言归于酅何隠之也何隠尔其国亡矣徒归于叔尔也【叔者纪季也妇人谓夫之弟曰叔】<br />
　　【谷梁传】国而曰归此邑也其曰归何也吾女也失国喜得其所故言归焉尔【叔姬守节积有年矣纪季以酅入于齐时齐听后五庙故叔姬归于酅鲁喜其女得申其志而书之】<br />
　　纪亡矣叔姬至是始归者纪侯卒也归顺辞妇人夫死无子而终扵父母家非正也纪季入齐五庙在焉叔姬不归于鲁而归于酅鲁人高其节义恩礼有加焉其归及卒悉书扵册孔子存而不削为后世劝也先儒谓叔姬归奉纪祀非也凡祭必夫妇亲之故舅没则姑老纪侯大去季之主祀乆矣叔姬何与焉但妇人以夫家为家无论纪侯有<br />
　　子与否义当归于酅耳<br />
　　夏四月<br />
　　秋八月甲午宋万弑其君捷及其大夫仇牧【捷公羊作接左传】十二年秋宋万弑闵公于蒙泽【蒙泽杜注宋邑梁国有防县今河南商丘县北有蒙泽南有蒙县古城】遇仇牧于门批而杀之【手批之也】遇大宰督于东宫之西【华督】又杀之【杀督不书宋不以告】立子游【子游宋公子】羣公子奔萧【萧杜注宋邑沛国萧县今县属江南徐州府县北有萧城】公子御説奔亳【亳杜注宋邑蒙县西北有亳城今河南商丘县北有大蒙城皇甫谧所谓蒙为北亳是也】南宫牛猛获帅师围亳【牛长万之子猛获其党】<br />
　　【公羊传】及者何累也弑君多矣舍此无累者乎孔父荀息皆累也舍孔父荀息无累者乎曰有有则此何以书贤也何贤乎仇牧仇牧可谓不畏强御矣其不畏强御奈何万尝与庄公战【即乘丘之役】获乎庄公【为庄公所获】庄公归散舍诸宫中【散放也舍止也】数月然后归之归反为大夫于宋与闵公博【博戏名】妇人皆在侧万曰甚矣鲁侯之淑鲁侯之美也【美好】天下诸侯宜为君者惟鲁侯尔闵公矜此妇人【自矜其色于此妇人】妬其言顾曰此虏也【顾谓侧妇人此万也虏执虏也】尔虏焉故【尔汝也谓万也更向万曰汝尝执虏于鲁侯故称誉尔】鲁侯之美恶乎至【恶乎至犹何所至】万怒搏闵公絶其脰【脰颈也齐人语】仇牧闻君弑趋而至遇之于门手劔而叱之万臂摋仇牧【侧手曰摋】碎其首齿着乎门阖【阖扇】仇牧可谓不畏强御矣<br />
　　【谷梁传】宋万宋之卑者也卑者以国氏　以尊及卑也仇牧闲也【仇牧扞卫其君故见杀也】<br />
　　君弑大夫死扵其难而经书之者厉臣节也大夫之死君难有不书者故知书者皆圣人所取也仇牧不能讨贼虽死无益扵事然不计力之彊弱事之济否而以身殉国亦可以愧人臣之食焉而逃其难者矣若大宰督则身为大恶死不足偿故削而不书<br />
　　冬十月宋万出奔陈<br />
　　【左传】冬十月萧叔大心【叔萧大夫名】及戴武宣穆庄之族【宋五公之子孙】以曹师伐之杀南宫牛于师杀子游于宋立桓公【桓公御説】猛获奔衞南宫万奔陈以乘车辇其母一日而至【驾人曰辇宋去陈二百六十里言万之多力】宋人请猛获于衞衞人欲勿与石祁子曰【石祁子衞大夫】不可天下之恶一也恶于宋而保于我保之何得一夫而失一国与恶而弃好非谋也衞人归之亦请南宫万于陈以赂陈人使妇人饮之酒而以犀革裹之比及宋手足皆见宋人皆醢之<br />
　　万弑君之贼也陈受其奔为逋逃主及贪宋赂然后以狙诈缚之故书万出奔陈而不书宋人杀万以着陈人党恶之罪也先儒或并罪宋人之逸贼缓讨则过矣万旣多力又执国权立子游而遣师围亳萧叔以五族及曹师伐之连兵浃月仅乃克之岂能禁万之逸耶庆父弑鲁闵公奔莒莒人受赂而后归之及境而缢故闵公不书葬不以讨贼予鲁也宋人杀万不书疑若庆父自缢之类或使者畏其勇因其手足皆见而道杀之至宋然后醢之耳果生致于宋而明正其诛安得不以讨贼许宋哉盖臣子之心急于得贼邻国求赂不容不致故陈人求赂罪不可寛而宋人致赂则义无可责也<br />
　　十有三年春齐侯宋人陈人蔡人邾人防于北杏【齐侯谷梁作齐人北杏杜注齐地当在今山东东阿县境】<br />
　　【左传】十三年春防于北杏以平宋乱遂人不至<br />
　　【谷梁传】是齐侯宋公也其曰人何也始疑之何疑焉桓非受命之伯也将以事授之者也【言诸侯将权推齐侯使行伯事】曰可矣乎未乎举人众之辞也<br />
　　先儒以四国称人齐侯书爵为始霸之辞非也宋先君见弑新君出防如以防服见则当书宋子以嘉服见则当书宋公以着其违礼何故没而不书若以示齐霸则齐以侯爵序宋上虽书宋公亦知主防者齐也至谓四国之君贬而称人以诛乱始益误矣谓桓非受命之伯诸侯不宜私相推戴以为盟主则首乱者齐也许首乱者以霸而罪推戴者以无王圣人之赏罚乃若是其无章乎况据所书乃诸国之大夫聼命扵防之常辞无以知宋人之独为君也后儒因此谓曹南独书宋公城濮独书晋侯皆始霸之辞穿凿支离皆由称爵为襃称人为贬之説误之耳<br />
　　夏六月齐人灭遂【遂杜注遂国在济北蛇丘县东北今山东宁阳县西北有遂乡左传】夏齐人灭遂而戍之【戌守也为后殱于遂张本】<br />
　　【谷梁传】遂国也其不日微国也<br />
　　灭者亡国之善词上下之同力也齐桓恃其众彊以刦制诸侯惧其未尽从也约之以防要之以盟其不顺者则侵之伐之执之灭之外假尊周之名实以自封殖耳北杏之防鲁遂皆不至齐扵鲁有纳纠之憾有败师之怨比扵遂之可疾轻重较然矣乃扵鲁则屈意而与之和扵遂则慿怒而灭其国盖知鲁之难服故结以为助知遂之无援则借以示威且利其土地耳故曰五霸者三王之罪人也<br />
　　秋七月<br />
　　冬公防齐侯盟于柯【柯杜注济北东阿齐之柯邑今山东东阿县地】<br />
　　【左传】冬盟于柯始及齐平也<br />
　　【公羊传】何以不日易也其易奈何桓之盟不日其防不致信之也其不日何以始乎此庄公将防乎桓曹子进曰君之意何如【曹子曹刿史记作曹沬见庄将防有慙色故问之】庄公曰寡人之生则不若死矣【自伤伐齐纳纠不能纳反为齐所胁而杀之】曹子曰然则君请当其君臣请当其臣【当犹敌也将刦之之辞】庄公曰诺于是防乎桓庄公升坛曹子手劔而从之管子进曰君何求乎【管子管仲桓公卒愕不能应故管子进为此言】曹子曰【庄公亦造次不知所言故任曹子】城坏压竟【齐数侵鲁取邑以喻侵深也】君不图与管子曰然则君将何求曹子曰愿请汶阳之田【欲复鲁竟】管子顾曰君许诺桓公曰诺曹子请盟桓公下与之盟已盟曹子摽劔而去之【摽辟也】要盟可犯【强见要胁而盟故云可犯】而桓公不欺曹子可雠而桓公不怨桓公之信着乎天下自柯之盟始焉<br />
　　【谷梁传】曹刿之盟也信齐侯也桓盟虽内与不日信也【公盟例日外诸侯盟例不日桓信着故虽公与盟犹不日】<br />
　　书防齐志也齐桓图霸欲结鲁宋是以释屡战之怨而为此盟也鲁于齐世雠而平可乎传曰敌惠敌怨不在后嗣鲁庄忘亲昵雠当齐襄之身数为防好着于经者详矣今旣易世而桓公倡霸合诸侯以尊周室又可背乎故书公防而无贬辞也<br />
　　【附録左传】宋人背北杏之防<br />
　　十有四年春齐人陈人曹人伐宋<br />
　　【左传】十四年春诸侯伐宋【背北杏防故】齐请师于周【假王命以示大顺】<br />
　　宋背北杏之防桓公请命于周而伐之盖不得鲁宋诸侯不肃故疾图之而不敢缓也其称人师少也齐自灭谭遂后救邢而外四十年未尝兴大众盖管仲得政师有节制其赋于民薄而蓄诸侯之力者亦厚矣故天下乐为之用而动则有成也先儒谓未尝遣大夫为主将非也春秋之初惟内大夫帅师书名外则众称师少称人无以大夫之名氏见者<br />
　　夏单伯防伐宋<br />
　　【左传】夏单伯防之取成于宋而还<br />
　　【公羊传】其言防伐宋何后防也【本期而后故但举防】<br />
　　【谷梁传】防事之成也【伐事已成单伯乃至】<br />
　　伐宋之役齐止用近宋之陈曹而不烦逺兵鲁新从霸故齐虽不征于鲁而鲁自遣单伯以兵往防也内大夫防伐者八独翚防四国伐郑与单伯防伐宋先列诸国之伐盖后防之文左氏以单伯为周大夫非也成十六年十七年尹子单子三防伐郑不书防伐又定四年传云刘文公合诸侯侵楚经书公防刘子则此书单伯防伐为鲁大夫明矣<br />
　　【附録左传】郑厉公自栎侵郑及大陵【大陵杜注郑地今河南临颍县北有大陵城】获傅瑕【傅瑕郑大夫】傅瑕曰苟舍我吾请纳君与之盟而赦之六月甲子傅瑕杀郑子及其二子而纳厉公【郑子子仪】初内蛇与外蛇鬭于郑南门中内蛇死六年而厉公入公闻之【公鲁庄公】问于申繻曰犹有妖乎对曰人之所忌其气焰以取之妖由人兴也人无衅焉妖不自作人弃常则妖兴故有妖厉公入遂杀傅瑕使谓原繁曰傅瑕贰【言有二心于己】周有常刑旣伏其罪矣纳我而无贰心者吾皆许之上大夫之事吾愿与伯父图之【上大夫卿伯父谓原繁】且寡人出伯父无里言【无纳我之言】入又不念寡人【不亲附己】寡人憾焉对曰先君桓公命我先人典司宗祏【桓公郑始受封君也宗祏宗庙中藏主石室言己世为宗庙守臣】社稷有主而外其心其何贰如之苟主社稷国内之民其谁不为臣臣无贰心天之制也子仪在位十四年矣而谋召君者庸非贰乎庄公之子犹有八人若皆以官爵行赂劝贰而可以济事君其若之何臣闻命矣乃缢而死<br />
　　秋七月荆入蔡<br />
　　【左传】蔡哀侯为莘故绳息妫以语楚子【莘役在十年绳誉也】楚子加息以食入享遂灭息以息妫归生堵敖及成王焉未言【未与王言】楚子问之对曰吾一妇人而事二夫纵弗能死其又奚言楚子以蔡侯灭息遂伐蔡【欲以説息妫】秋七月楚入蔡君子曰商书所谓恶之易也如火之燎于原不可乡迩其犹可扑灭者其如蔡哀侯乎【商书盘庚言恶易长而难灭】<br />
　　【谷梁传】荆者楚也其曰荆何也州举之也州不如国国不如名名不如字<br />
　　齐桓图霸力尚未能帖荆十年荆方败蔡而执其君今又破蔡而入其国蔡近于楚受祸独深故自北杏以后齐桓之防盟蔡不复与矣蔡始见经则防邓以惧楚终录于经则迁州来以避楚楚始见经则败蔡终録于经则围蔡齐晋之霸其极盛则侵蔡以伐楚其极衰则防召陵以救蔡而不能柏举之战吴张而陵齐晋亦以蔡故原蔡之始终而霸国消长之形荆楚彊弱之皆可见矣<br />
　　冬单伯防齐侯宋公衞侯郑伯于鄄【鄄杜注衞地今山东濮州东旧城集故鄄城也】<br />
　　【左传】冬防于鄄宋服故也<br />
　　【谷梁传】复同防也<br />
　　是春三国伐宋至夏单伯始防伐宋已服而三国旋师不及至宋境故复防齐宋之君以结成而衞郑之君以始不与北杏之防亦来防也至是齐霸畧定矣若陈蔡曹邾或从防或从伐己归齐者不复更与此防盖桓公之霸政务简便不欲烦诸侯也<br />

                    <br>
                        　　十有五年春齐侯宋公陈侯衞侯郑伯防于鄄<br />
　　【左传】十五年春复防焉齐始霸也<br />
　　【谷梁传】复同防也<br />
　　十三年十四年防此年复防三合诸侯而不盟以示重慎是以盟则众信莫敢渝也陈旧序衞下齐桓始霸楚亦始彊陈介二国之闲齐桓以为三恪进之于衞上欲重结之也自是遂为定列<br />
　　夏夫人姜氏如齐<br />
　　【谷梁传】妇人旣嫁不逾竟逾竟非礼也<br />
　　姜氏自齐襄见杀八年不出至是鲁欲通好于齐姜假托国事以愚其昏懦之子齐亦欲善鲁而姑受之复啓越境之恣矣<br />
　　秋宋人齐人邾人伐郳【郳即小邾国公羊作儿】<br />
　　【左传】秋诸侯为宋伐郳【郳附庸属宋而叛故齐桓为之伐】<br />
　　北杏之防齐桓已序诸国之上此复序宋下者为宋伐郳故推宋主兵也后此伐郑伐徐亦然至二十七年同盟于幽霸体旣正无复有先齐者矣<br />
　　郑人侵宋<br />
　　【左传】郑人闲之而侵宋【乗伐郳之闲】<br />
　　郑背二鄄之防闲诸侯之伐郳而侵宋其反覆扵齐楚之闲盖始扵此侵伐之义三不同左氏曰有钟鼓曰伐无钟鼓曰侵据此则齐侯侵蔡晋侯侵楚皆用大师而总数国若无钟鼓何以行师公羊氏曰觕者曰侵精者曰伐盖以精为深觕爲浅也然传所载有侵师至破其国伐而未深入者谷梁氏曰苞人民殴牛马曰侵斩树木坏宫室曰伐齐桓伐楚不战而服岂有坏宫室伐树木之事耶先儒既辨其非而以伐为声罪致讨侵为无名行师然考之诗书曰侵自阮疆曰侵于之疆周官九伐之法负固不服则侵之而谓之无名可乎盖声罪致讨曰伐潜师掠境曰侵伐者兵法所谓正也侵者兵法所谓奇也<br />
　　冬十月<br />
　　十有六年春王正月<br />
　　夏宋人齐人衞人伐郑【南北争郑于是始】<br />
　　【左传】十六年夏诸侯伐郑宋故也<br />
　　楚势浸彊陈蔡郑许适当其冲而郑尤南北之枢纽郑之贰非细故也故合诸侯以伐之但突始簒国及忽复位又入栎以逼之忽以弑死齐桓当请于王以正突之罪今乃为宋而伐之末矣然宋自是与齐为一鲁宋诸侯之望也鲁宋服而中国诸侯之志定矣<br />
　　秋荆伐郑<br />
　　【左传】郑伯自栎入【在十四年】缓告于楚秋楚伐郑及栎为不礼故也<br />
　　齐方图霸楚亦有事于北方郑地要绾南北中国得郑则可以拒楚楚得郑则可以窥中国故争郑自此始自是郑被兵于楚者二十中国侵之伐之三十有九考郑之始终可以见南北盛衰之大畧矣<br />
　　【附录左传】郑伯治与于雍纠之乱者【在桓十五年】九月杀公子阏刖强鉏【二子祭仲党】公父定叔出奔衞【共叔段之孙定諡也】三年而复之曰不可使共叔无后于郑使以十月入曰良月也就盈数焉【数满于十】君子谓强鉏不能衞其足【言其不能早辟害】<br />
　　冬十有二月防齐侯宋公陈侯衞侯郑伯许男滑伯滕子同盟于幽【公羊作公防许男下公羊谷梁俱有曹伯此书同盟之始滑杜注滑国河南缑氏县今河南偃师县南有缑氏故城古滑国也幽杜注宋地当在今河南考城县境】<br />
　　【左传】冬同盟于幽郑成也<br />
　　【公羊传】同盟者何同欲也<br />
　　【谷梁传】同者有同也同尊周也不言公外内寮一疑之也【寮谓诸侯也鲁与齐雠外内诸侯同一疑公未知可事齐乎不乎故防不云公以着疑焉】齐自北杏以后屡合诸侯有防而无盟诸侯之心未一也至此郑服始合九国之君而为此盟举天下而听命于一国古未有也然犹未敢专主盟之权故载书曰同盟至僖二年盟贯齐始为盟主自后不复书同矣防不书公讳之也陈氏以为齐初主盟不言公楚初与盟不言公晋大夫初防盟不言公得其义矣<br />
　　邾子克卒<br />
　　【谷梁传】其曰子进之也<br />
　　此邾仪父也附齐而尊王室王命进其爵故书卒与诸侯同<br />
　　【附録左传】王使虢公命曲沃伯以一军为晋侯【曲沃武公伐晋侯缗灭之尽以其宝噐赂献于王王因命为晋侯周礼小国一军晋土地虽大以武公初为诸侯故以小国之礼命之】　初晋武公伐夷执夷诡诸【夷诡诸周大夫夷采地名】蒍国请而免之【蒍国周大夫】既而弗报【诡诸不报施于蒍国】故子国作乱【子国即蒍国】谓晋人曰与我伐夷而取其地遂以晋师伐夷杀夷诡诸周公忌父出奔虢【周公忌父王卿士辟子国之难】惠王立而复之<br />
　　十有七年春齐人执郑詹【詹公羊作瞻】<br />
　　【左传】十七年春齐人执郑詹郑不朝也<br />
　　【公羊传】郑詹者何郑之微者也【以无氏也】此郑之微者何言乎齐人执之书甚佞也<br />
　　【谷梁传】人者众辞也以人执与之辞也郑詹郑之卑者卑者不志此其志何也以其逃来志之也逃来则何志焉将有其末【末谓逃来】不得不録其本也郑詹郑之佞人也<br />
　　称人以执非霸讨也詹不氏未赐族也讨得其罪则称爵谓之霸讨桓未闻朝王而讨郑之不朝己可乎詹必至齐而后见执不书行人非以使事执也<br />
　　夏齐人歼于遂【殱公羊作瀸】<br />
　　【左传】夏遂因氏颌氏工娄氏须遂氏飨齐戍醉而杀之齐人歼焉【四族遂之强宗殱尽也】<br />
　　【公羊传】瀸者何瀐积也【瀸积死非一之辞】众杀戍者也<br />
　　【谷梁传】歼者尽也然则何为不言遂人尽齐人也无遂之辞也无遂则何为言遂其犹存遂也【以其能杀齐戍故若遂之存】存遂奈何曰齐人灭遂使人戍之遂之因氏饮戍者酒而杀之齐人歼焉此谓狎敌也【狎犹轻也】<br />
　　齐人灭遂虑其不服置兵戍守防患周矣而终为遂人所歼信乎力不足以服人也不曰遂人歼齐人者已无遂之辞又以见齐人之自取也观此益见遂以灭书乃亡国之善词上下之同力矣<br />
　　秋郑詹自齐逃来<br />
　　【公羊传】何以书书甚佞也曰佞人来矣佞人来矣【谷梁传】逃义曰逃<br />
　　逃者匹夫苟免之行也詹旣见执若齐人不释守死以待命可也即齐欲释之亦当执礼以争请暴其无罪于诸侯乃不辱君命而遁逃苟免耻孰甚焉鲁方与齐同盟而受其逋逃罪亦不可掩矣<br />
　　冬多麋<br />
　　【公羊传】何以书记异也<br />
　　麋鲁所有不足为异而多则反常且有伤稼之害故志之<br />
　　十有八年春王三月日有食之<br />
　　【谷梁传】不言日不言朔夜食也何以知其夜食也曰王者朝日【谓日始出而亏伤之处尚存故知其夜食也】故虽为天子必有尊也贵为诸侯必有长也故天子朝日诸侯朝朔经书日食三十六大都皆书日书朔独此与僖十五年夏五月朔与日皆不书史失之也合朔在夜日食地中故谷梁以为夜食然苟朝日而见其亏伤是即朔日食矣如日未出而明复即朝日何从见其亏伤以是知为旧史之阙也<br />
　　【附録左传】十八年春虢公晋侯朝王王飨醴命之宥【王之觐羣后始则行飨礼先置醴酒示不忘古饮宴则命以币物宥助也所以助欢敬之意】皆赐玉五瑴【双玉为瑴】马三匹非礼也王命诸侯名位不同礼亦异数不以礼假人【侯而与公同赐是借人礼】　虢公晋侯郑伯使原庄公逆王后于陈陈妫归于京师【虢晋朝王郑伯又以齐执其卿求王为援皆在周倡义为王定昏得同姓宗国之礼故详其事不书不告也】实惠后【陈妫后宠爱少子乱周室故竝举其从王之諡】<br />
　　夏公追戎于济西<br />
　　【左传】夏公追戎于济西不言其来讳之也【戎来侵鲁鲁人不知去乃追之故讳不言其来】<br />
　　【公羊传】此未有言伐者其言追何大其为中国追也此未有伐中国者则其言为中国追何大其未至而豫御之也其言于济西何大之也<br />
　　【谷梁传】其不言戎之伐我何也以公之追之不使戎迩于我也于济西者大之也何大焉为公之追之也追者宼已去而蹑之追齐至酅先言侵而后言追此不言侵伐明不觉其来敌去而始追之也书者讥内无戎备<br />
　　秋有【又作蜮】<br />
　　【左传】秋有为灾也<br />
　　【公羊传】何以书记异也<br />
　　【谷梁传】一有一亡曰有【或有有时或有无时言不常也故书曰有】射人者也<br />
　　国之所有则以多为异国之所无则以有为异者阴物汉书五行志刘向以为生南越越地男女同川乱气所生故圣人名之曰犹惑也能含沙射人甚者至死乃鲁之所无故以有书<br />
　　冬十月<br />
　　【附録左传】初楚武王克权【权杜注国名南郡当阳县东南有权城水经注水东防权口南流迳权城北古之权国也今属湖南安陆府】使鬭缗尹之【鬭缗楚大夫】以叛【缗以权叛】围而杀之迁权于那处【那处杜注楚地南郡编县东南有那口城在今湖广荆门州东南】使阎敖尹之【阎敖楚大夫】及文王即位与巴人伐申而惊其师巴人叛楚而伐那处取之遂门于楚阎敖游涌而逸【杜注涌水在南郡华容县游浮行也】楚子杀之其族为乱冬巴人因之以伐楚<br />
　　十有九年春王正月<br />
　　【附録左传】十九年春楚子御之【御巴人】大败于津【津杜注楚地江陵县有津乡在今湖广枝江县】还鬻拳弗纳【鬻拳楚大阍】遂伐黄【黄嬴姓国】败黄师于踖陵【踖陵杜注黄地当在今河南光州西南境】还及湫【湫杜注南郡鄀县东南有湫城在今湖广宜城县】有疾夏六月庚申卒鬻拳诸夕室【夕室杜注地名】亦自杀也而于绖皇【绖皇冢前阙生守门故死不失职】初鬻拳强谏楚子楚子弗从临之以兵惧而从之鬻拳曰吾惧君以兵罪莫大焉遂自刖也楚人以为大阍谓之大伯【伯长也为门官之长】使其后掌之君子曰鬻拳可谓爱君矣諌以自纳于刑刑犹不忘纳君于善<br />
　　夏四月<br />
　　秋公子结媵陈人之妇于鄄遂及齐侯宋公盟<br />
　　【公羊传】媵者何诸侯娶一国则二国往媵之以侄娣从侄者何兄之子也娣者何弟也诸侯壹聘九女诸侯不再娶媵不书此何以书为其有遂事书大夫无遂事此其言遂何聘礼大夫受命不受辞【辞谓专对之辞】出竟有可以安社稷利国家者则专之可也<br />
　　【谷梁传】媵浅事也不志此其志何也辟要盟也【鲁实使结要二国之盟恐齐宋不与故假媵妇为名】何以见其辟要盟也媵礼之轻者也盟国之重也以轻事遂乎国重无説其曰陈人之妇畧之也其不日数渝恶之也【数疾也渝渝盟也】<br />
　　不书如陈送媵而书媵陈人之妇则非奉君命而媵陈之微者明矣以国卿而私行出疆见鲁之无政也聘礼大夫受命不受辞出竟有可以安社稷利国家者专之可也谓本有此命得以便宜从事特不受专对之辞耳结本以私事出无君命而要盟于大国公侯故书遂以着其生事专命之罪若齐宋之盟出于公命则当如公孙兹如牟因聘而娶但书其聘之例书盟而不书媵矣<br />
　　夫人姜氏如莒<br />
　　【谷梁传】妇人旣嫁不逾竟逾竟非正也<br />
　　前此姜氏如齐桓公不讨遂使荡然无忌恣情如莒非惟鲁之辱亦齐之羞也<br />
　　【附録左传】初王姚嬖于庄王生子頽【王姚庄王之妾姚姓】子頽有宠蒍国为之师及惠王即位【惠王庄王孙】取蒍国之圃以为囿边伯之宫近于王宫【边伯周大夫】王取之王夺子禽祝跪与詹父田【三子皆周大夫】而收膳夫之秩【膳夫石速也】故蒍国边伯石速詹父子禽祝跪作乱因苏氏【苏氏周大夫桓王夺其十二邑以与郑自此遂不和】秋五大夫奉子頽以伐王不克出奔温苏子奉子頽以奔衞衞师燕师伐周【燕南燕】冬立子頽<br />
　　冬齐人宋人陈人伐我西鄙【此鲁国见伐之始】<br />
　　【谷梁传】其曰鄙逺之也其逺之何也不以难迩我国也齐宋方与结定盟而旋伐我何也自郑詹逃来已得罪于齐又以结之抗盟重怒但齐宋当拒不与盟不宜旣盟而复伐且据传王室方有子頽之乱衞燕称兵伐周桓公不能讨而合二国以伐鲁傎矣<br />
<br />
<br />
<br />
　　日讲春秋解义卷十一<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷十二<br />
　　庄公<br />
　　二十年春王二月夫人姜氏如莒<br />
　　【谷梁传】妇人旣嫁不逾竟逾竟非正也<br />
　　妇人旣嫁不逾境父母没不得归宁文姜十五年如齐尚爲越礼况频年如莒乎文姜爲禽兽之行与闻乎弑其如莒何足深责而圣人备书于经痛庄公君国二十年尚不能防闲其母任其荡检逾闲至于此极也记曰礼禁乱之所自生犹防止水之所自来也以旧防爲无所用而坏之者必有水败以旧礼爲无所用而去之者必有乱患信哉<br />
　　【附录左传】二十年春郑伯和王室不克执燕仲父【南燕伯】夏郑伯遂以王归王处于栎秋王及郑伯入于邬【邬王所取郑邑】遂入成周取其宝器而还冬王子颓享五大夫乐及徧舞【徧舞六代之乐云门大卷大咸大磬大夏大濩大武是也】郑伯闻之见虢<br />
　　叔曰【叔虢公字】寡人闻之哀乐失时殃咎必至今王子頽歌舞不倦乐祸也夫司寇行戮君爲之不举【去盛馔】而况敢乐祸乎奸王之位祸孰大焉临祸忘忧忧必及之盍纳王乎虢公曰寡人之愿也<br />
　　夏齐大灾<br />
　　【公羊传】大灾者何大瘠也【瘠病也】大瘠者何防也【防民疾疫也】何以书记灾也外灾不书此何以书及我也<br />
　　【谷梁传】其志以甚也<br />
　　天火曰灾来告故书经所书宋灾陈灾宋衞陈郑灾皆不言大此独书大旧史从来告之辞而孔子因之也<br />
　　秋七月<br />
　　冬齐人伐戎【谷梁作伐我】<br />
　　周有子颓之乱齐桓始霸若防闻知郑伯虢公胥命于弭讨乱杀子颓王入于王城齐皆不预去年伐鲁今年伐戎大率逐利以自私于王室何有盖其志在图霸谋先自固国之张必自近始故深结鲁宋幷吞谭遂耀武郳戎于王室有不暇顾耳此仲尼之徒所以羞称五霸也<br />
　　二十有一年春王正月<br />
　　夏五月辛酉郑伯突卒<br />
　　【左传】二十一年春胥命于弭【郑虢相命弭杜注郑地当在今河南宻县境】夏同伐王城郑伯将王自圉门入虢叔自北门入杀王子頽及五大夫郑伯享王于阙西辟【阙象魏也西辟阙之西偏】乐备【备六代之乐】王与之武公之畧自虎牢以东【畧界也武公旧竟后失其地故惠王复与之虎牢杜注河南成皋县今河南汜水县西有虎牢城】原伯曰【原伯原庄公】郑伯效尤【言效子頽舞徧乐】其亦将有咎五月郑厉公卒春秋自突归于郑之后其出奔蔡入于栎虽书名而皆系以爵以突虽簒而实君虽君而实簒不没其实也自入栎以后凡与诸侯防盟侵伐者皆突而忽亹仪无见焉旧史备其卒葬孔子安得而削之乎然备记其始终亦所以着王法不行乱贼寿终以爲居正而不能保者之戒也<br />

                    <br>
                        　　秋七月戊戌夫人姜氏薨<br />
　　【谷梁传】妇人弗目也【弗目谓不言其地也妇人无外事居有常所故薨不书地】文姜之恶极矣而卒葬一用小君之礼此鲁之祸所以未艾也<br />
　　【附录左传】王廵虢守虢公爲王宫于玤【玤杜注虢地在今河南渑池县界】王与之酒泉【酒泉杜注周邑今陜西同州有甘泉出匮谷中造酒尤美名酒泉】郑伯之享王也王以后之鞶鉴予之【后王后也鞶带而以鉴爲餙也】虢公请器王予之爵【爵饮酒器】郑伯由是始恶于王【郑伯厉公子文公爲僖二十四年郑执王使张本】冬王归自虢<br />
　　冬十有二月葬郑厉公<br />
　　郑突与虢公讨子颓定惠王勲在王室而不免諡爲厉以此见周室虽衰公议尚在臣子私諡不敢妄加美名古意犹可攷也<br />
　　二十有二年春王正月肆大眚【眚公羊作省】<br />
　　【公羊传】肆者何跌也【跌过也】大省者何灾省也肆大省何以书讥何讥尔讥始忌省也【省日忌吉事不忌凶事时鲁有夫人之丧乃以省日忌不哭故讥之】<br />
　　【谷梁传】肆失也眚灾也灾纪也失故也【纪治理也有罪当治理之今失之者以文姜之故】爲嫌天子之葬也【文姜罪应诛绝须赦而后得葬不赦而葬则嫌天子不许之葬矣所以举一国之大恶皆赦除之使文姜亦得以除其罪也】<br />
　　肆大眚讥失也舜典眚灾肆赦乃不幸而过误者易曰君子以赦过宥罪过乃赦之罪则少寛宥焉耳周官三宥三赦皆情之可原孽非己作者未闻肆大眚也大眚皆肆则废天讨亏国典纵有罪虐无辜恶人幸以免矣诸葛亮曰治世以大德不以小惠其治蜀军旅数兴而赦不妄下蜀人乆而歌思如周人之思召公也盖得春秋之旨矣<br />
　　癸丑葬我小君文姜<br />
　　【公羊传】文姜者何庄公之母也<br />
　　【谷梁传】小君非君也其曰君何也以其爲公配可以言小君也<br />
　　文姜孙齐不称姜氏后此则一仍其恒称何也鲁之臣子旣不能讨庄公又不能以大义绝之而生则纵其所爲死则葬之备礼着于史册者固不可得而易矣妇人生无爵从夫之爵死无諡从夫之諡鲁夫人别爲諡自文姜始岂非以滛乱弑逆不敢以先君之諡配之而然与其后鲁夫人皆别作諡不察其由违礼害义甚矣<br />
　　陈人杀其公子御寇【御公羊谷梁俱作御此书专杀之始】<br />
　　【左传】二十二年春陈人杀其大子御寇【宣公大子也陈人恶杀太子之名故以公子告】陈公子完与颛孙奔齐【完颛孙皆御寇党】颛孙自齐来奔齐侯使敬仲爲卿【敬仲完字】辞曰羇旅之臣幸若获宥及于寛政赦其不闲于敎训而免于罪戾弛于负担【弛去离也】君之惠也所获多矣敢辱高位以速官谤请以死告诗云翘翘车乘招我以弓岂不欲往畏我友朋【逸诗也翘翘逺貌古者聘士以弓言虽贪显命惧爲朋友所讥责】使爲工正【掌百工之官】饮桓公酒乐公曰以火继之辞曰臣卜其昼未卜其夜不敢君子曰酒以成礼不继以滛义也以君成礼弗纳于滛仁也初懿氏卜妻敬仲【懿氏陈大夫】其妻占之曰吉是谓凤皇于飞和鸣锵锵【凤皇雌雄俱飞相和而鸣锵锵然犹敬仲夫妻相随适齐有声誉】有嬀之后将育于姜【嬀陈姓姜齐姓】五世其昌竝于正卿八世之后莫之与京【京大也】陈厉公蔡出也【蔡女所出】故蔡人杀五父而立之【五父陈佗也】生敬仲其少也周史有以周易见陈侯者陈侯使筮之遇观【坤下巽上观】之否【坤下干上否观六四爻变而爲否】曰是谓观国之光利用宾于王【此易观卦六四爻辞】此其代陈有国乎不在此其在异国非此其身在其子孙光远而自他有耀者也坤土也巽风也干天也风爲天于土上【巽变爲干故云风爲天六四爻位在坤上坤爲土故云于土上】山也【互体正卦三四五爻爲艮变卦二三四爻亦爲艮故云山也】有山之材而照之以天光于是乎居土上【山则材之所生上有干下有坤故言居土上照之以天光】故曰观国之光利用宾于王【四爻爲诸侯变而之干有国朝王之象】庭实旅百奉之以玉帛天地之美具焉故曰利用宾于王【艮爲门庭干爲金玉坤爲布帛诸侯朝王陈贽币之象旅陈也百言物备】犹有观焉故曰其在后乎【观非在己之言故知在子孙】风行而着于土【巽在坤上故爲着土】故曰其在异国乎若在异国必姜姓也姜大岳之后也【姜姓之先爲尧四岳】山岳则配天物莫能两大陈衰此其昌乎【变而象艮故知当兴于大岳之后】及陈之初亡也【昭八年楚灭陈】陈桓子始大于齐【桓子敬仲五世孙陈无宇】其后亡也【哀十七年楚复灭陈】成子得政【成子陈常也敬仲八世孙】<br />
　　【谷梁传】言公子而不言大夫公子未命爲大夫也其曰公子何也公子之重视大夫命以执公子【大夫旣命得执公子之礼】<br />
　　惟天子得奉天命而专生杀故二百四十年书杀大夫者四十有七皆诸侯也盖诸侯之大夫皆命于天子而不得专命大夫有罪当请于天子而不得专杀春秋之世国无大小其卿大夫皆专命之有罪无罪皆专杀之公子之重视大夫故备书以着其罪也其专杀称君者独出于其君之意而大夫国人不与焉如晋侯杀其世子申生是也称国者君与当国大臣主之如郑杀其大夫申侯是也称人义有二一则国乱无政众人擅杀而不出于君陈人之杀御寇是也其一弑君之贼人人得而诛之背叛之臣国人所同恶如衞人杀州吁郑人杀良霄是也其见杀者所称亦不一或称大夫或称公子或称大夫公子称公子者公子而非大夫也称大夫者大夫而非公子也称大夫公子者公子而爲大夫者也<br />
　　夏五月<br />
　　春秋无事书首时未有书五月者或谓下有事而文脱或四讹而爲五也何休谓讥庄公娶雠女不可奉先祖四时祭祀犹五月不宜首时则凿矣<br />
　　秋七月丙申及齐高傒盟于防<br />
　　【公羊传】齐高傒者何贵大夫也爲就吾微者而盟公也公则曷爲不言公讳与大夫盟也<br />
　　【谷梁传】不言公高傒伉也【骄伉与公敌体耻之故不书公】<br />
　　高傒齐贵卿也鲁无使微者与盟之理盖公也讳不言公以谋娶仇人之女而与大夫要盟恶莫大焉故隐之<br />
　　冬公如齐纳币<br />
　　【公羊传】纳币不书此何以书讥何讥尔亲纳币非礼也【谷梁传】纳币大夫之事也礼有纳采【采择女之德性也其礼用鴈爲贽】有问名【问女名而卜之】有纳征【征成也纳币以成昏】有告期【告迎期】四者备而后娶礼也公之亲纳币非礼也故讥之<br />
　　纳币大夫之事也而公亲之盖齐疑昏议故自往与要言也娶夫人以承宗庙也先君见戕而娶雠女茍有人心者忍此乎至在丧而图昏又不足责矣<br />
　　二十有三年春公至自齐<br />
　　【公羊传】桓之盟不日其防不致信之也此之桓国何以致危之也何危尔公一陈佗也【公如齐滛与陈佗相似】<br />
　　齐桓之编庄公与之防盟遇伐救者九皆不书至独三如齐书至以娶雠女而行乃返告于先君之庙其恶极矣<br />
　　祭叔来聘<br />
　　【谷梁传】其不言使何也天子之内臣也不正其外交故不与使也<br />
　　祭畿内之国祭叔王朝之大夫五十以伯仲周道也假聘礼以私行故不书使义与祭伯来朝而不言朝尹氏王子虎刘卷来讣而不书其爵同皆所以正私交之罪绝朋党之萌也<br />
　　夏公如齐观社<br />
　　【左传】二十三年夏公如齐观社非礼也曹刿谏曰不可夫礼所以整民也故防以训上下之则制财用之节【贡赋多少】朝以正班爵之义帅长幼之序征伐以讨其不然【不然不用命】诸侯有王【从王事】王有廵守以大习之【大习朝防之礼】非是君不举矣君举必书书而不法后嗣何观【公羊传】何以书讥何讥尔诸侯越竟观社非礼也【谷梁传】常事曰视非常曰观观无事之辞也以是爲尸女也【尸主也主爲齐女往借观社爲辞】无事不出竟<br />
　　齐因社祭而搜军实以示威已爲非礼庄公逾境往观其失益大矣天子祀上帝诸侯防以受事焉不闻诸侯之相防祀也庄公盖托名而往以坚昏约故谷梁氏以爲尸女耳凡公出以朝及丧葬但书如而不言其事观社非常故特书<br />
　　【附录左传】晋桓庄之族偪【桓叔庄伯之子孙强盛偪廹公室】献公患之士蔿曰【士蔿晋大夫】去富子【富子二族之富强者】则羣公子可谋也已公曰尔试其事士蔿与羣公子谋谮富子而去之<br />
　　公至自齐<br />
　　【谷梁传】公如【统言公出行之例】往时正也致月故也如往月致月有惧焉尔<br />
　　荆人来聘【楚交中国始此】<br />
　　【公羊传】荆何以称人始能聘也<br />
　　【谷梁传】善累而后进之其曰人何也举道不待再【谓一举而进之】<br />
　　春秋于楚始书荆继书荆人继书楚子着其渐盛也楚迩年加兵于蔡郑而聘使至鲁盖远交近攻之术介人欲侵萧而先朝鲁秦人归襚来聘而有河曲之师盖鲁爲春秋望国而亲于齐晋故介人来朝欲借以爲援秦楚来聘欲以闲齐晋之交也<br />
　　公及齐侯遇于谷<br />
　　【谷梁传】及者内爲志焉尔遇者志相得也<br />
　　及者内爲志盖齐犹以昏议爲疑故公汲汲而爲此遇也书之以着庄公之不子而齐桓私意囘惑不能以礼接人亦于是可见矣<br />
　　萧叔朝公<br />
　　【公羊传】其言朝公何公在外也【言于谷朝公】<br />
　　【谷梁传】微国之君未爵命者其不言来于外也朝于庙正也于外非正也<br />
　　萧宋之附庸谷齐地嘉礼不野合萧叔朝公在齐之谷则非其所也朝必于庙公不辞而受之于谷亦过矣盖交讥之<br />
　　秋丹桓宫楹<br />
　　【左传】秋丹桓宫之楹<br />
　　【公羊传】何以书讥何讥尔丹桓宫楹非礼也<br />
　　【谷梁传】礼天子诸侯黝垩【黝黑色凡涂饰皆言垩】大夫仓士黈【黈黄色】丹楹非礼也<br />
　　楹柱也楹未有以丹饰者爲将娶雠女欲夸示之而乱王制以渎先君直书而恶见矣<br />
　　冬十有一月曹伯射姑卒<br />
　　十有二月甲寅公防齐侯盟于扈【扈杜注郑地在荥阳卷县西北后汉志卷县有扈城亭今河南原武县西北扈亭是也】<br />
　　【公羊传】桓之盟不日此何以日危之也何危尔我贰也鲁子曰我贰者非彼然我然也<br />
　　此盟亦要结姻好也鲁求之愈急而齐许之愈缓盖庄公爲文姜所制必使娶于母家而齐女待年庄公时已三十有六矣故越礼不顾如此其亟耳<br />
　　二十有四年春王三月刻桓宫桷<br />
　　【左传】二十四年春刻其桷【桷椽也】皆非礼也【合上丹楹而发】御孙谏曰【御孙鲁大夫】臣闻之俭德之共也侈恶之大也先君有共德而君纳诸大恶无乃不可乎<br />
　　【公羊传】何以书讥何讥尔刻桓宫桷非礼也<br />
　　【谷梁传】礼天子之桷斲之砻之【斲削也砻磨也】加密石焉【又以细石磨之】诸侯之桷斲之砻之大夫斲之士斲本刻桷非正也夫人所以崇宗庙也取非礼与非正而加之于宗庙以饰夫人非正也刻桓宫桷丹桓宫楹斥言桓宫以恶庄也【不言新宫而直谓之桓宫以桓见杀于齐而饰其庙以荣雠国之女恶庄不子】桷有斲砻未闻复刻镂之也王制革制度曰畔其君讨丹楹刻桷乃宫庙所未有之饰卽无故而爲此亦不容于王法矣况娶雠人之女以荐舍于祢庙而特爲非礼之饰以夸耀之死者有知其怨恫当何如至五庙竝列而独崇饰于桓宫又其恶之浅者矣<br />
　　葬曹庄公<br />
　　夏公如齐逆女<br />
　　【公羊传】何以书亲迎礼也<br />
　　【谷梁传】亲迎恒事也不志此其志何也不正其亲迎于齐也<br />
　　亲迎者昏礼之常春秋常事不书此独书之不正其亲迎于齐也所谓常者其事非一如视朔则月事之常也搜狩则时事之常也郊祀雩祭之类则岁事之常也至于纳币逆女至归之类昏姻之常也合礼爲常常则不书若夫崩薨卒葬卽位之类乃人道始终之大变卽合礼亦书非亲迎之比也<br />
　　秋公至自齐<br />
　　【谷梁传】迎者行见诸舍见诸【诸之也言瞻望夫人乘车】先至非正也<br />
　　八月丁丑夫人姜氏入<br />
　　【左传】秋哀姜至<br />
　　【公羊传】其言入何难也其言日何难也其难奈何夫人不偻【偻疾也齐人语】不可使入【言夫人稽畱不肯疾顺公意故不能使之卽入】与公有所约【约谓约逺媵妾也】然后入<br />
　　【谷梁传】入者内弗受也日入恶入者也何用不受也以宗庙弗受也其以宗庙弗受何也取仇人子弟以荐舍于前【荐进舍置】其义不可受也<br />
　　不书至而书入不可以见乎宗庙也入者不顺之辞以宗庙爲不受也且昏义以正始爲先公旣亲迎而不与夫人同至则夫道不正于始矣姜氏旣归而不从公以俱入则妇道不正于始矣弑闵逊邾之乱其兆己见此皆忘亲越礼之所致也故春秋详书其事以爲后戒<br />
　　戊寅大夫宗妇觌用币<br />
　　【左传】公使宗妇觌用币【传不言大夫唯举非常】非礼也御孙曰男贽大者玉帛【公侯伯子男执玉诸侯世子附庸卿执帛】小者禽鸟【卿执羔大夫执雁士执雉】以章物也【章所执之物别贵贱】女贽不过榛栗枣脩以告防也【榛似栗而小脩脯也】今男女同贽是无别也男女之别国之大节也而由夫人乱之无乃不可乎<br />
　　【公羊传】宗妇者何大夫之妻也觌者何见也用者何用者不宜用也见用币非礼也然则曷用枣栗云乎腶脩云乎<br />
　　【谷梁传】觌见也礼大夫不见夫人不言及【谓不言大夫及宗妇】不正其行妇道【谓见夫人乃宗妇之道】故列数之也男子之贽羔雁雉腒【士冬用雉夏用腒腒干雉也夏用之备腐臭也】妇人之贽枣栗腶脩用币非礼也用者不宜用者也大夫国体也【国体谓爲君股肱】而行妇道恶之故谨而日之也<br />
　　何休曰礼夫人至大夫郊迎明日大夫宗妇皆见公事曰见私事曰觌见夫人礼也而以私言之夫人不可以见宗庙则亦不可以临羣臣也且大夫宜见于庙宗妇宜见于宫中今男女竝觌而又同防乱男女之别自夫人之至始庄公自坏其防何怪夫人异日之躬爲大恶哉春秋所书自盟防至此凡十有三事词繁而不杀所以示正始之道者可谓深切着明矣<br />
　　【附录左传】晋士蔿又与羣公子谋使杀游氏之二子【游氏亦桓庄之族】士蔿告晋侯曰可矣不过二年君必无患<br />
　　大水<br />
　　冬戎侵曹曹羁出奔陈赤归于曹<br />
　　【公羊传】曹羁者何曹大夫也曹无大夫此何以书贤也何贤乎曹羁戎将侵曹曹羁谏曰戎众以无义君请勿自敌也曹伯曰不可三谏不从遂去之故君子以爲得君臣之义也<br />

                    <br>
                        　　书法与突归于郑郑忽出奔衞同故杜预知二传之非而以羁爲曹世子也庄公旣葬羁嗣世一年矣而奔不称爵以微弱不能君犹郑忽之不称爵也归者易辞赤恃戎之力以簒国其归爲易犹突恃宋以簒而书归也春秋于忽与羁皆系国而书名以爲居正者之戒<br />
　　郭公【公羊谷梁竝以赤归于曹郭公连文爲句】<br />
　　【公羊传】赤者何曹无赤者盖郭公也郭公者何失地之君也<br />
　　【谷梁传】赤盖郭公也何爲名也礼诸侯无外归之义外归非正也<br />
　　郭公之义本不可晓而公谷之説更不可通先儒有以爲郭亡者公与亡字相近而偶误耳管子之书曰齐桓公之郭问父老曰郭何故亡曰以其善善而恶恶也公曰若子之言乃贤君也何至于亡父老曰郭君善善而不能用恶恶而不能去所以亡也考其时与事谓之郭亡理或有之夫不知其善恶犹觊一旦而知之也旣知其善而不能用则君子登进之路绝旣知其恶而不能去则小人益肆行而无所忌矣春秋以郭之自亡书与梁亡同义<br />
　　二十有五年春陈侯使女叔来聘<br />
　　【左传】二十五年春陈女叔来聘【陈卿女氏叔其字也】始结陈好也嘉之故不名<br />
　　【谷梁传】其不名何也天子之命大夫也<br />
　　季友相鲁原仲相陈二人有旧故各请于君通聘以结好此大夫交政于中国之渐也命大夫故不名鲁单伯郑祭仲陈女叔是也齐晋无命大夫盖自恃疆大不复请命于王耳<br />
　　夏五月癸丑卫侯朔卒<br />
　　衞朔入国鲁庄与有力焉未必不防其葬盖朔搆杀其兄而逆天子之命故不书葬以不其罪之当讨耳<br />
　　六月辛未朔日有食之鼓用牲于社<br />
　　【左传】夏六月辛未朔日有食之鼓用牲于社非常也【非常鼓之月辛未实七月朔置闰失所故致月错】惟正月之朔慝未作【正月夏之四月周之六月谓正阳之月今书六月而传云惟者明此月非正阳月也慝阴气】日有食之于是乎用币于社伐鼓于朝【食于正阳之月则诸侯用币于社请救于上公伐鼓于朝退而自责以明阴不宜侵阳臣不宜掩君以示大义】<br />
　　【公羊传】日食则曷爲鼓用牲于社求乎阴之道也【求责求也】以朱丝营社或曰胁之【胁与责求同义社土地之主月土地之精月犯日故攻社以胁其本朱丝营之助阳抑阴也】或曰爲闇恐人犯之故营之【社者土地之主尊也爲日光尽天闇恐人犯歴之故营之】<br />
　　【谷梁传】言日言朔食正朔也鼓礼也用牲非礼也天子救日置五麾【麾旌幡也】陈五兵五鼓【五兵矛防钺楯弓矢】诸侯置三麾陈三鼓三兵大夫击门士击柝言充其阳也【充实也凡有声皆阳事以压阴气】<br />
　　日月之食皆有常度古人遇日食必书者盖深致其扶阳抑阴之旨言当恐惧修省而不敢忽也左氏谓唯正月之朔慝未作于是用币于社伐鼓于朝非也夏书季秋日食有奏鼓之文岂独正阳之月哉所以书者讥其不鼓于朝又用牲耳<br />
　　伯姬归于杞<br />
　　【谷梁传】其不言逆何也逆之道微无足道焉尔<br />
　　伯姬庄公女婚姻常事不书此何以书逆者非卿则名姓不登于史策见昏礼之日坏也内女适邻国而爲夫人则书归适大夫则否别尊卑也其得礼者皆不书常事也<br />
　　秋大水鼓用牲于社于门<br />
　　【左传】秋大水鼓用牲于社于门亦非常也凡天灾有币无牲非日月之眚不鼓<br />
　　【公羊传】其言于社于门何于社礼也于门非礼也【谷梁传】高下有水灾曰大水旣戒鼓而骇众用牲可以已矣救日以鼓兵救水以鼓众<br />
　　【附录左传】晋士蔿使羣公子尽杀游氏之族乃城聚而处之【聚杜注晋邑】冬晋侯围聚尽杀羣公子<br />
　　冬公子友如陈【此内大夫出防之始】<br />
　　凡公及内卿往他国皆书如盖外诸侯来鲁者书朝外卿来鲁者书聘则内书所如不言其事而自明矣隐桓庄之闲上而周近而齐有来聘者矣鲁未尝有报聘者而女叔一来季友旋报继又躬防原仲之葬则陈鲁之交虽有君命而实出于季友原仲之私情不独大夫渐张而季氏之专鲁微兆己见于斯矣朱子于季友独以爲无状诚论世知人之特识也<br />
　　二十有六年春公伐戎【公羊无春字】<br />
　　隐桓世有戎盟至庄始渝爲鲁之患今此伐戎爲济西之役也故无讥辞<br />
　　【附录左传】二十六年春晋士蔿爲大司空夏士蔿城绛以深其宫【绛杜注晋所都也今山西绛县史记是年晋始都绛】<br />
　　夏公至自伐戎<br />
　　曹杀其大夫【此专杀大夫之始】<br />
　　【公羊传】何以不名众也曷爲众杀之不死于曹君者也君死乎位曰灭曷爲不言其灭爲曹羁讳也此盖战也何以不言战爲曹羁讳也【以大夫卽是曹羁按公谷此等传皆出其所传闻无可考证姑存其文耳他皆仿此】<br />
　　【谷梁传】言大夫而不称名姓无命大夫也无命大夫而曰大夫贤也爲曹羁崇也<br />
　　称国以杀者国君与当国大夫共主之而不请于天子也不书名或曰非一人或曰不知其名也齐桓葵丘之防申明王禁曰无专杀大夫其视当时之诸侯可谓彼善于此矣<br />
　　秋公防宋人齐人伐徐【徐杜注徐国在下邳僮县东南括地志徐城县西有大徐城卽古徐国也今江南泗州北有徐城韩氏愈曰徐与秦俱出伯翳爲羸姓昭五年楚人执徐子盖子爵】戎在徐州之域旧爲鲁患是年春公伐戎秋又伐徐必戎与徐相表里以侵轶鲁也故二国将卑师少而公独亲行齐桓致勤于鲁宋又屡推宋主兵鲁宋亲附是以诸侯众服而明年盟幽同心以相推戴与<br />
　　【附录左传】秋虢人侵晋冬虢人又侵晋【爲传明年晋将伐虢张本】<br />
　　冬十有二月癸亥朔日有食之<br />
　　日讲春秋解义卷十二<br />
　　钦定四库全书<br />
　　日讲春秋解义卷十三<br />
　　庄公<br />
　　二十有七年春公防杞伯姬于洮【伯姬庄公女洮杜注鲁地今山东濮州南有洮城亦作桃城水经注云桃城亦曰姚城因姚墟而得名也】<br />
　　【左传】二十七年春公防杞伯姬于洮非事也天子非展义不廵守【天子廵守所以宣布德义】诸侯非民事不举卿非君命不越竟<br />
　　妇人无防礼内女爲夫人者七见于经未有与公防者而防自伯姬始其后来朝其子来求妇皆礼所未有也而鲁政之不纲亦可见矣<br />
　　夏六月公防齐侯宋公陈侯郑伯同盟于幽<br />
　　【左传】夏同盟于幽陈郑服也【二十二年陈乱而齐纳敬仲二十五年郑文公获成于楚皆有贰心于齐今始服也】<br />
　　【谷梁传】同者有同也同尊周也于是而后授之诸侯也其授之诸侯何也齐侯得众也桓防不致安之也桓<br />
　　盟不日信之也信其信仁其仁衣裳之防十有一未尝有歃血之盟也信厚也兵车之防四未尝有大战也爱民也<br />
　　十六年于幽之盟郑人附楚而侵宋鲁人弃信而受逃是诸侯犹未能深信桓公之心也至是霸势愈盛陈郑协服鲁亦与防故载书复要言曰同诸国盖自是无离逷矣而衞人不至故明年复有伐卫之师<br />
　　秋公子友如陈葬原仲<br />
　　【左传】秋公子友如陈葬原仲非礼也【原氏仲字】原仲季友之旧也<br />
　　【公羊传】原仲者何陈大夫也大夫不书葬此何以书通乎季子之私行也【通表而出之之义私行不以公事行也】何通乎季子之私行辟内难也君子辟内难而不辟外难【礼记曰门内之治恩掩义门外之治义掩恩】内难者何公子庆父公子牙公子友皆庄公之母弟也公子庆父公子牙通乎夫人以胁公季子起而治之则不得与于国政坐而视之则亲亲因不忍见也故于是复请至于陈而葬原仲也【谷梁传】言葬不言卒不葬者也【不葬者不合书葬也】不葬而曰葬讳出奔也【言季友辟内难而出以葬原仲爲辞】<br />
　　人臣之义无私交大夫非君命不越境葬原仲季友之私也而书如陈从出聘之文是有公命也季友之请爲越礼庄公之从之爲失政直书其事而义自见矣何以知其爲季友之私也凡以公事行而因及其私者经皆不言其事直书如某国而已<br />
　　冬杞伯姬来<br />
　　【左传】冬杞伯姬来归宁也凡诸侯之女归宁曰来出曰来归夫人归宁曰如某出曰归于某<br />
　　【公羊传】其言来何直来曰来【直来无事而来也】大归曰来归【大归废弃来归也】<br />
　　归宁常事不书此何以书数也礼父母在岁一归宁春防而冬复至越礼可知矣或曰哀姜方挟势而骄恣伯姬庶女素不以礼待故不敢遽归先与父防使归与姜氏成言而后至鲁也不然岂有归宁父母不径返国都而待于下邑父往防之者哉<br />
　　【附录左传】晋侯将伐虢士蔿曰不可虢公骄若骤得胜于我必弃其民无众而后伐之欲御我谁与夫礼乐慈爱战所畜也夫民让事乐和爱亲哀丧而后可用也【让事礼也乐和乐也爱亲慈也哀丧爱也有此四者然后可用以战】虢弗畜也亟战将饥【言虢不畜义让而力战弃民不养故云将饥】<br />
　　莒庆来逆叔姬<br />
　　【公羊传】莒庆者何莒大夫也莒无大夫此何以书讥何讥尔大夫越竟逆女非礼也<br />
　　【谷梁传】诸侯之嫁子于大夫主大夫以与之【主大夫谓使大夫同姓者主之】来者接内也【接内谓公自主之】不正其接内故不与夫妇之称也【夫妇之称当言逆女】<br />
　　诸侯嫁女于大夫命大夫主之君不敌臣也二百四十年鲁君嫁女于大夫者多矣而见于经者惟莒庆及齐高固以公自主之故以爲非常而志之也大夫爲君逆则称女自逆则称字而不书归盖尊卑之别<br />
　　杞伯来朝<br />
　　致伯姬也杞伯不能制其内纵伯姬之数出又来朝而致之其卑弱可知矣<br />
　　【附录左传】王使召伯廖赐齐侯命【召伯廖王卿士赐命爲侯伯】且请伐卫以其立子颓也【立子頽在十九年】<br />
　　公防齐侯于城濮【城濮杜注衞地】<br />
　　传称王赐齐侯命且请伐衞以情事推之子颓伏诛己十年衞君又易世矣齐桓特以衞不防幽之盟申明其立子颓之罪而请讨于王耳与公防于衞地而伐衞之师鲁不与焉亦犹防于鲁济以谋伐戎而鲁不与伐耳<br />
　　二十有八年春王三月甲寅齐人伐衞衞人及齐人战卫人败绩<br />
　　【左传】二十八年春齐侯伐卫战败衞师数之以王命取赂而还<br />
　　【公羊传】伐不日此何以日至之日也战不言伐此其言伐何至之日也春秋伐者爲客【伐人者爲客】伐者爲主【见伐者爲主】故使衞主之也【及者爲主】曷爲使衞主之衞未有罪尔【盖爲幽之防服父防未终而不至故】败者称师卫何以不称师未得乎师也【未得成列爲师也】<br />
　　【谷梁传】于伐与战安战也战衞战则是师也其曰人何也微之也何爲微之也今授之诸侯而后有侵伐之事故微之也其人衞何也以其人齐不可不人衞也衞小齐大其以衞及之何也以其微之可以言及也其称人以败何也不以师败于人也<br />
　　战不言伐伐不言日而书日者战之日也见齐人奉辞伐罪方以是日至而衞不请其故卽以是日与之战其劲忿而不知自反具见矣凡书及者爲其志乎战也衞人之急战若此则宜书卫及非襃贬之所系也是非则存乎其事矣败必称师而衞不称师何也齐甫至而遂战未得集众而成军耳<br />
　　【附录左传】晋献公娶于贾无子烝于齐姜【齐姜武公妾】生秦穆夫人及大子申生又娶二女于戎大戎狐姬生重耳【大戎杜注唐叔子孙别在戎狄者当在今陜西延安府境】小戎子生夷吾【小戎杜注允姓之戎孔氏安国曰此卽瓜州之允姓戎也故瓜州在今陜西肃州西子女也】晋伐骊戎骊戎男女以骊姬【骊戎杜注在京兆新丰县今陜西临潼县东有骊戎城其君姬姓其爵男也纳女于人曰女】归生奚齐其娣生卓子骊姬嬖欲立其子赂外嬖梁五与东关嬖五【姓梁名五在闺闼之外者东关嬖五别在关塞者亦名五皆大夫爲献公所嬖幸视听外事】使言于公曰曲沃君之宗也【曲沃桓叔所封先君宗庙所在】蒲与二屈君之疆也【蒲杜注平阳蒲子县今山西隰州东北有蒲子故城二屈杜注平阳北屈县今山西吉州东北有北屈废县】不可以无主宗邑无主则民不威疆埸无主则啓戎心戎之生心民慢其政国之患也若使太子主曲沃而重耳夷吾主蒲与屈则可以威民而惧戎且旌君伐【旌章也伐功也】使俱曰狄之广莫于晋爲都晋之啓土不亦宜乎【献公未决故复使二五俱説之广莫狄地之旷绝也卽谓蒲子北屈也言遣二公子出都之则晋方当大开土界】晋侯説之夏使大子居曲沃重耳居蒲城夷吾居屈羣公子皆鄙【鄙边也】唯二姬之子在绛二五卒与骊姬谮羣公子而立奚齐【二五梁五东关五也】晋人谓之二五耦【二耜相耦广一尺共起一伐言二人垦伤晋室】<br />
　　夏四月丁未邾子琐卒<br />
　　秋荆伐郑公防齐人宋人救郑【宋人下公羊有邾娄人】<br />
　　【左传】楚令尹子元欲蛊文夫人【子元文王弟文夫人文王夫人息嬀也蛊惑以滛事】爲馆于其宫侧而振万焉【振动也万舞也】夫人闻之泣曰先君以是舞也习戎备也今令尹不寻诸仇雠而于未亡人之侧不亦异乎【寻用也妇人旣寡自称未亡人】御人以告子元【御人夫人之侍人】子元曰妇人不忘袭雠我反忘之秋子元以车六百乘伐郑入于桔柣之门【桔柣郑逺郊之门也】子元鬭御疆鬭梧耿之不比爲旆【子元自与三子特建旆以居前缁广充幅长寻曰旐继旐曰旆】鬭班王孙游王孙喜殿【三子在后爲反御】众车入自纯门及逵市【纯门郑外郭门也逵市郭内道上市】县门不发楚言而出子元曰郑有人焉【县门施于内城门郑示楚以闲暇故不闭城门出兵而效楚言故子元畏之不敢进】诸侯救郑楚师夜遁郑人将奔桐丘【桐丘杜注许昌县东北有桐丘城今许昌故城在河南许州东北】谍告曰楚幕有乌乃止【谍间也幕帐也】<br />
　　【谷梁传】荆者楚也其曰荆州举之也善救郑也<br />
　　郑服于齐故楚来争郑此南北盛衰之大界也桓公救郑独与鲁宋偕以陈衞惧楚方自守而未暇及郑耳楚在春秋时最彊大首服陈蔡继争郑而耀武于王畿非齐桓有以遏之将爲周室忧故圣门羞称五霸而春秋不没桓文之功其道盖竝行而不相悖也<br />
　　冬筑郿【郿公羊谷梁作微杜注鲁下邑京相璠曰寿张县西北有故微乡鲁邑也今山东东平州西有微乡城】<br />
　　【左传】筑郿非都也凡邑有宗庙先君之主曰都无曰邑邑曰筑都曰城【周礼四县爲都四井爲邑然宗庙所在则虽邑曰都尊之也谷梁传】山林薮泽之利所以与民共也虞之非正也【虞典禽兽之官言筑邑置官司以虞之非正也】<br />

                    <br>
                        　　凡土功大曰城小曰筑故馆则书筑台则书筑囿则书筑郿邑而书筑创作邑也冬虽工筑之时而下书大无麦禾则公轻用民力而时绌举赢具见矣<br />
　　大无麦禾<br />
　　【公羊传】冬旣见无麦禾矣曷爲先言筑微而后书无麦禾讳以凶年造邑也<br />
　　【谷梁传】大者有顾之辞也于无禾及无麦也【顾犹待也待无禾然后追录无麦故言大以明不收之甚也】<br />
　　二谷不升谓之饥五谷不升爲大饥禾者谷之总名无麦禾则黍稷秫稻及二麦皆无矣曰大无者见举国皆无也王制宰制国用必于岁之杪五谷备入然后制国用故无麦禾至冬然后书频年无水旱之变而一旦大无麦禾推騐事实由鲁不务蓄积日损月削以至于麦禾皆尽而后觉之非一岁之事也不书饥者大无麦禾而至于告籴则饥不待言矣<br />
　　臧孙辰告籴于齐<br />
　　【左传】冬饥臧孙辰告籴于齐礼也【臧孙辰鲁大夫臧文仲】<br />
　　【公羊传】告籴者何请籴也【买谷曰籴】何以不称使以爲臧孙辰之私行也何爲以臧孙辰之私行君子之爲国也必有三年之委一年不熟告籴讥也【古者三年耕必余一年之储九年耕必有三年之积虽遇凶灾民不饥乏庄公享国二十八年而无一年之畜危亡切近故讳使若国家不匮大夫自私行籴也】<br />
　　【谷梁传】国无三年之畜曰国非其国也一年不升【登也】告籴诸侯告请也籴籴也不正故举臧孙辰以爲私行也国无九年之畜曰不足无六年之畜曰急无三年之畜曰国非其国也诸侯无粟诸侯相归粟正也臧孙辰告籴于齐告然后与之言内之无外交也古者税什一丰年补败【败谓凶年】不外求而上下皆足也虽累凶年民弗病也一年不艾【艾获也】而百姓饥君子非之不言如爲内讳也<br />
　　古者三年耕必有一年之食九年耕必有三年之食以三十年之通制国用虽有旱干水溢民无菜色今鲁一年不艾而百姓饥汲汲焉求救于邻国故不书如齐告籴而曰告籴于齐所以着情急于籴以见鲁政之无经也而辰犹以急病让夷爲贤陋矣<br />
　　二十有九年春新延廏<br />
　　【左传】二十九年春新作延廏书不时也凡马日中而出日中而入【日中春秋分也治廏当以秋分因马向入而修之今以春作故曰不时公羊传】新延廏者何修旧也修旧不书此何以书讥何讥尔凶年不修<br />
　　【谷梁传】延廏者法廏也【周礼天子十二闲马六种邦国六闲马四种每廏一闲言法廏者六闲之旧制也】其言新有故也【言改故而新之】有故则何爲书也古之君人者必时视民之所勤民勤于力则功筑罕民勤于财则贡赋少民勤于食则百事废矣【凶荒杀礼】冬筑微春新延廏以其用民力爲己悉矣【悉尽也】<br />
　　凡兴筑言新者有故也有所增益曰作剙始曰筑闲牧之设以修马政乆而新之常事也何以书谷梁子曰古之人君必时视民之所勤民勤于力则功筑罕民勤于财则贡赋少民勤于食则百事废矣大无麦禾告籴于齐以救朝夕之急而犹兴不急之役其用民力爲己悉矣故修旧不书而于此特书以示戒也或谓后世以兴功筑爲救荒之要政春秋乃用以爲讥何也后世力役佣于官故可因此以聚穷民古者力役征于民而于凶年举之则民不堪命矣延延绵也牧马欲其滋息故谓之延犹库藏欲其有余而谓之长府也<br />
　　夏郑人侵许<br />
　　【左传】夏郑人侵许凡师有钟鼓曰伐无曰侵轻曰袭【掩其不备】<br />
　　许郑世雠也许自盟幽之后不与齐桓之防郑人侵之或亦齐之命与<br />
　　秋有蜚<br />
　　【左传】秋有蜚爲灾也凡物不爲灾不书<br />
　　【公羊传】何以书记异也<br />
　　【谷梁传】一有一亡曰有<br />
　　有者昔之所无故书之以记异也刘向曰蜚色靑南越盛暑男女同川滛气所生爲虫臭恶非中国所有或曰卽蠜好以淸旦食稻花或曰山海经以蜚爲兽若牛而白首一目虬尾未知孰是姑存之以备参考<br />
　　冬十有二月纪叔姬卒<br />
　　娣之卒不书叔姬执节守义妇德可仪故鲁人贤而录之孔子不削也<br />
　　城诸及防【诸防杜注皆鲁邑诸在今山东诸城县县又有故防城】<br />
　　【左传】冬十二月城诸及防书时也凡土功龙见而毕务戒事也【周十一月今九月龙星角亢晨见东方三务始毕戒民以土功事】火见而致用【大火心星十月之初心星次角亢之后而晨见东方致用谓致筑作之物也】水昏正而栽【北方之宿爲水星营室谓之定水昏正谓十月之中定星昏而正中栽树也谓树版干而兴作】日至而毕【日南至微阳始动故土功毕】<br />
　　【谷梁传】可城也【凡城之志皆讥今云可者谓冬可用城不妨农役耳不谓作城无讥也】以大及小也【诸大防小】<br />
　　凡土功得其时亦书重劳民也及者先后之辞<br />
　　【附录左传】樊皮叛王【樊皮周大夫樊其采地皮名】<br />
　　三十年春王正月<br />
　　【附录左传】三十年春王命虢公讨樊皮夏四月丙辰虢公入樊执樊仲皮归于京师<br />
　　夏师次于成【左氏无师字】<br />
　　【谷梁传】次止也有畏也欲救鄣而不能也不言公耻不能救鄣也<br />
　　谷梁以爲欲救鄣而不能然纪鲁姻亲纪之亡鲁次成而不敢救理或有之纪亡乆矣鄣乃纪之附庸鲁明知力不能救何故出师虚爲德于鄣而闲齐好观前此之防城濮明年之献戎捷则次成之师乃欲防齐围鄣待命于成闻鄣已降而不复行耳<br />
　　【附录左传】楚公子元归自伐郑而处王宫【欲遂蛊丈夫人】鬭射师谏【射师鬭廉也】则执而梏之【梏刑具在手曰梏】秋申公鬭班杀子元【申楚县楚僭号县尹皆称公鬬班若敖之孙】鬭谷于菟爲令尹【鬬谷于菟令尹子文也鬬伯比之子】自毁其家以纾楚国之难<br />
　　秋七月齐人降鄣【鄣杜注纪附庸国东平无监县东北有鄣城今山东东平州东有鄣城集卽鄣故城也】<br />
　　【公羊传】鄣者何纪之遗邑也降之者何取之也取之则曷爲不言取之爲桓公讳也外取邑不书此何以书尽也【言纪邑至此而尽】<br />
　　【谷梁传】降犹下也鄣纪之遗邑也<br />
　　不书鄣降于齐而曰齐人降鄣者小国危不能自固齐以兵威胁使降附专罪齐也鄣乃纪之附庸纪犹折而入齐鄣岂能与齐抗乎是以于鄣无责焉齐桓假德礼以属大国诸侯而数并吞小国以自封殖故荀卿恶其以让饰争依乎仁而蹈利也<br />
　　八月癸亥葬纪叔姬<br />
　　【公羊传】外夫人不书葬此何以书隐之也何隐尔其国亡矣徒葬乎叔尔【谓国亡不得与夫合葬故言徒徒空也】<br />
　　【谷梁传】不日卒而日葬闵纪之亡也<br />
　　灭国之君不书葬况媵乎盖鲁君悯纪之亡高叔姬之义爲服姑姊妹之服而使人防其葬故旧史书之孔子存而不削以明彰万世之女教先儒所谓以贤得书者也<br />
　　九月庚午朔日有食之鼓用牲于社<br />
　　冬公及齐侯遇于鲁济【鲁济杜注盖鲁地济水歴齐鲁界在齐界爲齐济在鲁界爲鲁济】<br />
　　【左传】冬遇于鲁济谋山戎也以其病燕故也【燕杜注蓟县今属顺天府】<br />
　　【谷梁传】及者内爲志焉尔遇者志相得也<br />
　　据左氏谋伐山戎也齐桓伐郳伐郑伐徐皆以宋主兵与公防城濮而后伐卫与公防鲁济而后伐戎不自恃其智力而集人之功以爲功此霸业之所以独盛与<br />
　　齐人伐山戎<br />
　　【公羊传】此齐侯也其称人何贬曷爲贬子司马子曰盖以操之爲己蹙矣此盖战也何以不言战春秋敌者言战桓公之与戎狄驱之尔<br />
　　【谷梁传】齐人者齐侯也其曰人何也爱齐侯乎山戎也【不以齐侯敌乎山戎故称人】其爱之何也桓内无因国【因国因縁山戎左右之国爲内闲者】外无从诸侯而越千里之险北伐山戎危之也则非之乎善之也何善乎尔燕周之分子也【燕周太保召康公之后与周同姓分子谓周之别子孙也】贡职不至山戎爲之伐矣【言由山戎爲害伐击燕使之隔绝于周室】<br />
　　齐人伐山戎谷梁以爲善公羊及胡氏以爲讥皆谓齐侯亲伐其实非也以僖十年书齐侯许男伐北戎观之则伐山戎齐侯不亲也果齐侯也则事同而称人称爵前后互异义安处与<br />
　　三十有一年春筑台于郎<br />
　　【公羊传】何以书讥何讥尔临民之所潄浣也【台近于泉卽泉台也未成爲郎台旣成爲泉台礼内则冠带垢请潄衣裳垢请澣澣卽浣也】<br />
　　左氏传曰公旣视朔遂登观台以望而书云物爲备故也楚语曰台高不过望国氛大不过容宴豆瘠硗之地于是乎爲之鲁之先公候时占物之台必有定所不缘占候而去国筑台于逺是爲逰观之所厉民以自乐也一之爲甚而至于三坏法乱纪亦甚矣<br />
　　夏四月薛伯卒<br />
　　隐十年薛来朝称侯今称伯时王所黜也诸传皆无文杜氏于滕纪降爵皆曰时王所黜独此无注故或以爲齐桓所黜非也非天子之命春秋当以王爵正之矣<br />
　　筑台于薛【薛杜注鲁地今山东滕县东南有薛城】<br />
　　【公羊传】何以书讥何讥尔远也<br />
　　六月齐侯来献戎捷<br />
　　【左传】三十一年夏六月齐侯来献戎捷非礼也凡诸侯有四夷之功则献于王王以警于夷中国则否诸侯不相遗俘<br />
　　【公羊传】齐大国也曷爲亲来献戎捷威我也其威我奈何旗获而过我也【言悬所获于旗以过鲁】<br />
　　【谷梁传】齐侯来献捷者内齐侯也不言使内与同不言使也【谓内齐侯若同一国故不称使】献戎捷军得曰捷戎菽也【菽今之胡豆也按管子云出戎菽冬葱布之天下则以戎爲豆也】<br />
　　捷者战胜之所俘获也献者下奉上之辞也诸侯自相遗俘非礼矣二传据此谓齐侯亲伐山戎称人爲贬不知山戎在齐北鲁在齐南伐戎而归道不经鲁盖齐鲁邻封偶来防公因献戎捷与鲁济之防等耳伐戎则大夫帅师故称人献捷则齐侯亲之故书爵皆据其事之实耳献捷不足爲亲伐之征也<br />
　　秋筑台于秦【秦杜注东平范县西北有秦亭在今山东范县南】<br />
　　【公羊传】何以书讥何讥尔临国也【社稷宗庙朝廷皆爲国明皆不当临也谷梁传】不正罢民三时【不正犹不与也】虞山林薮泽之利且财尽则怨力尽则怼【怼恚恨也】君子危之故谨而志之也或曰倚诸桓也桓外无诸侯之变内无国事越千里之险北伐山戎爲燕辟地鲁外无诸侯之变内无国事一年罢民三时虞山林薮泽之利恶内也<br />
　　冬不雨<br />
　　【公羊传】何以书记异也<br />
　　冬不雨不害禾稼而亦书者见圣人燮理阴阳对时育物以顺天心之切也僖文之不雨或歴三时或歴四时此年止一时不雨耳二百四十年间一时不雨者岂止一年而此特书以庄公灾歉之后亟兴土功昧于敬天勤民之义也<br />
　　三十有二年春城小谷【小谷范氏寗曰鲁地泰山孙氏曰曲阜西北有小谷城左传】三十二年春城小谷爲管仲也【杜注小谷齐邑济北谷城县城中有管仲井大都以名通者则不系国公感齐桓之德故爲管仲城私邑】<br />
　　小谷鲁邑也左氏谓爲管仲城杜预以楚丘下阳不系国例之説亦可通但经所书夫人防谷公以楚师伐齐取谷晋士匄侵齐至谷传所称寘桓公子雍于谷使申叔去谷齐师违谷七里未有言小谷者则此爲鲁邑明矣<br />
　　夏宋公齐侯遇于梁丘【梁丘杜注高平昌邑县西南今山东城武县东北有梁丘山山南有梁丘城】<br />
　　【左传】齐侯爲楚伐郑之故请防于诸侯【楚伐郑在二十八年谋爲郑报楚】宋公请先见于齐侯夏遇于梁丘<br />
　　【谷梁传】遇者志相得也梁丘在曹邾之闲去齐八百里非不能从诸侯而往也辞所遇遇所不遇大齐桓也【辞所遇谓八百里闲诸侯必有愿从者而不与之遇遇所不遇谓远遇宋公也】<br />
　　齐桓公时诸侯彊大者莫如晋宋望国莫如鲁晋拥河山之固不与诸侯防盟非齐所能致也故于鲁宋未服慑之以威旣合怀之以德下之以礼遇济则远至鲁境献捷则亲至鲁庭旣爲宋出师而再推以主兵复远遇于宋地而推以主防所以服鲁宋之心使爲诸侯倡而成其霸事也<br />
　　【附录左传】秋七月有神降于莘【有声以接人莘杜注虢地】惠王问诸内史过曰【内史过周大夫】是何故也对曰国之将兴明神降之监其德也将亡神又降之观其恶也故有得神以兴亦有以亡虞夏商周皆有之王曰若之何对曰以其物享焉其至之日亦其物也【其至之日谓此神初降之日若以甲乙之日至则祭先脾玉用苍服上靑也以此类祭之】王从之内史过往闻虢请命【闻请于神求赐虢土田之命】反曰虢必亡矣虐而听于神神居莘六月虢公使祝应宗区史嚚享焉【祝大祝宗宗人史大史应区嚚皆名】神赐之土田史嚚曰虢其亡乎吾闻之国将兴听于民将亡听于神神聪明正直而壹者也依人而行【唯德是与】虢多凉德其何土之能得【爲僖二年晋灭下阳传】<br />
　　秋七月癸巳公子牙卒<br />
　　【左传】初公筑台临党氏【党氏鲁大夫筑台不书不告庙】见孟任【孟任党氏女】从之閟【閟不从公】而以夫人言许之【许以爲夫人】割臂盟公生子般焉雩讲于梁氏【讲肄也梁氏鲁大夫】女公子观之【女公子般妹】圉人荦自墙外与之戏【圉人掌养马者名荦】子般怒使鞭之公曰不如杀之是不可鞭荦有力焉能投盖于稷门【盖覆也稷门鲁南城门走而自投接其屋之桷反覆门上】公疾问后于叔牙【牙庆父同母弟僖叔】对曰庆父材【盖欲进其同母兄】问于季友对曰臣以死奉般公曰乡者牙曰庆父材成季使以君命命僖叔待于鍼巫氏【成季季友也僖叔牙之諡鍼巫氏鲁大夫】使鍼季酖之【酖鸟名其羽有毒以画酒饮之则死】曰饮此则有后于鲁国不然死且无后饮之归及逵泉而卒【逵泉杜注鲁地今山东曲阜县南逵泉是也】立叔孙氏【不以罪诛故得立后世其禄】<br />
　　【公羊传】何以不称弟杀也杀则曷爲不言刺爲季子讳杀也曷爲爲季子讳杀季子之遏恶也不以爲国狱【言不显爲戮】缘季子之心而爲之讳季子之遏恶奈何庄公病将死以病召季子【召之于陈】季子至而授之以国政曰寡人卽不起此病吾将焉致乎鲁国【致与也】季子曰般也存君何忧焉公曰庸得若是乎牙谓我曰鲁一生一及君已知之矣【子继父曰生弟继兄曰及】庆父也存【此庄公之辞也谓牙欲立庆父】季子曰夫何敢是将爲乱乎夫何敢俄而牙弑械成【时牙实欲弑君兵械已成但事未行耳】季子和药而饮之曰公子从吾言而饮此则必可以无爲天下戮笑必有后乎鲁国不从吾言而不饮此则必爲天下戮笑必无后乎鲁国于是从其言而饮之饮之无傫氏【无傫氏盖大夫家或云地名】至乎王堤而死【王堤地名】公子牙今将尔【今将言欲弑】辞曷爲与亲弑者同【亲躬亲也】君亲无将将而诛焉然则善之与曰然杀世子母弟直称君者甚之也季子杀母兄何善尔诛不得辟兄君臣之义也然则曷爲不直诛而酖之行诛乎兄隐而逃之使托若以疾死然亲亲之道也<br />

                    <br>
                        　　左氏公羊皆谓牙之死季友实诛之陆淳谓季子恩义俱立变而得中夫子书其自卒以示无讥先儒皆据此爲义按经所书前此则公子友如陈葬原仲后此则季子来归似庄闵终始之际季友实不在鲁姑发其疑以俟后之治经者不敢彊爲之説<br />
　　八月癸亥公薨于路寝<br />
　　【左传】八月癸亥公薨于路寝子般即位次于党氏【卽防位次舍也】<br />
　　【公羊传】路寝者何正寝也【公之正居也天子诸侯皆有三寝一曰高寝二曰路寝三曰小寝】<br />
　　【谷梁传】路寝正寝也寝疾居正寝正也男子不绝于妇人之手以齐终也【齐洁也】<br />
　　先王制礼疾必正寝欲使公卿得受顾命所以远女子小人而杜奸邪之隙虑至深远也鲁庄在位日乆薨又得其正何以甫殁而祸乱相寻若是盖其失在忘父仇徇母命闺闱不饬兵柄下移得免其身幸矣<br />
　　冬十月己未子般卒【己未公羊谷梁作乙未】<br />
　　【左传】冬十月己未共仲使圉人荦贼子般于党氏【共仲庆父】成季奔陈立闵公【闵公庄公庶子哀姜之娣叔姜所生年甫八歳】<br />
　　【公羊传】子卒云子卒【文十八年冬十月子卒传云子卒者孰谓谓子赤是也】此其称子般卒何君存称世子君薨称子某旣葬称子逾年称公子般卒何以不书葬未逾年之君也有子则庙庙则书葬无子不庙不庙则不书葬<br />
　　【谷梁传】子卒日正也【襄三十一年秋九月癸巳子野卒是也】不日故也【文十八年冬十月子赤卒是也】有所见则日【闵公不书卽位是见继弑者也故庆父之弑子般可以日卒不待不日而后显】<br />
　　未逾年曰卒未成君也未葬名之旣葬则不名或谓子般子赤被弑而书卒子野过毁亦书卒不覩传文何以知之然闵公不书卽位则继故可知矣赤之卒下书夫人姜氏归于齐先君旣殁嗣子暴卒而夫人大归则国有祸变可知与子野异矣<br />
　　公子庆父如齐<br />
　　【谷梁传】此奔也其曰如何也讳莫如深深则隐【深谓君弑贼奔隐痛之至】茍有所见莫如深也【闵公不书卽位则子般被弑庆父出奔俱可见】子般之卒庆父弑也宜书出奔其曰如齐见庆父主兵日乆专行自恣国人不能制也内大夫以君命适他国例书如子般旣卒则非君命矣其如齐盖惧讨而饰辞以自解也齐桓主霸与庄公数爲防好齐鲁壤接庆父爲贼岂得无闻乃不能执而诛之纵使复归以成再弑有愧于方伯连帅之职矣<br />
　　狄伐郉<br />
　　狄始见于春秋而伐郉入衞两年之间涂炭二国故齐桓剙霸之功不可没也<br />
<br />
　　日讲春秋解义卷十三<br />
　　钦定四库全书<br />
　　日讲春秋解义卷十四<br />
　　闵公【公名啓方庄公之子史记云名开諡法在国逢难曰闵】<br />
　　周【恵王十六年】<br />
　　郑【文公十二年】<br />
　　齐【桓公二十五年○管仲爲政】<br />
　　宋【桓公二十一年】<br />
　　晋【献公十六年是年晋作三军】<br />
　　卫【懿公八年鲁闵二年狄灭卫宋桓公立卫戴公以庐于曹戴公名申立其年卒而立文公】蔡【穆公十四年】<br />
　　曹【昭公元年】<br />
　　滕【详见隠公元年】<br />
　　陈【宣公三十二年】<br />
　　杞【详见隠公元年及僖公元年】<br />
　　薛【鲁庄公三十一年薛伯卒】<br />
　　莒【详见隠公元年】<br />
　　邾【文公五年】<br />
　　许【穆公三十七年】<br />
　　小邾【见庄公元年】<br />
　　楚【成王十一年○令尹子文为政】<br />
　　秦【详见隠公元年】<br />
　　吴【详见隠公元年】<br />
　　越【详见隠公元年】<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　日讲春秋解义卷十四<br />
　　闵公【名啓方史记云名开庄公之子以恵王十六年即位諡法在国逢难曰闵】<br />
　　元年春王正月<br />
　　【左传】元年春不书即位乱故也<br />
　　【公羊传】公何以不言即位继弑君不言即位孰继继子般也孰弑子般庆父也杀公子牙今将尔季子不免庆父弑君何以不诛将而不免遏恶也既而不可及因狱有所归不探其情而诛焉【谓弑君之贼已有邓扈乐遂不及探刺隠情竝诛庆父】亲亲之道也恶乎归狱归狱仆人邓扈乐曷为归狱仆人邓扈乐庄公存之时乐曾淫于宫中子般执而鞭之庄公死庆父谓乐曰般之辱尔国人莫不知盍弑之矣使弑子般然后诛邓扈乐而归狱焉季子至而不变也<br />
　　【谷梁传】继弑君不言即位正也亲之非父也【子般闵公兄也】尊之非君也【般未逾年也】继之如君父也者受国焉尔不书即位未行即位之礼也闵公甚幼岂能哀子般之弑而不行即位之礼必在国诸臣尚知大义亦幸庆父在齐犹能守礼而勿失耳记称鲁庄公之丧既葬而绖不入库门士大夫既卒哭麻不入盖庆父归自齐则犯义悖礼专行无忌莫可如何矣<br />
　　齐人救郉<br />
　　【左传】狄人伐郉管敬仲言于齐侯曰【敬仲管夷吾】戎狄豺狼不可厌也诸夏亲昵不可弃也【昵近也】宴安酖毒不可懐也【以宴安比之酖毒】诗云岂不懐归畏此简书【引诗小雅断章取义言诸侯有事则书之于简遣使执以告命告则须敇故畏而不归也】简书同恶相恤之谓也【同恤所恶】请救郉以从简书齐人救郉<br />
　　【谷梁传】善救郉也<br />
　　凡书救者未有不善之也救在王室则罪诸侯救在吴楚则罪霸国救在逺国则罪四邻救而不救者则书所次以着其慢救而不敢救者则书所至以着其怯兵者圣人所甚重至于救兵则书法如此盖周官大司马职大合军以救无辜伐有罪乃先王制军诘禁之本义也郉以冬被兵桓公以春救或谓罪其缓过矣其称人将卑师少也<br />
　　夏六月辛酉葬我君庄公<br />
　　【左传】夏六月葬庄公乱故是以缓【十一月乃葬】<br />
　　【谷梁传】庄公葬而后举諡諡所以成徳也于卒事乎加之矣<br />
　　鲁君之葬皆不逾五月之期惟桓公戕于齐故九月乃葬昭公客死干侯故八月乃葬庄公之薨至是十有一月而始克葬盖以国乱子弑嗣君幼弱故也或乃谓子般非弑误矣<br />
　　秋八月公及齐侯盟于落姑季子来归【落公羊谷梁作洛落姑杜注齐地在今山东东平州平阴县界】<br />
　　【左传】秋八月公及齐侯盟于落姑请复季友也【闵公初立国家多难以季子忠贤故请霸主而复之】齐侯许之使召诸陈公次于郎以待之季子来归嘉之也<br />
　　【公羊传】其称季子何贤也其言来归何喜之也【来归则国安故喜之】<br />
　　【谷梁传】盟纳季子也　其曰季子贵之也【大夫称名氏今曰子是贵之也】其曰来归喜之也<br />
　　此旧史缘鲁人之情贤季友而喜其归故称季子孔子因而不改以季友亦实有功于国耳落姑之盟传称请复季友闵公甚幼必鲁之世臣尚有忠于谋国者隂告于齐请复季友故桓公以霸令召闵公至齐地而与之盟使复季友而公次于郎以待之命出于齐桓则庆父不敢违而友得安然而返国矣或曰齐方厚陈而友托焉陈鲁旧好故陈人为请于齐亦可通<br />
　　冬齐仲孙来<br />
　　【左传】冬齐仲孙湫来省难【湫仲孙名】书曰仲孙亦嘉之也仲孙归曰不去庆父鲁难未己【时庆父亦还鲁】公曰若之何而去之对曰难不已自毙君其待之公曰鲁可取乎对曰不可犹秉周礼周礼所以本也臣闻之国亡本必先顚而后枝叶从之鲁不弃周礼未可动也君其务宁鲁难而亲之亲有礼因重固【能重能固则当就成之】闲防【离而相疑者则当因而闲之】覆昏乱霸王之器也【霸王所用故以器为喻】<br />
　　【公羊传】齐仲孙者何公子庆父也公子庆父则曷为谓之齐仲孙系之齐也曷为系之齐外之也曷为外之春秋为尊者讳为亲者讳为贤者讳子女子曰以春秋为春秋齐无仲孙其诸吾仲孙与<br />
　　【谷梁传】其曰齐仲孙外之也其不目而曰仲孙疏之也其言齐以累桓也<br />
　　仲孙之来齐侯使之也不称使而曰来者非聘非盟名曰省难而实有窥伺之心则桓公之使臣不以礼而仲孙之奉命亦非义矣其不书名而曰仲孙亦因旧史之文也盖仲孙归有鲁秉周礼君其务寜鲁难之言而髙子卒来盟以定鲁鲁人懐其徳髙其义故与髙子同不书名仲尼修经因之以着情实若以为春秋特文则季子髙子之不书名为贤而仲孙之不书名为讥义无所处矣<br />
　　【附录左传】晋侯作二军【初曲沃武公灭翼王命以一军为晋侯见庄十六年】公将上军大子申生将下军赵夙御戎毕万为右【为公御右也夙赵衰兄毕万魏犨祖父】以灭耿灭霍灭魏【耿杜注平阳皮氏县东南有耿乡今山西河津县东南有古耿城一名耿乡城霍杜注永安县东北有霍大山今山西霍州西有霍城古霍国也三国皆姬姓】还为大子城曲沃赐赵夙耿赐毕万魏以为大夫士蔿曰大子不得立矣分之都城而位以卿先为之极又焉得立【位以卿谓下军】不如逃之无使罪至为吴大伯不亦可乎【大伯周大王之适子知其父欲立季歴故让位而适吴】犹有令名与其及也【言虽去犹有令名胜于防而及祸】且谚曰心茍无瑕何恤乎无家天若祚大子其无晋乎【为晋杀申生传】卜偃曰毕万之后必大【卜偃晋掌卜大夫】万盈数也魏大名也以是始赏天啓之矣天子曰兆民诸侯曰万民今名之大以从盈数其必有众【以魏从万有众象】初毕万筮仕于晋遇屯【震下坎上屯】之比【坤下坎上比屯初九变而为比】辛廖占之【辛廖晋大夫】曰吉屯固比入【屯险难所以为坚固比亲宻所以得入】吉孰大焉其必蕃昌震为土【震变为坤】车从马【震为车坤为马】足居之【震为足】兄长之【震为长男】母覆之【坤为母】众归之【坤为众】六体不易【初一爻变有此六义不可易也】合而能固安而能杀公侯之卦也【比合屯固坤安震杀故曰公侯之卦】公侯之子孙必复其始【万毕公之后传为魏之子孙众多张本】<br />
　　二年春王正月齐人迁阳【阳杜注国名今山东沂水县南有阳都城即阳国也】阳小国齐迁其民于国中以为附庸而幷其地盖以戌遂而歼焉为戒也桓公逞其谋力并吞小国而不度于义理如此<br />
　　【附录左传】二年春虢公败犬戎于渭汭【大戎西戎别在中国者渭水出陇西东入河水之隈曲曰汭】舟之侨曰【舟之侨虢大夫】无徳而禄殃也殃至矣遂奔晋<br />
　　夏五月乙酉吉禘于庄公<br />
　　【左传】夏吉禘于庄公速也【三年丧毕致新死者之主于庙庙之逺主当迁入祧因是大祭以审昭穆谓之禘盖吉祭也庄公丧制未阕时别立庙成因而吉祭故讥其速】<br />
　　【公羊传】其言吉何言吉者未可以吉也曷为未可以吉未三年也三年矣曷为谓之未三年【据庄公三十二年八月薨今闵公二年五月已入三年之竟】三年之丧实以二十五月【庄公薨至是适二十二月所以必二十五月者取一期再期恩倍渐三年也】其言于庄公何未可以称宫庙也【时闵公以庄公丧在三年中未可入大庙禘之于新宫故不称宫庙】曷为未可以称宫庙在三年之中矣吉禘于庄公何以书讥何讥尔讥始不三年也<br />
　　【谷梁传】吉禘者不吉者也【庄公薨至此方二十二月丧未毕不可为吉】丧事未毕而举吉祭故非之也<br />
　　礼不王不禘王者禘其祖之所自出而以其祖配之鲁侯国而僣天子之祭虽用于周公之庙亦为非礼况羣公乎据经所书有事于宫庙无言某公者此独书庄公盖方祀于寝非宫庙也丧未三年而行吉祭一举而犯大不义者二焉春秋之所谨也时祭有禘之名乃汉儒约春秋所书以为之説而误焉耳赵氏伯循辨之详矣<br />
　　秋八月辛丑公薨<br />
　　【左传】初公傅夺卜齮田公不禁【卜齮鲁大夫公即位年八歳知爱其傅而遂成其意以夺齮田齮忿其傅并及公故庆父因之】秋八月辛丑共仲使卜齮贼公于武闱【共仲即庆父宫中小门谓之闱】<br />
　　【公羊传】公薨何以不地隐之也何隐尔弑也孰弑之庆父也杀公子牙今尔季子不免庆父弑二君何以不诛将而不免遏恶也既而不可及缓追逸贼亲亲之道也<br />
　　【谷梁传】不地故也其不书葬不以讨母葬子也【凡君弑贼讨则书葬哀姜与弑被讨而不书葬者不以讨母葬子】<br />
　　公薨不地弑也不书葬贼未讨也庆父既缢何以谓贼未讨諡为共仲而立其子为卿讨贼之法寜有是耶故不书葬以罪鲁臣子之昧于大义也<br />
　　九月夫人姜氏孙于邾<br />
　　【谷梁传】孙之为言犹孙也讳奔也<br />
　　夫人称孙与闻乎故也不去姓氏罪降于文姜也齐女而奔于邾盖身负大恶畏齐桓之讨也鲁桓见戕于齐经虽不书而庄公不书即位夫人孙于齐则君非正终而夫人与闻乎故可知矣闵公薨而不地夫人孙于邾庆父出奔莒则贼由庆父而夫人与闻乎故可知矣春秋之书微而显此非其较著者与<br />
　　公子庆父出奔莒<br />
　　【左传】成季以僖公适邾【僖公闵公庶兄成风之子】共仲奔莒乃入立之以赂求共仲于莒莒人归之及密使公子鱼请【密杜注鲁地公子鱼奚斯也】不许哭而往共仲曰奚斯之声也乃缢闵公哀姜之娣叔姜之子也故齐人立之共仲通于哀姜哀姜欲立之闵公之死也哀姜与知之故孙于邾齐人取而杀之于夷以其尸归【为僖元年齐人杀哀姜夷杜注鲁地】僖公请而葬之<br />
　　【谷梁传】其曰出絶之也庆父不复见矣<br />
　　书公子庆父出奔莒讥失贼也其缢不书何也不可以讨贼之辞书又不可以自缢书故苐书其奔以罪季友之失刑莒人之党恶耳先儒多以庆父之死比于宋万非也宋犹醢万鲁于庆父乃加恩礼焉季友忘君父之雠而市小恵其罪大矣<br />
　　【附录左传】成季之将生也桓公使卜楚丘之父卜之【卜楚丘鲁掌卜大夫】曰男也其名曰友在公之右【在右言用事】闲于两社为公室辅【两社周社亳社两社之闲朝廷执政所在】季氏亡则鲁不昌【言季氏之后当与鲁国相存亡】又筮之遇大有【干下离上大有】之干【干下干上干大有六五变为干】曰同复于父【筮者之辞也干为君父离变为干故曰同复于父】敬如君所【言其贵与君同】及生有文在其手曰友遂以命之【遂以为名】<br />
　　冬齐髙子来盟<br />
　　【公羊传】髙子者何齐大夫也【谓髙傒】何以不称使我无君也【时闵公弑僖公未立】然则何以不名喜之也何喜尔正我也其正我奈何庄公死子般弑闵公弑比三君死旷年无君设以齐取鲁曾不兴师徒以言而已矣桓公使髙子将南阳之甲【南阳何氏休曰齐下邑】立僖公而城鲁或曰自鹿门至于争门者是也或曰自争门至于吏门者是也【鹿门何氏休曰鲁南城东门争门吏门亦鲁城门名】鲁人至今以为羙谈曰犹望髙子也<br />

                    <br>
                        　　【谷梁传】其曰来喜之也其曰髙子贵之也盟立僖公也不言使何也不以齐侯使髙子也<br />
　　鲁人喜髙傒之来故史不书名以贵之不称使者齐桓之使髙子非有讨乱扶危一定不移之计而髙子能审大义定鲁难以辅成君徳保其令名故不称使以明权在髙子而着其情实也髙子仲孙皆不称名不言使而传以为有予夺之异者仲孙言来以见其徒来觇鲁而不能弭乱髙子言来盟则扶危定倾之义着矣且仲孙来之后闵公再弑夫人孙庆父奔髙子盟之后则僖公立哀姜诛比事以观而奉使之情可见矣经书来盟而不称使者三髙子恤邻屈完服义独华孙为贬盖鲁宋无事华孙私来结盟则罪也春秋属辞之义以前后事迹考之则得其实矣<br />
　　十有二月狄入卫<br />
　　【左传】冬十二月狄人伐卫卫懿公好鹤鹤有乗轩者【轩大夫车】战国人受甲者皆曰使鹤鹤实有禄位余焉能战公与石祁子玦与甯庄子矢使守【玦玉玦荘子甯速也】曰以此赞国择利而为之【赞助也玦示以当决断矢示以御难】与夫人绣衣曰听于二子【绣衣取其文章顺叙】渠孔御戎子伯为右黄夷前驱孔婴齐殿【言卫侯素失民心虽临事而戒犹无所及】及狄人战于荥泽【荥泽杜注此荥泽当在河北与郑之荥泽不同】卫师败绩遂灭卫卫侯不去其旗是以甚败【师之耳目在旗懿公既败而旗不去故君臣俱尽】狄人囚史华龙滑与礼孔以逐卫人二人曰我大史也实掌其祭不先国不可得也【狄人畏鬼故恐之言当先白神】乃先之至则告守曰不可待也【守石甯二大夫】夜与国人出狄入卫遂从之又败诸河【卫将东走渡河狄复逐而败之】初恵公之即位也少齐人使昭伯烝干宣姜【昭伯恵公庶兄宣公子顽也】不可强之生齐子戴公文公宋桓夫人许穆夫人文公为卫之多患也先适齐及败宋桓公逆诸河【迎卫败众】宵济卫之遗民男女七百有三十人益之以共滕之民为五千人【共及滕杜注卫别邑】立戴公以庐于曹【庐舎也曹杜注卫下邑孔疏云当在河东近楚丘戴公名申是年立即卒复立文公】许穆夫人赋载驰【载驰诗卫风许穆夫人痛卫之亡思归唁之不可故赋此】齐侯使公子无亏帅车三百乘甲士三千人以戌曹【无亏齐桓公子武孟也】归公乘马祭服五称牛羊豕鸡狗皆三百与门材【归遗也四马曰乘衣单复具曰称门材使先立门户】归夫人鱼轩重锦三十两【鱼轩夫人车以鱼皮为饰重锦锦之熟细者三十两三十疋也】或问孔子删诗如墙有茨鹑之奔奔桑中诸篇何以不删先儒杨时曰此着卫为狄所灭之由也故列于定之方中之前卫之淫恣丑恶乃祸乱所从始肇于晋而成于朔其礼先亡而国从之矣不书灭者狄虽入卫而未甞据有其地卫虽举国窜亡而宗社复立也<br />
　　郑弃其师<br />
　　【左传】郑人恶髙克使帅师次于河上久而弗召【髙克郑大夫文公恶之不能逐故使帅师而不召】师溃而归髙克奔陈郑人为之赋清人【清人诗郑风刺文公退臣不以道危国亡师之夲也】<br />
　　【公羊传】郑弃其师者何恶其将也郑伯恶髙克使之将逐而不纳弃师之道也<br />
　　【谷梁传】恶其长也【长谓髙克也】兼不反其众则是弃其师也郑风清人序言髙克之进不以礼文公退之不以义交责之也春秋书郑弃其师而克之奔陈不书何也诸侯专制国中生杀予夺惟义所在使髙克罪不可逭请于王而诛之可也职事不共黜而退之可也奸邪不测放而逐之可也乃托为御患使驻师境上日久众散惧罪而自奔郑伯之失政甚矣不书郑伯而以国称者当国大臣与其谋也<br />
　　【附录左传】晋侯使大子申生伐东山皋落氏【皋落氏赤狄别种在晋之东】里克谏曰【里克晋大夫】大子奉冡祀社稷之粢盛以朝夕视君膳者也故曰冡子君行则守有守则从从曰抚军守曰监国古之制也夫帅师专行谋誓军旅【帅师者必专谋军事宣号令】君与国政之所图也【国政正卿】非大子之事也师在制命而已【命军所制】禀命则不威专命则不孝故君之嗣适不可以帅师君失其官帅师不威焉用之【大子统师是失其官也专命不孝是为帅必不威也】且臣闻皋落氏战君其舍之公曰寡人有子未知其谁立焉不对而退见大子大子曰吾其废乎对曰告之以临民【谓居曲沃】敎之以军旅【谓下军】不共是惧何故废乎且子惧不孝无惧弗得立修己而不责人则免于难大子帅师公衣之偏衣【偏衣左右异色其半似公服】佩之金玦【玦如环而不连以金为之为偏衣之佩饰】狐突御戎先友为右【狐突伯行重耳外祖父也为申生御车申生以大子上军】梁余子养御罕夷先丹木为右【罕夷晋下军卿也梁余子养为罕夷御】羊舌大夫为尉【羊舌大夫叔向祖父也尉军尉】先友曰衣身之偏【偏半也】握兵之要【谓佩金玦上军】在此行也子其勉之偏躬无慝【分身之半非恶意也】兵要逺灾【威权在己可以逺害】亲以无灾又何患焉狐突叹曰【叹先友之言为不知君心】时事之徴也衣身之章也【章贵贱】佩衷之旗也【旗表也所以表明其中心】故敬其事则命以始【当命以四时之始】服其身则衣之纯【必以纯色为服】用其衷则佩之度【衷中也佩玉者士君子常度】今命以时卒閟其事也【冬十二月閟尽之时】衣之尨服逺其躬也【尨杂色】佩以金玦弃其衷也服以逺之时以閟之尨凉冬杀金寒玦离胡可恃也虽欲勉之狄可尽乎梁余子养曰帅师者受命于庙受脤于社【脤宜社之肉盛以脉器】有常服矣【军服韦弁】不获而尨命可知也死而不孝不如逃之罕夷曰尨竒无常【杂色奇怪非常之服】金玦不复虽复何为君有心矣先丹木曰是服也狂夫阻之【阻疑也言虽狂夫犹知有疑】曰尽敌而反【曰公辞】敌可尽乎虽尽敌犹有内谗不如违之【违去也】狐突欲行羊舌大夫曰不可违命不孝弃事不忠虽知其寒【寒薄也】恶不可取子其死之大子战狐突谏曰不可昔辛伯谂周桓公云内宠竝后外宠二政嬖子配适大都耦国乱之夲也周公弗从故及于难今乱夲成矣【骊姬为内宠二五为外宠奚齐为嬖子曲沃为大都故曰乱夲成矣】立可必乎孝而安民子其图之【奉身为孝不战为安民】与其危身以速罪也　成风闻成季之繇乃事之【成风庄公之妾僖公之母也繇卦兆之占辞】而属僖公焉故成季立之　僖之元年齐桓公迁郉于夷仪二年封卫于楚丘郉迁如归卫国忘亡【忘其灭亡之困】　卫文公大布之衣大帛之冠【卫文公名燬戴公之弟大布麤布大帛厚缯】务材训农通商恵工敬敎劝学授方【方百事之宜】任能元年革车三十乘季年乃三百乘【卫文以此年冬立季年在僖二十五年盖招懐逃散故能致十倍之众】<br />
<br />
<br />
<br />
<br />
<br />
　　日讲春秋解义卷十四<br />
　　钦定四库全书<br />
　　日讲春秋解义卷十五<br />
　　僖公【公名申庄公之子闵公之兄谥法小心畏忌曰僖】<br />
　　周【惠王十八年鲁僖公八年惠王崩子襄王立】<br />
　　郑【文公十四年鲁僖公三十二年文公卒子穆公兰立】<br />
　　齐【桓公二十七年鲁僖公十七年桓公卒寺人貂作乱立无亏僖十八年杀无亏孝公昭立僖二十七年孝公卒弟昭公潘立】<br />
　　宋【桓公二十三年鲁僖公九年桓公卒子襄公兹父立僖十九年盟于曹南○宋襄公图霸僖二十一年为鹿上之盟以求诸侯扵楚僖二十二年及楚战败于二十三年襄公卒子成公王臣立】<br />
　　晋【献公十八年鲁僖公九年献公卒子奚齐立冬杀奚齐卓子立僖十年弑卓子惠公夷吾立僖二十三年惠公卒怀公圉立僖二十四年杀懐公文公重耳立僖二十八年败楚人于城濮合诸侯于践土文公主伯鲁僖公三十二年文公卒子襄公驩立僖三十三年败秦于殽襄公继伯是年败狄于箕】<br />
　　卫【文公元年鲁僖公二十五年文公卒子成公立僖二十八年成公奔楚卫元咺奉叔武以受盟于践土卫成复归杀叔武晋人执卫侯元咺立公子瑕僖三十年杀瑕卫成公归卫】<br />
　　蔡【穆侯十六年鲁僖公十四年穆公卒子庄公甲午立】<br />
　　曹【昭公三年鲁僖公七年昭公卒子共公襄立僖二十八年晋文公执曹伯畀宋人是年曹伯归曹】<br />
　　滕【详见隐公元年鲁僖公十九年宋执滕宣公】<br />
　　陈【宣公三十四年鲁僖公十二年宣公卒子穆公欵立僖二十八年穆公卒子共公朔立】<br />
　　杞【杜氏年表武公十二年入春秋至僖公二十三年始载杞成公卒弟桓公姑容立而攷之史记自武公靖公共公徳公至桓公姑容立共九十六年而无成公一代世本谯周索隐徐广所说又云惠公生成公桓公各有互异又如春秋所书隐四年伐杞桓三年来朝三年防杞庄二十五年伯姬归杞传竝不载何公今但当以左传所载桓公及杜氏年表为正】<br />
　　薛【鲁庄公三十一年载薛伯卒】<br />
　　莒【详见隐公元年鲁僖公二十六年传见莒兹平公】<br />
　　邾【文公七年】<br />
　　许【穆公三十九年鲁僖公四年穆公卒于师僖公业立】<br />
　　小邾【鲁庄公五年书郳黎来至鲁僖公七年始书小邾子始爵命也自郳黎来为小邾子天下无未命诸侯矣】<br />
　　楚【成王十三年鲁僖公元年始书楚僖四年齐桓公服楚召陵僖二十二年楚敢宋于皆子文为令尹时也僖二十三年子文使子玉爲令尹僖二十八年晋败楚于城濮】<br />
　　秦【穆公元年鲁僖公十五年战韩始见经僖二十四年纳晋文公僖三十三年晋襄公败秦于殽遂成秦晋七十二年兵争之始】<br />
　　吴【详见隐公元年】<br />
　　越【详见隐公元年】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　日讲春秋解义卷十五<br />
　　僖公【名申庄公之子闵公庶兄以惠王十八年即位諡法小心畏忌曰僖】<br />
　　元年春王正月<br />
　　【左传】元年春不称即位公出故也【国乱身出复入故即位之礼有阙】公出复入不书讳之也讳国恶礼也<br />
　　【公羊传】公何以不言即位继弑君子不言即位此非子也【僖公者闵公庶兄】其称子何臣子一例也【臣继君犹子继父谷梁传】继弑君不言即位正也<br />
　　不书即位未行即位之礼也在礼诸侯臣诸父昆弟故闵僖之嗣位不以兄弟相及爲义而礼如子之继父传称臣子一例明此义也<br />
　　齐师宋师曹师次于聂北救邢【曹伯公羊谷梁俱作曾师按下城邢书曹师则此作伯左传文误也聂北杜注邢地今山东聊城县东北有聂城齐之西界近邢地也公羊传】救邢救不言次此其言次何不及事也不及事者何邢已亡矣孰亡之盖狄灭之为不言狄灭之<br />
　　爲桓公讳也曷爲爲桓公讳上无天子下无方伯天下诸侯有相灭亡者桓公不能救则桓公耻之曷为先言次而后言救君也【据叔孙豹次雍榆先言救今后言救者豹为臣当先通君命此诸侯故先言次】君则其称师何不与诸侯专封也曷爲不与实与而文不与文曷爲不与诸侯之义不得専封也诸侯之义不得专封则其曰实与之何上无天子下无方伯天下诸侯有相灭亡者力能救之则救之可也<br />
　　【谷梁传】救不言次言次非救也非救而曰救何也遂齐侯之意也【録其本意】是齐侯与齐侯也何用见其是齐侯也曹无师曹师者曹伯也【小国卿将称人不得称师称师则是曹伯也】其不言曹伯何也以其不言齐侯不可言曹伯也其不言齐侯何也以其不足乎扬【救不及事不足称扬】不言齐侯也救急辞也次缓辞也邢之患狄亟矣桓公合三国之师兵力有余而宿师聂北坐视其敝故称师书次责其众可救而徒次以爲声援致邢之不保其国非拯急恤困之道也<br />
　　夏六月邢迁于夷仪【夷仪公羊作陈仪后同杜注邢地今直隶邢台县西有夷仪城俗譌为随宜城是也】<br />
　　【左传】诸侯救郉郉人溃出奔师【奔聂北之师】师遂逐狄人具邢器用而迁之师无私焉【皆撰具还之无所私取】夏邢迁于夷仪<br />
　　【公羊传】迁者何其意也【意自欲迁】迁之者何非其意也【谷梁传】迁者犹得其国家以徃者也其地邢复见也【非若宋人迁宿灭不复见】<br />
　　齐师宋师曹师城邢<br />
　　【左传】诸侯城之救患也凡侯伯救患分灾讨罪礼也【公羊传】此一事也曷为复言齐师宋师曹师不复言师则无以知其爲一事也<br />
　　【谷梁传】是向之师也使之如改事然【是向聂北之师重言师者若不因前事更来城邢也】羙齐侯之功也<br />
　　诸侯救邢不亟邢遂奔溃书邢迁于夷仪而齐师缓不及事之罪着矣复序城邢之师者以齐桓志义终有救患之功也盖始缓扵救邢圣人不以功掩过卒能城邢亦不以过掩功此春秋定功过之权衡也不曰城夷仪者邢既迁则夷仪即邢国也<br />
　　秋七月戊辰夫人姜氏薨于夷齐人以归<br />
　　【公羊传】夷者何齐地也齐地则其言齐人以归何夫人薨于夷则齐人以归夫人薨于夷则齐人曷为以归桓公召而缢杀之<br />
　　【谷梁传】夫人薨不地地故也不言以丧归非以丧归也加丧焉讳以夫人归也【先书薨则似夫人至夷而死然后齐人以其丧归讳言夫人为齐人所杀也】其以归薨之也<br />
　　夫人薨不书地书薨于夷明不得其死也以归之义胡氏安国程氏逈皆谓齐以丧归鲁然以归之后越百七十日而丧始至无是理也经凡言以归者归其国如杞伯迎叔姬之丧以归是也凡言归者归扵鲁如齐人归公孙敖之丧是也以此断之盖杀之于夷而以丧归齐然后鲁请而归于鲁耳不然何以言夫人氏之丧至自齐而不言至自夷与至自干侯同文乎书齐人以归所以着齐人杀之也不曰齐侯而曰齐人讨贼之词也<br />
　　楚人伐郑【荆始书楚】<br />
　　【左传】秋楚人伐郑郑即齐故也<br />
　　荆自庄公之世败蔡伐郑皆举其号惟来聘改称人至是伐郑称楚人者盖时兵众地大骎骎乎将与齐晋争衡诸侯畏之故旧史皆称人而孔子不革俾论世者有考焉<br />
　　八月公防齐侯宋公郑伯曹伯邾人于柽【柽公羊作朾杜注宋地陈县西北有柽城陈县今河南陈州州境有荦城即柽城也】<br />
　　【左传】盟于荦谋救郑也<br />
　　九月公败邾师于偃【偃公羊作缨杜注邾地当在今山东费县南】<br />
　　【左传】九月公败邾师于偃虚丘之戍将归者也【虚丘杜注邾地当在今山东费县界鲁有乱邾使戍虚丘公恶邾受姜氏故要其归师败之】<br />
　　【谷梁传】不日疑战也疑战而曰败胜内也【明鲁之胜】<br />

                    <br>
                        　　楚人伐郑齐桓召诸侯谋之将以救郑此义举也公与邾人同会未两月遽以诈败邾师扵此见僖公无安攘之诚矣邾受姜氏公不请扵防而讨之乃既防而掩其归师非礼也诈战曰败败之者爲主<br />
　　冬十月壬午公子友帅师败莒师于郦获莒挐【郦公羊作犁谷梁作丽杜注鲁地】<br />
　　【左传】冬莒人来求赂【求还庆父之赂】公子友败诸郦获莒子之弟挐非卿也嘉获之也公赐季友汶阳之田及费【汶阳田杜注汶水北地定千年齐人归郓讙隂田三邑皆汶阳也今山东宁阳县境】<br />
　　【公羊传】莒挐者何莒大夫也莒无大夫此何以书大季子之获也何大乎季子之获季子治内难以正【谓拒庆父】御外难以正其御外难以正奈何公子庆父弑闵公走而之莒莒人逐之将由乎齐齐人不纳却反舍扵汶水之上使公子奚斯入请季子曰公子不可以入入则杀矣奚斯不忍反命于庆父自南涘北面而哭【涘水涯时庆父在汶水之北】庆父闻之曰嘻【嘻发痛声】此奚斯之声也诺已【诺己皆自毕语】曰吾不得入矣于是抗辀经而次【辀小车辕】莒人闻之曰吾己得子之贼矣以求赂乎鲁鲁人不与为是兴师而伐鲁季子待之以偏战<br />
　　【谷梁传】莒无大夫其曰莒挐何也以吾获之目之也内不言获此其言获何也恶公子之绐【绐欺也】绐者奈何公子友谓莒挐曰吾二人不相说士卒何罪屏左右而相搏【搏手搏也】公子友处下左右曰孟劳孟劳者鲁之寳刀也公子友以杀之然则何以恶乎绐也曰弃师之道也【舎三军之整佻身独鬬非慎战之道】<br />
　　莒人受贼责赂而以季友主此战书败获何也莒固有罪鲁若责以大义使自知不直而还师则善矣至于兵刃既接又以诈谋擒其主将岂以礼止乱之道哉王者之师不贵幸而胜不贵幸而获此春秋之志也小国之大夫不名以获于我故名之<br />
　　十有二月丁巳夫人氏之丧至自齐<br />
　　【左传】夫人氏之丧至自齐君子以齐人之杀哀姜也为己甚矣女子从人者也【女子有三从之义在夫家有罪非父母家所宜讨也公羊传】夫人何以不称姜氏贬曷为贬与弑公也然则曷爲不扵弑焉贬贬必扵重者莫重乎其以丧至也【谷梁传】其不言姜以其杀二子贬之也或曰爲齐桓讳杀同姓也<br />
　　夫人身为滛乱与弑二君齐桓既正其罪鲁人亦当以大义絶之乃复请其丧而齐亦听之书曰至自齐交讥之也孙邾薨夷皆书夫人姜氏而防至则削其姓何也正其罪扵臣子迎集之时示不宜以夫人之礼治其丧也使齐桓当日能拒鲁之请即其死所而葬之则义得矣<br />
　　二年春王正月城楚丘【楚丘杜注卫邑朱子诗经集注楚丘在滑州今直隶滑县东隋卫南废县即古楚丘城也案此楚丘之在北者与戎伐几伯之地不同】<br />
　　【左传】二年春诸侯城楚丘而封卫焉【建国谓之封卫旧国以君死国灭故言封】不书所防后也【因鲁后至不及防期故独言城】<br />
　　【公羊传】孰城城衞也曷爲不言城卫灭也孰灭之盖狄灭之曷爲不言狄灭之爲桓公讳也曷爲爲桓公讳上无天子下无方伯天下诸侯有相灭亡者桓公不能救则桓公耻之也然则孰城之桓公城之曷为不言桓公城之不与诸侯专封也曷爲不与实与而文不与文曷爲不与诸侯之义不得专封诸侯之义不得专封则其曰实与之何上无天子下无方伯天下诸侯有相灭亡者力能救之则救之可也<br />
　　【谷梁传】楚丘者何卫邑也国而曰城此邑也其曰城何也封卫也则其不言城衞何也卫未迁也其不言卫之迁焉何也不与齐侯专封也其言城之者专辞也故非天子不得专封诸侯诸侯不得专封诸侯虽通其仁以义而不与也故曰仁不胜道【仁谓存亡国道谓上下之礼】齐桓合诸侯以城楚丘而封卫功莫大焉春秋略而不序何也封国天子之大权非诸侯所得擅也然则城邢何以序三国之师邢国未灭自迁而后城之无专封之嫌卫灭复封此非有天子之命不可书法所以异也或谓不举诸侯者齐桓以伯命令诸侯各自受功鲁奉齐命从本国徃非与诸侯同行故不得书诸侯义亦可通<br />
　　夏五月辛巳葬我小君哀姜<br />
　　【公羊传】哀姜者何庄公之夫人也<br />
　　书夫人姜氏孙于邾夫人姜氏薨于夷夫人氏之丧至自齐其诛絶之义明矣及其终书日葬书小君书谥更无所贬者此亦春秋端本澄源治扵未乱之意也文姜亦然始而不谨终欲正之可乎<br />
　　虞师晋师灭下阳【公羊谷梁作夏阳晋始见经下阳杜注虢邑在河东大阳县今大阳废县在山西平陆县东北又三十里为故下阳城】<br />
　　【左传】晋荀息请以屈产之乗与垂棘之璧假道于虞以伐虢【荀息晋大夫屈杜注地生良马何休谓屈产为地名今山西石楼县东南有屈产泉垂棘地名出羙玉自晋适虢途出于虞故假道】公曰是吾宝也对曰若得道于虞犹外府也公曰宫之竒存焉【宫之竒虞臣】对曰宫之竒之爲人也懦而不能强谏且少长于君君昵之虽谏将不听【亲而狎之必轻其言】乃使荀息假道于虞曰冀爲不道入自颠軨伐鄍三门【冀杜注国名平阳皮氏县东北有冀亭在今山西河津县东北颠軨杜注河东大阳县东北有颠軨坂在今山西平陆县东北鄍杜注虞邑今山西平陆县东北有故鄍城先是冀尝伐虞至鄍也】冀之既病则亦唯君故【言虞报伐冀使病将欲□道故称虞强以说其心】今虢爲不道保于逆旅以侵敝邑之南鄙【逆旅客舍也言虢遣人分依客舍掠晋邉邑】敢请假道以请罪于虢虞公许之且请先伐虢【喜于厚赂而欲求媚】宫之竒谏不聼遂起师夏晋里克荀息帅师防虞师伐虢灭下阳先书虞贿故也【晋主兵而先书虞恶贪贿也】<br />
　　【公羊传】虞防国也曷爲序乎大国之上使虞首恶也曷爲使虞首恶虞受赂假灭国者道以取亡焉其受赂奈何献公朝诸大夫而问焉曰寡人夜者寝而不寐其意也何诸大夫有进对者曰寝不安与其诸侍御有不在侧者与献公不应荀息进曰虞郭见与【见谓见于心也荀息素知献公欲伐此二国故云尔】献公揖而进之遂与之入而谋曰吾欲攻郭则虞救之攻虞则郭救之如之何愿与子虑之荀息对曰君若用臣之谋则今日取郭而明日取虞尔君何忧焉献公曰然则奈何荀息曰请以屈产之乗与垂棘之白璧徃必可得也则寳出之内藏藏之外府马出之内廐系之外廐尔君何丧焉献公曰诺虽然宫之奇存焉如之何荀息曰宫之奇知则知矣虽然虞公贪而好宝见宝必不从其言请终以徃于是终以徃虞公见宝许诺宫之竒果谏记曰唇亡则齿寒虞郭之相救非相爲赐则晋今日取郭而明日虞从而亡尔君请勿许也虞公不从其言终假之道以取郭还四年反取虞【还复徃故言反】虞公抱宝牵马而至荀息见曰臣之谋何如献公曰子之谋则已行矣宝则吾宝也虽然吾马之齿亦已长矣盖戏之也夏阳者何郭之邑也曷为不系于郭国之也曷爲国之君存焉尔<br />
　　【谷梁传】非国而曰灭重夏阳也虞无师其曰师何也以其先晋不可以不言师也其先晋何也爲主乎灭夏阳也夏阳者虞虢之塞邑也灭夏阳而虞虢举矣虞之爲主乎灭夏阳何也晋献公欲伐虢荀息曰君何不以屈产之乗垂棘之璧而借道乎虞也公曰此晋国之宝也如受吾币而不借吾道则如之何荀息曰此小国之所以事大国也【此谓璧马之属】彼不借吾道必不敢受吾币如受吾币而借吾道则是我取之中府而藏之外府取之中廏而置之外廏也公曰宫之竒存焉必不使受之也荀息曰宫之竒之为人也达心而懦又少长于君达心则其言畧【明逹之人则言必简要愚者不悟】懦则不能彊谏少长于君则君轻之且夫玩好在耳目之前而患在一国之后此中知以上乃能虑之臣料虞君中知以下也公遂借道而伐虢宫之竒諌曰晋国之使者其辞卑而币重必不便于虞虞公弗聼遂受其币而借之道宫之竒谏曰语曰唇亡则齿寒其斯之谓与挈其妻子以奔曹献公亡虢五年而后举虞荀息牵马操璧而前曰璧则犹是也而马齿加长矣<br />
　　晋人为伐虢之谋主兵者晋也而先虞于晋以虞爲首恶也晋非假道于虞不能越境出师而虞公贪赂爲晋所愚忘唇齿之义戕兄弟之邦春秋盖深罪虞之灭虢并以自灭也故先书虞师以着其罪下阳者虞虢之塞邑也下阳既失则虢不能自保虢亡则虞不能独存一邑也而重若国然变文书灭以见虞虢之灭由于灭夏阳也<br />
　　秋九月齐侯宋公江人黄人盟于贯【贯公羊作贯泽江杜注江国在汝南安阳县括地志云安阳故城在新息县西南新息今河南息县是也贯杜注宋地梁国蒙县西北有贯城贯与贯字相似今山东曹县西南防泽故城即古贳国也】<br />
　　【左传】秋于贯服江黄也【江黄楚与国始来服齐】<br />
　　【公羊传】江人黄人者何逺国之辞也逺国至矣则中国曷爲独言齐宋王尔大国言齐宋远国言江黄则以其余爲莫敢不至也<br />
　　【谷梁传】贯之不期而至者江人黄人也江人黄人者远国之辞也中国称齐宋逺国称江黄以爲诸侯皆来至也<br />
　　楚人伐郑陵中原而江黄在楚东北境爲其与国桓公谋楚不先服江黄则无以制其肘腋故因其逺来而与定服楚之虑周矣惟宋与不欲重烦诸侯也<br />
　　【附链左传】齐寺人貂始漏师于多鱼【寺人内奄竖貂也多鱼杜注地名阙齐桓多嬖貂于此始擅贵宠漏军事爲齐乱张本】　虢公败戎于桑田【桑田杜注虢地在农陜县东北今河南灵寳县西稠桑驿即其地也】晋卜偃曰虢必亡矣亡下阳不惧而又有功是天夺之鉴而益其疾也必易晋而不橅其民矣不可以五稔【稔熟也爲下五年晋灭虢张本】<br />
　　冬十月不雨<br />
　　【公羊传】何以书记异也<br />
　　【谷梁传】不雨者勤雨也【欲得两之心勤也明君之恤民】<br />
　　楚人侵郑<br />
　　【左传】冬楚人伐郑鬭章囚郑耼伯【为后年楚伐郑郑伯欲成张本】楚人兵势浸彊比年凌郑若非齐桓有召陵之举则执宋公盟诸侯不在僖十九年之后矣书人书侵恶楚也<br />
　　三年春王正月不雨夏四月不雨<br />
　　【公羊传】何以书记异也<br />
　　【谷梁传】不雨者勤雨也一时言不雨者闵雨也闵雨者有志乎民者也<br />
　　每时书不雨传以为闵雨者以文公之篇自十有二月不雨至秋七月而书自正月不雨至秋七月而书以累时而后书者为慢于民事而不以不雨为忧则知每时而一书者为勤于民事而以不雨为忧也不雨八越月而不书旱何也凡书旱者虽有时而雨犹以不足为旱若直书不雨则旱不必言矣<br />
　　徐人取舒【徐杜注徐国在下邳僮县东南括地志徐城县西有大徐城即古徐国也今江南泗州北有古徐城相传爲徐偃王筑舒杜注舒国庐江舒县今江南庐江县西舒县古城是】<br />
　　【公羊传】其言取之何易也【易者无守御之备】<br />
　　舒者楚之与国鲁颂曰荆舒是惩则荆与舒比而爲列国患久矣徐人取舒爲齐桓挠楚也按徐偃始称王故春秋外之楚败徐徐伐莒是也惟取舒伐英氏得称人以附齐也舒本附庸之国旧服于楚徐人取以自属先儒以爲灭而书取误矣<br />
　　六月雨<br />
　　【左传】三年春不雨夏六月雨自十月不雨至于五月不曰旱不爲灾也<br />
　　【公羊传】其言六月雨何上雨而不甚也<br />
　　【谷梁传】雨云者喜雨也喜雨者有志乎民者也<br />
　　周之六月夏正建巳之月也万物始盛得雨而大古者以是月雩则是月之雨尤爲可喜先书三时不雨盖未雨而闵忧民之忧此既雨而喜乐民之乐君国子民之道也何休谓僖公饬过求已循省百官放佞臣郭都等理寃狱四百余人精诚感天不雩而得澍雨盖天人相与之际其感通有不爽者矣<br />
　　秋齐侯宋公江人黄人防于阳谷【阳谷杜注齐地在东平须昌县北今山东阳谷县东北有故城】<br />
　　【左传】秋防于阳谷谋伐楚也【二年楚侵郑故】<br />
　　【公羊传】此大防也曷爲末言尔【末者但言防不言盟】桓公曰无障谷【无障断川谷耑水利也水注川曰溪注溪曰谷】无贮粟【有无当相通】无易树子【树立也无易当立之子】无以妾爲妻【时桓公功徳既盛诸侯咸从故不用盟但告誓而已谷梁传】阳谷之防桓公委端搢笏而朝诸侯【委委貌之冠也端端之服搢插也笏以记事者也】诸侯皆谕乎桓公之志<br />
　　按左氏谋伐楚也自北杏之会至是二十余年诸侯从齐然必待江黄再防而谋始定何也荆楚盛彊凭恃险固虽合诸侯之师未易罙入其阻而制其死命惟披其肘腋附从之国使之内附然后诸侯声罪致讨楚不能无内顾之忧所以陉亭之师甫至而遽受也桓公欲蓄诸侯之力故江黄二会皆就近而与宋公主之先儒乃谓大会而末言凿矣<br />
　　冬公子友如齐涖盟【公子友谷梁作公子季友涖公羊谷梁作莅】<br />
　　【左传】齐侯爲阳谷之防来寻冬公子友如齐涖【公羊传】莅者何徃盟乎彼也其言来盟者何来盟于我也<br />
　　【谷梁传】莅者位也【约誓素定今但徃其位而盟】其不日前定也不言及者以国与之也不言其人亦以国与之也【谓举国爲主此内外通例故重见华孙来盟孙良父来盟及荀庚盟之下】<br />
　　涖临也受命而徃涖非大夫之专盟也阳谷之防鲁君未与故齐侯使人来寻盟而季友徃涖以听伐楚之期而受命焉经书涖者四惟此盟佐齐谋楚有辅霸之善非他比矣<br />
　　楚人伐郑<br />
　　【左传】楚人伐郑郑伯欲成孔叔不可【孔叔郑大夫】曰齐方勤我弃德不祥<br />
　　楚自庄十六年以来五加兵于郑矣齐桓不救而孔叔犹有勤我之言盖知柽贯阳谷之防皆为伐楚救郑计也<br />
　　【附录左传】齐侯与蔡姬乗舟于囿荡公【蔡姬齐侯夫人荡摇也】公惧变色禁之不可公怒归之未絶之也蔡人嫁之【为明年齐侵蔡】<br />
　　四年春王正月公防齐侯宋公陈侯卫侯郑伯许男曹伯侵蔡蔡溃遂伐楚次于陉【陉杜注楚地颖川召陵县南有陉亭今属河南郾城县】<br />
　　【左传】四年春齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也【马牛风逸盖末界之防事以喻齐楚逺不相干也】不虞君之渉吾地也何故管仲对曰昔召康公命我先君太公曰【召康公周太保召公奭太公吕望】五侯九伯女实征之以夹辅周室赐我先君履【履所践履之界】东至于海西至于河南至于穆陵北至于无棣【穆陵杜注齐地今山东临胊县东南有穆陵关在大岘山上无棣杜注齐地防琛齐地记无棣在渤海髙城县今直隶盐山县即古无棣也县南有无棣沟】尔贡包茅不入王祭不共无以缩酒【包裹束也茅菁茅也束茅而灌之以酒为缩酒】寡人是徴昭王南征而不复【昭王成王之孙南廵守渉汉船坏而溺】寡人是问对曰贡之不入寡君之罪也敢不共给昭王之不复君其问诸水濵师进次于陉【楚不服罪故复进师】<br />

                    <br>
                        　　【公羊传】溃者何下叛上也国曰溃邑曰叛　其言次扵陉何有俟也孰俟俟屈完也<br />
　　【谷梁传】溃之爲言上下不相得也侵浅事也侵蔡而蔡溃以桓公爲知所侵也不土其地不分其民明正也遂继事也次止也<br />
　　前此数防皆谋伐楚而兵先加于蔡盖以楚方张称兵远伐楚人夙备以逸待劳未可以得志蔡近于楚帅八国之师以震之其桡败可必也俟蔡既溃而后移师以向楚出其不意俾仓卒不暇为谋而又先之以文告整兵次陉示齐无必战之心<br />
　　楚有可从之道是以不战而受盟也然陉亭之师实不足以慑楚故既盟之后灭伐黄陵暴如故但不敢复逞志于陈郑耳<br />
　　夏许男新臣卒<br />
　　【谷梁传】诸侯死于国不地死于外地死于师何爲不地内桓师也【齐桓威德洽着诸侯安之虽卒于外与在国同】<br />
　　诸侯卒于外在师则称师在防则称防而许男但书卒者此去师与防而复归其国之騐也盖召陵地在颍川故遇疾而归遂卒于其国耳传乃谓实卒于师而不书易事之实以爲襃贬春秋无是法也<br />
　　楚屈完来盟于师盟于召陵【召陵杜注颍川县也今河南郾城县东有召陵故城左传】夏楚子使屈完如师【屈完楚大夫如陉之师观强弱】师退次于召陵【完请盟故】齐侯陈诸侯之师与屈完乗而观之【乗共载】齐侯曰岂不谷是爲先君之好是继与不谷同好如何【不谷诸侯谦称】对曰君惠徼福扵敝邑之社稷辱收寡君寡君之愿也齐侯曰以此众战谁能御之以此攻城何城不克对曰君若以徳绥诸侯谁敢不服君若以力楚国方城以爲城汉水以爲池【方城杜注山在南阳叶县南言其险固以当城池】虽众无所用之屈完及诸侯盟<br />
　　【公羊传】屈完者何楚大夫也何以不称使尊屈完也曷爲尊屈完以当桓公也其言盟于师盟于召陵何师在召陵也师在召陵则曷为再言盟喜服楚也何言乎喜服楚楚有王者则后服无王者则先叛夷狄也而亟病中国南夷与北狄交【南夷谓楚灭邓谷伐蔡郑北狄谓狄灭邢卫至于温】中国不絶若线桓公救中国而攘夷狄卒帖荆【帖服也】以此爲王者之事也其言来何与桓为主也前此者有事矣后此者有事矣则爲独于此焉与桓公爲主序绩也【序次也绩功也桓公之功绩莫大于服是】<br />
　　【谷梁传】楚无大夫【无命卿也】其曰屈完何也以其来防桓成之爲大夫也其不言使权在屈完也则是正乎曰非正也【臣无自专之道】以其来防诸侯重之也来者何内桓师<br />
　　也【来者内辞也内桓师故言来】于师前定也于召陵得志乎桓公也得志者不得志也【屈完来盟桓公退于召陵是屈完得其本志而桓公服楚之志犹未大遂】以桓公得志爲仅矣屈完曰大国之以兵向楚何也桓公曰昭王南征不反菁茅之贡不至故周室不祭屈完曰菁茅之贡不至则诺昭王南征不反我将问诸江<br />
　　屈完书名氏盖齐桓心畏楚彊因完受有辞以退故假以为名也完不称使以楚使如师本以观齐之彊弱未尝有必之意而其权在完也盟于召陵者退师召陵而后与之盟欲以礼柔楚也或曰前书屈完来后书盟于召陵而不列序诸侯与楚大夫爲桓公讳也<br />
　　齐人执陈辕涛涂【辕公羊谷梁作袁】<br />
　　【左传】陈辕涛涂谓郑申侯曰【辕涛涂陈大夫申侯郑大夫】师出于陈郑之间国必甚病【当有供给之费故】若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦【屝草屦】其可也齐侯说与之虎牢【虎牢郑邑】执辕涛涂<br />
　　【公羊传】涛涂之罪何辟军之道也其辟军之道奈何涛涂谓桓公曰君既服南夷矣何不还师濵海而东服东夷且归桓公曰诺于是还师濵海而东大防于沛泽之中【草棘曰沛渐洳曰泽】顾而执涛涂执者爲或称侯或称人称侯而执者伯讨也称人而执者非伯讨也此执有罪何以不得爲伯讨古者周公东征则西国怨西征则东国怨桓公假途于陈而伐楚则陈人不欲其反由己者师不正故也不修其师而执涛涂古人之讨则不然也<br />
　　【谷梁传】齐人者齐侯也其人之何也于是哆然外齐侯也不正其逾国而执也<br />
　　辕涛涂陈大夫恐齐师归取道于陈沮之使其东行致误军道固可罪矣然齐桓不能反求诸己思陈人所以厌苦之故増修其徳而遽执涛涂以逞其忿不特桓德之衰而管仲之器小亦于是乎见矣<br />
　　秋及江人黄人伐陈<br />
　　【左传】秋伐陈讨不忠也<br />
　　【谷梁传】不言其人及之者何内师也<br />
　　齐人旣执涛涂愤犹未平以江黄近陈故使鲁及二国伐之观此则伐楚之师江黄不防盖用之以爲犄角之明矣或谓书及者防上齐人之文盖齐及之也然考经所书他国再有事必书遂此不言遂实鲁及之尔<br />
　　八月公至自伐楚<br />
　　【公羊传】楚已服矣何以致伐楚叛也<br />
　　【谷梁传】有二事偶则以后事致后事小则以先事致其以伐楚致大伐楚也<br />
　　两事书至或原其志而至之或举其重而至之此侵蔡伐楚不致侵者以伐楚事重防勲于庙故因其实而志之也<br />
　　葬许穆公【穆公羊作缪】<br />
　　【左传】许穆公卒于师葬之以侯礼也凡诸侯薨于朝防加一等【诸侯命有三等公为上等侯伯爲中等子男为下等】死王事加二等于是有以衮敛【衮衣公服也谓加二等】<br />
　　冬十有二月公孙兹帅师会齐人宋人卫人郑人许人曹人侵陈【兹公羊作慈后同覇国大夫防诸侯大夫侵与国自此始】<br />
　　【左传】冬叔孙戴伯帅师会诸侯之师侵陈陈成归辕涛涂【戴伯即公孙兹叔牙子戴谥也】<br />
　　涛涂既执复帅江黄以伐之合七国之大夫以侵之修怨爲已甚矣伐楚之师陈实与焉其臣一谋之不协而陵暴之若此扵楚则责之略而待之恭扵陈则怒之深而报之过此仲尼之徒所以羞称五伯也<br />
　　【附录左传】初晋献公欲以骊姬为夫人卜之不吉筮之吉公曰从筮卜人曰筮短长【物生而后有象象而后有滋滋而后有数象筮数故象长数短】不如从长且其繇曰专之渝攘公之羭【繇卜兆辞渝变也攘除也羭美也言变乃除公之美】一薫一莸十年尚犹有臭【薫香草莸臭草十年有臭言善易消恶难除】必不可弗听立之生奚齐其娣生卓子及将立奚齐既与中大夫成谋姬谓太子曰君梦齐姜必速祭之【齐姜太子母言求食】太子祭于曲沃归胙于公公田姬寘诸宫六日公至毒而献之【毒酒经宿辄败而经六日明公之惑】公祭之地地坟【坟起也】与犬犬毙与小臣小臣亦毙姬泣曰贼由太子太子奔新城【新城曲沃】公杀其傅杜原欵或谓太子子辞君必辩焉【以六日之状自理】太子曰君非姬氏居不安食不饱我辞姬必有罪君老矣吾又不乐曰子其行乎太子曰君实不察其罪被此名也以出人谁纳我十二月戊申缢于新城姬遂谮二公子曰皆知之重耳奔蒲夷吾奔屈<br />
<br />
　　日讲春秋解义卷十五<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷十六<br />
　　僖公<br />
　　五年春<br />
　　【附录左传】五年春王正月辛亥朔日南至【周正月今十一月冬至之日日南极】公既视朔遂登观台以望而书礼也【视朔亲告朔也观台台上构屋可以遘观者也】凡分至啓闭必书云物【分春秋分也至冬夏至也啓立春立夏闭立秋立冬云物气色灾变也重申周典不言公者日官掌其职】为备故也【素察妖祥逆为之备】<br />
　　晋侯杀其世子申生<br />
　　【左传】晋侯使以杀大子申生之故来告【释经必告乃书】初晋侯使士蒍为二公子筑蒲与屈不慎寘薪焉【不谨慎所为多寘薪于中】夷吾诉之公使让之士蒍稽首而对曰臣闻之无丧而慼忧必雠焉【雠犹对也】无戎而城雠必保焉【保而守之】寇雠之保又何慎焉守官废命不敬固雠之保不忠失忠与敬何以事君诗云懐徳惟宁宗子惟城【诗大雅懐徳以】<br />
　　【安则宗子之固若城】君其修徳而固宗子何城如之三年将寻师焉焉用慎【寻用也】退而赋曰狐裘尨茸一国三公吾谁适从【士蒍自作诗也尨茸乱貌公与二公子为三言城不坚则为公子所诉为公所让坚之则为固雠不忠无以事君故不知所从】及难公使寺人披伐蒲重耳曰君父之命不校乃徇曰校者吾雠也逾垣而走披斩其袪【袪袂也】遂出奔翟<br />
　　【公羊传】曷为直称晋侯以杀杀世子母弟直称君者甚之也<br />
　　【谷梁传】目晋侯斥杀恶晋侯也【斥指斥】<br />
　　申生自杀而斥言晋侯何也春秋之法有防而不见则其君之罪也故申生以骊姬之谮自杀宋痤以伊戾之谮自杀皆直称君杀端本清源以为后戒也僖十六年郑伯杀其世子华杀得其罪故不书<br />
　　杞伯姬来朝其子<br />
　　【公羊传】其言来朝其子何内辞也与其子俱来朝也【谷梁传】妇人既嫁不逾竟逾竟非正也诸侯相见曰朝伯姬为志乎朝其子也伯姬为志乎朝其子则是杞伯失夫之道矣诸侯相见曰朝以待人父之道待人之子非正也故曰杞伯姬来朝其子参讥也【参讥谓伯姬杞伯鲁侯也】<br />
　　伯姬归杞十三年耳其子必防而以之来朝者盖是年杞恵公卒疑方有疾伯姬以子为鲁之甥故防之至鲁令摄父行朝礼以豫托于鲁也先王之制童子侯不朝况诸侯之子防而未誓于天子者乎伯姬失妇道杞伯失夫道鲁公失主道皆非也故谷梁子曰参讥也<br />
　　夏公孙兹如牟<br />
　　【左传】夏公孙兹如牟娶焉【因聘而娶故实其事】<br />
　　凡内朝聘皆曰如牟小国也桓十五年邾人牟人葛人来朝自是邦交之礼无闻焉言兹因聘而娶经不书常事故也先儒谓罪其托君命以遂其私非也韩侯因觐而娶事列大雅则无悖于礼可知矣果罪之也则当眀着其事今见于经者乃内大夫出聘之常词而不书其娶何由知其托君命以遂私哉<br />
　　公及齐侯宋公陈侯卫侯郑伯许男曹伯防王世子于首止【首止公羊谷梁俱作首戴后同杜注卫地陈留襄邑县东南有首乡】<br />
　　【左传】防于首止防王大子郑谋宁周也【恵王以恵后故将废大子郑而立王子帯故齐桓帅诸侯防王大子以定其位】<br />
　　【公羊传】曷为殊防王世子世子贵也世子犹世世子也【解贵意也言当世父位】<br />
　　【谷梁専】及以防尊之也何尊焉王世子云者唯王之贰也云可以重之存焉尊之也【言使天下晓然知其为至尊之储贰至重所在非人臣比】何重焉天子世子世天下也<br />
　　王世子不得与诸侯列序也故特书及以防若曰王世子在是而诸侯咸往防焉示不可得而抗也葵丘之防宰周公序诸侯之上与盟洮之王人同例而不得与王世子之殊防同文者以世子之尊非宰臣比也不书防齐侯者齐侯不敢为防主也<br />
　　【附録左传】陈辕宣仲怨郑申侯之反已于召陵【宣仲辕涛涂】故劝之城其赐邑【齐桓所赐虎牢】曰美城之大名也子孙不忘吾助子请乃为之请于诸侯而城之美【楼橹之备毕设】遂谮诸郑伯曰美城其赐邑将以叛也申侯由是得罪【为七年郑杀申侯】<br />
　　秋八月诸侯于首止<br />
　　【左传】秋诸侯<br />
　　【公羊传】诸侯何以不序一事而再见者前目而后凡也【谷梁传】无中事而复举诸侯何也尊王世子而不敢与也尊则其不敢与盟何也盟者不相信也故谨信也不敢以所不信而加之尊者桓诸侯也不能朝天子是不臣也王世子子也块然受诸侯之尊已而立乎其位【块然安然也】是不子也桓不臣王世子不子则其所善焉何也是则变之正也天子微诸侯不享觐桓控大国扶小国统诸侯不能以朝天子亦不敢致天王尊王世子于首戴乃所以尊天王之命也世子含王命防齐桓亦所以尊天王之命也世子受之可乎是亦变之正也天子微诸侯不享觐世子受诸侯之尊已而天王尊矣世子受之可也<br />
　　无中事而复举诸侯眀王世子不与盟也盟者不相信也不敢以所不信而加之尊者桓公之谨于礼也春秋常法防盟同地不再书其地此防盟同地而再言首止者书之重词之复其中必有大美恶焉首止之盟美之大者也王将以爱易世子桓公控大国扶小国防于首止同心翊戴尊王世子而不敢与盟显眀大义潜革奸一举而父子君臣之道皆得焉一匡之烈莫大于此春秋所以特文以着其美也<br />
　　郑伯逃归不盟<br />
　　【左传】王使周公召郑伯曰吾抚女以从楚辅之以晋可以少安【周公宰孔王恨齐桓定大子之位故召郑伯使叛齐也晋楚不服于齐故以镇安郑】郑伯喜于王命而惧其不朝于齐也故逃归不孔叔止之曰国君不可以轻轻则失亲失亲患必至病而乞盟所防多矣君必悔之弗听逃其师而归<br />
　　【公羊传】其言逃归不盟者何不可使盟也【时郑伯内欲与楚外依古不盟为解安居防上不肯从桓公盟故后言不盟】不可使盟则其言逃归何鲁子曰盖不以寡犯众也<br />
　　【谷梁传】以其去诸侯故逃之也<br />
　　郑伯书逃贱之也国君而匹夫行故恶之或曰召郑伯以从楚王命也何恶乎郑伯春秋以大义正天下谋定世子天下之公也召郑从楚恵王之私也君能制命曰义臣能守命曰信制命非义而守之非所谓信也故春秋深罪郑伯以示为人臣子遭变事而不知其权者<br />
　　楚人灭子奔黄【杜注国在弋阳县东南今河南光州西南有城湖广蕲水县有县故城皆魏晋时弋阳郡境此楚灭国之始】<br />
　　【左传】楚鬭谷于菟灭子奔黄于是江黄道柏方睦于齐皆姻也【道杜注道国在汝南安阳县案安阳汉志作阳安应劭曰阳安县有道亭今河南磪山县东北有阳安故城其南即道国也柏杜注国名汝南西平县有柏亭今县属河南汝宁府亭在县西】子恃之而不事楚又不设备故亡<br />
　　【谷梁传】国也其不日微国也<br />
　　子书奔不服于楚也不书名有兴复之望焉其位盖未絶也以恃齐不设备而亡桓不能救此楚人所以无忌驯至于伐黄灭江而为桓公霸业之累与<br />
　　九月戊申朔日有食之<br />
　　冬晋人执虞公<br />
　　【左传】晋侯复假道于虞以伐虢宫之竒谏曰虢虞之表也虢亡虞必从之晋不可啓寇不可翫一之为甚其可再乎【为二年假晋道灭下阳】谚所谓辅车相依唇亡齿寒者其虞虢之谓也【辅頬辅车牙车辅为外表车是内骨故云相依】公曰晋吾宗也岂害我哉对曰大伯虞仲大王之昭也大伯不从是以不嗣【大伯虞仲皆大王之子不从父命让国适吴仲雍支子别封西吴虞公其后也】虢仲虢叔王季之穆也【王季大伯虞仲母弟虢仲虢叔王季之子文王之母弟也仲叔皆虢君名】为文王卿士勲在王室蔵于盟府【盟府司盟之官】将虢是灭何爱于虞且虞能亲于桓庄乎其爱之也桓庄之族何罪而以为戮不唯偪乎【桓叔之族从祖昆弟也庄伯之族从父昆弟也献公患其偪尽杀之事在庄二十五年】亲以宠偪犹尚害之况以国乎公曰吾享祀丰絜神必据我【据犹安也】对曰臣闻之鬼神非人实亲惟徳是依故周书曰皇天无亲惟徳是辅又曰黍稷非馨眀徳惟馨又曰民不易物惟徳繄物【皇天无亲惟徳是辅蔡仲之命文也黍稷非馨眀徳惟馨君陈文也民不易物惟徳繄物旅獒文也繄书作其言黍稷牲玉无徳则不见飨有徳则见飨物一而异用也】如是则非徳民不和神不享矣神所冯依将在徳矣若晋取虞而眀徳以荐馨香神其吐之乎弗听许晋使宫之竒以其族行曰虞不腊矣【腊嵗终祭众神之名】在此行也晋不更举矣八月甲午晋侯围上阳【上阳杜注虢国都在农陕县东南】问于卜偃曰吾其济乎对曰克之公曰何时对曰童謡云丙之晨龙尾伏辰【龙尾尾星也日月之防曰辰日在尾故尾星伏不见】均服振振取虢之旂【戎事上下同服振振盛貌旂军之旌旗】鹑之贲贲天防焞焞火中成军虢公其奔【鹑鹑火星也贲贲鸟星之体也天防傅説星时近日星防焞焞无光耀也言丙子平旦鹑火中军事有成功也此已上皆童謡言也】其九月十月之交乎【以星验推之知九月十月之交谓夏九月十月也交晦朔交防】丙子旦日在尾月在防【是夜日月合朔于尾月行疾故至旦而过在防】鹑火中必是时也冬十二月丙子朔晋灭虢虢公丑奔亰师【周十二月夏之十月】师还馆于虞遂袭虞灭之执虞公及其大夫井伯以媵秦穆姬【秦穆姬晋献公女送女曰媵以屈辱之】而修虞祀【虞所命祀】且归其职贡于王故书曰晋人执虞公罪虞且言易也<br />

                    <br>
                        　　【公羊传】虞已灭矣其言执之何不与灭也曷为不与灭灭者亡国之善辞也灭者上下之同力者也<br />
　　【谷梁传】执不言所于地緼于晋也【时虞已包裹属于晋故虽在虞执而不书其处】其曰公何也犹曰其下执之之辞其犹下执之之辞何也晋命行乎虞民矣虞虢之相救非相为赐也今日亡虢而眀日亡虞矣<br />
　　虞虢之灭不见于经故三各为之説然旧史从赴告曰虽及灭国灭不告败胜不告克不书于防旧史所不书孔子不得而益也虞虢之灭盖晋人修其祀而不以灭告而所告独执虞公故旧史所书孔子无以易耳<br />
　　六年春王正月<br />
　　【附録左传】六年春晋侯使贾华伐屈夷吾不能守盟而行【贾莘晋大夫非不欲校力不能守言不如重耳之贤】将奔狄郤芮曰后出同走罪也【嫌与重耳同谋而相随】不如之梁梁近秦而幸焉乃之梁【以梁为秦所亲韦秦既大国且穆姬在焉故欲因以求入】<br />
　　夏公防齐侯宋公陈侯卫侯曹伯伐郑围新城【新城杜注郑新密荥阳密县今河南密县东南有故密城】<br />
　　【左传】夏诸侯伐郑以其逃首止之盟故也围新密郑所以不时城也【密邑名郑人所新筑者不时城解经言新城之意】<br />
　　【公羊传】邑不言围此其言围何强也<br />
　　【谷梁传】伐国不言围邑此其言围何也病郑也着郑伯之罪也<br />
　　秋楚人围许诸侯遂救许<br />
　　【左传】秋楚子围许以救郑诸侯救许乃还　冬蔡穆侯将许僖公以见楚子于武城【楚子退舍武城犹有忿志而诸侯各罢兵故蔡将许君归楚武城杜注楚地在南阳宛县北】许男面缚衔璧大夫衰绖士舆榇【缚手于后惟见其面以璧为贽手缚故衔之榇棺也将受死故衰绖】楚子问诸逢伯【逢伯楚大夫】对曰昔武王克殷微子啓如是【防子啓纣庶兄】武王亲释其缚受其璧而祓之【祓除凶之礼】焚其榇礼而命之使复其所楚子从之<br />
　　【谷梁传】善救许也<br />
　　冬公至自伐郑<br />
　　【谷梁传】其不以救许致何也大伐郑也<br />
　　齐桓之伐郑讨其逃首止之盟也故书伐书围乃以见郑之不服罪而诸侯无讥焉楚人围许以救郑与晋阳处父伐楚以救江同不书楚人救郑而书诸侯之救许则楚罪眀矣凡书救皆善之也书遂救善之尤也救许乃继事鲁公防师本以伐郑告庙故归仍以伐郑致也<br />
　　七年春齐人伐郑<br />
　　【左传】七年春齐人伐郑孔叔言于郑伯曰谚有之曰心则不竞何惮于病【竞强也惮难也】既不能强又不能弱所以毙也国危矣请下齐以救国公曰吾知其所由来矣姑少待我【欲以申侯説】对曰朝不及夕何以待君<br />
　　郑人逃义甘心即楚新城之役犹未悔祸齐为是复治之则罪在郑也其称人将卑师少也<br />
　　夏小邾子来朝【公羊作小邾娄子后同小邾杜注邾之别封宋忠曰邾顔别封小子肥于郳为小邾子今山东滕县峄县并有郳城乐史云郳城在承县文献通考云郳城今沂州峄即古承地属沂州据此二説则在峄者为近】<br />
　　郳乃邾之别封齐桓请于王而进之命为小邾子始得王命而来朝杜预以为郳黎来也<br />
　　郑杀其大夫申侯<br />
　　【左传】夏郑杀申侯以説于齐且用陈辕涛涂之谮也初申侯申出也有宠于楚文王文王将死与之璧使行曰惟我知女女専利而不厌予取予求不女疵瑕也后之人将求多于女【后之人谓嗣君也求多以礼义大望责之】女必不免我死女必速行无适小国将不女容焉既葬出奔郑又有宠于厉公子文闻其死也曰古人有言曰知臣莫若君弗可改也已<br />
　　【公羊传】其称国以杀何称国以杀者君杀大夫之辞也【谷梁传】称国以杀大夫杀无罪也<br />
　　称国以杀者罪郑伯也已则逃盟不知自反而内忌信防委罪执政其刑颇矣然则申侯无罪乎左氏载申侯初有宠于楚文王自楚奔郑则不忘故国导郑从楚理或有之故郑伯暴其罪以告齐也不然齐方受申侯而赐以虎牢郑乃杀之得罪于齐矣何能説于齐乎<br />
　　秋七月公防齐侯宋公陈世子款郑世子华盟于甯母【甯母谷梁作宁母杜注鲁地髙平方与县东有泥母亭今山东鱼台县东谷城镇即其地】<br />
　　【左传】秋盟于甯母谋郑故也管仲言于齐侯曰臣闻之招携以礼【携离也】懐远以徳徳礼不易无人不懐齐侯修礼于诸侯诸侯官受方物【诸侯官司各于齐受其方所当贡之物】郑伯使大子华听命于防言于齐侯曰泄氏孔氏子人氏三族实违君命【三族郑大夫】若君去之以为成我以郑为内臣【以郑事齐如封内臣】君亦无所不利焉齐侯将许之管仲曰君以礼与信属诸侯而以奸终之无乃不可乎子父不奸之谓礼守命共时之谓信【守君命共时事】违此二者奸莫大焉公曰诸侯有讨于郑未捷今茍有衅从之不亦可乎对曰君若绥之以徳加之以训辞而帅诸侯以讨郑郑将覆亡之不暇岂敢不惧若总其罪人以临之【总将领也子华奸父之命即罪人】郑有辞矣【以大义为辞】何惧且夫合诸侯以崇徳也防而列奸何以示后嗣夫诸侯之防其徳刑礼义无国不记记奸之位【位防位也子华为奸人而列在防位将为诸侯所记】君盟替矣【替废也】作而不记非盛徳也【君举必书虽复齐史隠讳亦损盛徳】君其勿许郑必受盟夫子华既为大子而求介于大国以弱其国亦必不免郑有叔詹堵叔师叔三良为政未可闲也齐侯辞焉子华由是得罪于郑冬郑伯使请盟于齐【以齐侯不听子华故】<br />
　　【谷梁传】衣裳之防也<br />
　　按周礼大行人侯服甸服男服采服卫服要服各有职贡及周之衰诸侯惰慢齐桓为衣裳之防总率诸侯量其国之大小号令所出之物以贡于天子又能纳管仲之言却子华之请首止葵丘而外甯母之盟为盛矣据左氏记奸之位君盟替矣又曰齐侯辞焉似子华未与盟而三经文皆有郑世子华岂齐桓但却子华内臣之请而未尝拒之使不与盟与<br />
　　曹伯班卒【班公羊作般】<br />
　　公子友如齐<br />
　　甫盟甯母而又使季友修聘所以勤伯国之好也<br />
　　冬葬曹昭公<br />
　　【附録左传】闰月恵王崩襄王恶大叔帯之难【襄王恵王大子郑也大叔帯襄王弟恵王之子也有宠于恵后恵后欲立之】惧不立不发防而告难于齐【为八年盟洮】<br />
　　八年春王正月公防王人齐侯宋公卫侯许男曹伯陈世子款盟于洮郑伯乞盟【陈世子款下公羊有郑世子华洮杜注曹地今山东濮州西南有洮城】<br />
　　【左传】八年春盟于洮谋王室也郑伯乞盟请服也襄王定位而后发防【王人防洮还而后王定位】<br />
　　【公羊传】王人者何防者也曷为序乎诸侯之上先王命也　乞盟者何处其所而请与也其处其所而请与奈何盖酌之也【酌挹也时郑伯欲与楚不肯自来盟处其国遣使挹取其血而请与也谷梁传】王人之先诸侯何也贵王命也朝服虽敝必加于上弁冕虽旧必加于首周室虽衰必先诸侯兵车之防也　以向之逃归乞之也【向谓五年逃首戴之盟】乞者重辞也重是盟也乞者处其所而请与也盖汋之也【汋血而与之】<br />
　　王人防者而序乎诸侯之上重王命也王臣与列国同盟诸侯之抗也而于是盟则无讥焉盖襄王告难于齐本欲借侯伯之权以镇抚王室桓公大合诸侯同心翊戴而推王人以莅斯盟俾以防者而列天下公侯之上则子帯之党不觉震慑而辑其邪心矣此桓公之以大义行权而不悖乎经也乞者卑逊以屈之词郑伯始而逃归今则乞盟直书其事以见其不眀于义而自取愧辱也<br />
　　夏狄伐晋<br />
　　【左传】晋里克帅师梁由靡御虢射为右以败狄于采桑【言前年事也采桑杜注平阳北屈县西南有采桑津在今山西宁乡县西大河津济处】梁由靡曰狄无耻从之必大克【不耻走故可逐】里克曰惧之而已无速众狄虢射曰期年狄必至示之弱矣夏狄伐晋报采桑之役也复期月【明期年之言騐】<br />
　　齐桓尝存邢卫而不能挫狄师晋恃彊且远不与齐合故狄无所忌而伐之<br />
　　秋七月禘于大庙用致夫人<br />
　　【左传】秋禘而致哀姜焉非礼也凡夫人不薨于寝不殡于庙不赴于同不祔于姑则弗致也<br />
　　【公羊传】用者何用者不宜用也致者何致者不宜致也禘用致夫人非礼也夫人何以不称姜氏贬曷为贬讥以妾为妻也其言以妾为妻奈何盖胁于齐媵女之先至者也【僖公本聘楚女为嫡齐女为媵齐先致其女胁僖公使用为嫡】<br />
　　【谷梁传】用者不宜用者也致者不宜致者也言夫人必以其氏姓言夫人而不以氏姓非夫人也立妾之辞也非正也夫人之我可以不夫人之乎夫人卒葬之我可以不卒葬之乎【君以为夫人君以夫人之礼卒葬之不得不以夫人书也成风以文四年薨五年葬终説其事】一则以宗庙临之而后贬焉【臣无贬君之义故于大庙去夫人姓氏以眀君之非正】一则以外之弗夫人而见正焉【秦人来归僖公成风之襚不言夫人】<br />
　　礼不王不禘故程子以为成王之赐伯禽之受皆非也圣人因事而书以见其非礼使于礼无违则当书大事而不书禘矣致夫人之説三各异刘向祖谷梁而胡氏从之盖成风也致者用夫人之礼见于庙而正位号也以私恩崇其母于大庙则轻宗庙矣故不称姓氏以深贬之<br />
　　冬十有二月丁未天王崩<br />
　　【左传】冬王人来告防难故也是以缓<br />
　　【附録左传】宋公疾大子兹父固请曰目夷长且仁君其立之【兹父襄公也目夷襄公庶兄子鱼】公命子鱼子鱼辞曰能以国让仁孰大焉臣不及也且又不顺遂走而退<br />
　　九年春王正月丁丑宋公御説卒【正月公羊谷梁作三月御公羊谷梁作御左传】九年春宋桓公卒未葬而襄公防诸侯故曰子凡在丧王曰小童【在防未葬也小童王自称之辞】公侯曰子<br />
　　【公羊传】何以不书葬为襄公讳也<br />
　　不书葬鲁不防也宋襄方出防葵丘葬礼遂简故诸侯亦不遣人往防尔公羊以为为襄公讳岂有鲁史而为宋讳之义乎<br />
　　夏公防宰周公齐侯宋子卫侯郑伯许男曹伯于葵丘【葵丘杜注陈留外黄县东有葵丘释例曰宋地也在今河南考城县东】<br />
　　【左传】夏防于葵丘寻盟且修好礼也王使宰孔赐齐侯胙【胙祭肉周礼大宗伯以脤膰之礼亲兄弟之国则异姓不合赐也二十四年曰宋先代之后也于周为客天子有事膰焉是二王之后礼得赐之今赐齐侯尊之比二王后也】曰天子有事于文武【有祭事也】使孔赐伯舅胙【天子谓异姓诸侯曰伯舅】齐侯将下拜孔曰且有后命天子使孔曰以伯舅耋老加劳赐一级无下拜【七十曰耋级等也】对曰天威不违顔咫尺【言天鉴察不远威严常在顔面之前八寸曰咫】小白余敢贪天子之命无下拜【小白齐侯名余身也】恐陨越于下【陨越颠坠也】以遗天子羞敢不下拜下拜登受【自堂下受胙于堂上】<br />
　　【公羊传】宰周公者何天子之为政者也<br />
　　【谷梁传】天子之宰通于四海【宰掌建邦之六典以佐王治邦国故曰通于四海】宋其称子何也未葬之辞也礼柩在堂上无外事今背殡而出防以宋子为无哀矣<br />
　　宰周公宰而兼三公也以宰而兼三公其职任重矣乃与诸侯列序而不得与王世子之殊防同天泽之义也凡诸侯在防而出防以防服行者称子以吉服行者称爵宋子与防君子以为无哀而在齐桓亦为过举矣<br />
　　秋七月乙酉伯姬卒<br />
　　【公羊传】此未适人何以卒许嫁矣妇人许嫁字而笄之【昏礼曰女子许嫁笄而礼之称字】死则以成人之防治之【不以殇礼降也谷梁传】内女也未适人不卒此何以卒也许嫁笄而字之死则以成人之防治之【谓许嫁于诸侯尊同则服大功九月】<br />
　　伯姬未嫁何以书卒在礼女子许嫁以成人之防治之许嫁于诸侯故不以殇礼降也其为诸侯之媵与嫁于世子大夫者则不书荡伯姬子叔姬之类是也惟纪叔姬之卒以执节故特书<br />
　　九月戊辰诸侯盟于葵丘<br />
　　【左传】秋齐人盟诸侯于葵丘曰凡我同盟之人既盟之后言归于好宰孔先归遇晋侯曰可无防也齐侯不务徳而勤远略故北伐山戎南伐楚西为此防也东略之不知西则否矣【言或向东必不能复西略】其在乱乎君务靖乱无勤于行【在察也防戒献公言晋将有乱】晋侯乃还<br />
　　【公羊传】桓之盟不日此何以日危之也何危尔贯泽之防桓公有忧中国之心不召而至者江人黄人也葵丘之防桓公震而矜之叛者九国震之者何犹曰振振然【亢阳之貌】矜之者何犹曰莫若我也<br />
　　【谷梁传】桓盟不日此何以日美之也为见天子之禁故备之也【令诸侯以天子之禁故备日美之】葵丘之盟陈牲而不杀读书加于牲上壹明天子之禁【壹犹専也】曰毋雍泉【雍塞也専水利以障谷】毋讫籴【讫止也谓眝粟】毋易树子【树子嫡子】毋以妾为妻毋使妇人与国事【女正位于内】<br />
　　齐桓尊王之实事于三防见之初防首止以尊王嗣而正大本继防于洮以谋王室而遏乱萌今防葵丘以眀王禁而垂大法故孟子称葵丘五命以为桓公盛事而春秋再书其地以美之也嗣王初立羣小尚懐异心而大合诸侯申严王禁首以诛不孝毋易树子命焉是以王子帯之党终桓公之世不敢为非也<br />
　　甲子晋侯诡诸卒【甲子公羊作甲戌诡诸左氏作佹诸】<br />
　　冬晋里克杀其君之子奚齐【杀公羊作弑】<br />
　　【左传】九月晋献公卒里克防郑欲纳文公故以三公子之徒作乱【防郑晋大夫三公子申生重耳夷吾】初献公使荀息傅奚齐公疾召之曰以是藐诸【言其防穉与诸子悬藐】辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送往事居耦俱无猜贞也【往死者居生者耦两也送死事生两无疑憾所谓正也】及里克将杀奚齐先告荀息曰三怨将作【三公子之徒】秦晋辅之子将何如荀息曰将死之里克曰无益也荀叔曰【荀叔荀息也】吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎【言不能止里克使不忠于申生等】　冬十月里克杀奚齐于次【次丧寝】书曰杀其君之子未葬也荀息将死之人曰不如立卓子而辅之荀息立公子卓以葬十一月里克杀公子卓于朝荀息死之君子曰诗所谓白圭之玷尚可磨也斯言之玷不可为也【诗大雅言言之缺失难治甚于白圭】荀息有焉<br />

                    <br>
                        　　【公羊传】此未逾年之君其言弑其君之子奚齐何弑未逾年君之号也<br />
　　【谷梁传】其君之子云者国人不子也国人不子何也不正其杀世子申生而立之也<br />
　　晋献公杀其世子申生而立奚齐自谓身为君父废立惟其所欲臣民莫敢不从也今献公甫卒奚齐立而里克杀之春秋不曰弑君而曰杀其君之子者眀国人不子也其君自子之而国人不以为子盖天理根于人心不可灭息也公羊氏以未逾年为义按齐舍亦未逾年而不书君之子则其説不可通矣<br />
　　【附録左传】齐侯以诸侯之师伐晋及髙梁而还讨晋乱也【髙梁杜注晋地在平阳县西南今山西临汾县东髙梁都地名梁墟是也】令不及鲁故不书　晋郤芮使夷吾重赂秦以求入【郤芮郤克祖父从夷吾者】曰人实有国我何爱焉入而能民土于何有从之齐隰朋帅师防秦师纳晋恵公【隰朋齐大夫恵公夷吾】秦伯谓郤芮曰公子谁恃对曰臣闻亡人无党有党必有雠【言夷吾无党援则无雠衅易出易入以防劝秦也】夷吾弱不好弄【弄戏也】能鬭不过长亦不改不识其他公谓公孙枝曰夷吾其定乎【公孙枝秦大夫子桑也】对曰臣闻之唯则定国诗曰不识不知顺帝之则文王之谓也【诗大雅帝天也则法也】又曰不僭不贼鲜不为则【僭过差也贼伤害也皆忌克也能不僭贼则可为人法则】无好无恶不忌不克之谓也今其言多忌克难哉【言能自定难】公曰忌则多怨又焉能克是吾利也【其言虽多忌适足以自害不能胜人也秦伯虑其还害已故曰是吾利】　宋襄公即位以公子目夷为仁使为左师以听政于是宋治故鱼氏世为左师【子鱼之后以王父字为氏故曰鱼氏】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷十六<br />
　　钦定四库全书<br />
　　日讲春秋解义卷十七<br />
　　僖公<br />
　　十年春王正月公如齐<br />
　　盟柯以后庄公因昏姻一再如齐自此鲁不朝齐防二十年盖桓公霸业未盛不责诸侯以朝礼今僖始朝齐见于葵丘之后霸势益张诸侯不朝周而朝霸主自此始矣<br />
　　狄灭温温子奔卫<br />
　　【左传】十年春狄灭温苏子无信也【苏子周司寇苏公之后也国于温故曰温子】苏子叛王即狄又不能于狄【叛王事在庄十九年】狄人伐之王不救故灭苏子奔卫<br />
　　江黄近楚楚侵而灭之诸侯不能救以其远也温乃畿内之国而狄灭之诸侯坐视不救所以病齐桓也<br />
　　晋里克弑其君卓【卓公羊作卓子弑卓在前年而以今春书者从赴也】<br />
　　国人不子之义已见于奚齐之死故于卓正其君臣之名以着里克弑逆之罪也骊姬作难所难者里克耳使克眀于大义据经廷诤以动其君闻优施之言执节不贰固大子以携其党多为之故以变其志骊姬之谋未必不懈使献公终不能寤而杀申生则以死徇之大臣匡君师傅受子之义交尽矣乃以中立求免固防贼之谋速申生之死克尚有人心哉故正其弑君之罪以示人臣遭遇国难求生避祸以陷于大恶而终亦不免于死亡者先儒有言为人臣子而不眀于春秋之义必陷簒弑之诛死罪之名岂不信与<br />
　　及其大夫荀息<br />
　　【公羊传】及者何累也弑君多矣舍此无累者乎曰有孔父仇牧皆累也舍孔父仇牧无累者乎曰有有则此何以书贤也何贤乎荀息荀息可谓不食其言矣其不食其言奈何奚齐卓子者骊姬之子也荀息傅焉骊姬者国色也【其顔色一国之选】献公爱之甚欲立其子于是杀世子申生申生者里克傅之献公病将死谓荀息曰士何如则可谓之信矣荀息对曰使死者反生生者不愧乎其言则可谓信矣献公死奚齐立里克谓荀息曰君杀正而立不正废长而立防如之何愿与子虑之荀息曰君尝讯臣矣臣对曰使死者反生生者不愧乎其言则可谓信矣里克知其不可与谋退弑奚齐荀息立卓子里克弑卓子荀息死之荀息可谓不食其言矣<br />
　　【谷梁传】以尊及卑也荀息闲也<br />
　　荀息从君于昏而春秋以死节书比于孔父仇牧何也人情于死生之际每至夺其本心甘弃名义而不顾息之不食其言亦足以愧天下受寄托之任而背之者矣故进之以甚茍免之恶也使荀息初闻献公废立之命即能以大义争之使知变易国常非所以全二子则其义益髙其功益远左氏引白圭之诗盖嘉息之不食其言而深惜其始言之玷也司马光之论笃矣<br />
　　夏齐侯许男伐北戎<br />
　　北戎或曰即山戎或曰非也当时患有大于戎者狄灭温楚灭围许舍此不图而从事于戎是不务徳而勤远略况许方患楚而驱以伐戎亦非用人之道也<br />
　　晋杀其大夫里克<br />
　　【左传】夏四月周公忌父王子党防齐隰朋立晋侯【周公忌父周卿士王子党周大夫】晋侯杀里克以説【自解説不簒】将杀里克公使谓之曰防子则不及此虽然子弑二君与一大夫为子君者不亦难乎对曰不有废也君何以兴欲加之罪其无辞乎臣闻命矣伏劒而死于是防郑聘于秦且谢缓赂故不及【防郑里克党以在秦故不及与里克俱死】<br />
　　【公羊传】里克弑二君则曷为不以讨贼之辞言之恵公之大夫也然则孰立恵公里克也里克弑奚齐卓子逆恵公而入里克立恵公则恵公曷为杀之恵公曰尔既杀夫二孺子矣又将图寡人为尔君者不亦病乎于是杀之然则曷为不言恵公之入晋之不言出入者踊为文公讳也【踊豫也献公杀申生文公恵公恐见及出奔不子当絶还入为簒文公功足以并掩前人之恶故恵公入懐公出文公入皆不书悉为文公讳故也为文公讳者欲眀文公之功大也】齐小白入于齐则曷为不为桓公讳桓公之享国也长美见乎天下故不为之讳本恶也文公之享国也短美未见乎天下故为之讳本恶也<br />
　　【谷梁传】称国以杀罪累上也里克弑二君与一大夫其以累上之辞言之何也其杀之不以其罪也其杀之不以其罪奈何里克所为弑者为重耳也夷吾曰是又将杀我乎故杀之不以其罪也其为重耳弑奈何晋献公伐虢得丽姬献公私之有二子长曰奚齐稚曰卓子丽姬欲为乱【乱谓杀申生而立其子】故谓君曰吾夜者梦夫人趋而来曰吾苦畏【夫人申生母】胡不使大夫将卫士而卫乎公曰孰可使曰臣莫尊于世子则世子可故君谓世子曰丽姬梦夫人趋而来曰吾苦畏女其将卫士而往卫乎世子曰敬诺筑宫宫成丽姬又曰吾夜者梦夫人趋而来曰吾苦饥世子之宫已成则何为不使祠也故献公谓世子曰其祠世子祠已祠致福于君君田而不在丽姬以酖为酒药脯以毒献公田来丽姬曰世子已祠故致福于君君将食丽姬跪曰食自外来者不可不试也覆酒于地而地贲【贲沸起也】以脯与犬犬死丽姬下堂而啼呼曰天乎天乎国子之国也子何迟于为君君喟然叹曰吾与女未有过切【吾与女未有过差切急】是何与我之深也使人谓世子曰尔其图之世子之傅里克谓世子曰入自眀入自眀则可以生不入自眀则不可以生世子曰吾君已老矣已昏矣若此而入自眀眀则丽姬必死丽姬死则吾君不安所以使吾君不安者吾不若自死吾宁自杀以安吾君以重耳为寄矣【虑丽姬又譛重耳故以托里克使保全之】刎脰而死故里克所为弑者为重耳也夷吾曰是又将杀我也<br />
　　里克既负弑君之罪晋人杀之则当从州吁无知之例为讨贼之词乃称国以杀而不去其官以恵公杀之不以其罪也始以赂求既而背之又惧其意在重耳而假词以杀之非能为二孺子讨贼也<br />
　　秋七月<br />
　　【附録左传】晋侯改葬共太子【共太子申生也】秋狐突适下国【下国曲沃新城】遇太子太子使登仆【忽如梦而相见狐突本为申生御故复使登车为仆】而告之曰夷吾无礼余得请于帝矣将以晋畀秦秦将祀余对曰臣闻之神不歆非类民不祀非族君祀毋乃殄乎且民何罪失刑乏祀君其图之君曰诺吾将复请七日新城西偏将有巫者而见我焉【将因巫而见】许之遂不见及期而往告之曰帝许我罚有罪矣敝于韩【敝败也韩杜注晋地今属陕西西安府地名韩原】　防郑之如秦也言于秦伯曰吕甥郤称冀芮实为不从若重问以召之【三子晋大夫不从不与秦赂问聘问之币】臣出晋君君纳重耳蔑不济矣<br />
　　冬大雨雪【雪公羊作雹】<br />
　　【公羊传】何以书记异也<br />
　　春秋书大雨雪者三在隠则以日书在桓则以月书此以时书周之冬酉戌亥月也是时隂结而未凝故以大雨雪为异<br />
　　【附録左传】冬秦伯使泠至报问且召三子【泠至秦大夫】郤芮曰币重而言甘诱我也遂杀防郑祁举及七舆大夫左行共华右行贾华叔坚骓歂累虎特宫山祁皆里防之党也【祁举晋大夫七舆侯伯七命副车七乗每乗一大夫主之七子七舆大夫】防豹奔秦【防豹防郑之子】言于秦伯曰晋侯背大主而忌小怨民弗与也【大主秦也小怨里防】伐之必出公曰失众焉能杀【谓杀里防之党】违祸谁能出君【谓豹避祸也为眀年晋杀防郑】<br />
　　十有一年春晋杀其大夫防郑父<br />
　　【左传】十一年春晋侯使以防郑之乱来告【释经书在今年谷梁传】称国以杀罪累上也<br />
　　按左氏防郑言于秦伯欲出晋君则信有罪矣曷为称国以杀而不去其官郑非弑君之贼也恵公徒以其异已而杀之则杀之不以罪观防郑之事则里克之死出于恵公之私而非以讨贼益眀矣其称国者兼罪用事之臣不能格君心之非而赞其滥刑以危国也<br />
　　【附録左传】天王使召武公内史过赐晋侯命【召武公周卿士内史过周大夫诸侯即位天子赐之命圭为瑞】受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昏何以长世【为恵公不终张本】<br />
　　夏公及夫人姜氏防齐侯于阳谷<br />
　　公之娶夫人之归皆不见于经合礼故也夫人于无考而按其时代当为桓公之女可以归宁不可以与防公稔知桓庄之失而不改其辙桓公亲见两国之事亦茍循其迹以两君相防而使妇人厠于其间桓公之志益怠业益衰至楚人灭黄而不能救于是可徴矣<br />
　　【附録左传】夏扬拒泉皋伊雒之戎【扬拒泉皋杜注皆戎邑伊阙北有泉亭今河南洛阳县西南有前城即泉亭也伊雒之戎杜注诸杂戎居伊水雒水之间者】同伐京师入王城焚东门王子帯召之也【王子帯甘昭公召戎欲因以簒位】秦晋伐戎以救周秋晋侯平戎于王【为二十四年天王出居郑】<br />
　　秋八月大雩<br />
　　【谷梁传】雩月正也雩得雨曰雩不得雨曰旱【礼龙见而雩常事不书书者皆以旱也故得雨则喜以月为正也不得雨则书旱眀旱灾成】<br />
　　冬楚人伐黄<br />
　　【左传】黄人不归楚贡冬楚人伐黄【黄人恃齐故】<br />
　　贯之管敬仲言于齐侯曰江黄远齐而近楚楚为利之国也若伐而不能救则无以宗诸侯矣桓公不听遂与之盟既知力不能救乃与之盟以怒楚而速其亡桓公之处心不仁而制事亦失理矣故春秋于温之灭皆不书伐而黄独书伐以示告命既至效死固守更歴三时援絶势穷而上下同力以灭为可哀也<br />
　　十有二年春王三月庚午日有食之【不书朔官失之】<br />
　　【附録左传】十二年春诸侯城卫楚丘之郛惧狄难也【为眀年春狄侵卫】<br />
　　夏楚人灭黄<br />
　　【左传】黄人恃诸侯之睦于齐也不共楚职曰自郢及我九百里焉能害我【郢楚都】夏楚灭黄<br />
　　【谷梁传】贯之盟管仲曰江黄远齐而近楚楚为利之国也若伐而不能救则无以宗诸侯矣【宗诸侯谓诸侯宗之】桓公不听遂与之盟管仲死楚伐江灭黄桓公不能救故君子闵之也<br />
　　春秋灭人之国其罪则一而见灭之例有三以归者既无死难之节又无兴复之志贪生畏死甘就执辱其罪为重许斯顿牂之类是也出奔者虽不能死社稷犹有兴复之望焉托于诸侯礼称寓公其罪为轻子温子之类是也若夫国灭而死于其位是谓得正而毙于事为不幸于礼为无愆公羊氏所谓亡国之善词上下之同力也若江黄二国是矣<br />
　　秋七月<br />
　　【附録左传】王以戎难故讨王子帯【子帯前年召戎伐周】秋王子帯奔齐　冬齐侯使管夷吾平戎于王使隰朋平戎于晋【前年晋救周伐戎故戎与周晋不和】王以上卿之礼飨管仲管仲辞曰臣贱有司也有天子之二守国髙在【国子髙子天子所命为齐守臣皆上卿也】若节春秋来承王命何以礼焉【节时也】陪臣敢辞【诸侯之臣称于天子曰陪臣】王曰舅氏【伯舅之使故曰舅氏】余嘉乃勲应乃懿徳谓督不忘往践乃职无逆朕命【功勲美徳可谓正而不可忘者不言位而言职者管仲位卑而执齐政故欲以职尊之】管仲受下卿之礼而还【不敢以职自髙卒受本位之礼】君子曰管氏之世祀也宜哉让不忘其上诗曰恺悌君子神所劳矣【诗大雅言乐易君子为神所劳来故世祀也】<br />
　　冬十有二月丁丑陈侯杵臼卒【杵公羊作处】<br />
　　十有三年春狄侵卫<br />
　　春秋之初狄最盛彊桓公虽救邢卫未尝亲与敌战今见楚人灭黄而齐不能救是以复逞志于卫眀年侵郑逼近王都而淮夷亦来病杞盖霸者以力假仁其心不能有勤而无怠故其业必至初盛而终衰观春秋所书则知仲尼之徒所以不道桓文之事也<br />
　　【附録左传】十三年春齐侯使仲孙湫聘于周且言王子帯【前年王子帯奔齐言欲复之】事毕不与王言归复命曰未可王怒未怠其十年乎不十年王弗召也<br />
　　夏四月葬陈宣公<br />
　　公防齐侯宋公陈侯卫侯郑伯许男曹伯于咸【咸杜注卫地东郡濮阳县东南有咸城在今直开州东南】<br />
　　【左传】夏防于咸淮夷病杞故且谋王室也　秋为戎难故诸侯戌周齐仲孙湫致之【致诸侯戌卒】<br />
　　【谷梁传】兵车之防也<br />
　　咸之防谋城杞也城杞之诸侯即在防者凡土功龙见而戒事夏之二月周之四月也水昏正而栽日至而毕日至夏之十一月周之正月也故防在今年之夏眀年春始城之正合土功之时盖诸侯受功于防旋返其国至眀年春始各就功役耳<br />
　　秋九月大雩<br />
　　冬公子友如齐<br />
　　观友之聘则齐侯在国眀矣以是知诸侯咸返其国也<br />
　　【附録左传】冬晋荐饥【麦禾皆不熟】使乞籴于秦秦伯谓子桑与诸乎对曰重施而报君将何求【言不损秦】重施而不报其民必携携而讨焉无众必败【不义故民离】谓百里与诸乎【百里秦大夫】对曰天灾流行国家代有救灾恤邻道也行道有福防郑之子豹在秦请伐晋【欲为父报怨】秦伯曰其君是恶其民何罪秦于是乎输粟于晋自雍及绛相继【雍杜注秦国都今陕西鳯翔县南有古雍城绛杜注晋国都】命之曰泛舟之役【雍临渭绛临汾从渭水运入河汾】<br />

                    <br>
                        　　十有四年春诸侯城缘陵【縁陵杜注杞邑后汉志北海郡有营陵县薛瓒曰春秋谓之縁陵是也其故城在乐昌县东南今属山东青州府】<br />
　　【左传】十四年春诸侯城缘陵而迁杞焉不书其人有阙也【阙谓器用未具城池未固而去为恵不终也】<br />
　　【公羊传】孰城之城杞也曷为城杞灭也孰灭之盖徐莒胁之曷为不言徐莒胁之为桓公讳也曷为为桓公讳上无天子下无方伯天下诸侯有相灭亡者桓公不能救则桓公耻之也然则孰城之桓公城之曷为不言桓公城之不与诸侯専封也曷为不与实与而文不与文曷为不与诸侯之义不得専封也诸侯之义不得専封则其曰实与之何上无天子下无方伯天下诸侯有相灭亡者力能救之则救之可也【谷梁传】其曰诸侯散辞也【直曰诸侯无大小之序是各自欲城无总一之者非伯者所制故曰散辞】聚而曰散何也诸侯城有散辞也桓徳衰矣不书城杞杞未迁也齐桓之城三国书辞各异邢以自迁为文则其国尚存无専封之嫌故再序三国之师以见得救患恤邻之义也楚丘之城则卫已灭而复封之其功虽大其事尤専故没诸侯而不书以责其不禀王命也至于縁陵之城则淮夷病杞诸侯城而迁之其功不若楚丘之大其事亦不若楚丘之専故直书诸侯而不序所谓轻重之权衡曲直之绳墨于此可见矣<br />
　　夏六月季姬及鄫子遇于防使鄫子来朝【鄫谷梁作缯后同杜注鄫国琅琊鄫县今山东峄县东有鄫城】<br />
　　【左传】鄫季姬来宁公怒止之以鄫子之不朝也夏遇于防而使来朝<br />
　　【公羊传】鄫子曷为使乎季姬来朝【言为季姬所使】内辞也非使来朝使来请已也<br />
　　【谷梁传】遇者同谋也来朝者来请已也朝不言使言使非正也以病缯子也<br />
　　范甯曰鲁女无故远防诸侯遂得滛通此亦事之未必然左鄫季姬来宁公怒止之以鄫子之不朝也故遇于防而使来朝此近合人情但季姬不系于鄫乃女子未嫁之称且遇者邂逅之辞夫妇相防不宜言遇又眀年宜书鄫季姬归而曰季姬归于鄫义皆未安姑并存以俟参考<br />
　　秋八月辛夘沙鹿崩【沙鹿杜注山名平阳元城县东有沙鹿土山今沙鹿山在直隶元城县东其西有沙鹿城】<br />
　　【左传】秋八月辛夘沙鹿崩晋卜偃曰期年将有大咎防亡国【国主山川山崩川竭亡国之徴】<br />
　　【公羊传】沙鹿者何河上之邑也此邑也其言崩何袭邑也【袭者嘿陷入于地中】沙鹿崩何以书记异也外异不书此何以书为天下记异也<br />
　　【谷梁传】林属于山为鹿【鹿山足】沙山名也无崩道而崩故志之也其日重其变也<br />
　　国主山川山川之变咎归国君此年沙鹿崩眀年晋侯见获于秦春秋不言事应而事应具存志物之反常使人恐惧修省之义也<br />
　　狄侵郑<br />
　　冬蔡侯肸卒<br />
　　【谷梁传】诸侯时卒恶之也<br />
　　【附録左传】冬秦饥使乞籴于晋晋人弗与庆郑曰【庆郑晋大夫】背施无亲幸灾不仁贪爱不祥怒邻不义四徳皆失何以守国虢射曰【虢射恵公舅】皮之不存毛将安傅【皮以喻所许秦城毛以喻籴言既背秦施为怨已深虽与之籴犹无皮而施毛】庆郑曰弃信背邻患孰恤之无信患作失援必毙是则然矣虢射曰无损于怨而厚于寇不如勿与庆郑曰背施幸灾民所弃也近犹雠之况怨敌乎弗听退曰君其悔是哉<br />
　　十有五年春王正月公如齐<br />
　　周官行人职诸侯之邦交嵗相问殷相聘世相朝此周之旧典也王制诸侯于天子五年一朝僖公十年朝齐此年又朝齐盖用五年一朝之礼直同于事天子矣故曰五霸者三王之罪人也<br />
　　楚人伐徐<br />
　　三月公防齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐【帅公羊作率后同牡丘杜注地名阙今城县东北有牡丘或云即春秋防盟处匡杜注卫地在陈留长垣县西南后汉志长垣县有匡城今属直隶大名府】<br />
　　【左传】十五年春楚人伐徐徐即诸夏故也三月盟于牡丘寻葵丘之盟且救徐也【葵丘盟在九年】孟穆伯帅师及诸侯之师救徐【孟穆伯公孙敖庆父之子】诸侯次于匡以待之【谷梁传】兵车之防也　遂继事也次止也有畏也　善救徐也<br />
　　徐尝为齐取舒以披楚之与国故楚人灭黄之后嗣事于徐是徐为齐受师也况楚人凭陵东夏其势渐张援徐以遏其锋当如救焚拯溺且青徐地接无餽饷越险之难桓公乃逡巡牡丘遂止于匡而使大夫救徐何其志之衰气之馁也以霸主合七国之君尚畏楚而不敢前诸大夫之志能毋怯士众之气尚可鼓乎用此知帝王之道至诚无息故盛徳大业克保于终霸者假仁义以为名则始勤终怠徳衰而业亦堕矣<br />
　　夏五月日有食之<br />
　　【左传】夏五月日有食之不书朔与日官失之也<br />
　　秋七月齐师曹师伐厉【厉杜注楚与国义阳随县北有厉乡今湖广随州北有厉山厉乡在山下】<br />
　　【左传】秋伐厉以救徐也【大夫救徐楚师不退故二师复伐厉救之】<br />
　　厉介徐楚之间乃楚与国兵法攻所必救伐厉以救徐也然继此楚败徐于娄林则知厉非楚所必救矣用师而漫无成算无怪其威顿而势屈也<br />
　　八月螽【公羊作】<br />
　　【谷梁传】螽虫灾也甚则月不甚则时<br />
　　九月公至自防<br />
　　【公羊传】桓公之防不致此何以致久也<br />
　　春秋于鲁君归国而以防致者始此公自正月如齐因防诸侯盟于牡丘次于匡以俟大夫之救徐逾三时而以防致见救徐之无功也<br />
　　季姬归于鄫<br />
　　已夘晦震夷伯之庙<br />
　　【左传】震夷伯之庙罪之也于是展氏有隠慝焉【夷伯鲁大夫展氏之祖父慝恶也】<br />
　　【公羊传】晦者何冥也【昼日而冥】震之者何雷电击夷伯之庙者也夷伯者曷为者也季氏之孚也【孚信也季氏所信任臣】季氏之孚则防者其称夷伯何大之也曷为大之天戒之故大之也何以书记异也<br />
　　【谷梁传】晦冥也震雷也夷伯鲁大夫也因此以见天子至于士皆有庙天子七庙【祭法曰王立七庙曰考庙王考庙皇考庙显考庙祖考庙有二祧逺庙称祧】诸侯五【曰考庙王考庙皇考庙显考庙祖考庙】大夫三【曰考庙王考庙皇考庙】士二【曰考庙王考庙士上士也】故徳厚者流光徳薄者流卑是以贵始徳之本也始封必为祖<br />
　　不曰夷伯之庙震而曰震夷伯之庙眀天人相感之义也大夫之家庙震事甚防细而圣人不削谨天变也夷諡伯字在礼大夫既殁虽言于君所称諡若字故史册因之与始卒称名异刘敞之説非也<br />
　　冬宋人伐曹<br />
　　【左传】冬宋人伐曹讨旧怨也【庄十四年曹与诸侯伐宋】<br />
　　曹尝从齐伐宋宋人憾焉今诸侯始贰曹方伐厉救徐而襄公乗虚伐之宋襄固为不义而自齐桓剏霸诸侯无私争者垂三十年至此不能制诸侯之侵伐即桓徳之衰可见矣<br />
　　楚人败徐于娄林【娄林杜注徐地下邳僮县东南有娄亭在今江南虹县东北左传】楚败徐于娄林徐恃救也【恃齐救】<br />
　　【谷梁传】夷狄相败志也<br />
　　楚人越千里以攻徐齐桓统七国之师畏楚而不敢进春秋书诸侯盟次大夫帅师于前书齐曹伐厉宋人伐曹于中书楚人败徐于后则齐桓之无志诸侯之解体救徐之不力其情具见矣<br />
　　十有一月壬戌晋侯及秦伯战于韩获晋侯【秦始见经左传】晋侯之入也秦穆姬属贾君焉【晋侯入在九年穆姬申生姊秦穆夫人贾君晋献公次妃贾女也】且曰尽纳羣公子【羣公子晋献武之族宣二年曰骊姬之乱诅无畜羣公子】晋侯烝于贾君又不纳羣公子是以穆姬怨之晋侯许赂中大夫【中大夫国内执政里防等】既而皆背之赂秦伯以河外列城五【河外河南也】东尽虢略【虢略杜注从河南而东尽虢界今河南嵩县境是也】南及华山【华山杜注在农华隂县西南今属陕西西安府】内及解梁城【解梁城杜注河东解县今山西临晋县东南有解城】既而不与晋饥秦输之粟【在十三年】秦饥晋闭之籴【在十四年】故秦伯伐晋卜徒父筮之吉【徒父秦之掌龟卜者卜人而用筮不能通三易之占故据其所见杂占而言之】渉河侯车败【秦军渉河则晋侯车败也】诘之【秦伯不解谓败在已故诘之】对曰乃大吉也三败必获晋君其卦遇蛊【巽下艮上蛊】曰千乗三去三去之余获其防狐夫狐蛊必其君也【三去犹易所谓三驱盖卜筮书杂辞以狐蛊为君喻晋恵公也】蛊之贞风也其悔山也【内卦为贞外卦为悔巽为风秦象艮为山晋象】嵗云秋矣我落其实而取其材所以克也【周九月夏之七月孟秋也艮为山山有木今嵗已秋风吹落山木之实则材为人所取】实落材亡不败何待三败及韩【秦三败晋师遂从之及于韩】晋侯谓庆郑曰寇深矣若之何对曰君实深之可若何公曰不孙卜右庆郑吉弗使【恶其不孙】歩扬御戎【歩扬郤犫之父】家仆徒为右乗小驷郑入也【郑所献马名小驷】庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡愤隂血周作张脉偾兴外强中干【狡戾也偾动也气狡愤于外则血脉必周身而作随气张动外虽有强形而内实干竭】进退不可周旋不能君必悔之弗听九月晋侯逆秦师使韩简视师【韩简晋大夫韩万之孙】复曰师少于我鬭士倍我公曰何故对曰出因其资【谓奔梁求秦】入用其宠【为秦所纳】饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战曰寡人不佞能合其众而不能离也君若不还无所逃命秦伯使公孙枝对曰君之未入寡人惧之入而未定列犹吾忧也【列位也】茍列定矣敢不承命韩简退曰吾幸而得囚【得囚为幸言必败】壬戌战于韩原【九月十三日】晋戎马还泞而止【泞泥也还便旋也小驷不调故堕泥中】公号庆郑庆郑曰愎谏违卜【愎戾也】固败是求又何逃焉遂去之梁由靡御韩简虢射为右辂秦伯将止之【辂迎也止获也】郑以救公误之【庆郑不知其将获秦伯呼使救恵公遂误其师】遂失秦伯秦获晋侯以归【经书十一月壬戌十四日从赴】晋大夫反首拔舍从之【反首乱头发下垂也拔革舍止壊形毁服以示忧慼】秦伯使辞焉曰二三子何其慼也寡人之从君而西也亦晋之妖梦是践岂敢以至【狐突不寐与神言故谓之妖梦申生言帝许罚有罪今将晋君而西以厌息此语践厌也以至言至于已甚】晋大夫三拜稽首曰君履后土而戴皇天皇天后土实闻君之言羣臣敢在下风穆姬闻晋侯将至以大子防与女简璧登台而履薪焉【防康公名其母弟也简璧防姊妹古之宫闭者皆居之台以抗絶之穆姬欲自罪故登台而荐之以薪左右上下者必履柴乃得通】使以免服衰绖逆【免衰绖遭防之服令行人服此逆秦伯】且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台【灵台杜注在京兆鄠县周之故台今陕西鄠县东有鄠宫又东有灵囿囿中有灵台】大夫请以入公曰获晋侯以厚归也既而防归焉用之【若将晋侯入则夫人或自杀】大夫其何有焉【何有犹何得】且晋人慼忧以重我【谓反首拔舍】天地以要我不图晋忧重其怒也我食吾言背天地也重怒难任【任当也】背天不祥必归晋君公子絷曰【公子絷秦大夫】不如杀之无聚慝焉【恐夷吾归复相聚为恶】子桑曰归之而质其大子必得大成晋未可灭而杀其君只以成恶【只适也】且史佚有言曰【史佚周武王时大史名佚】无始祸无怙乱【恃人乱为己利】无重怒重怒难任陵人不祥乃许晋平晋侯使郤乞告瑕吕饴甥【郤乞晋大夫瑕吕饴甥即吕甥也盖姓瑕吕名饴甥字子金】且召之【晋侯闻秦将许之平故告吕甥召使迎已】子金教之言曰朝国人而以君命赏【恐国人不从故先赏之于朝】且告之曰虽归辱社稷矣其卜贰圉也【贰代也圉恵公大子懐公】众皆哭【哀君不还国】晋于是乎作爰田【爰易也言分公田之税旧应入公者改易与所赏之众】吕甥曰君亡之不恤而羣臣是忧恵之至也将若君何众曰何为而可对曰征缮以辅孺子【征赋也缮治也孺子谓大子圉】诸侯闻之防君有君羣臣辑睦甲兵益多好我者劝恶我者惧庶有益乎众説晋于是乎作州兵【五党为州州二千五百家也因此又使州长各缮甲兵】初晋献公筮嫁伯姬于秦遇归妹【兑下震上归妹】之睽【兑下杂上睽归妹上六变而为睽】史苏占之曰不吉【史苏晋卜筮之史】其繇曰士刲羊亦无也女承筐亦无贶也【周易归妹上六爻辞也离为中女震为长男故称士女血也贶赐也刲羊士之功承筐女之职上六无应所求不获故下刲无血上承无实不吉之象也】西邻责言不可偿也【兑西方也兑为口舌以兑从震是口舌雷动】归妹之睽犹无相也【归妹女嫁之卦睽乖离之象故曰无相相助也】震之离亦离之震【二卦变而气相通】为雷为火为嬴败姬【震为雷为木离为火木者火之母火动炽而焚木女嫁反害母家之象故曰为嬴败姬】车説其輹火焚其旗不利行师败于宗丘【輹车下缚也震为车上六爻在震则无应故车脱輹在离则失位故火焚旗言皆失车火之用也车败旗焚故不利行师火还害母故败不出国外近在宗邑丘犹邑也】归妹睽寇张之弧【此睽上九爻辞也处睽之极故曰睽失位絶故遇寇难而有弓矢之警皆不吉之象】侄其从姑【震木离火火从木生离为震妹于火为姑谓我侄者我谓之姑此子圉质秦之象】六年其逋逃归其国而弃其家【逋亡也家谓子圉妇懐嬴】眀年其死于髙梁之虚【恵公死之眀年文公入杀懐公于髙梁髙梁杜注晋地在平阳府杨氏县西南今山西临汾县梁墟是】及恵公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败徳及可数乎史苏是占勿从何益【言龟以象示筮以数告象数相因而生然后有占占所以知吉凶不能变吉凶先君败徳致公及此非筮数所生虽复不从史苏何益于祸】诗曰下民之孽匪降自天僔沓背憎职竞由人【诗小雅言民之邪恶非天所降僔沓面语背相憎疾主于竞逐为恶者由人耳因以讽谏恵公有以召此祸也】　十月晋隂饴甥防秦伯盟于王城【隂饴甥即吕甥也食采于隂故曰隂饴甥今山西霍州吕乡有隂地村王城杜注秦地冯翊临晋县东有王城在今陕西朝邑县东】秦伯曰晋国和乎对曰不和小人耻失其君而悼防其亲【痛其亲为秦所杀】不惮征缮以立圉也曰必报雠宁事戎狄君子爱其君而知其罪不惮征缮以待秦命曰必报徳有死无二以此不和秦伯曰国谓君何对曰小人慼谓之不免君子恕以为必归小人曰我毒秦秦岂归君【毒谓三施不报】君子曰我知罪矣秦必归君贰而执之服而舍之徳莫厚焉刑莫威焉服者懐徳贰者畏刑此一役也秦可以霸纳而不定废而不立以徳为怨秦不其然秦伯曰是吾心也改馆晋侯馈七牢焉【牛羊豕各一为一牢】蛾析谓庆郑曰【蛾析晋大夫】盍行乎对曰陷君于败败而不死又使失刑非人臣也臣而不臣行将焉入十一月晋侯归丁丑杀庆郑而后入【丁丑月二十九日】是嵗晋又饥秦伯又饩之粟曰吾怨其君而矜其民且吾闻唐叔之封也箕子曰其后必大晋其庸可冀乎【唐叔晋始封之君武王之子箕子宋世家云纣亲戚也】姑树徳焉以待能者于是秦始征晋河东置官司焉【征赋也河东即恵公许赂秦以河外列城五之地公羊传】此偏战也何以不言师败绩君获不言师败绩也<br />

                    <br>
                        　　【谷梁传】韩之战晋侯失民矣以其民未败而君获也秦伯伐晋而经不书伐専罪晋也获晋侯不书以归未至其国都也不书师败绩君重于师故君获不言师败绩也晋侯三施不报抗兵逆战及见获于秦秦伯舍诸国外而旋归之在晋侯为自取败在秦伯为善处胜故书法如此<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷十七<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷十八<br />
　　僖公<br />
　　十有六年春王正月戊申朔陨石于宋五是月六鹢退飞过宋都【陨公羊作霣鹢谷梁作鶂】<br />
　　【左传】十六年春陨石于宋五陨星也六鹢退飞过宋都风也【鹢水鸟遇迅风而退飞】周内史叔兴聘于宋宋襄公问焉曰是何祥也吉凶焉在【祥吉凶之先见者】对曰今兹鲁多大防眀年齐有乱君将得诸侯而不终【鲁防齐乱宋襄公不终别以政刑吉凶他占知之】退而告人曰君失问是隂阳之事非吉凶所生也【言石陨鹢退隂阳错逆所为非人所生襄公不知隂阳而问人事故曰君失问叔兴自以对非其实恐为有识所讥故退而告人】吉凶由人吾不敢逆君故也【积善余庆积恶余殃故曰吉凶由人君问吉凶不敢逆之故假他占以对】<br />
　　【公羊传】曷为先言霣而后言石霣石记闻闻其磌然视之则石察之则五是月者何仅逮是月也何以不日晦日也晦则何以不言晦春秋不书晦也朔有事则<br />
　　书晦虽有事不书曷为先言六而后言鹢六鹢退飞记见也视之则六察之则鹢徐而察之则退飞五石六鹢何以书记异也外异不书此何以书为王者之后记异也<br />
　　【谷梁传】先陨而后石何也陨而后石也于宋四竟之内曰宋后数散辞也耳治也【陨石先以耳闻故先言陨】　是月者决不日而月也【是月陨石之月若不言是月嫌与戊申同】六鶂退飞过宋都先数聚辞也目治也【鶂退先以目见故先言数】子曰石无知之物鶂防有知之物石无知故日之【石无知而陨必天使之然故详而日之】鶂防有知之物故月之【鶂或时自欲退飞耳是以畧而月之】君子之于物无所茍而已石鶂且犹尽其辞而况于人乎故五石六鶂之辞不设则王道不亢矣【不遗细防故王道可举】民所聚曰都<br />
　　陨石者星坠于天半空凝结而成石也退飞者有气逆驱力不能前而反却也此宋异而书于鲁史则当时诸国有非所当告而告者矣春秋存而不削以眀天人感应之理垂戒于后世也宋襄多行不义见石陨鹢退之异不自省徳而欲以力争成霸业后五年见执于盂六年有之败圣人不言灾异之应而事应具存不可不察也<br />
　　三月壬申公子季友卒<br />
　　【公羊传】其称季友何贤也<br />
　　【谷梁传】大夫日卒正也称公弟叔仲贤也大夫不言公子公孙疏之也<br />
　　友名也季字也公子公孙为大夫其卒也以名承世系宜书公子友卒而加季者生而赐氏使世为卿季友仲遂是也季友忠贤在僖公有翼戴之功襄仲弑逆在宣公有援立之力二君欲以异赏报之皆生而赐氏俾世其官经于其卒各以氏书志壊法乱纪之端贻彊家専政之祸深切着眀矣<br />
　　夏四月丙申鄫季姬卒<br />
　　经所书内女为诸侯夫人者七备卒葬者二纪伯姬宋伯姬是也杞叔姬以出不书葬郯伯姬出齐子叔姬遭变而大归并不书卒杞伯姬归杞四十余年卒葬皆不书鄫季姬非出也卒而不葬与杞叔姬同其义无考但以纪叔姬不宜书卒葬而以贤得书例之则宜书而不书者必有故也<br />
　　【附録左传】夏齐伐厉不克救徐而还<br />
　　秋七月甲子公孙兹卒<br />
　　【附録左传】秋狄侵晋取狐受铎渉汾及昆都【狐杜注晋邑临汾县西北有狐谷亭今属山西襄陵县受铎杜注晋邑昆都杜注晋邑今山西平阳府南有昆都聚】因晋败也【即战韩之败】　王以戎难告于齐齐徴诸侯而戌周【十一年戎伐京师以来遂为王室难】　冬十一月乙夘郑杀子华【终管仲之言事在七年甯母】<br />
　　冬十有二月公防齐侯宋公陈侯卫侯郑伯许男邢侯曹伯于淮【淮杜注临淮郡左右按临淮郡后汉下邳国今江南泗州】<br />
　　【左传】十二月防于淮谋鄫且东畧也【淮夷病鄫故】城鄫役人病有夜登丘而呼曰齐有乱不果城而还【役人遇厉气不堪久驻故作妖言】<br />
　　【谷梁传】兵车之防也<br />
　　桓公安攘之志至防淮而愈怠矣却淮夷而不力城鄫而不果盖自管仲既没其内治且不能自持而况于武畧乎自齐桓倡霸邢未尝一与防盟而此防忽与焉盖旧服属于卫不堪徴求而特自请从于防也十八年遂与狄人伐卫殆犹介人侵萧而先来朝于鲁也与<br />
　　十有七年春齐人徐人伐英氏【英氏杜注楚与国今江南六安州西有英氏城接英山县境】<br />
　　【左传】十七年春齐人为徐伐英氏以报娄林之役也【娄林役在十五年】<br />
　　牡丘之防齐桓不能救徐以致娄林之败复为徐伐英氏以报娄林之役避彊敌而凌弱小岂惟不足以服诸侯将益为楚所玩矣<br />
　　【附録左传】夏晋大子圉为质于秦秦归河东而妻之【秦征河东置官司在十五年】恵公之在梁也【恵公以六年奔梁】梁伯妻之梁嬴孕过期卜招父与其子卜之其子曰将生一男一女招曰然男为人臣女为人妾故名男曰圉女曰妾【圉养马者不聘曰妾】及子圉西质妾为宦女焉【宦事秦为妾】<br />
　　夏灭项【项杜注项国汝隂项县今河南项城县东北故项城是也】<br />
　　【左传】师灭项【师鲁师】淮之防公有诸侯之事未归而取项【淮防在前年冬诸侯之事防同讲礼之事】齐人以为讨而止公【内讳执皆言止公羊传】孰灭之齐灭之曷为不言齐灭之为桓公讳也春秋为贤者讳此灭人之国何贤尔君子之恶恶也疾始【絶其始则不得终其恶】善善也乐终【乐贤者终其行】桓公尝有继絶存亡之功故君子为之讳也<br />
　　【谷梁传】孰灭之桓公也何以不言桓公也为贤者讳也项国也不可灭而灭之乎桓公知项之可灭也而不知已之不可以灭也既灭人之国矣何贤乎君子恶恶疾其始善善乐其终桓公尝有存亡继絶之功故君子为之讳也<br />
　　先儒谓考之于经未有书外灭而不言国者如齐师灭谭之类是也未有书内取而直言鲁者如取鄟取邿取鄫是也僖公在防灭项乃季孙所为故不讳其恶与取鄟取邿取鄫为君讳恶实灭而书取异义旧説相承未敢更易但季友卒后鲁卿见经者惟公子遂叔孙得臣公孙敖季友生而赐氏使世为卿而友子无佚不见于经不书其卒故记谓其早亡行父至文六年始使于齐则是时灭项之季孙果何人耶公谷皆谓齐灭以襄十年春防于柤夏灭偪阳观之与此年春伐英氏夏灭项书法正同若谓彼称遂灭则彼继防而灭文不相蒙此以灭承伐可不称遂公谷之义未始不可通也<br />
　　秋夫人姜氏防齐侯于卞【卞杜注鲁国卞县今故卞城在山东泗水县东左传】秋声姜以公故防齐侯于卞【声姜僖公夫人齐女】<br />
　　卞乃桓公归齐所经之地夫人齐女也故要于路而防之妇人迎送不出门见兄弟不逾阈况僖公尚未至国而私自出防非礼甚矣声姜在鲁夫人中称贤诗人以令妻颂之而犹有此失盖习于闻见之非而昧于礼义之正也<br />
　　九月公至自防<br />
　　【左传】九月公至书曰至自防犹有诸侯之事焉且讳之也<br />
　　先儒皆据左谓齐以灭项止公夫人防齐侯请而释之但公若以灭项见止则夫人当如齐俟齐侯之归而请之岂能致齐侯来防况齐侯夙重鲁宋鲁君方以霸事在防理宜诘问鲁臣擅兴灭国之故无縁遽执鲁君疑齐侯以疾先归而留诸侯于防以防淮夷之变援伐英之师齐侯道经鲁境故夫人亲往问疾而公九月始至自防耳<br />
　　冬十有二月乙亥齐侯小白卒<br />
　　【左传】齐侯之夫人三王姬徐嬴蔡姬皆无子齐侯好内多内宠内嬖如夫人者六人长卫姬生武孟【武孟公子无亏】少卫姬生恵公【公子元】郑姬生孝公【公子昭】葛嬴生昭公【公子潘】密姬生懿公【公子商人】宋华子生公子雍【华氏之女子姓】公与管仲属孝公于宋襄公以为大子雍巫有宠于卫共姬因寺人貂以荐羞于公【雍巫雍人名巫即易牙共姬即长卫姬】亦有宠公许之立武孟管仲卒五公子皆求立冬十月乙亥齐桓公卒【乙亥十月八日】易牙入与寺人貂因内宠以杀羣吏【内宠内官之有权宠者】而立公子无亏孝公奔宋十二月乙亥赴辛已夜殡【六十七日乃殡】<br />
　　【谷梁传】此不正其日之何也其不正前见矣其不正之前见何也以不正入虚国故称嫌焉尔【虚国谓齐无人庄九年齐小白入于齐贬不称公子例曰以国氏者嫌也既于入齐见其不正故卒不重见】<br />
　　十有八年春王正月宋公曹伯卫人邾人伐齐【宋公下公羊有防字】<br />
　　【左传】十八年春宋襄公以诸侯伐齐三月齐人杀无亏【以説宋】<br />
　　【谷梁传】非伐防也<br />
　　【附録左传】郑伯始朝于楚楚子赐之金既而悔之与之曰无以铸兵【楚金利故】故以铸三钟<br />
　　夏师救齐<br />
　　【谷梁传】善救齐也<br />
　　五月戊寅宋师及齐师战于甗齐师败绩【甗杜注齐地在今山东歴城县界】<br />
　　【左传】齐人将立孝公不胜四公子之徒【无亏已死故曰四公子】遂与宋人战夏五月宋败齐师于甗立孝公而还【公羊传】战不言伐此其言伐何宋公与伐而不与战故言伐春秋伐者为客伐者为主曷为不使齐主之与襄公之征齐也曷为与襄公之征齐桓公死竖刁易牙争权不葬为是故伐之也<br />
　　【谷梁传】战不言伐客不言及言及恶宋也<br />
　　狄救齐<br />
　　【谷梁传】善救齐也<br />
　　战之书及本以别异客主直与不直自视乎其事然兵凶战危志乎战则皆有可贬之道矣春秋书伐而战者三其二皆以受伐者为主盖敌国来伐主人固守而不出则师无由合也惟此变文以客及主而下书师救齐狄救齐则罪宋眀矣无亏之杀昭之纳皆不书何也鲁救无亏不克而忌宋之功故旧史不书孔子虽知其事不得而益也<br />
　　秋八月丁亥葬齐桓公【八月无丁亥日误】<br />
　　【左传】秋八月葬齐桓公【孝公立而后得葬】<br />
　　诸侯五月而葬桓公之卒至此十一月然后葬乱故也自管仲殁竖刁易牙竞进桓公不能慎终如始付托非人防亡其国虽威令加乎四海亦何益哉以是知霸徳之浅与功利之不足尚而春秋明道正之防不可一日不讲也<br />
　　冬邢人狄人伐卫<br />
　　【左传】冬邢人狄人伐卫围菟圃卫侯以国让父兄子弟及朝众曰茍能治之燬请从焉【燬卫文公名】众不可而后师于訾娄【訾娄杜注卫邑今直隶滑县西南有訾娄城与长垣县接界】狄师还【独言狄还则邢留拒卫见邢所以终为卫灭】<br />
　　【谷梁传】狄其称人何也善累而后进之【累积】伐卫所以救齐也功近而徳逺矣【言齐桓不能行王道功甚浅近而既殁狄人犹懐之则其徳为逺】<br />
　　邢为周公之裔卫为武之穆皆尝亡于狄赖齐复存至帅甲士三千而戌卫者非公子无亏乎乃桓死未逾年而卫与诸侯奉公子昭以伐齐防其致伐固宜故人狄以见罪卫之深也然卫虽可伐而邢与卫亲不当连狄以伐之其后卫卒灭邢未必不基于此<br />
　　【附録左传】梁伯益其国而不能实也【多筑城邑而无民以实之】命曰新里秦取之<br />
　　十有九年春<br />
　　【附録左传】十九年春遂城而居之【承前年取新里故不复言秦也为此冬梁亡】<br />
　　王三月宋人执滕子婴齐<br />
　　【左传】宋人执滕宣公【宣公即婴齐】<br />
　　宋称人非霸讨也凡执得其罪而不归于亰师则称人恶其専也归于京师而执非其罪则称人恶其滥也经所书见执之君皆不名而滕子名遂失国也旧説以称名为罪滕子非也婴齐之罪于无徴即先儒所云不过失事霸国之礼耳见执之君罪浮于此者众矣而惟婴齐是责乎<br />
　　夏六月宋公曹人邾人盟于曹南鄫子防盟于邾已酉邾人执鄫子用之【宋公公羊作宋人鄫谷梁作缯防盟于邾公羊无盟字】<br />
　　【左传】夏宋公使邾文公用鄫子于次睢之社欲以属东夷【睢水受汴水东入泗此水次有妖神诸夷皆社祠之盖杀人而用祭以惧诸夷使来归己也】司马子鱼曰【司马子鱼公子目夷也】古者六畜不相为用【谓若祭马先不用马】小事不用大牲而况敢用人乎祭祀以为人也民神之主也用人其谁飨之齐桓公存三亡国以属诸侯【三亡国鲁卫邢】义士犹曰薄徳【谓欲因乱取鲁缓救邢卫】今一防而虐二国之君【三月执滕子六月执鄫子】又用诸滛昏之鬼【非周社故】将以求霸不亦难乎得死为幸<br />
　　【公羊传】其言防盟何后防也　恶乎用之用之社也其用之社奈何盖叩其鼻以血社也<br />
　　【谷梁传】防国之君因邾以求与之盟人因已以求与之盟已迎而执之恶之故谨而日之也用之者叩其鼻以衈社也【衈者衅也取鼻血以衅祭社器】<br />
　　秋宋人围曹<br />
　　【左传】宋人围曹讨不服也【曹南盟不修地主之礼故】子鱼言于宋公曰文王闻崇徳乱而伐之【崇崇侯虎】军三旬而不降退修教而复伐之因垒而降【垒军垒也言不増兵但因旧垒而崇自服】诗曰刑于寡妻至于兄弟以御于家邦【诗大雅言文王之教自近及逺】今君徳无乃犹有所阙而以伐人若之何盍姑内省徳乎无阙而后动<br />
　　齐桓倡霸深结鲁宋布徳邢卫抚循曹邾陈蔡郑许招来徐及江黄依于仁义礼信数十年而后有成宋襄思继齐桓之迹而以无道行之首伐齐防次执滕子婴齐将以威慑诸侯而曹南之盟从者仅曹邾二国又纵邾人虐用鄫子宜乎曹人不服既盟而旋背之也乃不自省徳而兴围曹之师霸者以力假仁宋襄力既不足又多行不仁卒之兵败身伤为天下笑不亦宜乎<br />
　　卫人伐邢<br />
　　【左传】秋卫人伐邢以报菟圃之役【邢不速退所以独见伐】于是卫大旱卜有事于山川不吉【有事祭也】甯庄子曰昔周饥克殷而年丰今邢方无道诸侯无伯天其或者欲使卫讨邢乎从之师兴而雨<br />
　　卫不自省其从宋伐防之罪而以报复为事直书而罪自见左氏所甯庄子之所云诬妄之辞也<br />
　　冬防陈人蔡人楚人郑人盟于齐【公羊作公防此楚与夏盟之始左传】陈穆公请修好于诸侯以无忘齐桓之徳冬盟于齐修桓公之好也【地于齐齐亦与盟也】<br />
　　防者防盟不志于春秋此其志者必鲁公与陈蔡楚郑之君或其大夫矣曷为内不言公而外称人以楚人之得与列国防盟自此始故讳之也齐桓声罪以伐楚屈完来盟于师特受盟耳自是以后终桓之世楚人未尝一与诸侯之防盖桓公管仲不欲引而近之也及诸侯苦宋襄之暴诈遂啓楚人窥伺之心故假不忘桓徳以叅与中国之防盟而齐孝公堕其术中而不知鲁以周公之裔亦俛首以从之楚因是得行其志于中国盟于鹿上防于盂遂执宋公以伐宋俨然列位于陈蔡之上而楚氛于是乎渐恶矣则皆盟齐为之厉阶也先陈陈为倡也后郑桓公没后首朝于楚故为楚屈也陈蔡亦服属于楚而先楚必君亲与防而楚郑则大夫也<br />

                    <br>
                        　　梁亡<br />
　　【左传】梁亡不书其主自取之也【不书取梁者主名】初梁伯好土功亟城而弗处民罢而弗堪则曰某寇将至乃沟公宫【沟壍】曰秦将袭我民惧而溃秦遂取梁<br />
　　【公羊传】此未有伐者其言梁亡何自亡也其自亡奈何鱼烂而亡也【鱼烂从内发也】<br />
　　【谷梁传】自亡也湎于酒淫于色心昏耳目塞上无正长之治大臣背叛民为寇盗梁亡自亡也如加力役焉湎不足道也【如以伐灭为文犹不足形容其淫湎惟云自亡然后其恶眀】梁亡郑弃其师我无加损焉正名而已矣【因旧史之文故无加损】梁亡出恶正也【正谓政教】郑弃其师恶其长也【长谓髙克】<br />
　　书梁亡而不书其取之者即国君出奔不书其逐之者之义也民罢而溃则其国已亡而后秦取之非因秦取而后亡也成汤之诰曰凡我造邦无从匪无即慆淫各守尔典以承天休凡有国家者不能自彊于政治则日危月削如火销膏以至灭亡而莫觉矣况如梁伯之好土功尽民力湎于酒淫于色心昏而出政恶者乎故变文以着其自亡为万世戒也<br />
　　二十年春新作南门【鲁城南门也本名稷门僖公更髙大之】<br />
　　【左传】二十年春新作南门书不时也【失土功之时】凡啓塞从时【门户道桥谓之啓城郭墙堑谓之塞皆官民之开闭不可一日而阙故特随壊时而治之传既讥僖公作门不时嫌开闭至急之事亦将待土功之月故别起从时之例以眀二义言啓塞不湏待时其新作南门则湏待耳】<br />
　　【公羊传】何以书讥何讥尔门有古常也【恶奢泰不奉古制常法谷梁传】作为也有加其度也【更加使大】言新有故也非作也【责其改旧制】南门者法门也【天子诸侯皆南面而治法令之所出入故谓之法门】言新者有故也言作者剏始也新延廏不言作而此言作则改旧可知矣其曰南门南非一门也记称鲁之库门制如天子之皋门雉门制如天子之应门则僭侈逾度可知矣春秋凡用民力虽得其时制者犹书于防以见劳民为重事而况轻用于所不当为乎僖公尝修泮宫复閟宫史克作颂而经不书盖宫庙以事祖考学校以教国之子弟虽重民力不可使废且泮宫为诸侯之学则閟宫或亦鲁之旧也又经所书新宫灾大室屋壊无不新之理而经不书惟此及雉门两观书新作则修旧不书而书者皆非礼可知矣<br />
　　夏郜子来朝【郜姬姓国后汉志济隂成武北有郜城】<br />
　　【公羊传】郜子者何失地之君也何以不名兄弟辞也夹漈郑氏曰郜有二桓二年取郜大鼎北郜也在今单州成武郜子来朝南郜也今单州有二郜城王氏曰郜分为南北皆附庸于宋意是时宋襄无道荆楚日彊郜以宋为难恃而鲁为宗国故来朝以求依附与<br />
　　五月乙已西宫灾<br />
　　【公羊传】西宫者何小寝也小寝则曷为谓之西宫有西宫则有东宫矣鲁子曰以有西宫亦知诸侯之有三宫也西宫灾何以书记异也<br />
　　【谷梁传】谓之新宫则近为祢宫【言闵公非僖公之父故不言新宫也】以諡言之则如疏之然以是为闵宫也<br />
　　谷梁以为闵公之庙礼宗庙居左不得称西宫盖僖公所居之小寝公羊曰有西宫则有东宫是也若实闵宫何妨言新宫乎为其已久何妨言闵宫乎<br />
　　郑人入滑<br />
　　【左传】滑人叛郑而服于卫夏郑公子士泄堵寇帅师入滑【公子士泄郑文公子堵寇郑大夫】<br />
　　滑与郑为邻齐桓时尝与郑同盟于幽桓殁未几郑首从楚继入滑无忌惮甚矣此天王出居于郑之始衅也<br />
　　秋齐人狄人盟于邢<br />
　　【左传】秋齐狄盟于邢为邢谋卫难也于是卫方病邢【谷梁传】邢为主焉尔邢小其为主何也其为主乎救齐【十八年邢人狄人伐卫以救齐是也】<br />
　　书狄例以国称而与齐同称人者昔宋伐齐防而狄能救之今卫欲灭邢而狄能谋之故人以进之人狄则罪卫之意眀矣此见圣人仁天下之公心也<br />
　　冬楚人伐随<br />
　　【左传】随以汉东诸侯叛楚冬楚鬭谷于菟帅师伐随取成而还君子曰随之见伐不量力也量力而动其过鲜矣善败由已而由人乎哉诗曰岂不夙夜谓行多露【诗召南以喻违礼而行必有汚辱是亦量力相时而动之义】<br />
　　【谷梁传】随国也<br />
　　春秋之初随常与楚为鬭国楚鬬伯比曰汉东之国随为大我张吾三军而以武临之彼则惧而协以谋我随张必弃小国方是时随尚能率小国以抗楚自随服而汉阳诸姬楚实尽之矣然自庄以前楚人侵伐江汉间小国无一见于经盖未有告命也至是托言同盟告庆于鲁以为恐动诸侯之计观此益见于齐之盟讳不书公盖深罪齐孝之失圗病鲁僖之无志也<br />
　　【附録左传】宋襄公欲合诸侯臧文仲闻之曰以欲从人则可【屈己之欲从众之善】以人从欲鲜济【为眀年鹿上盟】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷十八<br />
　　钦定四库全书<br />
　　日讲春秋解义卷十九<br />
　　僖公<br />
　　二十有一年春狄侵卫<br />
　　狄前伐卫盟郉以其有救患之善故称人今兹侵卫师出无名故从其本称也<br />
　　宋人齐人楚人盟于鹿上【鹿上杜注宋地汝隂有原鹿县今江南颍州太和县西有原鹿城】<br />
　　【左传】二十一年春宋人为鹿上之盟以求诸侯于楚【欲借楚之令使诸侯从己】楚人许之公子目夷曰小国争盟祸也宋其亡乎幸而后败<br />
　　宋襄曹南之盟从者曹邾而曹复贰齐之盟则陈蔡鲁郑皆服于楚故心窃慕焉而求诸侯于楚夫欲逞志于列国者楚也不能攘楚以安列国反盟楚以求诸侯义乖而计失莫此为甚矣盟于宋地必宋公亲之而书人者齐楚皆大夫故赴告之辞<br />
　　不言宋公亲与之盟而鲁史从之也<br />
　　夏大旱<br />
　　【左传】夏大旱公欲焚巫尫【巫尫女巫也主祈祷请雨者或以为尫非巫也瘠病之人其面上向俗谓天哀其病恐雨入其鼻故为之旱是以公欲焚之】臧文仲曰非旱备也修城郭贬食省用务穑劝分【穑俭也劝分有无相济】此其务也巫尫何为天欲杀之则如勿生若能为旱焚之滋甚公从之是嵗也饥而不害【不伤害民】<br />
　　【公羊传】何以书记灾也<br />
　　【谷梁传】旱时正也【旱必歴时非一月之事故以书时为正】<br />
　　春秋之例旱则修雩雩而得雨则书雩雩不得雨则书旱明灾成也大者久且甚之辞<br />
　　秋宋公楚子陈侯蔡侯郑伯许男曹伯防于盂执宋公以伐宋【盂公羊作霍谷梁作雩杜注宋地今河南睢州有盂亭】<br />
　　【左传】秋诸侯防宋公于盂子鱼曰祸其在此乎君欲己甚其何以堪之于是楚执宋公以伐宋<br />
　　【公羊传】孰执之楚子执之曷为不言楚子执之不与夷狄之执中国也<br />
　　【谷梁传】以重辞也【国之所重故曰重辞】<br />
　　执宋公者楚子也何以不书楚子宋率诸侯为防而楚执防主诸侯莫违故以同执为文所以分恶于诸侯也楚子使宜申来献防称楚人此则书爵何也执宋公不可称执宋人爵宋公而人诸国则疑若君与大夫防故皆称爵而楚之诈宋之愚皆不待贬而自着矣<br />
　　冬公伐邾<br />
　　【左传】任宿湏句颛臾风姓也实司大皥与有济之祀【司主也大皥伏义也四国伏羲之后故主其祀任杜注任城县也今山东济寜州湏句杜注在东平湏昌县西北今山东东平州东南有湏句故城颛臾杜注在泰山南武阳县东北今山东费县西北有颛防城四国封近于济故世祀之】以服事诸夏【与诸夏同服王事】邾人灭湏句湏句子来奔因成风也【湏句成风母家】成风为之言于公曰崇明祀保小寡周礼也【明祀大皥有济之祀保安也】蛮夷猾夏周祸也【邾曰蛮夷盖廹近诸戎杂用夷礼故极言之】若封湏句是崇皥济而修祀纾祸也【纾解也为明年公伐邾】<br />
　　邾灭湏句经虽无文以明年取湏句徴之则此年伐邾必感于成风所云也然大旱经时不知贬食损用而重兴戎以困民非其道矣<br />
　　楚人使宜申来献防<br />
　　【公羊传】此楚子也【据称使知为楚子】其称人何贬曷为贬为执宋公贬曷为为执宋公贬宋公与楚子期以乘车之防公子目夷谏曰楚夷国也强而无义请君以兵车之防往宋公曰不可吾与之约以乘车之防自我为之自我堕之曰不可终以乘车之防往楚人果伏兵车执宋公以伐宋宋公谓公子目夷曰子归守国矣国子之国也吾不从子之言以至此乎公子目夷复曰君虽不言国国固臣之国也【所以坚宋公意絶强楚之望】于是归设守械而守国楚人谓宋人曰子不与我国吾将杀子君矣宋人应之曰吾頼社稷之神灵吾国己有君矣楚人知虽杀宋公犹不得宋国于是释宋公宋公释乎执走之卫【宋公愧前语故走之卫不书者执解而往非出奔也】公子目夷复曰国为君守之君曷为不入然后逆襄公归恶乎防防乎宋曷为不言防乎宋为襄公讳也【宋襄守信见欺故为之讳】此围辞也【据上言守国知围也】曷为不言其围为公子目夷讳也【目夷遭难设权有存国免主之功故为之讳】<br />
　　【谷梁传】防军得也其不曰宋防何也不与楚防于宋也君使大夫何以称人贬之也楚逞诈力欺诸侯执宋公而伐其国以鲁不与防特假宋防以威之僖公不能以礼拒而受其使命故不言宋防为鲁讳也<br />
　　十有二月癸丑公防诸侯盟于薄释宋公【薄宋地汉置薄县属山阳郡后汉改属梁国今河南归徳府治西北有亳城即薄也】<br />
　　【左传】冬防于薄以释之子鱼曰祸犹未也未足以惩君【为二十二年战】<br />
　　【公羊传】执未有言释之者此其言释之何公与为尔也公与为尔奈何公与议尔也<br />
　　【谷梁传】防者外为主焉尔外释不志此其志何也以公之与之盟目之也不言楚不与楚専释也<br />
　　凡盟不书所为盟于薄特言释宋公者宋公方主防而楚执而伐之鲁既不能明正其罪反慑于献防之威就楚求盟以请释是操纵之权皆自楚出此天下大变故特书所为以谨之楚主盟而书公防诸侯不与楚主盟也诸侯请释于楚而不言楚释不与楚専释也凡国君见执而返皆书归此言释不言归者归则自己主之释则自人主之若曰诸侯不俛焉受盟于楚则宋公不得释所以甚楚而病宋公也<br />
　　二十有二年春公伐邾取湏句【句公羊作朐后同】<br />
　　【左传】二十二年春伐邾取湏句反其君焉礼也【得恤寡小之礼】湏句为成风母家邾取而我伐之反其地置其君左氏所必信而有徴但以经书取断之则罪其不请王命専为母家报雠虽存湏句之祀而取为内臣实贪其土也使果有存亡继絶之功则春秋必书公伐邾归湏句子于湏句以着其善矣<br />
　　夏宋公卫侯许男滕子伐郑<br />
　　【左传】三月郑伯如楚　夏宋公伐郑【怒其朝楚故伐之】子鱼曰所谓祸在此矣<br />
　　郑之朝楚信有罪矣然宋公本欲求好于楚以属诸侯及力不能抗甘就执辱何以责郑之附楚哉不知自反而遽兴师以伐郑谷梁氏所谓过而不改而又甚之者也然宋公见执而三国旋就宋弃楚陈亦与楚离心盖深惧楚人暴诈而思中国之有霸也使襄公当此能恤民厉士以厚国势布徳修礼以绥诸侯则诸侯可以复合霸事可以复兴乃不度徳不量力而急于争郑敌楚以致师败身伤使楚氛益炽见小欲速无徳而寡谋其祸败乃自取耳<br />
　　【附録左传】初平王之东迁也【因犬戎之变迁都洛邑】辛有适伊川【辛有周大夫伊川杜注周地伊水也】见被髪而祭于野者曰不及百年此其戎乎其礼先亡矣【被髪而祭衣冠之礼先亡】秋秦晋迁陆浑之戎于伊川【姓之戎居陆浑在秦晋西北至是二国诱而徙之伊川辛有之言果验】　晋大子圉为质于秦【在十七年】逃归谓嬴氏曰【嬴氏秦所妻子圉懐嬴也】与子归乎对曰子晋太子而辱于秦子之欲归不亦宜乎寡君之使婢子侍执巾栉【婢子妇人之卑称】以固子也从子而归弃君命也不敢从亦不敢言遂逃归【终史苏之占】　富辰言于王曰请召大叔【富辰周大夫大叔王子带十二年奔齐】诗曰协比其邻昏姻孔云【诗小雅邻犹近也孔甚也云旋也言王者先协和近亲则昏姻甚相归附也】吾兄弟之不协焉能怨诸侯之不睦王説王子带自齐复归于京师王召之也【终仲孙湫之言为二十四年天王出居于郑】<br />
　　秋八月丁未及邾人战于升陉【升陉杜注鲁地】<br />
　　【左传】邾人以湏句故出师公卑邾不设备而御之【卑小也】臧文仲曰国无小不可易也无备虽众不可恃也诗曰战战兢兢如临深渊如履薄冰【诗小雅言常戒惧】又曰敬之敬之天维显思命不易哉【诗周颂显明也思语辞言天之降鉴甚明其命靡常不易保】先王之明徳犹无不难也无不惧也况我小国乎君其无谓邾小蠭虿有毒而况国乎弗聴八月丁未公及邾师战于升陉我师败绩邾人获公胄县诸鱼门【鱼门邾城门】<br />
　　【谷梁传】内讳败举其可道者也不言其人以吾败也不言及之者为内讳也<br />
　　邾之出师以湏句故也不书败讳耻也内以讳为贬不书公其贬可知观此则鲁取湏句之非存亡继絶也益信<br />
　　冬十有一月己巳朔宋公及楚人战于宋师败绩【杜注水名在今河南柘城县北】<br />
　　【左传】楚人伐宋以救郑宋公将战大司马固谏曰【固荘公之孙公孙固也言大司马以别子鱼】天之弃商久矣君将兴之弗可赦也已弗聴冬十一月己巳朔宋公及楚人战于宋人既成列楚人未既济【未尽渡水】司马曰【子鱼曰】彼众我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉【门官守门者师行则在君左右殱尽也】国人皆咎公公曰君子不重伤不禽二毛【二毛头白有二色】古之为军也不以阻隘也【不因阻隘以求胜】寡人虽亡国之余【以商之后故称亡国之余】不鼓不成列【耻以诈取胜也】子鱼曰君未知战勍敌之人隘而不列天赞我也【勍强也言楚在险隘不得陈列乃天所以佐宋】阻而鼓之不亦可乎犹有惧焉【虽因阻击之犹恐不胜】且今之勍者皆吾敌也虽及胡耉【胡耉元老之称】获则取之何有于二毛明耻教战求杀敌也【明设刑戮以耻不果】伤未及死如何勿重【言尚能害己】若爱重伤则如勿伤爱其二毛则如服焉【言苟不欲伤杀敌人则本可不湏鬬】三军以利用也【本为利兴】金鼓以声气也【所以佐士众之声气】利而用之阻隘可也声盛致志鼓儳可也【儳岩未整陈公羊传】偏战者日尔此其言朔何【据桓十七年奚之战不言朔】春秋辞繁而不杀者正也【繁多也杀省也正得正道】何正尔宋公与楚人期战于之阳【水北曰阳】楚人济而来有司复曰请迨其未毕济而击之宋公曰不可吾闻之也君子不厄人吾虽防国之余寡人不忍行也既济未毕陈有司复曰请迨其未毕陈而击之宋公曰不可吾闻之也君子不鼓不成列已陈然后襄公鼓之宋师大败故君子大其不鼓不成列临大事而不忘大礼有君而无臣以为虽文王之战亦不过此也<br />

                    <br>
                        　　【谷梁传】日事遇朔曰朔【此日之事遇朔则书朔】春秋三十有四战未有以尊败乎卑以师败乎人者也以尊败乎卑以师败乎人则骄其敌【此论春秋书法谓如以尊败乎卑则以卑者为主为若骄肆敢于犯尊者然】襄公以师败乎人而不骄其敌何也责之也之战以为复雩之耻也【雩即盂】雩之耻宋襄公有以自取之伐齐之防执滕子围曹为雩之防不顾其力之不足而致楚成王成王怒而执之故曰礼人而不答则反其敬爱人而不亲则反其仁治人而不治则反其知过而不改又之【又复】是谓之过襄公之谓也古者被甲婴胄非以兴国也则以征无道也岂曰以报其耻哉宋公与楚人战于水之上司马子反曰【子反当为子鱼】楚众我少鼔险而击之胜无幸焉【若要而击之必可破非侥幸也】襄公曰君子不推人危不攻人厄湏其出【待其出险】既出旌乱于上陈乱于下子反曰楚众我少撃之胜无幸焉襄公曰不鼓不成列湏其成列而后击之则众败而身伤焉七月而死倍则攻敌则战少则守人之所以为人者言也人而不能言何以为人言之所以为言者信也言而不信何以为言信之所以为信者道也信而不道何以为道道之贵者时其势行也【道贵随时制宜顺其所行之势而变通之不在守匹夫之小信】<br />
　　此战三皆称楚人先儒或谓楚子在师贬而称人盖据左氏郑夫人劳楚子于柯泽而言不知楚之军法每使大夫前进而君次于后以为之援其在柯泽不足为临敌之徴但楚师救郑而不书则恶楚可知矣书宋及外楚而内宋也公羊氏以不鼓不成列为临大事不忘大礼误矣宋襄多行不义而独爱重伤与二毛徇末遗本其道大悖何所取哉<br />
　　【附録左传】丙子晨郑文夫人芈氏姜氏劳楚子于柯泽【芈氏楚女姜氏齐女楚子还过郑故文公夫人出而劳之柯泽杜注郑地】楚子使师缙示之俘馘【师缙楚乐师名缙俘所得囚馘所截耳】君子曰非礼也妇人送迎不出门见兄弟不逾阈【阈门限】戎事不迩女器【器物也言俘馘非近妇人之物】丁丑楚子入飨于郑九献【用上公之礼】庭实旅百加笾豆六品【庭中所陈之实品数有百笾豆所盛之物又加六品】飨毕夜出文芈送于军取郑二姬以归【二姬文芈女也】叔詹曰楚王其不没乎为礼卒于无别无别不可谓礼将何以没诸侯是以知其不遂霸也【言楚子所以师败城濮终为商臣所弑】<br />
　　二十有三年春齐侯伐宋围缗【缗谷梁作闵后同杜注宋邑髙平昌邑县东南有东缗城在今山东金乡县东北】<br />
　　【左传】二十三年春齐侯伐宋围缗以讨其不与盟于齐也【十九年盟于齐以无忘桓公之徳而宋独不防复召齐人共盟鹿上故今讨之】<br />
　　【公羊传】邑不言围此其言围何疾重故也【疾痛也故旧伤也重故者于旧伤之处而加其伤宋襄新为楚败齐不能助反因其困而伐之其痛与加旧伤无异故言国以恶其不仁也】<br />
　　【谷梁传】伐国不言围邑此其言围何也不正其以恶报恶也【前十八年宋伐齐之防是恶也今齐乘其败而报是以恶报恶也】<br />
　　楚与五国盟于齐乘间以诸侯于宋耳宋之不与义未愆也齐侯不悟而反以责宋伐之于败伤之后悖义甚矣其以爵书盖恶其昧敌忾之义忘定己之徳故目其人以罪之<br />
　　夏五月庚寅宋公兹父卒【兹公羊作慈】<br />
　　【左传】夏五月宋襄公卒伤于故也<br />
　　【公羊传】何以不书葬盈乎讳也【盈满也襄公前以背殡出防不书其父葬以为之讳至襄公身亦不书葬所以满其讳之之义也】<br />
　　【谷梁传】兹父之不葬何也失民也其失民何也以其不教民战则是弃其师也为人君而弃其师其民孰以为君哉<br />
　　宋襄徳政不修诸侯皆贰复不量力以与楚战兵败身伤赍志而殁其所以图霸者非其道也不书葬者时僖公已有志附楚故不使人往防<br />
　　秋楚人伐陈<br />
　　【左传】秋楚成得臣帅师伐陈【成得臣子玉也】讨其贰于宋也遂取焦夷城顿而还【焦杜注陈邑谯县也今江南亳州夷杜注陈邑谯郡城父县今故城在亳州东南顿杜注顿国汝隂南顿县今河南项城县北有南顿故城】子文以为之功使为令尹叔伯曰子若国何【叔伯楚大夫防吕臣也言子玉不任令尹】对曰吾以靖国也夫有大功而无贵仕其人能靖者与有几【言必矜功为乱不可不赏】<br />
　　楚伐陈以为贰于宋也考之经宋襄曹南之盟伐郑之役陈皆不与而盟齐防盂陈实从楚未见其贰也特以伐宋之后郑朝而陈不朝即诬以贰而伐取其二邑城顿以逼之盖有事于北方虑陈为梗故先慑以威使之困折而属服耳<br />
　　【附録左传】九月晋恵公卒【经在明年从赴】懐公命无从亡人【懐公子圉亡人重耳】期期而不至无赦狐突之子毛及偃从重耳在秦【偃子记也】弗召冬懐公执狐突【未期而执突以不召子故】曰子来则免对曰子之能仕父教之忠古之制也防名委质贰乃辟也【名书于所臣之防委贽而君事之则不可以贰质贽也辟罪也】今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之卜偃称疾不出曰周书有之乃大明服【周书康诰言君能大明则民服】己则不明而杀人以逞不亦难乎民不见徳而惟戮是闻其何后之有【言懐公必无后于晋为二十四年杀懐公张本】<br />
　　冬十有一月杞子卒<br />
　　【左传】十一月杞成公卒书曰子杞夷也不书名未同盟也凡诸侯同盟死则赴以名礼也赴以名则亦书之【谓未同盟】不然则否【谓同盟而不以名告】辟不敏也【敏犹审也例已见隠七年此又举凡者为国史承告而书例也】<br />
　　杞二王后初书杞侯继而称伯称子盖时王所黜后复称伯亦时王复之春秋从史文耳不名者史逸之<br />
　　【附録左传】晋公子重耳之及于难也晋人伐诸蒲城【事在五年】蒲城人欲战重耳不可曰保君父之命而享其生禄【保犹恃也享受也人以禄生故曰生禄】于是乎得人【以禄致众】有人而校罪莫大焉吾其奔也遂奔狄从者狐偃赵衰颠颉魏武子司空季子【赵衰赵夙弟魏武子魏犨司空季子胥臣臼季也时狐毛贾佗皆从独举此五人以贤而有大功】狄人伐廧咎如【廧咎如杜注赤狄之别种隗姓】获其二女叔隗季隗纳诸公子公子取季隗生伯鯈叔刘以叔隗妻赵衰生盾【盾赵宣子】将适齐谓季隗曰待我二十五年不来而后嫁对曰我二十五年矣又如是而嫁则就木焉请待子处狄十二年而行【以五年奔狄至十六年适齐】过卫卫文公不礼焉出于五鹿【五鹿杜注卫地卫县西北有地名五鹿阳平元城县东亦有五鹿今直五鹿城二属元城县者即沙鹿城属开州者此卫地五鹿是也】乞食于野人野人与之块【土块也】公子怒欲鞭之子犯曰天赐也【得土有国之祥故以为天赐】稽首受而载之及齐齐桓公妻之有马二十乘公子安之从者以为不可【齐桓既卒知孝公不足恃故】将行谋于桑下蚕妾在其上以告姜氏【即齐女妻重耳者】姜氏杀之【孝公怒其去故杀妾以灭口】而谓公子曰子有四方之志其闻之者吾杀之矣公子曰无之姜曰行也懐与安实败名公子不可姜与子犯谋醉而遣之醒以戈逐子犯【无去志故怒】及曹曹共公闻其骈胁【骈胁合干】欲观其裸浴薄而观之【裸赤体薄廹也】僖负羁之妻曰【僖负羁曹大夫】吾观晋公子之从者皆足以相国若以相夫子必反其国【夫子谓重耳】反其国必得志于诸侯得志于诸侯而诛无礼曹其首也子盍蚤自贰焉【自贰自别异于曹】乃馈盘飱寘璧焉【臣无外交故用盘蔵璧飱中不欲令人见】公子受飱反璧及宋宋襄公赠之以马二十乘及郑郑文公亦不礼焉叔詹谏曰臣闻天之所啓人弗及也晋公子有三焉天其或者将建诸君其礼焉男女同姓其生不蕃晋公子姬出也而至于今一也离外之患【出奔在外】而天不靖晋国殆将啓之二也有三士足以上人而从之三也【国语狐偃赵衰贾佗三人皆卿材】晋郑同侪【侪等也】其过子弟固礼焉况天之所啓乎弗聴及楚楚子飨之曰公子若反晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君曰虽然何以报我对曰若以君之灵得反晋国晋楚治兵遇于中原其辟君三舎若不获命其左执鞕弭右属櫜鞬以与君周旋【弭弓末无缘者属着也櫜以受箭鞬以受弓周旋相追逐也】子玉请杀之楚子曰晋公子广而俭【志广而体俭】文而有礼其从者肃而寛忠而能力晋侯无亲【晋侯恵公也】外内恶之吾闻姬姓唐叔之后其后衰者也其将由晋公子乎天将兴之谁能废之违天必有大咎乃送诸秦秦伯纳女五人懐嬴与焉【懐嬴子圉妻】奉匜沃盥既而挥之【匜沃盥器挥湔也】怒曰秦晋匹也【匹敌也】何以卑我公子惧降服而囚【去上服自拘囚以谢之】他日公飨之子犯曰吾不如衰之文也【文有文辞】请使衰从公子赋河水【河水逸诗义取河水朝宗于海海喻秦】公赋六月【六月诗小雅言尹吉甫佐宣王北伐喻重耳还晋必能匡王国】赵衰曰重耳拜赐【君前臣名故名重耳】公子降拜稽首公降一级而辞焉【下阶一级辞重耳稽首】衰曰君称所以佐天子者命重耳重耳敢不拜【诗首章言匡王国次章言佐天子故赵衰因通言之为明年秦伯纳之张夲】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷十九<br />
　　钦定四库全书<br />
　　日讲春秋解义卷二十<br />
　　僖公<br />
　　二十有四年春王正月<br />
　　【附録左传】二十四年春王正月秦伯纳之【纳重耳也】不书不告入也及河子犯以璧授公子曰臣负羁絏从君巡于天下【羁马络首絏马繮】臣之罪甚多矣臣犹知之而况君乎请由此亡公子曰所不与舅氏同心者有如白水【子犯重耳舅也诸言有如皆是誓辞】投其璧于河【质信于河】济河围令狐入桑泉取臼衰【令狐今山西猗氏县西有令狐城桑泉杜注在河东解县西今山西临晋县东有桑泉城臼衰杜注解县东南有臼城在今山西解州西北】二月甲午晋师军于庐栁【懐公遣军距重耳庐栁今山西猗氏县西北有庐栁城】秦伯使公子絷如晋师师退军于郇【晋师从秦命纳文公故退师郇杜注解县西北有郇城在今山西临晋县东北】辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫【文公之祖武公庙】戊申使杀懐公于髙梁【懐公奔髙梁】不书亦不告也　吕郤畏<br />
　　偪【吕甥郤芮恵公旧臣故畏为文公所逼害】将焚公宫而弑晋侯寺人披请见公使让之且辞焉【辞不见】曰蒲城之役【在五年】君命一宿女即至其后余从狄君以田渭濵女为恵公来求杀余命女三宿女中宿至虽有君命何其速也夫袪犹在【袪披所斩文公衣袂也】女其行乎对曰臣谓君之入也其知之矣【知君人之道】若犹未也又将及难君命无二古之制也除君之恶唯力是视蒲人狄人余何有焉【当二君世君为蒲狄之人于我有何义】今君即位其无蒲狄乎齐桓公置射钩而使管仲相【干时之役管仲射桓公中带钩】君若易之何辱命焉【言若反齐桓念旧恶则已自去耳不湏辱君命】行者甚众岂唯刑臣【披奄人故称刑臣】公见之以难告【告吕郤欲焚公宫】三月晋侯潜防秦伯于王城己丑晦公宫火瑕甥郤芮不获公乃如河上秦伯诱而杀之晋侯逆夫人嬴氏以归【秦穆公女文嬴也】秦伯送卫于晋三千人实纪纲之仆【新有吕郤之难国未辑睦故以兵卫文公诸门戸仆隶之事皆秦卒共之为之纪纲】　初晋侯之竖头湏守蔵者也【头湏一曰里鳬湏竖左右小吏韩诗外云文公亡过曹里鳬湏从因盗重耳资而亡重耳无粮馁不能行介子推割股以食重耳然后能行】其出也窃蔵以逃尽用以求纳之【求纳文公】及入求见公辞焉以沐谓仆人曰沐则心覆心覆则图反宜吾不得见也【沐则头低故心反覆也】居者为社稷之守行者为羁絏之仆其亦可也何必罪居者国君而雠匹夫惧者甚众矣仆人以告公遽见之【言文公弃小怨所以能安众】　狄人归季隗于晋而请其二子【二子伯鯈叔刘请其进退之命】文公妻赵衰生原同屏括楼婴【原屛接三子之邑】赵姬请逆盾与其母【赵姬文公女也盾狄女叔隗之子】子余辞【子余赵衰字】姬曰得宠而忘旧何以使人必逆之固请许之来以盾为才固请于公以为嫡子而使其三子下之以叔隗为内子而已下之【卿之嫡妻为内子皆非此年事盖因狄人归季隗遂终言叔隗】　晋侯赏从亡者介之推不言禄禄亦弗及【介推文公从亡微臣之语助】推曰献公之子九人唯君在矣恵懐无亲外内弃之天未絶晋必将有主主晋祀者非君而谁天实置之而二三子以为己力不亦诬乎窃人之财犹谓之盗况贪天之功以为己力乎下义其罪上赏其奸上下相防【防欺也】难与处矣其母曰盍亦求之以死谁怼对曰尤而效之罪又甚焉且出怨言不食其食【怨言谓上下相防难与处】其母曰亦使知之若何【欲今推达言于文公】对曰言身之文也身将隠焉用文之是求显也其母曰能如是乎与女偕隠遂隠而死晋侯求之不获以緜上为之田曰以志吾过且旌善人【旌表也緜上杜注西河介休县南有地名緜上今山西沁源县北有緜上闗緜上城】<br />
　　夏狄伐郑<br />
　　【左传】郑之入滑也滑人听命【入滑在二十年】师还又即卫郑公子士泄堵俞弥帅师伐滑【堵俞弥郑大夫】王使伯服防孙伯如郑请滑【二子周大夫】郑伯怨恵王之入而不与厉公爵也【事在荘二十一年】又怨襄王之与卫滑也【怨王助卫为滑请】故不聴王命而执二子王怒以狄伐郑富辰谏曰不可臣闻之大上以徳抚民【无亲疏也】其次亲亲以相及也【先亲以及疏推恩以行义】昔周公吊二叔之不咸故封建亲戚以蕃屏周【吊伤也咸同也周公伤夏殷之叔世疏其亲戚以致灭亡故广封其兄弟】管蔡郕霍鲁卫毛耼郜雍曹滕毕原酆郇文之昭也【十六国皆文王子也管杜注管国在荥阳京县东北隋置管城县今河南开封府郑州治废管城是也毛杜注采邑今河南宜阳县界雍杜注雍国在河内山阳县西今河南修武县西有雍城毕杜注毕国在长安县西北今陕西咸阳县北有毕原酆杜注酆国在始平鄠县东今鄠县属西安府】邘晋应韩武之穆也【四国皆武王子应杜注应国在襄阳城父县西今河南寳丰鲁山二县界有应城】凡蒋郉茅胙祭周公之也【嗣也蒋杜注在弋阳期思县今河南尉氏县西有蒋城茅杜注髙平昌邑县西有茅乡今山东金乡县西北有昌邑城其西有茅乡古茅国也胙杜注东郡燕县西南有胙亭今河南胙城县是也】召穆公思周徳之不类故纠合宗族于成周而作诗【类善纠聚也召穆公周卿士名虎召杜注穆公采地扶风雍县东南有召亭在今陜西鳯府境常棣诗属小雅】曰常棣之华鄂不鞾鞾【常棣棣也鄂鄂然华外发不岂不也鞾鞾以喻兄弟和睦则强盛而有光辉鞾鞾然】凡今之人莫如兄弟其四章曰兄弟阋于墙外御其侮【阋讼争貌言内虽不和犹宜外扞异俟之侵侮】如是则兄弟虽有小忿不废懿亲今天子不忍小忿以弃郑亲其若之何庸勲亲亲昵近尊贤徳之大者也【庸用也昵亲也】即聋从眜与顽用嚚奸之大者也弃徳崇奸祸之大者也郑有平恵之勲【平王东迁晋郑是依恵王出奔虢郑纳之是其动也】又有厉宣之亲【郑始封之祖桓公友周厉王之子宣王之母弟】弃嬖宠而用三良【七年杀嬖臣申侯十六年杀宠子子华也三良叔詹堵叔师叔所谓尊贤】于诸姬为近【郑居河洛道近当昵之】四徳具矣耳不聴五声之和为聋目不别五色之章为眜心不则徳义之经为顽口不道忠信之言为嚚狄皆则之四奸具矣周之有懿徳也犹曰莫如兄弟故封建之其懐柔天下也犹惧有外侮扞御侮者莫如亲亲故以亲屏周召穆公亦云【周公诗召公歌之故言亦云】今周徳既衰于是乎又渝周召以从诸奸无乃不可乎民未忘祸王又兴之【前有子頽之乱中有叔带召狄故曰民未忘祸】其若文武何【言废文武之功业】王弗聴使頽叔桃子出狄师【二子周大夫】　夏狄伐郑取栎王徳狄人将以其女为后富辰谏曰不可臣闻之曰报者倦矣施者未厌【有劳则望报过甚】狄固贪惏【杀人而取财曰惏】王又唘之女徳无极妇怨无终【妇女之志近之则不知止足逺之则忿怨无已终犹已也】狄必为患王又弗聴初甘昭公有宠于恵后【王子带食邑于甘杜注河南县西南有甘水今河南洛阳县即河南县也县西南有甘城甘水在焉】恵后将立之未及而卒昭公奔齐【在十二年】王复之【在二十二年】又通于隗氏【隗氏王所立狄后】王替隗氏【替废也】頽叔桃子曰我实使狄狄其怨我遂奉太叔以狄师攻王王御士将御之【周礼王之御士十二人】王曰先后其谓我何【先后恵后诛太叔恐违先后志】寜使诸侯图之王遂出及坎欿国人纳之【坎欿杜注周地在河南巩县东】秋頽叔桃子奉太叔以狄师伐周大败周师获周公忌父原伯毛伯富辰【原毛皆采邑】王出适郑处于汜【汜杜注郑南汜也在襄城县南今属河南开封府】太叔以隗氏居于温<br />

                    <br>
                        　　郑在畿内王所倚毗頽叔桃子将欲叛王故先以狄伐郑盖为叔带谋也伐郑果出王意则是年冬王出居于郑伐焉而又依之非情也左氏所未可尽信<br />
　　【附録左传】郑子华之弟子臧出奔宋【十六年杀子华故】好聚鹬冠【鹬鸟名聚鹬羽以为冠非法之服】郑伯闻而恶之使盗诱之八月盗杀之于陈宋之间君子曰服之不身之灾也【犹适也】诗曰彼己之子不称其服【诗曹风刺小人在位徳不称其服】子臧之服不称也夫诗曰自诒伊慼其子臧之谓矣【诗小雅言其自取】夏书曰地平天成称也【夏书大禹谟地平其化天成其施上下相称为宜】宋及楚平宋成公如楚还入于郑郑伯将享之问<br />
　　礼于皇武子【皇武子郑卿】对曰宋先代之后也于周为客天子有事膰焉【有事祭宗庙也膰祭肉尊之故赐以祭胙】有防拜焉【宋吊周防王特拜谢之】丰厚可也郑伯从之享宋公有加礼也<br />
　　秋七月<br />
　　冬天王出居于郑<br />
　　【左传】冬王使来告难曰不谷不徳得罪于母弟之子带鄙在郑地泛【鄙野也】敢告叔父【天子谓同姓诸侯曰叔父】臧文仲对曰天子蒙尘于外敢不奔问官守【官守王之羣臣】王使简师父告于晋使左鄢父告于秦【二子周大夫】天子无出书曰天王出居于郑辟母弟之难也天子凶服降名礼也【凶服素服降名称不谷】　郑伯与孔将鉏石甲父侯宣多省视官具于泛【三子郑大夫省官司具器用】而后听其私政礼也【得先君后已之礼】<br />
　　【公羊传】王者无外此其言出何不能乎母也鲁子曰是王也不能乎母者其诸此之谓与<br />
　　【谷梁传】天子无出出失天下也居者居其所也虽失天下莫敢有也【虽实出奔而王者无外王之所居诸侯不敢有之以为国】<br />
　　天王居于狄泉不书出者虽去京师犹在畿内也此则去畿内而越在诸侯之国故书出出而曰居者天子以天下为家王出在郑则郑伯莫敢私其地故曰居<br />
　　晋侯夷吾卒<br />
　　据左氏晋恵公卒以二十三年九月先儒谓文公定位而后告防鲁史即告时书之所据他国之史故经年月各异义亦可通<br />
　　【附録左传】卫人将伐郉礼至曰不得其守国不可得也【礼至卫大夫守谓郉正卿国子】我请昆弟仕焉乃往得仕【为明年灭郉】<br />
　　二十有五年春王正月丙午卫侯燬灭郉<br />
　　【左传】二十五年春卫人伐郉二礼从国子巡城【二礼礼至兄弟】掖以赴外【掖持臂也谓执持其臂投之城外也】杀之正月丙午卫侯燬灭郉同姓也故名礼至为铭曰余掖杀国子莫余敢止【恶其不知耻诈以灭同姓而反铭功于器】<br />
　　【公羊传】卫侯燬何以名絶曷为絶之灭同姓也<br />
　　【谷梁传】燬之名何也不正其伐本而灭同姓也【絶先祖支体故谓之伐本】<br />
　　郉卫近族又皆齐桓所存之亡国也卫侯忘旧徳以伐齐防反怒郉救齐至使其臣设诈行险以戕灭之絶先祖之裔无人理矣故生而名之<br />
　　夏四月癸酉卫侯燬卒<br />
　　宋荡伯姬来逆妇<br />
　　【公羊传】宋荡伯姬者何荡氏之母也【荡氏宋世大夫】其言来逆妇何兄弟辞也其称妇何有姑之辞也【宋鲁之间名结婚姻爲兄弟称妇者见姑之辞】<br />
　　【谷梁传】妇人既嫁不逾竟宋荡伯姬来逆妇非正也其曰妇何也缘姑言之之辞也<br />
　　伯姬鲁君之女而配荡氏其嫁不见于经国君不与大夫敌故不书于策也今来逆妇而经书之见僖公失礼自主大夫之婚上下之分乱矣妇人不専行姑自逆妇非礼也盖交讥之<br />
　　宋杀其大夫<br />
　　【公羊传】何以不名宋三世无大夫三世内娶也【礼不臣妻之父母】<br />
　　【谷梁传】其不称名姓以其在祖之位尊之也<br />
　　义系于杀则止书其官不纪名氏公羊氏以为内娶非也君娶一卿之女何得一国之内悉无大夫且既称大夫则非无大夫明甚谷梁氏又以为讳祖之名然春秋国史礼无私讳其説亦非也盖因鲁史记旧文而不能益尔<br />
　　【附録左传】秦伯师于河上将纳王狐偃言于晋侯曰求诸侯莫如勤王【勤纳王也】诸侯信之且大义也继文之业而信宣于诸侯今为可矣【晋文侯仇为平王侯伯匡辅周室】使卜偃卜之曰吉遇黄帝战于阪泉之兆【黄帝与神农之后姜氏战于阪泉之野胜之今得其兆故以为吉】公曰吾不堪也对曰周礼未改今之王古之帝也【言周徳虽衰其命未改今之周王自当帝兆不谓晋】公曰筮之筮之遇大有【干下离上大有】之睽【兑下离上睽大有九三变而为睽】曰吉遇公用享于天子之卦【大有九三爻辞也三为三公而得位变而为兑兑为説得位而説故能为王所宴飨】战克而王飨吉孰大焉【言卜筮协吉】且是卦也天为泽以当日天子降心以逆公不亦可乎【干为天兑为泽干变为兑而上当离离为日日之在天垂曜在泽天子在上説心在下是降心逆公之象】大有去睽而复亦其所也【言去睽卦还论大有亦有夭子降心之象干尊离卑降尊下卑亦其义也】晋侯辞秦师而下【辞让秦师使还顺流故曰下】三月甲辰次于阳樊右师围温【太叔在温故】左师逆王　夏四月丁巳王入于王城取太叔于温杀之于隰城戊午晋侯朝王王飨醴命之宥请隧弗许【闗地通路曰隧王之葬礼也诸侯皆县柩而下】曰王章也未有代徳而有二王亦叔父之所恶也与之阳樊温原攒茅之田晋于是始啓南阳【四邑在晋山南河北故曰南阳】阳樊不服围之仓葛呼曰【仓葛阳樊人】徳以柔中国刑以威四夷宜吾不敢服也此谁非王之亲姻其俘之也乃出其民【取其土而己】<br />
　　秋楚人围陈纳顿子于顿<br />
　　【左传】秋秦晋伐鄀【鄀杜注本在商宻秦楚界上小国其后迁于南郡鄀县今河南淅川县西有丹水故城古鄀国也】楚鬭克屈御寇以申息之师戍商宻【鬭克申公子仪屈御冦息公子邉皆楚大夫商宻杜注鄀别邑在南乡丹水县戍守也二子屯兵于析以为商宻援】秦人过析隈入而系舆人以围商宻昏而傅焉【析杜注楚邑一名白羽今河南内乡县即其地也隈隐蔽之处系缚舆人诈为克析得其囚俘者昏而傅城不欲令商宻知囚非析人】宵坎血加书伪与子仪子邉盟者【掘地为坎以埋盟之余血加盟书其上】商宻人惧曰秦取析矣戍人反矣乃降秦师秦师囚申公子仪息公子邉以归楚令尹子玉追秦师弗及【不复言晋者秦为兵主】遂围陈纳顿子于顿【公羊传】何以不言遂两之也<br />
　　【谷梁传】纳者内弗受也围一事也纳一事也而遂言之盖纳顿子者陈也【围陈使纳顿子】<br />
　　顿子廹于陈而奔楚人围陈以纳之故不言遂明其本一事也诸侯不能保恤小寡反使荆楚假义以操废置之权此所以闵无霸与凡国君失地出奔则名他国纳之则不名以诸侯不得相名也<br />
　　葬卫文公<br />
　　【附録左传】冬晋侯围原【原亦如阳樊不服故】命三日之粮原不降命去之谍出【谍闲也】曰原将降矣军吏曰请待之公曰信国之寳也民之所庇也得原失信何以庇之所亡滋多退一舎而原降迁原伯贯于冀【伯贯周守原大夫也】赵衰为原大夫狐溱为温大夫【狐溱狐毛之子】<br />
　　冬十有二月癸亥公防卫子莒庆盟于洮【洮杜注鲁地孔氏颖达曰八年盟于洮杜注曹地三十一年鲁始得曹田此时不得为鲁地注误耳】<br />
　　【左传】卫人平莒于我十二月盟于洮修卫文公之好且及莒平也【莒以元年郦之后怨鲁卫文公将平之未及而卒成公追成父志故曰修文公之好谷梁传】莒无大夫其曰莒庆何也以公之防目之也卫欲平莒于鲁故为防于洮称卫子防未逾年也莒子不至盖疑鲁未肯平故先以大夫听命小国之大夫不名而莒庆名以事接于我旧史称名孔子仍而不革也<br />
　　【附録左传】晋侯问原守于寺人勃鞮【勃鞮披也】对曰昔赵衰以壶飱从径馁而弗食【言其亷且仁不忘君也径犹行也】故使处原<br />
　　二十有六年春王正月己未公防莒子卫甯速盟于向【速公羊作遫后同甯速卫大夫庄子也向杜注莒地宇记曰莒州南有向城今属山东青州府左传】二十六年春王正月公防莒兹防公【兹防时君之号莒夷无諡以号为称】甯荘子盟于向寻洮之盟也【洮盟在前年】<br />
　　【谷梁传】公不防大夫其曰甯速何也以其随莒子可以言防也<br />
　　洮之盟莒鲁平矣以莒子不亲至复为是防以成之二国既通故卫侯不防使大夫即事以质信而已凡书盟者恶之此无贬辞者逾月再盟比书之而义自见矣<br />
　　齐人侵我西鄙公追齐师至酅弗及【酅公羊谷梁皆作巂酅杜注齐地济北谷城县西有地名酅下今山东东阿县西南有酅下聚】<br />
　　【左传】齐师侵我西鄙讨是二盟也【讨鲁与卫莒为洮向之盟】<br />
　　【公羊传】其言至巂弗及何侈也【侈大也大公却强齐之兵】<br />
　　【谷梁传】人微者也侵浅事也公之追之非正也至巂急辞也弗及者弗与也【弗与战也】可以及而不敢及也其侵也曰人其追也曰师以公之弗及大之也弗及内辞也【弗及者若曰我自不及耳非齐不可及】<br />
　　凡追师在境内则讥其不豫追戎于济西是也在境外则讥其深入追齐师至酅是也弗者迁辞也有畏而弗敢及之也齐鲁私愤之兵均为不义然先儒谓书人为罪齐非也自隠以来凡以兵加我君大夫皆书人君将书君自文十五年齐懿公始大夫将书大夫自襄七年齐髙厚始至邾莒小国则终春秋恒书人凡此皆旧史之文孔子所不能易者也又谓前书齐人是见其弱以诱鲁后书齐师是伏其众以邀鲁亦非也城濮柏举皆战书楚人败书楚师则其义不可通矣<br />
　　夏齐人伐我北鄙<br />
　　卫人伐齐<br />
　　【左传】夏齐孝公伐我北鄙卫人伐齐【卫救鲁故伐齐】洮之盟故也公使展喜犒师【展喜鲁大夫使劳齐师】使受命于展禽【展禽食邑栁下諡曰恵】齐侯未入竟展喜从之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县罄野无青草何恃而不恐【时夏四月今之二月野物未成故言居室而资粮县尽在野则无蔬食之物所以当恐】对曰恃先王之命昔周公大公股肱周室夹辅成王成王劳之而赐之盟曰世世子孙无相也载在盟府【载载书也】大师职之【职主也】桓公是以纠合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚【用此旧盟故不聚众保守】曰岂其嗣世九年而弃命废职其若先君何君必不然恃此以不恐齐侯乃还<br />
　　卫平莒鲁为洮向之盟齐何与焉乃连兴侵伐之师非义甚矣二盟乃卫人平莒于鲁故为鲁报齐然亦无名之师也<br />
　　公子遂如楚乞师【书乞师始此】<br />
　　【左传】东门襄仲臧文仲如楚乞师【襄仲公子遂居东门故以为氏臧文仲为襄仲副使故不书】臧孙见子玉而道之伐齐宋以其不臣也【言其不臣事周室可以此罪责而伐之】<br />
　　【公羊传】乞师者何卑辞也曷为以外内同若辞重师也曷为重师师出不正反战不正胜也【正预期也】<br />
　　【谷梁传】乞重辞也何重焉重人之死也非所乞也师出不必反战不必胜故重之也<br />
　　书乞卑辞也荆楚僭王陵暴列国僖公不忍齐人侵伐之怨乃自屈于楚乞师以报齐是犹揖盗以困邻也害义孰大焉<br />
　　秋楚人灭蘷以蘷子归【蘷公羊作隗杜注楚同姓国建平秭归县湖广归州志云州西南有蘷子城地名蘷沱】<br />
　　【左传】蘷子不祀祝融与鬻熊【祝融髙辛氏之火正楚之逺祖也鬻熊祝融之十二世孙蘷楚之别封故亦世绍其祀】楚人让之对曰我先王熊挚有疾鬼神弗赦而自窜于蘷【熊挚楚嫡子有疾不得嗣位故别封为蘷子】吾是以失楚又何祀焉秋楚成得臣鬭宜申帅师灭蘷以蘷子归【成得臣令尹子玉鬬宜申司马子西】<br />
　　【谷梁传】蘷国也不日微国也以归犹愈乎执也<br />
　　春秋凡灭国以其君归者无不名蘷子何以不名诸侯之祀不过其祖蘷祖熊挚其不祀祝融鬻熊礼也以是见灭实非其罪故特寛假之不日赴告阙也<br />
　　冬楚人伐宋围缗【缗谷梁作闵】<br />
　　【左传】宋以其善于晋侯也【重耳之出宋襄公赠马二十乘】叛楚即晋冬楚令尹子玉司马子西帅师伐宋围缗<br />
　　【公羊传】邑不言围此其言围何刺道用师也【时以师与鲁未至又道用之恶其轻民命不仁之甚也】<br />
　　【谷梁传】伐国不言围邑此其言围何也以吾用其师目其事也非道用师也【楚人为鲁伐齐而中道更伐宋故伐围兼书所以责楚】前年宋公忘雠即楚今复从晋能徙义矣楚遂伐其国而围其邑备书之以着其横兼罪鲁之召防也<br />
　　公以楚师伐齐取谷公至自伐齐<br />
　　【左传】公以楚师伐齐取谷凡师能左右之曰以【左右谓进退在己】寘桓公子雍于谷易牙奉之以为鲁援【雍本与孝公争立故使居谷以偪齐】楚申公叔侯戍之【为二十八年楚子使申叔去谷张本】桓公之子七人为七大夫于楚【言孝公不能抚公族】<br />
　　【公羊传】此已取谷矣何以致伐未得乎取谷也【未可谓得意于取谷】曷为未得乎取谷曰患之起必自此始也【鲁内虚而外乞师以犯强齐防齐侯昭卒晋文行霸幸而得免】<br />
　　【谷梁传】以者不以者也民者君之本也使民以其死非其正也　恶事不致此其致之何也危之也<br />
　　以楚师伐齐取谷置戍以逼之不待贬而罪见矣而僖公方自以为得告至而策勲焉岂非失其本心与<br />
　　二十有七年春子来朝<br />
　　【左传】二十七年春桓公来朝用夷礼故曰子公卑不共也<br />
　　称子时王所黜也春秋有褒贬而无黜陟谓公卑似谓旧史称子果旧史变易王爵孔子岂仍其非而不革乎<br />
　　夏六月庚寅齐侯昭卒<br />
　　【左传】夏齐孝公卒有齐怨【前年齐再伐鲁】不废防纪【防纪防事之总名】礼也<br />
　　齐桓既殁诸侯犹思其徳孝公不能继志述事乃盟楚狄伐宋及鲁卫为谋不逺霸业遽隳惜哉<br />
　　秋八月乙未葬齐孝公<br />
　　三月而葬非礼也鲁有齐怨而防其君之葬岂非去古未逺犹秉周礼之验与<br />
　　乙巳公子遂帅师入【八月无乙巳乙巳九月六日】<br />
　　【左传】秋入责无礼也【以来朝不共故】<br />
　　鲁甥舅之国伯姬在焉方来朝而帅师入之凭弱犯寡不义甚矣鲁自季友卒公子遂用事乞楚师以仇齐今又入背旧弃亲结憾四邻僖公之末造无一可观者憸人之害政于此可见矣<br />

                    <br>
                        　　冬楚人陈侯蔡侯郑伯许男围宋<br />
　　【左传】楚子将围宋使子文治兵于睽【子文时不为令尹故云使治兵习号令也睽楚邑】终朝而毕不戮一人【子文欲委重于子玉故畧其事】子玉复治兵于蒍【子玉为令尹故蒍亦楚邑】终日而毕鞭七人贯三人耳【以矢穿其耳】国老皆贺子文【贺子玉堪其事】子文饮之酒蒍贾尚幼后至不贺【蒍贾伯嬴孙叔敖之父】子文问之对曰不知所贺子之政于子玉曰以靖国也靖诸内而败诸外所获防何子玉之败子之举也举以败国将何贺焉子玉刚而无礼不可以治民过三百乘其不能以入矣【三百乘二万二千五百人】茍入而贺何后之有　冬楚子及诸侯围宋宋公孙固如晋告急先轸曰【先轸原轸也】报施救患取威定霸于是乎在矣狐偃曰楚始得曹而新昏于卫若伐曹卫楚必救之则齐宋免矣【前年楚使申叔戌谷以偪齐】于是乎搜于被庐【被庐晋地】作三军【闵元年晋献公作二军今复增一军】谋元帅【元帅中军帅】赵衰曰郤縠可臣亟闻其言矣説礼乐而敦诗书诗书义之府也礼乐徳之则也徳义利之本也夏书曰赋纳以言明试以功车服以庸【尚书虞夏书也赋犹取也庸功也取纳以言观其志也明试以功考其事也车服以庸报其劳也】君其试之乃使郤縠将中军郤溱佐之使狐偃将上军让于狐毛而佐之【狐毛偃之兄】命赵衰为卿让于栾枝先轸【栾枝贞子也栾賔之孙】使栾枝将下军先轸佐之荀林父御戎【荀林父中行桓子】魏犫为右晋侯始入而教其民二年欲用之【二十四年入国】子犯曰民未知义未安其居【无义则茍生】于是乎出定襄王【二十五年定襄王以示事君之义】入务利民民懐生矣将用之子犯曰民未知信未宣其用【宣明也未明于见用之信】于是乎伐原以示之信【伐原在二十五年】民易资者不求丰焉明徴其辞【民以货物易资财者不诈以求多明定其辞不二价重言信也】公曰可矣乎子犯曰民未知礼未生其共于是乎大搜以示之礼【搜頥少长明贵贱】作执秩以正其官【执秩主爵秩之官】民听不惑而后用之出谷戍释宋围【楚子使申叔去谷子玊去宋】一战而霸文之教也【谓明年城濮之战】<br />
　　【公羊传】此楚子也其称人何贬曷为贬为执宋公贬故终僖之篇贬也<br />
　　【谷梁传】楚人者楚子也其曰人何也人楚子所以人诸侯也其人诸侯何也不正其信夷狄而伐中国也称楚子及诸侯围宋十二月公防诸侯盟于宋就楚子而受盟也然则楚子在师明矣其书楚人以明年晋兴楚屈故旧史以公之就见楚子为讳而书人也先儒谓书人为贬书爵为褒观楚穆楚灵之侵伐皆书爵则其义不通矣<br />
　　十有二月甲戌公防诸侯盟于宋<br />
　　鲁方亲楚故往防盟楚子主盟而曰防诸侯讳公从楚亦不与楚以主盟也<br />
　　日讲春秋解义卷二十<br />
　　钦定四库全书<br />
　　日讲春秋解义卷二十一<br />
　　僖公<br />
　　二十有八年春晋侯侵曹晋侯伐衞<br />
　　【左传】二十八年春晋侯将伐曹假道于衞【曹在衞东故】衞人弗许还自南河济【南河杜注从汲郡南渡出衞南而东水经注河水迳东燕县故城北有棘津之名即此也棘津在今河南汲县南】侵曹伐衞正月戊申取五鹿二月晋郤縠卒原轸将中军胥臣佐下军上徳也【先轸以下军佐超将中军故曰上徳】晋侯齐侯盟于敛盂【敛盂杜注衞地今直开州东南敛盂聚是也齐侯以谷戍之迫故从晋求援】衞侯请盟晋人弗许衞侯欲与楚国人不欲故出其君以説于晋衞侯出居于襄牛【襄牛杜注衞地今属河南归徳府】<br />
　　【公羊传】曷为再言晋侯非两之也然则何以不言遂未侵曹也未侵曹则其言侵曹何致其意也其意侵曹则曷为伐衞晋侯将侵曹假涂于卫衞曰不可得则固将伐之也【言欲侵曹而因衞之不肯假途遂伐卫则尚未侵曹而推其意故两书之也】<br />
　　【谷梁传】再称晋侯忌也【以修曹衞之宿怨故再称晋侯以刺之】<br />
　　齐桓因蔡溃而伐楚故言遂此则侵曹既反而后伐衞故再言晋侯皆各据事之实而书之非襃贬所系也晋文之兴其势与齐桓异齐桓之时楚虽闲犯上国犹无逺图故合诸侯正问罪之名以求其服而已晋文之时则陈蔡郑许久服于楚且与之联兵以围宋又戍谷以逼齐非大挫其锋楚祸不息而楚子入居于申使子玉去宋非侵曹伐卫多方以激之无由致楚而与之战先儒乃专罪晋侯之报怨且谓宜先伐陈蔡郑许曹卫自服皆昧于情实之论也<br />
　　公子买戍卫不卒戍刺之<br />
　　【左传】公子买戍卫【晋伐卫卫楚之昏姻鲁欲与楚故戍卫】楚人救卫不克公惧于晋杀子丛以説焉【子丛公子买字】谓楚人曰不卒戍也【诈告楚人之词杀子丛在楚救卫下经在上者救卫之赴后至】<br />
　　【公羊传】不卒戍者何不卒戍者内辞也不可使往也不可使往则其言戍卫何遂公意也【以不可使之事使其臣故为公讳言使若臣不遵君命者然】刺之者何杀之也杀之则曷为谓之刺之内讳杀大夫谓之刺之也【有罪无罪皆不得专杀故讳杀言刺之谷梁传】先名后刺杀有罪也公子启曰不卒戍者可以卒也可以卒而不卒讥在公子也刺之可也【公子启鲁大夫】内杀大夫曰刺刺未有书其故者而曰不卒戍刺之所以见其辞之不直情之甚私买之死实非其罪不止于专杀大夫而已也公既附楚遣买戍卫又惧晋而杀之诡辞以谢楚政刑如此其能国乎<br />
　　楚人救卫<br />
　　春秋凡书救者皆善此书救非善楚也见晋伐所必救能致楚人分围宋之师以出而战克取威正其谋之谲也故曰比事属辞春秋之敎<br />
　　三月丙午晋侯入曹执曹伯宋人<br />
　　【左传】晋侯围曹门焉多死【攻曹城门】曹人尸诸城上晋侯患之聼舆人之谋曰称舍于墓【舆众也舍墓为将发冡】师迁焉曹人凶惧【凶凶恐惧声】为其所得者棺而出之【欲加礼晋师以免发冢之祸】因其凶也而攻之三月丙午入曹数之以其不用僖负羁而乗轩者三百人也且曰献状【轩大夫车言其无徳居位者多故责其功状】令无入僖负羁之宫而免其族报施也【报飱璧之施】魏犨颠颉怒曰劳之不图报于何有爇僖负羁氏【爇焚也】魏犨伤于胷公欲杀之而爱其材使问且视之病将杀之魏犨束胷见使者曰以君之灵不有寕也【言不以病故自安寕】距跃三百曲踊三百【距跃超越也曲踊跳踊也百犹励也盖三次勉励为之】乃舎之杀颠颉以狥于师立舟之侨以为戎右【舟之侨故虢臣闵二年奔晋以代魏犨为先归张本】宋人使门尹般如晋师告急【门尹般宋大夫时楚犹未觧宋围】公曰宋人告急舎之则絶告楚不许我欲战矣齐秦未可若之何先轸曰使宋舎我而赂齐秦借之告楚我执曹君而分曹卫之田以赐宋人【欲以激怒楚人】楚爱曹卫必不许也喜赂怒顽能无战乎【言齐秦喜得宋赂而怒楚之顽必自战也不可告请故曰顽】公说执曹伯分曹卫之田以畀宋人<br />
　　【公羊传】畀者何与也其言畀宋人何与使聼之也【与使聼其狱也】曹伯之罪何甚恶也其甚恶奈何不可以一罪言也<br />
　　【谷梁传】入者内弗受也日入恶入者也以晋侯而斥执曹伯恶晋侯也【恶其忌怨深】畀与也其曰人何也不以晋侯畀宋公也【畀上与下之词故不以侯畀公】<br />
　　曹虽即楚文之昭也晋侯茍修其训典善其辞令以镇抚之曹伯羸者畏威懐徳自当翻然改图乃遽兴师而入其国执其君又分其田暴矣然使执之以归京师俾天子治其即楚之罪犹不失为霸讨今特欲致楚与战乃以曹伯畀宋人而激其怒何其谲也虽一战而胜为诸夏盟主其功虽多其道不足尚也<br />
　　夏四月己巳晋侯齐师宋师秦师及楚人战于城濮楚师败绩<br />
　　【左传】楚子入居于申【申在方城内故曰入】使申叔去谷【二十六年由叔戍谷】使子玉去宋曰无从晋师晋侯在外十九年矣而果得晋国【晋侯生十七年而亡亡十九年而反凡三十六年至此年四十矣】险阻艰难备尝之矣民之情伪尽知之矣天假之年而除其害【除惠懐吕郤】天之所置其可废乎军志曰允当则归【军志兵书允当无求过分】又曰知难而退又曰有徳不可敌此三志者晋之谓矣子玉使伯棼请战【伯棼子越椒也鬬伯比之孙】曰非敢必有功也愿以闲执谗慝之口【闲执犹塞也谗慝若蒍贾讥子玉之言】王怒少与之师唯西广东宫与若敖之六卒实从之【楚有左右广西广即右广也又大子有宫甲分取以给之若敖楚武王之祖父葬若敖者子玉之祖也六卒子玉宗人之兵六百人言不悉师以益之】子玉使宛春告于晋师曰【宛春楚大夫】请复卫侯而封曹臣亦释宋之围【卫侯未出竟曹伯见执在宋已失位故言复卫封曹】子犯曰子玉无礼哉君取一臣取二【取一谓释宋取二谓复曹卫】不可失矣【言可伐】先轸曰子与之定人之谓礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何【言将为诸侯所怪】楚有三施我有三怨怨雠已多将何以战不如私许复曹卫以携之【携离也】执宛春以怒楚既战而后图之【湏胜负决乃定计】公说乃拘宛春于卫且私许复曹卫曹卫告絶于楚子玉怒从晋师晋师退军吏曰以君辟臣辱也且楚师老矣何故退子犯曰师直为壮曲为老岂在久乎防楚之惠不及此【重耳过楚楚成王有赠送之惠】退三舎辟之所以报也【践晋侯辟君三舎之言】背惠食言以亢其雠【亢犹当也雠谓楚】我曲楚直其众素饱【直气盈饱】不可谓老我退而楚还我将何求若其不还君退臣犯曲在彼矣退三舍楚众欲止子玉不可夏四月戊辰晋侯宋公齐国归父崔夭秦小子憖次于城濮【国归父崔夭齐大夫小子憖秦穆公子】楚师背酅而舍【酅丘陵险阻名】晋侯患之聼舆人之诵【恐众畏险故聼其歌诵】曰原田每每舎其旧而新是谋【髙平曰原喻晋君羙盛若原田之草每每然可以谋立新功不足念旧惠】公疑焉【疑众谓已背旧谋新】子犯曰战也战而捷必得诸侯若其不捷表里山河必无害也【晋国外河而内山】公曰若楚惠何栾贞子曰汉阳诸姬楚实尽之【水北曰阳姬姓之国在汉北者楚尽灭之】思小惠而大耻不如战也晋侯梦与楚子搏【搏手搏】楚子伏已而盬其脑【盬啑也】是以惧子犯曰吉我得天楚伏其罪吾且柔之矣【晋侯上向故得天楚子下向地故伏其罪脑所以柔物子犯审见事宜故权言以答梦】子玉使鬬勃请战【鬬勃楚大夫子上】曰请与君之士戯君冯轼而观之得臣与寓目焉【寓寄也】晋侯使栾枝对曰寡君闻命矣楚君之惠未之敢忘是以在此为大夫退其敢当君乎既不获命矣【不获止命】敢烦大夫谓二三子戒尔车乗敬尔君事诘朝将见【诘朝平旦】晋车七百乗韅靷鞅靽【七百乗五万二千五百人在背曰韅在胸曰靷在腹曰鞅在后曰靽言驾乗修备】晋侯登有莘之虚以观师【有莘杜注故国名今河南陈畱县有莘城山东曹县有莘仲集其地接二县界】曰少长有礼其可用也遂伐其木以益其兵【伐木以益攻战之具舆曳柴亦是也】己巳晋师陈于莘北胥臣以下军之佐当陈蔡子玉以若敖之六卒将中军曰今日必无晋矣子西将左【子西鬬宜申】子上将右胥臣防马以虎皮先犯陈蔡陈蔡奔楚右师溃【陈蔡属楚右师】狐毛设二旆而退之【旆大旗又建二旆而退使若大将稍却】栾枝使舆曳柴而伪遁【曳柴起尘诈为众走】楚师驰之【楚师见二旆先退曳柴尘起以为晋师已走故驰而逐之】原轸郤溱以中军公族横击之【公族公所率之军】狐毛狐偃以上军夹攻子西楚左师溃楚师败绩子玉收其卒而止故不败晋师三日馆谷【馆舍也食楚军谷三日】及癸酉而还【公羊传】此大战也曷为使防者【防者谓楚称人】子玉得臣也子玉得臣则其称人何贬曷为贬大夫不敌君也书晋及以主是战者实晋侯也盖子玉虽从晋师而初告于晋曰请复衞侯而封曹臣亦释宋之围则固无必战之心也自先轸献计许曹卫以携之拘宛春以怒之必欲致楚与战则宜书晋及明矣夫齐桓既殁楚势益张灭黄而霸主不能防败徐而诸大夫不能救执中国盟主而在防者不敢争今又戍谷逼齐合兵围宋非一战而胜之无以夺蛮荆之气定中夏之心非若齐桓师次召陵楚即受盟犹可以礼服也所遇不同故为谋亦异其有功于天下则一也<br />
　　楚杀其大夫得臣【楚始书大夫】<br />
　　【左传】初楚子玉自为琼弁玉缨【弁以鹿子皮为之缨结于颔下而垂者琼玉之别名次之以饰弁及缨诗云防弁如星】未之服也先战梦河神谓已曰畀余余赐女孟诸之麋【孟诸杜注宋薮泽今河南归徳府有孟诸泽水草之交曰麋】弗致也大心与子西使荣黄谏【大心子玉之子子西子玉之族子玉刚愎故因荣黄以谏荣黄荣季也】弗聼荣季曰死而利国犹或为之况琼玉乎是粪土也而可以济师将何爱焉【因神之欲以附百姓之愿济师之理】弗聼出告二子曰非神败令尹令尹其不勤民实自败也【尽心尽力无所爱惜为勤】既败王使谓之曰大夫若入其若申息之老何【申息二邑子弟皆从子玉而死言何以见其父老】子西孙伯曰【孙伯即大心】得臣将死二臣止之曰君其将以为戮及连谷而死【连谷杜注楚地当在楚方城之外王无赦命故自杀】晋侯闻之而后喜可知也【喜见于顔色】曰莫余毒也已蒍吕臣实为令尹奉己而已不在民矣【言其自守无大志】<br />
　　败绩固得臣之罪然楚子既知晋侯非子玉所可敌则当申无从晋师之命而禁止之乃怒而少与之师及其败而致之死则弃将弃师之罪其谁任之哉故称国以杀而不去其官也<br />
　　卫侯出奔楚<br />
　　诸侯失地名卫侯之奔不名盖其出也使元咺奉叔武以受盟则国犹其国也或曰晋文以私怨逐卫侯若书名则与郑伯突蔡侯朱自失其国者无别矣义亦可通<br />
　　五月癸丑公防晋侯齐侯宋公蔡侯郑伯卫子莒子盟于践土【践土杜注郑地今属河南开封府】<br />
　　【左传】甲午至于衡雍【晋师癸酉自城濮还二十二日为甲午衡雍杜注郑地荥阳卷县在今河南原武县西北】作王宫于践土【襄王闻晋战胜自往劳之故为作宫】乡役之三月【乡犹属也城濮役之前三月】郑伯如楚致其师为楚师既败而惧使子人九行成于晋【子人氏九名】晋栾枝入盟郑伯五月丙午晋侯及郑伯盟于衡雍丁未献楚俘于王驷介百乗徒兵千【驷介四马被甲徒兵歩卒】郑伯傅王用平礼也【傅相也以周平王享晋文侯仇之礼享晋侯】己酉王享醴命晋侯宥王命尹氏及王子虎内史叔兴父策命晋侯为侯伯【尹氏王子虎皆王卿士叔兴父王大夫以策书命晋侯为伯也周礼九命作伯】赐之大辂之服戎辂之服【大辂金辂也祭祀所乘其服鷩冕戎辂戎车也兵事所乘其服韦弁】彤弓一彤矢百玈弓矢千【彤赤色玈黑色弓一矢百则矢千弓十矣诸侯赐弓矢然后専征伐】秬鬯一卣【秬黒黍鬯香酒所以降神卣器名】虎贲三百人曰王谓叔父敬服王命以绥四国纠逖王慝【逖逺也有恶于王者纠而逺之】晋侯三辞从命曰重耳敢再拜稽首奉扬天子之丕显休命【丕大也休羙也】受策以出出入三觐【出入犹去来也从来至去凡三见王】卫侯闻楚师败惧出奔楚遂适陈【自襄牛出】使元咺奉叔武以受盟【奉使摄君事元咺卫大夫叔武卫侯弟】癸亥王子虎盟诸侯于王庭【践土宫之庭书践土别于京师】要言曰皆奨王室无相害也有渝此盟明神殛之俾队其师无克祚国【队陨也】及其元孙无有老幼【甚言变盟之祸】君子谓是盟也信谓晋于是役也能以徳攻【以文徳教民而后用之】<br />

                    <br>
                        　　【谷梁传】讳防天王也【实防天王而文不言若诸侯自共盟然】<br />
　　践土之防天王下劳晋侯削而不书存王朝之体也然下书鲁君之朝则亦不没其实矣言王子虎盟诸侯于王庭而经不书王人虎虽涖盟而不与歃也齐非霸主而序宋公之上主盟者以势之彊弱相上下也子者君未逾年之称晋文怒卫成奔楚立叔武以受盟故称子以着晋文废置诸侯之罪而叔武不敢自安之义亦可见矣<br />
　　陈侯如防<br />
　　【公羊传】其言如防何后防也<br />
　　【谷梁传】如防外乎防也于防受命也【外乎防不及序也受命于防故书如防】<br />
　　陈侯本附于楚今以晋胜为践土之盟天王在焉惧而归命愿与斯防春秋喜其悔罪知反故曰如防如者缓而不迫不及盟亦不求盟也与书乞盟者异矣<br />
　　公朝于王所<br />
　　【公羊传】曷为不言公如京师天子在是也天子在是则曷为不言天子在是不与致天子也【诸侯宜往朝天子无致天子之礼】<br />
　　【谷梁传】朝不言所言所者非其所也【非京师朝】<br />
　　王所者王在践土非京师也古者诸侯五年一朝必于庙礼也若王时巡则朝于方岳其时有定其地有常今天王下劳晋侯而公朝焉则非其时与地矣故曰言所非其所也然天子在是其可以不朝乎故春秋不以诸侯就朝为非而以王所非其所为贬正其夲之义也诸侯皆朝而独书公乃鲁史记事之法<br />
　　六月卫侯郑自楚复归于卫卫元咺出奔晋<br />
　　【左传】或诉元咺于卫侯曰立叔武矣其子角从公公使杀之【角元咺子】咺不废命奉夷叔以入守【夷叔叔武夷諡也】六月晋人复卫侯【以叔武受盟于践土故聼卫侯归】甯武子与卫人盟于宛濮【武子甯俞也宛濮杜注陈畱长垣县西南有宛亭近濮水】曰天祸卫国君臣不恊以及此忧也【卫侯欲与楚国人不欲故不和】今天诱其衷【衷中也】使皆降心以相从也不有居者谁守社稷不有行者谁扞牧圉【牛曰牧马曰圉】不恊之故用昭乞盟于尔大神以诱天衷【以诱掖中心之天理】自今日以往既盟之后行者无保其力居者无惧其罪有渝此盟以相及也【以恶相及】明神先君是纠是殛国人闻此盟也而后不贰卫侯先期入【不信叔武】甯子先长牂守门以为使也与之乘而入【长牂卫大夫甯子患公欲速故先入欲安喻国人】公子歂犬华仲前驱【二子卫大夫】叔武将沐闻君至喜捉发走出前驱射而杀之公知其无罪也枕之股而哭之歂犬走出公使杀之元咺出奔晋【元咺以卫侯驱入杀叔武故至晋愬之】<br />
　　【谷梁传】自楚楚有奉焉尔【奉借楚之力】复者复中国也【中国犹国中也】归者归其所也郑之名失国也<br />
　　卫侯出奔不名归国何以名杀叔武也杀叔武何以不书或卫侯不告鲁史夲无其文或鲁史承告归狱于歂犬孔子覈其情实而削之乃斥卫侯之名志元咺之奔以示其义也其称复归国乃所宜复也<br />
　　陈侯款卒<br />
　　秋伯姬来<br />
　　伯姬庄公女归寕曰来鲁尝遣师入数加侵辱伯姬来鲁将以谢过而求平然庄公既殁无归寕之义非礼也<br />
　　公子遂如齐<br />
　　鲁尝以楚师伐齐取谷及晋文主霸齐鲁均往受盟齐不敢背晋盟而报鲁怨鲁因使公子遂聘齐讲好亦足见霸权之立可以平诸侯之憾而息其争也<br />
　　【附录左传】城濮之战晋中军风于泽【牛马因风而走皆失之】亡大旆之左旃【大旆旗名系旐曰旆通帛曰旃】祁瞒奸命【掌此二事而不修为奸军令】司马杀之以徇于诸侯使茅茷代之师还壬午济河舟之侨先归士防摄右【士防随武子士蒍之孙摄右权代舟之侨】秋七月丙申振旅恺以入于晋【恺乐也师出有功则恺歌入国】献俘授馘【授数也数所截耳】饮至大赏徴防讨贰【徴召诸侯将冬防于温】杀舟之侨以徇于国民于是大服君子谓文公其能刑矣三罪而民服【三罪颠颉祁瞒舟之侨】诗云惠此中国以绥四方不失赏刑之谓也【诗大雅民劳篇】<br />
　　冬公防晋侯齐侯宋公蔡侯郑伯陈子莒子邾子秦人于温【谷梁无齐侯秦与诸侯防始此】<br />
　　【左传】冬防于温讨不服也【讨卫许】<br />
　　【谷梁传】讳防天王也<br />
　　天王狩于河阳【狩谷梁作守河阳即温盖古孟津周畿内地襄王以赐晋文公杜注晋地河内有河阳县今属河南怀庆府古河阳城在县西三十里】<br />
　　【左传】是防也晋侯召王以诸侯见且使王狩【晋侯大合诸侯而欲尊事天子以为名义自嫌强大不敢朝周喻王出狩因得尽羣臣之礼】仲尼曰以臣召君不可以训故书曰天王狩于河阳言非其地也【言若天子自行出狩河阳非王狩地失地故书】且明徳也【隠晋文召君之阙以明其功徳河阳之狩赵盾之弑泄冶之罪皆变例以起义之词故特称仲尼以明之】<br />
　　【公羊传】狩不书此何以书不与再致天子也鲁子曰温近而践土逺也【此鲁子一说也温近狩地故可言狩践土逺狩地故不言狩谷梁传】全天王之行也【时实晋文公召王以臣不可致君因天子有巡守之礼故以自行为文】为若将守而遇诸侯之朝也为天王讳也水北为阳山南为阳温河阳也<br />
　　晋侯召王而孔子书曰天王狩于河阳为若将狩而遇诸侯之朝者所以尊周而全晋也盖晋侯之召王则非而其夲心乃欲率诸侯以尊周室若直书以示贬则无以异于心迹皆悖而躬为大恶者故原其情而为之讳此圣人待人之忠恕也践土之防出自天王故削而不书以掩其迹温之防出自晋侯故变文起义以原其情非圣人莫能修此类其较著者也<br />
　　壬申公朝于王所<br />
　　【公羊传】其日何录乎内也【朝于外为失礼录此以见鲁之非】<br />
　　【谷梁传】朝于庙礼也于外非礼也独公朝与诸侯尽朝也其日以其再致天子故谨而日之主善以内【谓公朝于王所】目恶以外【谓晋侯再致天子】言曰公朝逆辞也而尊天子【公若朝于庙当言如京师今言公朝是逆常之辞也虽逆常而实主于敬王故曰尊天子】防于温言小诸侯温河北地以河阳言之大天子也【温即河阳小诸侯故以一邑言之尊天子故以广大言之】日系于月月系于时壬申公朝于王所其不月失其所系也以为晋文公之行事为已傎矣【以臣召君颠倒上下日不系于月犹诸侯不宗于天子】<br />
　　朝系日见先狩而后朝也有日而无月盖旧史之阙<br />
　　晋人执卫侯归之于京师<br />
　　【左传】卫侯与元咺讼【争杀叔武事】甯武子为辅鍼荘子为坐士荣为大士【元咺不宜与君对坐故使鍼庄子代卫侯为坐狱之主甯子为辅位髙故先言之大士治狱官也以其主狱事与晋之狱官对理质正】卫侯不胜【三子词屈】杀士荣刖鍼荘子谓甯俞忠而免之执卫侯归之于京师寘诸深室【深室别为囚室】甯子职纳槖饘焉【槖衣囊饘糜也甯子以君在幽囚故亲以衣食为己职言其忠至所虑者深】<br />
　　【公羊传】归之于者何归于者何归之于者罪已定矣归于者罪未定也罪未定则何以得为伯讨归之于者执之于天子之侧者也罪定不定已可知矣【执于天子之侧已白天子罪定不定自在天子故言已可知】归于者非执之于天子之侧者也罪定不定未可知也【未得白天子分别之者故曰未可知】卫侯之罪何杀叔武也何以不书为叔武讳也春秋为贤者讳何贤乎叔武让国也其让国奈何文公逐卫侯而立叔武叔武辞立而他人立则恐卫侯之不得反也故于是已立然后为践土之防治反卫侯卫侯得反曰叔武簒我元咺争之曰叔武无罪终杀叔武元咺走而出此晋侯也其称人何贬曷为贬卫之祸文公为之也文公为之奈何文公逐卫侯而立叔武使人兄弟相疑放乎杀母弟者文公为之也【放至也】<br />
　　【谷梁传】此入而执其不言入何也不外王命于卫也【入者自外来晋以王命讨卫卫为王之土故曰不外王命】归之于京师缓辞也断在京师也<br />
　　卫元咺自晋复归于卫<br />
　　【左传】元咺归于卫立公子瑕【瑕卫公子适也】<br />
　　【公羊传】自者何有力焉者也【得晋之力以归】此执其君其言自何【怪咺诉执其君晋实主之】为叔武争也【解晋助咺之故】<br />
　　【谷梁传】自晋晋有奉焉尔复者复中国也归者归其所也<br />
　　卫侯虽有杀叔武之罪然于元咺为君晋文为臣执君故卫侯不名而书晋人示不得为霸讨也归之于者执之于天子之侧其罪已定矣特归其人于京师耳晋厉公之执曹伯书归于京师盖白其事于王而不敢専治其罪所以得为霸讨而称爵也大夫归不言复必诸侯也而后言复国其所自有有归道也大夫言复者抗也元咺复归宋鱼石晋栾盈复入皆抗辞也<br />
　　诸侯遂围许<br />
　　【左传】丁丑诸侯围许【防温诸侯也丁丑十月十五日】<br />
　　【谷梁传】遂继事也【承上文之事】<br />
　　晋帅诸侯围许虽曰讨其不朝于河阳然当时滕薛邾之属不朝者众矣盖齐桓既殁诸侯南向陈蔡郑许且与楚连兵以围宋城濮之后蔡郑受盟陈亦如防惟许再防不至故帅诸侯围之盖许在郑南逺晋而近楚其亦惩于江黄之灭霸国不能救而姑附楚以纾祸与<br />
　　曹伯襄复归于曹遂防诸侯围许<br />
　　【左传】晋侯有疾曹伯之竖侯獳货筮史【竖掌通内外者姓侯名獳史晋史】使曰以曹为解齐桓公为防而封异姓【封郉卫】今君为防而灭同姓曹叔振铎文之昭也【叔振铎曹始封君文王之子】先君唐叔武之穆也且合诸侯而灭兄弟非礼也与卫偕命【私许复曹卫】而不与偕复非信也同罪异罚非刑也【卫已复故】礼以行义信以守礼刑以正邪舍此三者君将若之何公说复曹伯遂防诸侯于许<br />
　　【谷梁传】复者复中国也天子免之因与之防其曰复通王命也【免之于宋身未反国因防于许即从反国之辞通王命】遂继事也曹伯何以名不能执义陈辞而货筮史以求免其归之道非所以归也不书所自以言自晋则身方在宋言自宋则释之者晋故苐曰复归<br />
　　【附録左传】晋侯作三行以御狄荀林父将中行屠击将右行先蔑将左行【晋置上中下三军今复置三行以辟天子六军之名三行无佐疑大夫帅】<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷二十一<br />
　　钦定四库全书<br />
　　日讲春秋解义卷二十二<br />
　　僖公<br />
　　二十有九年春介葛卢来【介杜注东夷国在城阳黔陬县后为宻州胶西县地今山东胶州西南有黔陬城葛卢介君名附庸无爵】<br />
　　【左传】二十九年春介葛卢来朝舍于昌衍之上【昌衍杜注鲁县东南有昌平城在今山东曲阜县东南】公在会馈之刍米礼也【公羊传】介葛卢者何夷狄之君也何以不言朝不能乎朝也【不能行朝见之礼】<br />
　　【谷梁传】介国也葛卢防国之君未爵者也其曰来卑也介僻防东隅其来于鲁与郳黎来同不能行朝礼故书来畧之也<br />
　　公至自围许<br />
　　温之防公朝于王所不以王所致而曰至自围许所以着温之防意在谋许而不在尊王也<br />
　　夏六月防王人晋人宋人齐人陈人蔡人秦人盟于翟<br />
　　泉【防上公羊谷梁有公字翟公羊作狄翟泉杜注洛阳城内大仓西南池水也今古城在河南洛阳县东北左传】夏公防王子虎晋狐偃宋公孙固齐国归父陈辕涛涂秦小子憖盟于翟泉寻践土之盟且谋伐郑也卿不书罪之也【王子虎下盟列国诸侯大夫上敌公侯亏礼伤教故贬诸大夫讳公与盟】在礼卿不防公侯防伯子男可也【大国之卿当小国之君故可以防伯子男言诸卿所以见贬】<br />
　　是防为王子虎晋狐偃宋公孙固齐国归父陈辕涛涂秦小子憖而公在焉乃贬而称人讳不书公何也翟泉近在王城之内而王子虎于此下与列国盟是谓上替诸侯大夫入天子之境上盟王子是谓下陵而无君之心着矣故以为大恶讳公不书诸国之卿贬称人而王子亦与焉此正其本之义也按晋文三大盟防此其一也既非践土王子涖盟之比又无于温自嫌之心凟分乱常莫此为甚春秋所以恶之<br />
　　秋大雨雹<br />
　　【左传】秋大雨雹为灾也<br />
　　刘向曰盛阳雨水温暖而湿热隂气胁之不相入则转而为雹雹者隂胁阳也胡氏以为鲁之政在大夫故有是兆<br />
　　冬介葛卢来<br />
　　【左传】冬介葛卢来以未见公故复来朝礼之加燕好【燕燕礼好好货一嵗再来故加之】介葛卢闻牛鸣曰是生三牺皆用之矣其音云问之而信<br />
　　葛卢复来而明年有侵萧之事则其再至非无故而修礼也<br />
　　三十年春王正月<br />
　　夏狄侵齐<br />
　　【左传】三十年春晋人侵郑以观其可攻与否狄闲晋之有郑虞也夏狄侵齐<br />
　　齐霸国之后与晋同盟狄之侵齐盖料晋方图郑而不暇救也齐桓召陵之后狄加兵于晋晋文城濮之后狄加兵于齐而桓文皆置而不问以楚人僭王力争中夏其志不测恐力分于狄而不能御楚耳<br />
　　秋卫杀其大夫元咺<br />
　　【左传】晋侯使医衍酖卫侯【衍医名晋侯怨卫侯欲杀而罪不及死故使医因治疾而加酖毒】甯俞货医使薄其酖不死公为之请纳玉于王与晋侯皆十瑴【防玉曰瑴鲁夲与卫同好故为之请】王许之秋乃释卫侯　卫侯使赂周歂冶厪曰茍能纳我吾使尔为卿【恐元咺拒已故赂周冶】周冶杀元咺及子适子仪【子仪瑕母弟不书杀贱也】公入祀先君周冶既服将命【服卿服将入庙受命】周歂先入及门遇疾而死冶厪辞卿【见周歂死而惧】<br />
　　【公羊传】卫侯未至其称国以杀何道杀也【时已得天子命还国于道路遇而杀之故坐之与至国同】<br />
　　【谷梁传】称国以杀罪累上也以是为讼君也卫侯在外其以累上之辞言之何也待其杀而后入也<br />
　　元咺以臣讼君君入则已奔君执则已归不臣之罪固不容诛乃称国以杀而不去其官何也咺虽有罪而卫侯赂其臣使杀其同列而求入焉则讨之不以其罪矣卫侯在外而称国杀待杀而后入也<br />
　　及公子瑕<br />
　　【谷梁传】公子瑕累也以尊及卑也<br />
　　瑕之见杀以元咺欲立之也然使瑕安于其位则当与卫剽之书爵同经书公子是瑕能拒咺辞其位而不居也卫侯告杀必以讨簒为言鲁卫方睦旧史承告而书未必不蔽罪于瑕经以公子冠瑕而书及则衅由元咺而瑕夲无罪可知矣此孔子之特笔也<br />
　　卫侯郑归于卫<br />
　　【公羊传】此杀其大夫其言归何归恶乎元咺也曷为归恶乎元咺元咺之事君也君出则已入【晋人执卫侯归京师元咺自晋归卫】君入则已出【卫侯自楚归卫元咺出奔晋】以为不臣也卫侯出奔于楚见执于晋皆不名今既归国何以名之始归而杀叔武再归而及公子瑕春秋所深恶也诸侯之执不书归其书归者危不得归也诸侯之归必称复不称复者其义当絶也或曰难则书复易则苐书归义亦可通<br />

                    <br>
                        　　晋人秦人围郑<br />
　　【左传】九月甲午晋侯秦伯围郑以其无礼于晋且贰于楚也晋军函陵秦军泛南【杜注此东泛也在荥阳中牟县南今属河南开封府】佚之狐言于郑伯曰国危矣若使烛之武见秦君师必退【佚之狐烛之武皆郑大夫】公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出【缒县城而下】见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也【设得郑以为秦邉邑则越晋而难保】焉用亡郑以倍邻【倍益也】邻之厚君之薄也若舎郑以为东道主行李之往来共其乏困【郑在东故曰东道主行李使人】君亦无所害且君尝为晋君赐矣许君焦瑕朝济而夕设版焉君之所知也【晋君谓惠公焦瑕杜注晋河外五城之二邑在今陜州南朝济河而夕设版筑以距秦言背秦之速】夫晋何厌之有既东封郑又欲肆其西封【封疆也肆广也】若不阙秦将焉取之阙秦以利晋唯君图之秦伯说与郑人盟使子逢孙扬孙戍之乃还【三子秦大夫反为郑守】子犯请击之公曰不可防夫人之力不及此【夫人谓秦穆公】因人之力而敝之不仁失其所与不知以乱易整不武【秦晋和整而还相攻更为乱也】吾其还也亦去之　初郑公子兰出奔晋【兰郑穆公】从于晋侯伐郑请无与围郑许之使待命于东【晋东界】郑石甲父侯宣多逆以为大子以求成于晋晋人许之【二子郑大夫言穆公所以立】<br />
　　献俘践土郑伯傅王温之防同朝王所而翟泉之盟不与故晋以贰于楚讨之先儒皆据左谓晋侯秦伯亲将贬而称人而以经考之自阳处父伐江以前外大夫无以名见者凡称人皆大夫将之辞耳<br />
　　介人侵萧<br />
　　萧宋附庸也介再来鲁而次年遂侵萧岂惧为宋所忌而预附于鲁以求援与<br />
　　冬天王使宰周公来聘<br />
　　【左传】冬王使周公阅来聘【阅周公名】飨有昌歜白黑形盐【昌歜昌蒲葅白熬稻黑熬黍形盐盐形象虎】辞曰国君文足昭也武可畏也则有备物之飨以象其徳荐五味羞嘉谷盐虎形【嘉谷熬稻黍也以象文盐虎形以象武】以献其功吾何以堪之<br />
　　【谷梁传】天子之宰通于四海<br />
　　公子遂如京师【此聘周之始】<br />
　　遂如晋【此聘晋之始】<br />
　　【左传】东门襄仲将聘于周【襄仲即公子遂】遂初聘于晋<br />
　　【公羊传】大夫无遂事此其言遂何公不得为政尔【不从公政令也】<br />
　　【谷梁传】以尊遂乎卑此言不敢叛京师也【谓若即言如京师知晋则同周于晋叛而不尊天子故云遂使若公子遂因聘周而自往晋也】<br />
　　天王使宰周公下聘必因晋侯帅诸侯再朝重礼以报之而因及齐鲁诸大国也鲁君不能躬拜王命而使公子遂报聘又比周于晋不待贬絶而恶见矣凡书遂有以二事出者公子遂如京师遂如晋祭公来遂逆王后于纪是也有以一事出而専继事者公子结媵陈人之妇遂及齐侯宋公盟是也其是非得失则存乎其事矣<br />
　　三十有一年春取济西田<br />
　　【左传】三十一年春取济西田分曹地也【二十八年晋文讨曹分其地竟界未定至是乃以赐诸侯】使臧文仲往宿于重馆【重鲁地杜注髙平方与县西北有重乡城馆候馆也】重馆人告曰晋新得诸侯必亲其共不速行将无及也从之分曹地自洮以南东傅于济尽曹地也【言获地之多杜注济水自荥阳东过鲁之西至乐安入海】<br />
　　【公羊传】恶乎取之取之曹也曷为不言取之曹讳取同姓之田也此未有伐曹者则其言取之曹何【言鲁未尝伐曹何以言取曹田】晋侯执曹伯班其所取侵地于诸侯也【班者徧还之辞】晋侯执曹伯班其所取侵地于诸侯则何讳乎取同姓之田久也【济西故鲁田见侵于曹歴时既久不得复为鲁地故以取邑之例讳之】济西之田不系曹者明其为鲁田也复故田而谓之取何也借晋人之力而彊取之则与取非其有者同凡取人之有其恶易见取已之有而不以道其罪难知圣人正名曰取所以显防也<br />
　　公子遂如晋<br />
　　【左传】襄仲如晋拜曹田也<br />
　　往年宰周公来而公子遂报聘则以二事出今复以济西之田使遂如晋慢于尊周而谨于事晋直书而罪自见矣<br />
　　夏四月四卜郊不从乃免牲犹三望<br />
　　【左传】夏四月四卜郊不从乃免牲非礼也犹三望亦非礼也礼不卜常祀【必其时】而卜其牲日【卜牲与日知吉凶】牛卜日曰牲【既得吉日则牛改名曰牲】牲成而卜郊上怠慢也【怠于古典慢凟策】望郊之细也不郊亦无望可也<br />
　　【公羊传】曷为或言三卜或言四卜三卜礼也四卜非礼也三卜何以礼四卜何以非礼求吉之道三【三卜吉凶必有相奇者可以决疑故求吉必三卜】禘尝不卜郊何以卜卜郊非礼也卜郊何以非礼鲁郊非礼也鲁郊何以非礼天子祭天诸侯祭土【土谓社也】天子有方望之事【方望谓郊时所望祭四方羣神日月星辰风伯雨师五岳四渎及余山川凡三十六所】无所不通【尽八极之内天地之所覆载无所不至故得郊也】诸侯山川有不在其封内者则不祭也曷言或言免牲或言免牛免牲礼也免牛非礼也【免犹纵也卜郊不吉则不敢郊故免牲也】免牛何以非礼伤者曰牛【养牲不谨致灾伤天不飨用不得复为天牲故以夲牛名之】三望者何望祭也然则曷祭祭大山河海曷为祭大山河海山川有能润于百里者天子秩而祭之【此皆助天宣气布功故祭天及之秩者随其大小尊卑髙下所宜】触石而出肤寸而合【侧手为肤按指为寸言其触石理而出无有肤寸而不合】不崇朝而徧雨乎天下者惟大山尔河海润于千里【亦能通气致雨润泽及乎千里】犹者何通可以已也【已止也】何以书讥不郊而望祭也<br />
　　【谷梁传】夏四月不时也【郊春事也】四卜非礼也【四卜则入夏】免牲者为之缁衣熏裳有司端奉送至于南郊免牛亦然【端黒衣接神之道熏者天地之色也南郊天位归之于阳也全曰牲伤曰牛牛有变而不郊故卜免牛】乃者亡乎人之辞也【亡乎人若曰无贤人也】犹者可以己之辞也<br />
　　天子以长至之日郊祀上帝孟春辛日祈谷亦谓之郊鲁僭祈谷之郊已为嵗事之常矣春秋欲削而不存则无以志其失悉书之则有不胜书故因礼之变而特书以见义也凡郊三卜不从则不郊三不吉而至于四失礼又甚矣不郊而或言免牲或言免牛何也未牲曰牛既卜曰牲免牛犹可再卜牛至卜免牲吉则不可郊明矣故不复言不郊望望而祭之郊之细也周官四望盖望四方鲁望止于三公羊谓大山河海郑谓海岱淮贾逵服防谓分野之星及国中山川杜预因之而胡氏安国独取公羊之説于理为近要非诸侯所得为也不郊而望故特书曰犹犹者可已而不巳之词<br />
　　秋七月<br />
　　【附録左传】秋晋搜于清原作五军以御狄【二十八年晋作三行今罢之更为上下新军清原杜注河东闻喜县北有清原在今山西稷山县西北】赵衰为卿【二十七年命赵衰为卿让于乐枝今始从原大夫为新军帅】<br />
　　冬伯姬来求妇<br />
　　【公羊传】其言来求妇何兄弟辞也其称妇何有姑之辞也<br />
　　【谷梁传】妇人既嫁不逾竟伯姬来求妇非正也昏姻常事不书此何以书求妇非正也妇言不逾阃阈越竟而为子谋昏失妇义矣故谨之<br />
　　狄围卫<br />
　　十有二月卫迁于帝丘【帝丘杜注东郡濮阳县帝颛顼之虚故曰帝丘今直防州有颛顼城】<br />
　　【左传】冬狄围卫卫迁于帝丘卜曰三百年卫成公梦康叔曰相夺予享【相夏后啓之孙居帝丘享祭也】公命祀相甯武子不可曰鬼神非其族类不歆其祀【歆犹享也】鄫何事【言鄫夏后自当祀相】相之不享于此久矣非卫之罪也不可以闲成王周公之命祀【诸侯受命各有常祀】请改祀命【改祀相之命】狄尝入卫齐桓率诸侯为城楚丘以定之今为狄所围又自迁于帝丘夫立国在于自彊楚人谋徙于阪髙蒍贾曰我能往寇亦能往春秋书此以见卫之不能自彊而晋文衰暮无以大庇诸姬亦可见矣<br />
　　【附録左传】郑泄驾恶公子瑕郑伯亦恶之故公子瑕出奔楚【瑕文公子泄驾郑大夫为纳瑕张夲】<br />
　　三十有二年春王正月<br />
　　【附録左传】三十二年春楚鬭章请平于晋晋阳防父报之晋楚始通【阳防父晋大夫晋楚自春秋以来始交使命为和同】<br />
　　夏四月已丑郑伯捷卒【捷公羊作接】<br />
　　卫人侵狄<br />
　　【左传】夏狄有乱卫人侵狄狄请平焉<br />
　　秋卫人及狄盟<br />
　　【左传】秋卫人及狄盟<br />
　　及者卫为志不地者盟于狄也卫畏狄彊迁都避之今不能声罪致讨乃乘乱而掠其境则不武又就其地汲汲而与之盟则非礼春秋书之以罪卫也<br />
　　冬十有二月已卯晋侯重耳卒<br />
　　【左传】冬晋文公卒庚辰将殡于曲沃【殡窆棺也曲沃有旧宫焉】出绛柩有声如牛【如牛呴声】卜偃使大夫拜曰君命大事将有西师过轶我击之必大捷焉【声自柩出故曰君命大事戎事也卜偃闻秦密谋故因柩声以正众心】杞子自郑使告于秦曰【三十年秦使大夫子戍郑】郑人使我掌其北门之管【管籥也】若潜师以来国可得也穆公访诸蹇叔【蹇叔秦大夫】蹇叔曰劳师以袭逺非所闻也师劳力竭逺主备之无乃不可乎师知所为郑必知之勤而无所必有悖心【士卒劳而无所得必生悖戾之心害及良善】且行千里其谁不知公辞焉召孟明西乞白乙使出师于东门之外【孟明百里孟明视西乞西乞术白乙白乙丙】蹇叔哭之曰孟子吾见师之出而不见其入也公使谓之曰尔何知中寿尔墓之木拱矣【合手曰拱言其过老悖不可用】蹇叔之子与师哭而送之曰晋人御师必于殽【殽杜注在农渑池县西】殽有二陵焉【大阜曰陵】其南陵夏后皋之墓也【皋夏桀之祖父】其北陵文王之所辟风雨也【此道在二殽之闲南谷中谷深委曲两山相嵚故可以辟风雨】必死是间【以其深险故】余收尔骨焉秦师遂东【为明年晋败秦于殽】<br />
　　晋文公之入也左氏言之甚详而经不书何也诸侯有朝聘之礼赴告之命若告命不通记注文阙圣人因鲁史以作经有可损而不能益也<br />
　　三十有三年春王二月秦人入滑<br />
　　【左传】三十三年春秦师过周北门左右免胄而下【北门王城之北门冑兜鍪兵车非大将御者在中故左右下御不下】超乘者三百乘王孙满尚防观之言于王曰秦师轻而无礼必败【无礼谓过天子门不卷甲束兵超乘示勇】轻则寡谋无礼则脱【脱易也】入险而脱又不能谋能无败乎及滑郑商人髙将市于周遇之以乘韦先牛十二犒师【乘韦四韦也皮熟曰韦生曰革古者将献遗于人必有以先之】曰寡君闻吾子将步师出于敝邑敢犒从者不腆敝邑为从者之淹居则具一日之积行则备一夕之卫【髙知秦将袭郑欲败其谋故诈言君命歩犹行也积谓刍米菜薪卫捍御之具】且使遽告于郑【遽车】郑穆公使视客馆【秦子逢孙杨孙戍郑郑人馆之至是闻髙之言使视其所为】则束载厉兵秣马矣【果见三子欲为内应】使皇武子辞焉【皇武子郑大夫】曰吾子淹久于敝邑唯是脯资饩牵竭矣【资粮也生曰饩牵谓牛羊豕】为吾子之将行也郑之有原圃犹秦之有具囿也吾子取其麋鹿以闲敝邑若何【原圃具囿皆囿名杜注荥阳中牟县西有圃田泽使秦戍自取麋鹿以为行资盖明示三子已知其情】杞子奔齐逢孙扬孙奔宋孟明曰郑有备矣不可冀也攻之不克围之不继吾其还也灭滑而还<br />
　　【谷梁传】滑国也<br />
　　灭滑而书入者不能有其地非末减也诈谋不遂又肆悖心以灭无罪之小国而不虞晋之拟其后非道失谋其困也宜矣<br />
　　齐侯使国归父来聘<br />
　　【左传】齐国荘子来聘自郊劳至于赠贿礼成而加之以敏【聘礼賔至于郊君使卿朝服用束帛劳及聘事皆毕乃去賔遂行舎于郊公使卿赠如觌币是来有郊劳去有赠贿也敏审当于事也】臧文仲言于公曰国子为政齐犹有礼君其朝焉臣闻之服于有礼社稷之卫也【为公如齐】<br />
　　二十八年公子遂如齐平旧怨也今国归父来报遂之聘也古者诸侯邦交其礼甚简入春秋时比周相结使命日烦至国归父来聘而大夫之交政列国者纷纷无制矣<br />
　　夏四月辛巳晋人及姜戎败秦于殽【败秦下左谷梁有师字姜戎姜姓之戎居晋南鄙戎子驹支之先也殽杜注在农渑池县西在今河南永寕县北】<br />
　　【左传】晋原轸曰秦违蹇叔而以贪勤民天奉我也【秦师还过晋竟先轸谋邀而伐之奉与也】奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎【言以君死故忘秦施】先轸曰秦不哀吾丧而伐吾同姓【滑与晋同生】秦则无礼何施之为吾闻之一日纵敌数世之患也谋及子孙可谓死君乎遂发命遽兴姜戎【以车起姜戎之兵欲其速也】子墨衰绖【晋文公未葬故襄公称子以凶服从戎故墨之】梁御戎莱驹为右夏四月辛巳败秦师于殽获百里孟明视西乞术白乙丙以归遂墨以葬文公晋于是始墨【后遂常以为俗记礼所由变】文嬴请三帅【文嬴晋文公始适秦秦穆公所妻夫人襄公嫡母三帅孟明等】曰彼实搆吾二君寡君若得而食之不厌君何辱讨焉使归就戮于秦以逞寡君之志若何公许之先轸朝问秦囚公曰夫人请之吾舎之矣先轸怒曰武夫力而拘诸原妇人暂而免诸国【暂犹卒也】堕军实而长寇雠【堕毁也】亡无日矣不顾而唾公使阳防父追之及诸河则在舟中矣释左骖以公命赠孟明【矫称襄公命赠欲使还拜谢因而执之】孟明稽首曰【孟明知其诈乃遥于舟中稽首拜命】君之恵不以累臣衅鼓【累囚系也杀人以血涂鼔谓之衅鼓】使归就戮于秦寡君之以为戮死且不朽若従君恵而免之三年拜君赐【意欲报伐晋】秦伯素服郊次【待之于郊】乡师而哭曰孤违蹇叔以辱二三子孤之罪也【降名称孤】不替孟明孤之过也大夫何罪且吾不以一眚掩大徳【眚过也】<br />
　　【公羊传】其谓之秦何【称国】夷狄之也曷为夷狄之秦伯将袭郑百里子与蹇叔子谏曰千里而袭人未有不亡者也秦伯怒曰若尔之年者宰上之木拱矣【宰冢也】尔曷知师出百里子与蹇叔子送其子而戒之曰尔即死必于殽之嵚岩是文王之所辟风雨者也【其地险隘一可要百故文王过之驱驰常若辟风雨袭郑所当由也】吾将尸尔焉子揖师而行【揖其父于师中介胄不拜为其拜如蹲】百里子与蹇叔子従其子而哭之秦伯怒曰尔曷为哭吾师对曰臣非敢哭君师哭臣之子也髙者郑商也遇之殽矫以郑伯之命而犒师焉或曰往矣或曰反矣【军中语也时以为郑实使髙犒之或以为郑伯已知将见袭必设备不如还或曰师既出当遂往】然而晋人与姜戎要之殽而击之【然而上议犹豫防往之顷也要邀也】匹马只轮无反者【言尽获之】其言及姜戎何姜戎防也称人亦防者也何言乎姜戎之防先轸也【先轸晋大夫也言姜戎防则知称人者尊】或曰襄公亲之【亲将】襄公亲之则其称人何贬曷为贬君在乎殡而用师危不得葬也诈战不日【诈卒也齐人语也】此何以日尽也【尽俘之恶其不仁】<br />

                    <br>
                        　　【谷梁传】不言战而言败何也狄秦也其狄之何也秦越千里之险入虚国【滑无备故言虚国】进不能守退败其师徒乱人子女之教无男女之别秦之为狄自殽之战始也【进不能守谓入滑而去退败其师谓败于殽乱人子女谓入滑之时纵暴乱也】秦伯将袭郑百里子与蹇叔子谏曰千里而袭人未有不亡者也秦伯曰子之冢木已拱矣何知【言其老无知】师行百里子与蹇叔子送其子而戒之曰女死必于殽之岩唫之下我将尸女于是【尸女者収女尸】师行百里子与蹇叔子随其子而哭之秦伯怒曰何为哭吾师也二子曰非敢哭师也哭吾子也我老矣彼不死则我死矣【畏秦伯怒故云彼我必有死者】晋人与姜戎要而击之殽匹马倚轮无反者【倚轮一只之轮】晋人者晋子也其曰人何也防之也何为防之不正其释殡而主乎战也<br />
　　秦自十三年围郑已识地形又见齐晋更霸宋楚争衡乘晋文新殁逾周而袭郑使其谋得逞将据郑以力征东夏蚕食诸姬其无王之心未必不同于荆楚晋襄要而击之只轮不反终春秋之世秦卒不能逾晋而东故败殽之勲防于城濮先儒乃以墨衰即戎为晋子罪误矣国君之孝异于匹夫社稷之役可以变礼故鲁公禽父在丧而从金革孔子与之誓在尚书论具礼记且春秋之法外以讳为善故特书晋人若晋子未尝在师者然如以为贬则凡会盟侵伐以丧出而称爵称子者乃得为襃乎陆氏淳谓孔子许其以权变礼故为之讳卓矣<br />
　　癸巳葬晋文公<br />
　　【谷梁传】日葬危不得葬也<br />
　　晋先君有文侯而重耳复諡为文非礼也<br />
　　狄侵齐<br />
　　【左传】狄侵齐因晋丧也<br />
　　狄闲晋丧而侵齐殽师方罢营葬先君齐晋悬隔千里即有赴告晋师非逾月不能出绛何及于狄先儒既以墨衰御秦责晋而又以不能攘狄罪之义无所防矣<br />
　　公伐邾取訾娄【訾娄公羊作丛谷梁作訾楼訾娄邾地当在今山东济寕州界】<br />
　　秋公子遂帅师伐邾<br />
　　【左传】公伐邾取訾娄以报升陉之役【在二十二年】邾人不设备秋襄仲复伐邾<br />
　　僖公怀升陉之忿以晋文始霸不敢兴报怨之师晋文既殁秦狄交讧故乘其闲而再伐邾以取利焉齐桓之殁楚宋争霸鲁亦闲之而再伐邾毎乘霸国多事而陵弱暴寡何以为秉礼之国乎<br />
　　晋人败狄于箕【箕杜注大原阳邑县南有箕城在今山西大谷县东南】<br />
　　【左传】狄伐晋及箕八月戊子晋侯败狄于箕郤缺获白狄子【白狄秋别种也子白狄之君子爵也】先轸曰匹夫逞志于君而无讨【谓不顾而唾】敢不自讨乎免胄入狄师死焉狄人归其元【元首】面如生初臼季使过冀见冀缺耨其妻馌之【臼季胥臣也冀杜注晋邑今山西河津县东有冀亭冀缺即郤缺耨锄也野馈曰馌】敬相待如賔与之归言诸文公曰敬徳之聚也能敬必有徳徳以治民君请用之臣闻之出门如賔承事如祭仁之则也公曰其父有罪可乎【缺父冀芮欲弑文公在二十四年】对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也【康诰周书祗敬也】诗曰采葑采菲无以下体君取节焉可也【诗国风葑菲之莱上善下恶食之者不以其恶而弃其善言可取其善节】文公以为下军大夫反自箕襄公以三命命先且居将中军【且居先轸之子其父死敌故进之】以再命命先茅之县赏胥臣曰举郤缺子之功也【先茅絶后故取其县以赏胥臣】以一命命郤缺为卿复与之冀【还其父故邑】亦未有军行【虽登卿位未有军列】<br />
　　秦谋袭郑狄攻齐卫乘文公之新殁而争衡于中夏也晋子败秦于殽又败狄于箕而霸统遂定诸侯賔服其功甚伟且皆应敌之师而先儒多以为病亦未揆于事理之实耳<br />
　　冬十月公如齐<br />
　　十有二月公至自齐<br />
　　报国庄子之聘也天王下聘不朝于京师齐国归父来乃躬报谢不加贬而义自见矣<br />
　　乙巳公薨于小寝<br />
　　【左传】冬公如齐朝且吊有狄师也反薨于小寝即安也【小寝夫人寝也讥公就所安不终于路寝】<br />
　　【谷梁传】小寝非正也<br />
　　周制王宫六寝路寝一小寝五戴记君日出而眡朝退适路寝聼政使人眡大夫大夫退然后适小寝释服是路寝治事之所小寝燕息之地也鲁子以诸侯有三宫则列国之制盖降于王其以路寝为正则一尔<br />
　　陨霜不杀草李梅实【陨公羊作霣】<br />
　　【公羊传】何以书记异也何异尔不时也<br />
　　【谷梁传】未可杀而杀举重也可杀而不杀举轻也【定元年陨霜杀菽此年陨霜不杀草重谓菽也轻谓草也轻者不死则重者不死可知】实之为言犹实也【实子也】<br />
　　周之十二月夏之十月也霜既陨而草不杀固已异矣梅李再荣非时而成实隂阳失序物反其常先儒以为鲁政不纲三桓盛彊干权擅国咎徴之先见者也<br />
　　晋人陈人郑人伐许<br />
　　【左传】晋陈郑伐许讨其贰于楚也<br />
　　陈郑久服于楚晋人讨许不用齐鲁宋卫之师而独与陈郑同役以继文之业席败秦败狄之威楚人不敢北乡职是故也而先儒皆以为讥亦过矣<br />
　　【附录左传】楚令尹子上侵陈蔡【子上即关勃】陈蔡成遂伐郑将纳公子瑕【三十一年瑕奔楚】门于桔柣之门瑕覆于周氏之汪【车倾覆池水中】外仆髠屯禽之以献【郑之外仆髠发而名屯者杀瑕以献郑伯】文夫人敛而葬之郐城之下【郑文公夫人也郐城杜注故郐国在荥阳密县东北今属河南开封府】　晋阳处父侵蔡楚子上救之与晋师夹泜而军【泜水杜注出鲁阳县东经里城定陵入汝】阳子患之使谓子上曰吾闻之文不犯顺武不违敌【有文徳者不犯顺意谓相约渉水而伐其师是犯顺也有武徳者不弃敌意谓相约退舍而自弃去是违敌也】子若欲战则吾退舍子济而陈【欲辟楚使渡成陈而后战】迟速唯命不然纾我【纾缓也】老师费财亦无益也乃驾以待子上欲渉大孙伯曰【大孙伯即成大心】不可晋人无信半渉而薄我悔败何及不如纾之乃退舍【楚退欲使晋渡】阳子宣言曰楚师遁矣遂归楚师亦归大子商臣谮子上曰受晋赂而辟之楚之耻也罪莫大焉王杀子上【商臣怨子上止王立已谮之】　葬僖公缓【十一月僖公薨文公元年四月葬僖公并闰七月乃葬故云缓】作主非礼也【文二年乃作主遂因葬文通议之】凡君薨卒哭而祔祔而作主特祀于主烝尝禘于庙【既葬反虞则免丧故曰卒哭哭止也以新死者之神祔之于祖尸柩已逺孝子思慕故造木主立几筵特用丧礼祭祀于寝不同之于宗庙言凡君者谓诸侯以上不通于卿大夫冬祭曰烝秋祭曰尝新主既立特祀于寝则宗庙四时常祀自如旧也三年礼毕又大禘乃皆同于吉】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义巻二十二<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷二十三<br />
　　文公【公名兴僖公母母声姜諡法慈惠爱民曰文忠信接礼曰文】<br />
　　周【襄王二十六年鲁文公八年襄王崩子顷王立文十四年顷王崩子匡王立】<br />
　　郑【穆公二年】<br />
　　齐【昭公七年鲁文公十四年昭公卒子舍立九月舍弑商人立文十八年懿公弑惠公元立】宋【成公十一年鲁文公七年成公卒昭公杵臼立文十六年昭公弑弟文公鲍立】<br />
　　晋【襄公继霸二年鲁文公六年襄公卒子灵公夷臯立是年赵盾为政】<br />
　　卫【成公九年】<br />
　　蔡【庄公十九年鲁文公十五年庄公卒子文公申立】<br />
　　曹【共公二十七年鲁文公九年共公卒子文公夀立】<br />
　　滕【详见隐公元年鲁文公十二年滕昭公来朝】<br />
　　陈【共公六年鲁文公十三年共公卒子灵公平国立】<br />
　　【详见隐公元年】<br />
　　薛【详见隐公元年及僖公元年】<br />
　　莒【鲁文公十八年莒太子仆弑纪公庻其子李佗立】<br />
　　邾【文公四十二年鲁文公十三年邾文公卒子定公貜且立】<br />
　　许【僖公二十九年鲁文公五年僖公卒昭公锡我立】<br />
　　小邾【详见僖公元年】<br />
　　楚【成王四十六年鲁文公元年冬商臣弑成王而自立为穆王文十三年穆王卒子庄王立始争覇】秦【穆公三十四年○秦用孟明以为政鲁文公二年秦伯伐晋济河焚舟遂霸西戎史记穆公三十七年益国十二开地千里天子使召公过贺穆公以金鼓文六年穆公卒子康公防立文十八年康公卒子共公稻立】<br />
　　呉【详见隐公元年】<br />
　　越【详见隐公元年】<br />
<br />
<br />
<br />
<br />
<br />
<br />
<br />
　　钦定四库全书<br />
　　日讲春秋解义卷二十三<br />
　　文公【名兴僖公之子母声姜以襄王二十六年即位諡法慈惠爱民曰文忠信接礼曰文】<br />
　　元年春王正月公即位<br />
　　【谷梁传】继正即位正也【继正谓继正卒也隠去即位以见让桓书即位示安忍庄闵僖不言即位皆继弑】<br />
　　即位者告庙临羣臣也必逾年然后改元书即位者缘始终之义一年不二君缘臣民之心不可旷年无君也即位必以嵗首正始也自古通丧三年告庙则冡宰摄而行之如伊尹祠于先王是也惟即位临羣臣则权一时之宜如借吉例事毕即反丧服盖易世传授国之大事当严其礼而王侯以国为家虽先君之丧犹以为已私服也鲁自隐至文桓公弑立外惟文公书即位盖国无变事举行其礼则史书其事也<br />
　　二月癸亥日有食之【公羊日上有朔字】<br />
　　天王使叔服来防葬<br />
　　【左传】元年春王使内史叔服来防葬【叔氏服字】公孙敖闻其能相人也【公孙敖鲁大夫庆父子叔服能视人顔色知吉凶】见其二子焉叔服曰谷也食子难也收子【谷公孙敖长子文伯难公孙敖次子惠叔食子奉祭祀供养者也收子葬身者也】谷也丰下必有后于鲁国【丰下盖面方为八年公孙敖奔莒传】<br />
　　【公羊传】其言来防葬何防葬礼也<br />
　　【谷梁传】葬曰防【言防明非一人之辞】其志重天子之礼也<br />
　　凡崩薨卒葬人道之大变也不以得礼为常事而不书其甚害于王法如君弑贼不讨呉楚称王之类则圣人有削而不书以示义者矣诸侯使卿来防葬不书常事也王使来鲁则无不书尊王命且以着鲁不朝聘而王数加礼为失政也王于诸侯有吊赠舍襚之礼而使人防葬则诸侯相交之丧纪也况天王之丧葬鲁君不闻亲赴而王臣先至以待诸侯之葬期冠履倒置至此极矣<br />
　　【附录左传】于是闰三月非礼也【于厯法当在僖公末年误于今年三月置闰盖时达厯者所讥】先王之正时也履瑞于始举正于中归余于终【履歩也日月运转于天犹人之行歩故推厯谓之歩厯歩厯之始以为术之端首谓以十一月一日子初一刻冬至为厯首朞之日三百六十有六日日月之行又有迟速而必分为十二月举中气以正月月朔之与月节每月各剰一日所有余日归之于终积成一月则置之为闰故言归余于终】履端于始序则不愆【四时无愆过】举正于中民则不惑【斗建不失其次寒暑不失其常故无疑惑】归余于终事则不悖【四时得所则事无悖乱】<br />
　　夏四月丁已葬我君僖公<br />
　　【左传】夏四月丁巳葬僖公<br />
　　【谷梁传】薨称公举上也葬我君接上下也僖公葬而后举諡諡所以成德也于卒事乎加之矣<br />
　　诸侯五月而葬僖公以十二月薨以四月葬于礼为合矣<br />
　　天王使毛伯来锡公命<br />
　　【左传】王使毛伯卫来锡公命【毛国伯爵卫其字也诸侯为王卿士者公羊传】锡者何赐也命者何加我服也【复发传者嫌礼与桓公同死生异也古者三载考绩三考点陟幽明文公新即位功未足施而锡之非礼也】<br />
　　【谷梁传】礼有受命无来锡命锡命非正也<br />
　　命所当锡者三终丧入见则有黻冕圭璧之锡礼所谓以士服见天子赐之黻冕圭璧然后归是也嵗时来朝则有车马衮黼之锡如采菽之诗所称是也敌忾献功则有彤弓玈矢之锡如彤弓之诗所称是也然是三者皆诸侯至王所受之天子无往锡之礼今文公居丧始越五月既非初见之时又无继朝献功之事毛伯之锡何为哉故书以讥之<br />
　　晋侯伐卫<br />
　　【左传】晋文公之季年诸侯朝晋卫成公不朝使孔达侵郑伐緜訾及匡【孔达衞大夫匡杜注在颍川新汲县东北今河南扶沟县西有匡城】晋襄公既祥【祥谓小祥也】使告于诸侯而伐衞及南阳【南阳杜注河内地】先且居曰效尤祸也【尤衞不朝故伐今不朝王是效卫致祸时王在温故劝之】请君朝王臣从师晋侯朝王于温先且居胥臣伐衞五月辛酉朔晋师围戚六月戊戌取之获孙昭子【昭子衞大夫食戚邑】<br />
　　齐桓于霸为盛而业止其身晋文得国日浅视桓少逊而子孙继霸者凡十世则以襄公克缵父功尊奬王室故威加诸侯而霸业不替如衞侯不朝将告于诸侯而伐之乃能听先且居之言朝王于温而后往伐可谓知礼矣<br />
　　叔孙得臣如京师<br />
　　【左传】叔孙得臣如周拜【得臣叔牙之孙如周谢锡命】<br />
　　不自朝而使卿拜命终丧之后又不类见慢王之罪其可逭乎赵氏鹏飞以拜命为非谓释衰服韨于心不安説亦无据在礼丧公吊之必有拜者使人拜未闻遂释服也<br />
　　卫人伐晋<br />
　　【左传】卫人使告于陈【以晋伐告】陈共公曰更伐之我辞之【见伐求和不竞太甚故使报伐示己力足以距晋我陈侯也言为衞以辞谢晋求和】卫孔达帅师伐晋君子以为古古者越国而谋<br />
　　衞人听陈共公谋使孔达伐晋夫古者越国而谋必义事也今陈与卫不谋以小事大之礼而乃称兵报伐他日陈为卫请而执达以説其为谋也过矣<br />
　　秋公孙敖防晋侯于戚【此大夫专防诸侯之始戚杜注卫邑在顿丘卫县西今直开州北有古戚城】<br />
　　【左传】秋晋侯疆戚田故公孙敖防之【晋取卫田正其疆界公孙敖即穆伯庆父之子也】<br />
　　鲁之三家虽自僖公而僖之世尚未见其恣也及文公之初则已专盟防矣夫诸侯非王命自为防犹以为罪况以列卿上防霸主岂非政逮大夫之渐乎鲁与晋交失之矣<br />
　　冬十月丁未楚世子商臣弑其君頵【頵公羊谷梁作髠】<br />
　　【左传】初楚子将以商臣为太子访诸令尹子上子上曰君之齿未也【齿年也言尚少】而又多爱黜乃乱也楚国之举恒在少者【举立也】且是人也蠭目而豺声忍人也不可立也弗听既又欲立王子职而黜太子商臣【职商臣庻弟】商臣闻之而未察告其师潘崇曰若之何而察之潘崇曰享江芈而勿敬也【江芈成王妹嫁于江】从之江芈怒曰呼役夫【呼发声也役夫贱者称】宜君王之欲杀女而立职也告潘崇曰信矣潘崇曰能事诸乎【问能事职不】曰不能能行乎曰不能能行大事乎曰能【大事谓弑君】冬十月以宫甲围成王【太子宫甲僖二十八年王以东宫卒从子玉盖取此宫甲】王请食熊蹯而死【熊掌难熟兾久将有外救】弗听丁未王缢諡之曰灵不瞑曰成乃瞑穆王立以其为太子之室与潘崇使为太师且掌环列之尹【环列之尹宫卫之官列兵而环王宫】<br />

                    <br>
                        　　【谷梁传】日髠之卒所以谨商臣之弑也夷狄不言正不正【中国君卒正者例日簒立不正者不日夷狄君卒皆略而不日今书日谨识商臣之大逆耳不以明髠正与不正】<br />
　　楚僭号已久世子必不誓于天子今特书世子以着其罪也不言其父言其君者君之于世子有父之亲有君之尊言世子所以明有父之亲言君所以明有君之尊也楚頵僭王在位四十六年陵暴列国战克攻取毒被天下终以昧于父子君臣之道祸发萧墙所谓不善之积必有余殃岂不信与<br />
　　公孙敖如齐<br />
　　【左传】穆伯如齐始聘焉礼也凡君即位卿出并聘践修旧好要结外援好事邻国以卫社稷忠信卑让之道也忠德之正也信德之固也卑让德之基也<br />
　　诸侯初即位于列国有通嗣君之礼然得臣聘周而敖聘齐等周于齐失礼已甚或谓聘齐以请婚在丧谋婚尤为非礼不贬而恶见矣<br />
　　【附录左传】殽之役【在僖三十三年】晋人既归秦帅秦大夫及左右皆言于秦伯曰是败也孟明之罪也必杀之秦伯曰是孤之罪也周芮良夫之诗曰大风有隧贪人败类【诗大雅隧蹊径也言贪人之败善类若大风之行毁坏众物所在成蹊径】听言则对诵言如醉【言得道听涂説之言则喜而答对典诵之言则闻之若醉】匪用其良覆俾我悖【覆反也俾使也不用良臣之言反使我为悖乱】是贪故也孤之谓矣孤实贪以祸夫子夫子何罪复使为政【为明年秦晋战彭衙传】<br />
　　二年春王二月甲子晋侯及秦师战于彭衙秦师败绩【彭衙杜注秦地冯翊郃阳县西北有彭衙城在今陜西白水县东北】<br />
　　【左传】二年春秦孟明视帅师伐晋以报殽之役二月晋侯御之先且居将中军赵衰佐之【代郤溱】王官无地御戎【代梁】狐鞫居为右【鞫居续简伯】甲子及秦师战于彭衙秦师败绩晋人谓秦拜赐之师【以孟明言三年将拜君赐故嗤之】战于殽也晋梁御戎莱驹为右战之明日晋襄公缚秦囚使莱驹以戈斩之囚呼莱驹失戈狼瞫取戈以斩囚禽之以从公乘遂以为右【因上文莱驹失戈故言禽之生死皆曰禽】箕之役【在僖三十三年】先轸黜之而立续简伯狼瞫怒其友曰盍死之瞫曰吾未获死所其友曰吾与女为难【欲共杀先轸】瞫曰周志有之勇则害上不登于明堂【周志周书也明堂所以防功序徳故不义之士不得升】死而不义非勇也共用之谓勇【共用死国用】吾以勇求右无勇而黜亦其所也【言今死而不义更成无勇宜见退】谓上不我知黜而宜乃知我矣【言今见黜而合宜则吾不得复言上不我知】子姑待之及彭衙既陈以其属驰秦师死焉晋师从之大败秦师君子谓狼瞫于是乎君子诗曰君子如怒乱庻遄沮【诗小雅遄疾也沮止也言君子之怒必以止乱】又曰王赫斯怒爰整其旅【诗大雅】怒不作乱而以从师可谓君子矣　秦伯犹用孟明孟明増修国政重施于民赵成子言于诸大夫曰【成子赵衰】秦师又至将必辟之惧而増德不可当也诗曰毋念尔祖聿修厥德【诗大雅言念其祖考则宜述修其德以显之母念念也】孟明念之矣念德不怠其可敌乎【为明年秦人伐晋传】<br />
　　秦穆公邀利以取败不自悔责而事报复师出无名故不称伐晋襄公得志于殽可以已矣秦兵再至不修文告以却之而逞志于再战是主乎战者也故言及盖秦穆愤于败而不能平晋襄狃于胜而不能屈血气用事无理义以养其心终于稔怨结雠黩武残民而已春秋书秦晋之战所以为世之不能惩忿窒欲者戒也<br />
　　丁丑作僖公主<br />
　　【左传】丁丑作僖公主书不时也【过葬十月故曰不时】<br />
　　【公羊传】作僖公主者何为僖公作主也【主天子长尺二寸诸侯长一尺】主者曷用虞主用桑【礼平明而葬日中而反虞以阳求隂谓之虞者亲防已下圹皇皇无所亲求而虞事之虞犹安神也用桑者取其名与其麤觕所以副孝于之心礼虞祭天子九诸侯七卿大夫五士三其奠处犹吉祭】练主用栗【谓期年练祭也埋虞主于两阶之间易用栗也夏后氏以松殷人以柏周人以栗礼士虞记曰桑主不文吉主皆刻而諡之盖为禘祫时别昭穆也虞主三代同者用意尚麤觕未暇别也】用栗者藏主也【藏于庙室中堂】作僖公主何以书讥何讥尔不时也其不时奈何欲久防而后不能也【礼作练主当以十三月文公乱制欲服丧三十六月十九月作练主又不能卒竟故以二十五月也】<br />
　　【谷梁传】作为也为僖公主也立主丧主于虞吉主于练【此虽为练作之主终入庙以辨昭穆故传以吉言之】作僖公主讥其后也【僖公薨至此已十五月】作主坏庙有时日于练焉坏庙坏庙之道易檐可也改涂可也【礼亲过高祖则毁其庙以次而迁将纳新神然作主在十二月坏庙在三年丧终传连言之非谓作主坏庙同时也】<br />
　　作主常礼也何以书盖丧主作于方葬之时吉主作于小祥今僖公之薨已十有五月乃始作主慢甚矣故书之讥不时也<br />
　　三月乙巳及晋处父盟【因朝而盟始此】<br />
　　【左传】晋人以公不朝来讨公如晋夏四月己巳【经书三月乙巳经传必有误】晋人使阳处父盟公以耻之书曰及晋处父盟以厌之也【厌犹损也】适晋不书讳之也<br />
　　【公羊传】此晋阳处父也何以不氏讳与大夫盟也【谷梁传】不言公处父伉也为公讳也何以知其与公盟以其日也何以不言公之如晋所耻也出不书反不致也<br />
　　凡盟必书地其不地于晋也公在丧未朝天子而畏晋之威越礼朝晋晋侯乃使大夫盟公以辱之是以没不书公讳之也齐晋霸业正盛时未尝使诸侯受盟于其国鲁闵公襄公童子侯也桓公出盟闵公于落姑悼公出盟襄公于长樗不敢以非礼加诸侯也而襄公乃使大夫盟公于国都故诸侯慑于其势而心不服此晋霸之所以易世而衰与<br />
　　夏六月公孙敖防宋公陈侯郑伯晋士縠盟于垂陇【谷谷梁作谷垂陇公羊谷梁作垂敛杜注郑地荥阳县东有陇城在今河南荥泽县东北此外大夫书名之始左传】公未至【朝晋未归】六月穆伯防诸侯及晋司空士縠盟于垂陇晋讨卫故也书士縠堪其事也【晋司空非卿也以士縠能堪卿事故书】陈侯为衞请成于晋执孔达以説<br />
　　【谷梁传】内大夫可以防外诸侯<br />
　　大夫而敌诸侯于是始晋遂以大夫主诸侯也自书士縠而后凡役书大夫大夫张也大夫之张君使之也或疑当时君权尚尊非如襄昭之际大夫专国然防微杜渐不可不谨也<br />
　　自十有二月不雨至于秋七月<br />
　　【公羊传】何以书记异也大旱以灾书此亦旱也曷为以异书大旱之日短而云灾【云言也言有灾】故以灾书此不雨之日长而无灾故以异书也<br />
　　【谷梁传】歴时而言不雨文不忧雨也不忧雨者无志乎民也<br />
　　不雨之月歴时而总书与僖公之每时一书不雨者异盖僖公有闵雨之心文公无望雨之意也不雨止于七月则八月雨矣雨亦不书见不以民事系忧乐也其怠于政事可知矣<br />
　　八月丁卯大事于太庙跻僖公<br />
　　【左传】秋八月丁卯大事于太庙跻僖公逆祀也于是夏父弗忌为宗伯尊僖公且明见曰吾见新鬼大故鬼小【新鬼僖公既为兄死时年又长故鬼闵公死时年少弗忌明言其所见】先大后小顺也跻圣贤明也【又以僖公为圣贤】明顺礼也君子以为失礼礼无不顺祀国之大事也而逆之可谓礼乎子虽齐圣不先父食久矣【齐肃也臣继君犹子继父】故禹不先鲧汤不先契【鲧禹父契汤十三世祖】文武不先不窋【不窋后稷子】宋祖帝乙郑祖厉王犹上祖也【帝乙微子父厉王郑桓公父二国不以帝乙厉王不肖犹尊尚之】是以鲁颂曰春秋匪解享祀不忒皇皇后帝皇祖后稷【忒差也皇皇美也后帝天也诗颂僖公郊祭上天配以后稷】君子曰礼谓其后稷亲而先帝也【先称帝也】诗曰问我诸姑遂及伯姊【诗邶风】君子曰礼谓其姊亲而先姑也【僖亲文公父夏父弗忌欲阿时君先其所亲故传以此二诗深责其意】仲尼曰臧文仲其不仁者三不知者三下展禽【展禽柳下惠也知其贤而使在下位】废六关【塞关阳关之属凡六所以禁絶末游而废之】妾织蒲【言与民争利】三不仁也作虚器【谓居蔡山节藻税也有其器而无其位故曰虚】纵逆祀【听夏父跻僖公】祀爰居【海鸟曰爰居止于鲁东门外文仲以为神命国人祀之】三不知也<br />
　　【公羊传】大事者何大祫也大祫者何合祭也其合祭奈何毁庙之主陈于大祖【毁庙谓亲过高祖毁其庙藏其主于大祖庙中陈者陈列大祖前大祖东乡昭南乡穆北乡其余孙从王父父曰昭子曰穆昭取乡明穆取北面尚敬】未毁庙之主皆升合食于大祖【自外来曰升】五年而再殷祭【殷盛也谓三年祫五年禘禘所以异于祫者功臣皆祭也】跻者何升也何言乎升僖公讥何讥尔逆祀也其逆祀奈何先祢而后祖也【文公以僖公为闵公庻兄升僖公于上失先后之义故讥之曰后祖者僖公以臣继闵公犹子继父故闵公于文公亦犹祖也】<br />
　　【谷梁传】大事者何大是事也着祫尝【祫合也尝秋祭】祫祭者毁庙之主陈于大祖未毁庙之主皆升合祭于大祖【祫祭者合祭诸庙已毁未毁者之主于大祖庙中以昭穆为次序祭毕则复退其庙】跻升也先亲而后祖也逆祀也逆祀则是无昭穆也无昭穆则是无祖也无祖则无天也故曰文无天无天者是无天而行也【谓天道先尊而后亲今乱其上下不仰法天也】君子不以亲亲害尊尊此春秋之义也<br />
　　凡祭而失礼则书祭名祭非失礼为下事张本则称事此大事于大庙盖祫祭也祫者吉祭不言吉者主为逆祀书也闵僖二公昭穆虽同世而继序有先后闵公弟也实为僖之君僖公兄也实为闵之臣入庙之主有定序僖不得先闵明矣今文公私于其父序兄弟畧君臣升僖之主于闵之上非礼甚矣公谷皆以大事为祫左传无明文而杜预以为禘公羊注又曰三年祫五年禘皆非也五年而再殷祭谓三年一祫五年再祫耳<br />
　　冬晋人宋人陈人郑人伐秦<br />
　　【左传】冬晋先且居宋公子成陈辕选郑公子归生伐秦取汪及彭衙而还以报彭衙之役卿不书为穆公故尊秦也谓之崇德<br />
　　自入春秋至此惟鲁大夫帅师以名见外师非君将恒称人外大夫自士縠专盟始以名见阳处父专将始以名见而余犹称人大夫虽张而未甚也至晋秦结怨勦民报复无已则不待贬而恶见矣<br />
　　公子遂如齐纳币<br />
　　【左传】襄仲如齐纳币礼也凡君即位好舅甥修昏姻娶元妃以奉粢盛孝也【谓谅闻既终嘉好之事通于外内外内之礼始备此除凶之即位也】孝礼之始也<br />
　　【公羊传】纳币不书此何以书讥何讥尔讥丧娶也娶在三年之外则何讥乎丧娶三年之内不图昏【僖公以十二月薨至此木满二十五月又礼先纳采问名纳吉乃纳币此四者皆在三年之内故云尔】吉禘于庄公讥然则曷为不于祭焉讥三年之恩疾矣【疾痛】非虚加之也以人心为皆有之以人心为皆有之则曷为独于娶焉讥娶者大吉也非常吉也其为吉者主于已以为有人心焉者则宜于此焉变矣【变者变恸哭泣也念亲者闻欲为已图昏则当变恸哭泣况乃至于纳币成昏哉】<br />
　　昏姻常事不书其书纳币者讥丧未终而图昏也妇姜之迎在四年夏丧服已毕何以讥之盖事莫重乎志故曰志哀而居约与之知丧逆妇虽在三年外而纳币尚在丧期之内未祥而行嘉礼哀戚忘矣志可问乎春秋此义使人抑情以去私其垂教切矣<br />
　　三年春王正月叔孙得臣防晋人宋人陈人衞人郑人伐沈沈溃【沈杜注姬姓国汝南平舆县北有沈亭按汉志汝南治平舆故沈子国属蔡州今河南汝阳县东南有平舆故城沈亭在其地霸国大夫防诸大夫伐国自此始】<br />
　　【左传】三年春庄叔防诸侯之师伐沈【庄叔即得臣】以其服于楚也沈溃凡民逃其上曰溃在上曰逃<br />
　　晋襄继霸未尝一出与诸侯防盟而使大夫主之自伐衞而后军政亦委之大夫其志益怠矣方是时商臣有覆载不容之罪国人恶之使晋襄能伸大义亲帅诸侯以讨楚则商臣不能自安楚人必有因敌势顺众心起而讨贼改立君以听命于诸侯者如此则有光于桓文矣乃视非己事而使大夫主兵伐其与国之小者商臣以是料晋之无能为是以沈虽溃而围江之师旋出也<br />
　　【附录左传】衞侯如陈拜晋成也【二年陈侯为衞请成于晋】<br />
　　夏五月王子虎卒<br />
　　【左传】夏四月乙亥王叔文公卒来赴吊如同盟礼也【王子虎与僖公同盟于翟泉文公是同盟之子故赴以名】<br />
　　【公羊传】王子虎者何天子之大夫也外大夫不卒此何以卒新使乎我也<br />
　　【谷梁传】叔服也此不卒者也何以卒之以其来防葬我卒之也或曰以其尝执重以守也【僖二十四年天王出居于郑叔服执重任以守国】<br />
　　王子虎者谷梁以为即叔服然左氏于叔服称内史于子虎称王叔文公而后此星孛入斗之时叔服复见于传则非王子虎明矣践土之役王子虎盟诸侯于王庭盖天子之秉政者王臣无外交今死而赴告于鲁故书以讥之<br />
　　秦人伐晋<br />
　　【左传】秦伯伐晋济河焚舟【示必死也】取王官及郊【王官杜注晋地今山西临晋县东南王官谷有废垒即王官城也郊杜注晋地当为今临晋平阳闲小邑】晋人不出遂自茅津济封殽尸而还【茅津杜注在河东大阳县西今山西平陆县南大阳渡即茅津也有古茅城封埋藏之】遂霸西戎用孟明也君子是以知秦穆公之为君也举人之周也【周备也不偏以一恶弃其善】与人之壹也【壹无二心】孟明之臣也其不解也能惧思也子桑之忠也其知人也能举善也【子桑公孙枝举孟明者】诗曰于以采蘩于沼于沚于以用之公侯之事秦穆有焉【诗国风言沼沚之蘩至薄犹采以共公侯以喻秦穆不遗小善】夙夜匪解以事一人孟明有焉【诗大雅】诒厥孙谋以燕翼子子桑有焉【诒遗也燕安也翼成也诗大雅喻子桑有举善之谋】<br />
　　旧説秦伯知过复贰故贬而称人非也考之于经惟战韩称秦伯盖两君亲战若书秦人则疑晋侯见获于秦大夫其余终穆公之篇皆书秦人未有称爵者又谓晋人畏秦而不出秦伯逞其忿而后悔自是见伐不报始能践其自誓之言亦非也考之传记则逾二年而穆公卒何由知其自悔而不报乎先儒曲生义例谓圣人以常情待晋襄以王事责秦穆皆因书录秦誓谓孔子以穆公为贤不知誓词有足为天下后世法者故不废其言至其穷兵报怨则备书于春秋以着其罪犹化工赋物生杀并行而不相悖也<br />

                    <br>
                        　　秋楚人围江<br />
　　【左传】楚师围江晋先仆伐楚以救江<br />
　　自齐桓之霸江黄以近楚之国并从齐盟楚深憾之灭黄已久今复围江亦以晋不能合诸侯以讨其弑逆之罪故轻视中国而围江以试之也<br />
　　雨螽于宋<br />
　　【左传】秋雨螽于宋队而死也<br />
　　【公羊传】雨螽者何死而坠也何以书记异也外异不书此何以书为王者之后记异也<br />
　　【谷梁传】外灾不志此何以志也曰灾甚也其甚奈何茅茨尽矣【茅茨犹尽则嘉谷可知茨蒺藜】着于上见于下谓之雨雨自上而下者也螽不见其所从来自上而下众多如雨异之大者也<br />
　　冬公如晋十有二月己巳公及晋侯盟【此书公如晋之始左传】晋人惧其无礼于公也请改盟【改二年处父之盟】公如晋及晋侯盟晋侯飨公赋菁菁者莪【诗小雅义取既见君子乐且有仪】庄叔以公降拜【谢其以公比君子也】曰小国受命于大国敢不慎仪【赋诗曰乐且有仪故答以敢不慎仪】君贶之以大礼何乐如之抑小国之乐大国之惠也晋侯降辞【降阶辞让公】登成拜【俱还上成拜礼】公赋嘉乐【嘉乐诗大雅义取显显令德宜民宜人受禄于天】<br />
　　晋人惧无礼而请改盟于公为不辱故适晋书而反国亦致不书地盟于晋都也<br />
　　晋阳处父帅师伐楚以救江【公羊谷梁无以字外大夫书帅师自此始左传】冬晋以江故告于周王叔桓公晋阳处父伐楚以救江【桓公周卿士王叔文公之子不书不亲伐也】门于方城遇息公子朱而还【子朱楚大夫伐江之帅也闻晋师起而江兵解故晋亦还】<br />
　　【公羊传】此伐楚也其言救江何为谖也【谖诈】其为谖奈何伐楚为救江也【救人之道当指其所之实欲救江而反伐楚以为其势必当引围江兵还自救也故云尔】<br />
　　【谷梁传】此伐楚其言救江何也江远楚近伐楚所以救江也<br />
　　大夫帅师以名氏见大夫彊也春秋于侵伐多不言所事此书伐以救何言救江虽善而所以救之者非其道也是时楚商臣负弑逆之罪恃彊凌弱晋襄不能大合诸侯奉词伐罪而独遣一军又不敢径造江之城下而声言伐楚一遇子朱即避之而返既不能伐楚又不能救江畏怯甚矣故特起伐以救之文以罪之以者不以者也<br />
　　四年春公至自晋<br />
　　【附录左传】四年春晋人归孔达于衞以为衞之良也故免之【二年衞执孔逹以説晋】　夏衞侯如晋拜【谢归孔逹】　曹伯如晋防正【防受贡赋之政也传言襄公能继文之业而诸侯服从】<br />
　　夏逆妇姜于齐<br />
　　【左传】逆妇姜于齐卿不行非礼也【礼诸侯有故则使卿逆】君子是以知出姜之不允于鲁也【文公薨而见出故曰出姜允信也始来不见尊贵故终不为国人所敬信也】曰贵聘而贱逆之【公子遂纳币是贵聘也】君而卑之【君小君也】立而废之弃信而坏其主【主内主也】在国必乱在家必亡不允宜哉诗曰畏天之威于时保之敬主之谓也【诗颂言畏天威于是保福禄为十八年姜氏归齐张夲】<br />
　　【公羊传】其谓之逆妇姜于齐何略之也【谓不书逆者之姓名不言如齐不称女不书至也】高子曰娶乎大夫者略之也【谓夫人乃齐大夫女贱不可奉宗庙故略之】<br />
　　【谷梁传】其曰妇姜为其礼成乎齐也【昏礼成于齐故在齐便称妇】其逆者谁也亲逆而称妇或者公与何其速妇之也【怪称妇速故设为问辞而反覆推之】曰公也其不言公何也非成礼于齐也【非责】曰妇有姑之辞也其不言氏何也贬之也何为贬之也夫人与有贬也【夫人能以礼自防则夫妇之礼不成于齐故讥公而夫人与焉】<br />
　　纳币卿行则逆妇必非微者谷梁谓公自逆是也未至而称妇则成礼于齐明矣图昏于丧期之内又成礼于妇家所谓失礼之中又失礼也故讳不书公以示贬<br />
　　狄侵齐<br />
　　春秋霸业之盛首推桓文以其攘外而安内也狄虽败于箕未几复侵齐春秋书之讥晋襄无攘却之谋而齐霸不绍也<br />
　　秋楚人灭江<br />
　　【左传】楚人灭江秦伯为之降服出次不举过数【降服素服也出次辟正寝不举去盛馔邻国之礼有数今秦伯过之】大夫谏公曰同盟灭【秦江同盟不告故不书】虽不能救敢不矜乎吾自惧也君子曰诗云惟彼二国其政不获惟此四国爰究爰度其秦穆之谓矣【诗大雅爰于也究度皆谋也言夏商之君政不得人心故四方诸侯皆惧而谋度其政事喻秦穆亦能感江之防惧而思政也】<br />
　　春秋中以慕义从霸遂致灭亡者江与黄是也当桓之世黄为楚灭齐不能救君子悯之江被围经年晋霸不竞不能撼楚以庇江春秋书围书灭着晋襄之无远谋见江上下同力效死乃亡国之善辞也不书奔死社稷也<br />
　　晋侯伐秦<br />
　　【左传】秋晋侯伐秦围邧新城【邧杜注秦邑在今陜西澄城县境新城杜注秦邑今澄城县东北有古新城即梁国之新里也】以报王官之役【王官役在三年】<br />
　　晋襄以王官之役不报为耻未若商臣得志于江为耻之大也报秦而不诛商臣末矣况救江则遣大夫伐秦则君亲之故书晋侯伐秦于灭江之下见其急于修怨而缓于恤患也爵晋侯非善之以其徇私亟战而不知戢故目其人而责之<br />
　　衞侯使寗俞来聘<br />
　　【左传】卫寗武子来聘公与之宴为赋湛露及彤弓【非礼之常公特命乐人以示意故言为赋湛露彤弓诗小雅】不辞又不答赋使行人私焉【私问之】对曰臣以为肄业及之也【肄习也以鲁人失所赋故佯为不知】昔诸侯朝正于王【朝而受政教也】王宴乐之于是乎赋湛露则天子当阳诸侯用命也【诗云湛湛露斯匪阳不晞晞干也言露见日而干犹诸侯禀天子命而行】诸侯敌王所忾而献其功【敌犹当也忾恨怒也】王于是乎赐之彤弓一彤矢百玈弓矢千以觉报宴【觉明也谓诸侯有四夷之功王赐之弓矢又为歌彤弓以明报功宴乐】今陪臣来继旧好【因论天子之乐故自称陪臣】君辱贶之其敢干大礼以自取戾【贶赐也干犯也戾罪也解已所以不辞亦不答之意】<br />
　　礼诸侯嵗相问殷相聘殷众也殷见曰同十有二年五服尽朝故曰殷见殷见既毕诸侯更遣大夫以交于邻邦谓之殷聘今殷见则亡而殷聘则存圣人书之以伤周道也<br />
　　冬十有一月壬寅夫人风氏薨<br />
　　【左传】冬成风薨【为明年王使归舍赗传】<br />
　　春秋正名定分之书也仲子不称夫人称夫人自风氏始春秋记其卒葬各以实书不为异辞者谨礼之所由变也<br />
<br />
<br />
<br />
<br />
<br />
<br />
<br />
　　日讲春秋解义卷二十三<br />
　　钦定四库全书<br />
　　日讲春秋解义卷二十四<br />
　　文公<br />
　　五年春王正月王使荣叔归含且赗<br />
　　【左传】五年春王使荣叔来含且赗【荣叔天子之上大夫荣采地叔字也公羊传】含者何口实也【孝子所以实亲口也缘生以事死不忍虚其口天子以珠诸侯以玉大夫以碧士以贝】其言归含且赗何兼之兼之非礼也【谷梁传】含一事也赗一事也兼归之非正也其曰且志兼也其不言来不周事之用也赗以早【乘马曰赗所以助葬成风未葬故言早】而含已晚【已殡故言晚】<br />
　　春秋繋王于天以履天位治天职所惇庸者天叙天秩所刑赏者天命天讨文公以风氏之丧讣于王非礼也王不能正反归含赗失天理矣故特不称天言弗克若天也<br />
　　三月辛亥葬我小君成风<br />
　　【公羊传】成风者何僖公之母也<br />
　　成风书葬是祔于姑也隐公时仲子犹别立宫以祀今则俨然并尊又私諡焉乱礼甚矣书其实以示讥也<br />
　　王使召伯来防葬【召伯谷梁作毛伯】<br />
　　【左传】召昭公来防葬【召采地伯爵天子卿也】礼也【成风庄公之妾母以子贵故曰礼】<br />
　　【谷梁传】防葬之礼于鄙上【鄙竟也为送葬来故从竞至墓上】<br />
　　王臣下聘桓公宰纠书名示贬而大夫再聘则书字从同也今王以夫人之礼丧成风再不称天何也薨而赗含尚曰不可又使卿来防葬将祔之于庙则其事益隆失益甚矣故复去天以示义<br />
　　夏公孙敖如晋<br />
　　王含且赗又使卿来防葬礼莫隆焉不往谢而亟如晋慢王尊霸不贬而恶见矣<br />
　　秦人入鄀<br />
　　【左传】初鄀叛楚即秦又贰于楚夏秦人入鄀<br />
　　鄀介秦楚之闲商臣弑逆鄀叛楚而即秦以穆公为可恃也及楚灭江惧而贰于楚秦不能庇鄀乃称兵以入之而其后鄀卒为楚所并王政不行小国之无罪而就灭亡如此可哀也夫<br />
　　秋楚人灭六【六杜注六国庐江六县在今江南六安州北】<br />
　　【左传】六人叛楚即东夷秋楚成大心仲归帅师灭六【仲归子家】　冬楚公子燮灭蓼【蓼杜注蓼国安丰蓼县今河南固始县东北蓼城岗即其地】臧文仲闻六与蓼灭曰皋陶庭坚不祀忽诸【蓼与六皆皋陶后也庭坚皋陶字】德之不建民之无援哀哉<br />
　　邾灭须句楚灭六蓼皆世变之大者须句司大皞之祀六蓼实皋陶之后上古建国歴唐虞三代緜延不絶入春秋而后荡灭无遗盖不独周纲解纽自古圣王之政教至是而尽废故不足以相维持也<br />
　　冬十月甲申许男业卒<br />
　　【附录左传】晋阳处父聘于衞反过嬴从之【杜注晋邑汲郡修武县今河南获嘉县西北有故城嬴逆旅大夫】及温而还其妻问之嬴曰以刚商书曰沈渐刚克髙明柔克【沈渐犹滞弱也髙明犹亢爽也言各当以刚柔胜已本性乃能成全也此在洪范今谓之周书】夫子壹之【谓纯任刚也】其不没乎天为刚德犹不干时【寒暑相顺】况在人乎且华而不实【言过其行】怨之所聚也犯而聚怨【刚则犯人】不可以定身余惧不获其利而离其难是以去之【离丽也为六年晋杀处父传】　晋赵成子【赵衰新上军帅中军佐也】栾贞子【栾枝下军帅也】霍伯【先且居中军帅也】臼季【胥臣下军佐也】皆卒【为六年搜于夷传】<br />
　　六年春葬许僖公<br />
　　【附录左传】六年春晋搜于夷舍二军【僖三十一年晋搜清原作五军今舍二军复三军之制夷杜注晋地前年四郷卒故搜以谋军帅】使狐射姑将中军【代先且居】赵盾佐之【代赵衰也盾赵衰子】阳处父至自温【往年聘衞过温今始至】改搜于董【董杜注河东汾隂县有董亭在今山西闻喜县东北接绛州界】易中军【易以赵盾为帅射姑佐之】阳子成季之属也【处父尝为赵衰属大夫】故党于赵氏且谓赵盾能曰使能国之利也是以上之宣子于是乎始为国政【宣赵盾諡】制事典【典常也】正法罪【轻重当】辟刑狱【辟犹理也】董逋逃【董督也】由质要【由用也质要券契也】治旧洿【治理洿秽】本秩礼【贵贱不失其本】续常职【修废官】出滞淹【拔贤能也】既成以授大傅阳子与大师贾佗使行诸晋国以为常法【贾佗以公族从文公而不在五人之数】<br />
　　夏季孙行父如陈<br />
　　【左传】臧文仲以陈衞之睦也欲求好于陈夏季文子聘于陈【季文子即行父季友之孙】且娶焉<br />
　　季友以原仲之旧如陈者再今行父之往盖因其祖旧好假公室之聘而图婚耳韩侯因朝而娶诗列大雅则于礼无讥故经但以出聘书而不及其私与友之葬原仲异也<br />
　　【附录左传】秦伯任好卒【任好秦穆公名】以子车氏之三子奄息仲行鍼虎为殉【子车秦大夫氏也以人从葬为殉】皆秦之良也国人哀之为之赋黄鸟【黄鸟诗秦风义取黄鸟止于棘桑往来得其所伤三良不然】君子曰秦穆之不为盟主也宜哉死而弃民【善人者民之望也杀以殉葬是弃民望】先王违世犹诒之法而况夺之善人乎诗曰人之云亡邦国殄瘁【诗大雅言善人亡则国瘁病】无善人之谓若之何夺之古之王者知命之不长是以竝建圣哲【建立圣知以司牧民】树之风声【因土地风俗为立声敎之法】分之采物【旌旗衣服各有分制】着之话言【话善言也为作善言遗戒】为之律度【钟律度量所以治歴明时】陈之艺极【艺凖也极中也贡献多少之法传曰贡之无艺又曰贡献无极】引之表仪【引导也表仪犹威仪】予之法制告之训典【训典先王之书】敎之防利【防恶兴利】委之常秩【委任也常秩官司之常秩】道之以礼则使毋失其土宜众赖之而后即命【即就也】圣王同之今纵无法以遗后嗣而又收其良以死难以在上矣君子是以知秦之不复东征也【不能复征东方诸侯为霸主】<br />
　　秋季孙行父如晋<br />
　　【左传】秋季文子将聘于晋使求遭丧之礼以行【闻晋侯疾故】其人曰将焉用之【其人从者】文子曰备豫不虞古之善敎也求而无之实难【难卒得】过求何害<br />
　　王制诸侯比年一小聘三年一大聘五年一朝文公即位六载未尝一如京师而朝晋者再且数遣聘问知霸主而不知有王比事以观罪可见矣<br />
　　八月乙亥晋侯驩卒【驩公羊作讙】<br />
　　【左传】八月乙亥晋襄公卒灵公少晋人以难故欲立长君赵孟曰【赵孟赵盾也】立公子雍【公子雍文公子襄公庻弟杜祁之子】好善而长先君爱之且近于秦秦旧好也置善则固事长则顺立爱则孝结旧则安为难故故欲立长君有此四德者难必抒矣【抒除也】贾季曰不如立公子乐【乐文公子怀嬴所出】辰嬴嬖于二君【辰嬴即怀嬴二君怀公文公也】立其子民必安之赵孟曰长嬴贱班在九人【班位也】其子何震之有【震威也】且为二嬖淫也为先君子不能求大而出在小国辟也母淫子辟无威陈小而远无援将何安焉杜祁以君故让偪姞而上之【杜祁杜伯之后祁姓也偪国名姞姞姓女生襄公为世子故杜祁让使在己上】以狄故让季隗而己次之故班在四【以季隗是文公处狄时妻故复让之】先君是以爱其子而仕诸秦为亚卿焉【言其贤故位尊】秦大而近足以为援母义子爱足以威民立之不亦可乎使先蔑士防如秦逆公子雍【先蔑士伯也士防随季也】贾季亦使召公子乐于陈赵孟使杀诸郫【郫杜注晋地今河南济源县西有郫亭】<br />
　　冬十月公子遂如晋葬晋襄公<br />
　　【左传】冬十月襄仲如晋葬襄公<br />
　　礼诸侯五月而葬今三月不及期非礼也又礼诸侯之丧士吊大夫送葬及晋文昉为霸令使大夫吊卿共葬事故襄仲以卿往防亦非礼也<br />
　　晋杀其大夫阳处父晋狐射姑出奔狄【射谷梁作夜】<br />
　　【左传】贾季怨阳子之易其班也【本中军帅易以为佐】而知其无援于晋也【少族多怨】九月贾季使续鞫居杀阳处父【鞫居狐氏之族】书曰晋杀其大夫侵官也【君已命帅处父易之故曰侵官】　十一月丙寅晋杀续简伯【讨其杀处父简伯续鞫居十一月无丙寅丙寅十二月八日也日月必有误】贾季奔狄宣子使臾骈送其帑【臾骈赵盾属大夫帑妻子也宣子以贾季佐中军同官故】夷之搜贾季戮臾骈【戮辱也】臾骈之人欲尽杀贾氏以报焉臾骈曰不可吾闻前志有之曰敌惠敌怨不在后嗣忠之道也【敌犹对也若及子孙则为非对是迁怒也】夫子礼于贾季我以其宠报私怨无乃不可乎介人之宠非勇也【介因也】损怨益仇非知也【杀季家欲以除怨宣子将复怨已是益仇】以私害公非忠也释此三者何以事夫子尽具其帑与其器用财贿亲帅扞之送致诸竟【扞衞也】<br />

                    <br>
                        　　【公羊传】晋杀其大夫阳处父则狐射姑曷为出奔射姑杀也射姑杀则其称国以杀何君漏言也其漏言奈何君将使射姑将【谓作中军大夫】阳处父谏曰射姑民众不説不可使将于是废将阳处父出射姑入君谓射姑曰阳处父言曰射姑民众不説不可使将射姑怒出刺阳处父于朝而走<br />
　　【谷梁传】称国以杀罪累上也襄公已葬其以累上之辞言之何也君漏言也上泄则下闇下闇则上聋且闇且聋无以相通【臣闇不言君无所闻上下否塞】夜姑杀者也夜姑之杀奈何曰晋将与狄战使狐夜姑为将军赵盾佐之阳处父曰不可古者君之使臣也使仁者佐贤者不使贤者佐仁者今赵盾贤夜姑仁其不可乎【贤者多才也战主攻伐仁者有恻隐之心不如多才者有权畧】襄公曰诺谓夜姑曰吾始使盾佐女今女佐盾矣【称处父语以语之故传曰漏言也】夜姑曰敬诺襄公死处父主竟上事【待诸侯防葬在鄙上】夜姑使人杀之君漏言也故士造辟而言诡辞而出【辟君也言与君言出则诡辞不以实告人】曰用我则可不用我则无乱其德【此士对君言之辞】凡君与臣同杀则称国今射姑实杀处父而罪累上者见人君以公正之道进退其臣人自心服无所归咎襄公乃漏言于射姑嫁怨于处父虽非身杀之而以失言杀之等杀耳故襄公已卒而书国杀所以为后世戒也<br />
　　闰月不告月犹朝于庙<br />
　　【左传】闰月不告朔非礼也【经称告月传称告朔明告月必以朔】闰以正时【四时渐差则置闰以正之】时以作事【顺时命事】事以厚生【事不失时则年丰而民生厚】生民之道于是乎在矣不告闰朔弃时政也何以为民【为治也】<br />
　　【公羊传】不告月者何不告朔也【礼诸侯受十二月朔政于天子藏于祖庙每月朔朝庙使大夫南面奉天子命君北面而受之比时使有司先告朔谨之至也】曷为不告朔【谓不言朔而言月】天无是月也闰月矣何以谓之天无是月非常月也犹者何通可以已也【朝者因视朔政尔无政而朝故曰犹不言朔者闰月无告朔礼也】<br />
　　【谷梁传】不告月者何也不告朔也不告朔则何为不言朔也闰月者附月之余日也积分而成于月者也【一嵗三百六十日余六日又有小月六积五嵗约得六十日而再闰积众月之余分以成此月】天子不以告朔而丧事不数也【闰是丛残之数非月之正故吉凶大事皆不用也】犹之为言可以已也【告朔然后朝庙既废其大而行其细故讥之】<br />
　　诸侯月朔告于庙谓之告朔因以听治此月之政谓之视朔不告月者不告朔也因月之亏盈置闰是主乎月而有闰也故不言朔而言月在礼天子闰月听朔于明堂闰者所以定四时成嵗天子以为月而颁之诸侯不奉以告是轻正朔慢时令也况一月之内百官修政于朝庻民服事于野闰虽无常而政有常安得不告犹朝于庙者幸其不已之词也<br />
　　七年春公伐邾<br />
　　【左传】七年春公伐邾闲晋难也【公因霸国有难而侵小】<br />
　　三月甲戌取须句遂城郚【句公羊作朐郚杜注鲁邑卞县南有郚城在今山东泗水县东南】<br />
　　【左传】三月甲戌取须句【须句鲁封内属国僖公反其君之后邾复灭之】寘文公子焉【邾文公子叛邾在鲁故使为守须句大夫】非礼也【絶大皡之祀以与邻国叛臣故曰非礼】<br />
　　【公羊传】取邑不日此何以日内辞也使若他人然【据昭三十二年正月取阚亦邾妻之邑木尝书日今以日为内辞者使若公春伐邾妻而去他人自以甲戌日取之所以深讳其贪利取邑也然僖公尝伐邾取须朐矣何以不为内辞哉公羊之説非也】<br />
　　【谷梁传】取邑不日此其日何也不正其再取故谨而日之也【僖二十二年公已伐邾取须句过而不改故录日以志之然非也设不日则听其取已乎】遂继事也【因伐邾之师】<br />
　　晋襄既卒国未立君公乘其闲伐邾取邑絶大皞之祀俾邾之叛臣守之贪土地而舍逋逃又重劳民力城内邑以防邾师之至心有慊焉故畏邻国之伐而不知愈重其过耳<br />
　　夏四月宋公王臣卒【王臣谷梁作壬臣】<br />
　　宋人杀其大夫<br />
　　【左传】夏四月宋成公卒于是公子成为右师【庄公子】公孙友为左师【目夷子】乐豫为司马【戴公元孙】鳞矔为司徒【桓公孙】公子荡为司城【桓公子也以武公名废司空为司城】华御事为司寇【华元父也传言六卿皆公族昭公不亲信之所以致乱】昭公将去羣公子【成公卒其弟御杀世子而自立国人杀御而立其少子杵臼是为昭公】乐豫曰不可公族公室之枝叶也若去之则本根无所庇矣葛藟犹能庇其本根故君子以为比【诗人取以喻九族兄弟】况国君乎此谚所谓庇焉而纵防斧焉者也【纵放也寻即将寻斧柯之寻】必不可君其图之亲之以德皆股肱也谁敢携贰若之何去之不听穆襄之族率国人以攻公【穆公襄公之子孙昭公所欲去者】杀公孙固公孙郑于公宫【二子在公宫故为乱兵所杀】六卿和公室乐豫舍司马以让公子卬【卬昭公弟】昭公即位而葬书曰宋人杀其大夫不称名众也且言非其罪也【杀者众故名不可知死者无罪则例不称名】<br />
　　【公羊传】何以不名【成公十五年秋宋杀其大夫山称名】宋三世无大夫三世内娶也<br />
　　【谷梁传】称人以杀诛有罪也【臣以权宠逼君故言有罪】<br />
　　成公在殡昭公首为乱阶至使公族构难大夫罹殃经书宋人以着国乱无政而昭公之不君亦可见矣<br />
　　戊子晋人及秦人战于令狐晋先蔑奔秦【蔑公羊作昩奔上有以师字】<br />
　　【左传】秦康公送公子雍于晋曰文公之入也无卫故有吕郤之难【在僖二十四年】乃多与之徒卫穆嬴日抱大子以啼于朝曰【穆嬴农公夫人灵公母也】先君何罪其嗣亦何罪舍适嗣不立而外求君将焉寘此出朝则抱以适赵氏顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何宣子与诸大夫皆患穆嬴且畏偪【畏国人以大义来逼已】乃背先蔑而立灵公【初使先蔑逆子雍故言背灵公大子夷皋也】以御秦师箕郑居守赵盾将中军先克佐之【克先且居子代狐射姑】荀林父佐上军【箕郑将上军居守故佐独行】先蔑将下军先都佐之步招御戎戎津为右及菫隂【先蔑士防逆公子雍前还晋晋人始以逆雍出军故蔑犹在职菫隂杜注晋地】宣子曰我若受秦秦则賔也不受寇也既不受矣而复缓师秦将生心先人有夺人之心军之善谋也逐寇如追逃军之善政也训卒利兵秣马蓐食潜师夜起【蓐食早食于寝蓐也】戊子败秦师于令狐至于刳首【刳首杜注令狐在河东与刳首相接按令狐今山西猗氏县地刳首当在今荥河临晋闲】己丑先蔑奔秦士防从之先蔑之使也荀林父止之曰夫人大子犹在而外求君此必不行子以疾辞若何不然将及摄卿以往可也何必子同官为寮吾尝同寮敢不尽心乎弗听为赋板之三章【板诗大雅其三章义取刍荛之言犹不可忽况同寮乎僖二十八年林父将中行先蔑将左行】又弗听及亡荀伯尽送其帑及其器用财贿于秦【荀伯林父】曰为同寮故也士防在秦三年不见士伯【士伯先蔑】其人曰能亡人于国【言能与人俱亡于晋国】不能见于此焉用之【何用如此】士季曰【士季士防】吾与之同罪非义之也【言已非慕先蔑之义而从之】将何见焉及归遂不见【责先蔑为正卿而不匡谏且俱出奔恶有党也士防归在十三年公羊传】晋先眜以师奔秦此偏战也何以不言师败绩敌也此晋先眜也其称人何贬曷为贬外也其外奈何以师外也【怀持二心有功欲还无功便持师出奔故于战贬之】何以不言出遂在外也【言从竟外去】<br />
　　【谷梁传】不言出在外也辍战而奔秦以是为逃军也【辍止也为将而独奔故曰逃军】<br />
　　晋人舍适嗣而外求君其始已失及畏偪立君不知以礼谢秦而悍然兴戎掩其不备盖晋人为志乎是战也言战不言败胜负敌也先蔑之奔不言出明自军中去也<br />
　　狄侵我西鄙<br />
　　【左传】狄侵我西鄙公使告于晋赵宣子使因贾季问酆舒且让之【时贾季奔在狄酆舒狄相】酆舒问于贾季曰赵衰赵盾孰贤对曰赵衰冬日之日也赵盾夏日之日也【冬日可爱夏日可畏】<br />
　　鲁尝患戎未尝患狄盖狄远鲁且慑晋也至是晋构秦难不在诸侯鲁闲之而近伐邾狄亦闲之而远侵鲁春秋书此罪鲁之不自正而晋业之替亦见矣<br />
　　秋八月公防诸侯晋大夫盟于扈【扈杜注郑地荥阳卷县西北有扈亭在今河南原武县西北】<br />
　　【左传】秋八月齐侯宋公衞侯陈侯郑伯许男曹伯防晋赵盾盟于扈晋侯立故也公后至故不书所防凡防诸侯不书所防【谓不具列公侯及卿大夫】后也后至不书其国辟不敏也【不敏犹不达也诸国皆在公独后是不逹于事此传自释凡例之意】<br />
　　【公羊传】诸侯何以不序大夫何以不名公失序也公失序奈何诸侯不可使与公盟眣晋大夫使与公盟也【以目通指曰眣文公内则丧娶逆祀外则贪利取邑为诸侯所薄贱故不见序】<br />
　　【谷梁传】其曰诸侯畧之也<br />
　　以大夫主盟诸侯自防扈始赵盾初立灵公专执晋政彊防八国之君而自主盟若晋无君然故诸侯不序而赵盾不名所以着大夫之专也<br />
　　冬徐伐莒<br />
　　徐僭号即戎厥后自进于中国数从防伐经皆称人以其能附中国也今以中国无霸兴兵伐莒故复以号举<br />
　　公孙敖如莒涖盟【涖公羊谷梁作莅】<br />
　　【左传】穆伯娶于莒曰戴已生文伯其娣声已生惠叔【穆伯公孙敖也文伯谷也惠叔难也】戴己卒又聘于莒莒人以声己辞则为襄仲聘焉【襄仲公子遂敖从父昆弟】冬徐伐莒莒人来请盟【见伐故欲结援】穆伯如莒涖盟且为仲逆及鄢陵【鄢陵杜注莒邑】登城见之美自为娶之仲请攻之公将许之叔仲惠伯谏曰【惠伯叔牙孙】臣闻之兵作于内为乱于外为寇寇犹及人乱自及也今臣作乱而君不禁以启寇雠若之何公止之惠伯成之【平二子】使仲舍之【舍不娶】公孙敖反之【还莒女】复为兄弟如初从之【为明年公孙敖奔莒传】<br />
　　【谷梁传】莅位也其曰位何也前定也其不日前定之盟不日也【以徐伐莒而往涖盟嫌非两国交盟之例故明之】<br />
　　莒为徐所伐故来求援请修洮之盟而敖因盟莒以代弟逆妇且为不道经苐书涖盟所谓春秋书王法不诛其人身也<br />
　　【附录左传】晋郤缺言于赵宣子曰日衞不睦故取其地【日往日元年晋伐衞取戚田】今已睦矣可以归之叛而不讨何以示威服而不柔何以示怀非威非怀何以示德无德何以主盟子为正卿以主诸侯而不务德将若之何夏书曰戒之用休董之用威劝之以九歌勿使坏九功之德皆可歌也谓之九歌六府三事谓之九功水火金木土谷谓之六府正德利用厚生谓之三事义而行之谓之德礼【德正德也礼以制财用之节又以厚生民之命】无礼不乐所由叛也若吾子之德莫可歌也其谁来之盍使睦者歌吾子乎宣子説之【为明年晋归郑衞田张本】<br />
　　八年春王正月<br />
　　【附录左传】八年春晋侯使解扬归匡戚之田于衞【解扬晋大夫匡本衞邑中属郑孔达伐不能克今晋令郑还衞竝归所取戚田】且复致公壻池之封自申至于虎牢之竟【公壻池晋君女壻旧取衞地以封之今竝还卫也申杜注郑地当在今河南汜水县界】<br />
　　夏四月<br />
　　【附录左传】夏秦人伐晋取武城以报令狐之役【令狐役在七年】<br />
　　秋八月戊申天王崩<br />
　　【左传】秋襄王崩【子顷王壬臣立为公孙敖如周吊传】<br />
　　冬十月壬午公子遂防晋赵盾盟于衡雍<br />
　　【左传】晋人以扈之盟来讨【前年盟扈公后至】　冬襄仲防晋赵孟盟于衡雍报扈之盟也<br />
　　乙酉公子遂防雒戎盟于暴【公羊作伊雒戎暴杜注郑地】<br />
　　【左传】遂防伊雒之戎【伊雒之戎将伐鲁公子遂不及复君故专命与之盟】书曰公子遂珍之也【珍贵也】<br />
　　翟泉之盟犹有王人及鲁公涖焉以大夫而专防盟自衡雍始其后赵盾仲遂皆为弑君之贼而有后于鲁晋三桓专鲁六卿分晋其兆早见于斯矣遂既盟赵盾四日又盟雒戎而再以名见不书遂防盖以二事出皆有公命左氏之説非也<br />
　　公孙敖如京师不至而复丙戌奔莒【公羊无而字】<br />
　　【左传】穆伯如周吊丧不至以币奔莒从己氏焉【已氏莒女公羊传】不至复者何不至复者内辞也不可使往也【安居不肯行故讳使若己行但不至而还用】不可使往则其言如京师何遂公意也【正其义不使君命壅塞】何以不言出【据庆父言出奔】遂在外也【讳使若从外来不敢复还者也】<br />
　　【谷梁传】不言所至未如也【若其已行当如公子遂至黄乃复今不言所至而直言复知其实未如也】未如则未复也未如而曰如不废君命也【受命而出义无私留书如京师以显命行于下不书所至以表不去之罪】未复而曰复不专君命也【复者事毕之辞未如故知其未复加毕事之文者言君命无辄専之道】其如非如也其复非复也唯奔莒之为信故谨而日之也还者事毕复者事未毕也礼君言不宿于家况敖受命以赴天王之丧废君命而徒返无王无君罪莫甚焉文公既不加诛又不再使卿往亦罪也不言所至者举京师为重也不言出受命矣自外出也<br />
　　螽【螽公羊作】<br />
　　宋人杀其大夫司马宋司城来奔<br />
　　【左传】宋襄夫人襄王之姊也昭公不礼焉【昭公适祖母】夫人因戴氏之族【华乐皇皆戴族】以杀襄公之孙孔叔公孙钟离及大司马公子卬皆昭公之党也司马握节以死故书以官【节国之符信也握之以死示不废命】司城荡意诸来奔效节于府人而出【效犹致也意诸公子荡之孙】公以其官逆之皆复之【卿违从大夫公贤其效节故以本官逆之请宋而复之司城官属悉来奔故言皆复】亦书以官皆贵之也<br />
　　【公羊传】司马者何司城者何皆官举也【皆以官名举言之】曷为皆官举【据宋杀其大夫山不官举】宋三世无大夫三世内娶也【宋以内娶三世妃党争权相杀主或不知所任故举其官】<br />
　　【杀梁传】司马官也其以官称无君之辞也　司城官也其以官称无君之辞也来奔者不言出举其接我也杀其大夫志乱也二人皆以官举见主兵者不能其官至于见杀守土者不能其官至于出奔故以其官责之而宋国无政昭公之不能定位已于此见其端兆矣<br />

                    <br>
                        　　【附录左传】夷之搜晋侯将登箕郑父先都【登之于上军也夷搜在六年】而使士縠梁益耳将中军【士縠本司空】先克曰狐赵之勲不可废也【狐偃赵衰有从亡之勲】从之先克夺蒯得田于菫隂【七年晋御秦师于菫隂以军事夺其田也先克中军佐】故箕郑父先都士縠梁益耳蒯得作乱【着五人作乱之由为明年杀先克张本】<br />
　　九年春毛伯来求金【来求止此】<br />
　　【左传】毛伯衞来求金非礼也【天子不私求财故曰非礼】不书王命未葬也<br />
　　【公羊传】毛伯者何天子之大夫也何以不称使当丧未君也逾年矣何以谓之未君【襄王崩在八年逾年当即位】即位矣而未称王也未称王何以知其即位以诸侯之逾年即位亦知天子之逾年即位也【俱继体其礼不得异】以天子三年然后称王亦知诸侯于其封内三年称子也【各信息于其下】逾年称公矣则曷为于其封内三年称子缘民臣之心不可一日无君缘终始之义一年不二君【故君薨称子某既葬称子明继体以繋民臣之心】不可旷年无君【故逾年称公】缘孝子之心则三年不忍当也【孝子三年志在思慕不忍当父位故虽即位犹于其封内三年称子】毛伯来求金何以书讥何讥尔王者无求求金非礼也然则是王者与【据未称王】曰非也非王者则曷为谓之王者王者无求曰是子也继文王之体守文王之法度文王之法无求而求故讥之也【引文王者文王始受命制法度】<br />
　　【谷梁传】求车犹可求金甚矣【求俱不可在丧尤甚】<br />
　　公孙敖既不至京师鲁遂不供天子之丧故毛伯来风鲁以求金何以不称使当丧未君也冢宰不能制国用而下求诸侯不贡而致王求皆非也自是以后鲁不修贡而王亦无求矣<br />
　　夫人姜氏如齐<br />
　　二月叔孙得臣如京师<br />
　　【谷梁传】京大也师众也言周必以众与大言之也<br />
　　辛丑葬襄王<br />
　　【左传】二月庄叔如周葬襄王【庄叔即得臣】<br />
　　【公羊传】王者不书葬此何以书不及时书过时书我有往者则书<br />
　　【谷梁传】天子志崩不志葬举天下而葬一人其道不疑也志葬危不得葬也【不得备礼葬】日之甚矣其不葬之辞也【王室微弱诸侯无复往防葬】<br />
　　前年公子遂如晋葬襄公今此得臣如京葬襄王是夷周于晋也<br />
　　晋人杀其大夫先都<br />
　　【左传】九年春王正月己酉使贼杀先克【箕郑等所使也不赴故不书】乙丑晋人杀先都梁益耳【乙丑正月十九日经书二月从告】<br />
　　三月夫人姜氏至自齐<br />
　　【谷梁传】卑以尊致病文公也【夫人行例不致乃以君礼致剸公宠之过】夫人与君敌体然适他国未有致之者则其行非礼以不致见其罪也此书致以归宁告庙得其正也归宁常事尔宜不书然不一书则终无以着其正故于出姜之至见之又归宁虽常事而出姜之归宁以不安于鲁而归告于父母则非常也<br />
　　晋人杀其大夫士縠及箕郑父<br />
　　【左传】三月甲戌晋人杀箕郑父士縠蒯得【梁益耳蒯得不书皆非卿谷梁传】称人以杀诛有罪也郑父累也<br />
　　三大夫作乱杀中军佐固有罪矣曷为不称国讨时晋侯年防政在赵盾故称人以杀见大夫专作威福而政不自君出也<br />
　　楚人伐郑<br />
　　【左传】范山言于楚子曰【范山楚大夫】晋君少不在诸侯北方可图也楚子师于狼渊以伐郑【狼渊杜注颍川颍隂县有狼陂在今河南许州】囚公子坚公子尨及乐耳【三子郑大夫】郑及楚平<br />
　　公子遂防晋人宋人衞人许人救郑<br />
　　【左传】公子遂防晋赵盾宋华耦衞孔达许大夫救郑【华耦华督曽孙】不及楚师卿不书缓也以惩不恪【独书公子遂者春秋于鲁事自非特为襃贬则皆从国史不同之于他国也】<br />
　　楚自城濮以来不敢窥诸国以文襄之烈存也今狼渊之师正其尝试之时而赵盾不能折冲弭患乃视为常役缓不及事致楚得志而晋遂不竞矣<br />
　　夏狄侵齐<br />
　　楚得志而狄交侵矣故书以病晋也<br />
　　【附录左传】夏楚侵陈克壶丘【壶丘杜注陈邑在今河南陈州南境】以其服于晋也　秋楚公子朱自东夷伐陈【子朱息公也】陈人败之获公子茷陈惧乃及楚平【以小胜大故惧而请平也传言晋君少楚陵中国明年所以有厥貉之防】<br />
　　秋八月曹伯襄卒<br />
　　九月癸酉地震<br />
　　【公羊传】地震者何动地也何以书记异也【天动地静者常也地动者象隂为阳行故曰异】<br />
　　【谷梁传】震动也地不震者也震故谨而日之也<br />
　　地道以静为体以顺为正安以承天者也逆其常理而不得节则震而不安其所承矣<br />
　　冬楚子使椒来聘【椒谷梁作萩楚君臣姑竝见经】<br />
　　【左传】冬楚子越椒来聘【子越椒令尹子文从子】执币傲叔仲惠伯曰是必灭若敖氏之宗傲其先君神弗福也【十二年传曰先君之敝器使下臣致诸执事明奉使皆告庙故言傲其先君也为宣四年楚灭若敖氏张本公羊传】椒者何楚大夫也楚无大夫此何以书始有大夫也始有大夫则何以不氏【据屈完氏】许夷狄者不一而足也【许与也言进之当以渐】<br />
　　【谷梁传】楚无大夫其曰萩何也以其来我襃之也先儒皆谓春秋与楚慕义能以礼交诸侯故襃进之乃乐与人为善之义此大非也商臣负覆载不容之罪乘晋霸之衰围江围巢灭江灭六灭蓼伐郑侵陈侵宋其聘鲁乃远交近攻之术亦所以窥伺东夏耳春秋乃用此襃之而赦其大恶逆天理悖人情矣而谓孔子有是乎盖中国无霸楚势日张鲁人畏其凭陵喜于来聘而以待齐晋之礼待之故旧史备其辞孔子仍而不革以着诸侯畏楚之情实耳观十年冬楚次厥貉亦书爵则以书爵为襃其不可通也审矣<br />
　　秦人来归僖公成风之襚<br />
　　【左传】秦人来归僖公成风之襚礼也【秦本非鲁方岳同盟无相赴吊之制故不讥其缓而以接好为礼】诸侯相吊贺也虽不当事【送死不及尸故曰不当事】茍有礼焉书也以无忘旧好<br />
　　【公羊传】其言僖公成风何兼之兼之非礼也【礼主于敬当各使一使所以别尊卑】曷为不言及成风成风尊也【不可使卑及尊也谷梁传】秦人弗夫人也【言秦人弗以成风为夫人故不言夫人】即外之弗夫人而见正焉【见不以妾为妻之正】<br />
　　秦晋方不睦而鲁善于晋故秦人归襚以结鲁犹楚欲图北方而来聘也过时始至不以缓为讥以其始通录之也僖公成风虽母子先君后夫人体当然也不言及卑不及尊也不称夫人以义不得言及茍称夫人则辞不别白嫌于僖公之夫人耳<br />
　　葬曹共公<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷二十四<br />
<经部,春秋类,日讲春秋解义><br />
　　钦定四库全书<br />
　　日讲春秋觧义卷二十五<br />
　　文公<br />
　　十年春王三月辛卯臧孙辰卒<br />
　　臧孙鲁之名大夫也知栁下惠之贤而不与立自庄公末己与闻国政四十余年鲁政多疵安在其为贤哉<br />
　　夏秦伐晋<br />
　　【左传】十年春晋人伐秦取少梁夏秦伯伐晋取北征【少梁杜注冯翊夏阳县今陜西韩城县南有少梁城北征古□国今陜西澄城县西南有古城】晋舍适嗣而外求君罪也既而悔之正矣秦不顾义理是非报复不已且结楚以为援致晋人力疲于西楚人逞志于南庸萧陈郑围灭相继中国之屈于楚秦为之也故伐晋不称人苐举号以黜之<br />
　　楚杀其大夫宜申<br />
　　【左传】初楚范巫矞似【矞似范邑之巫】谓成王与子玉子西曰三<br />
　　君皆将强死城濮之役王思之故使止子玉曰毋死不及止子西子西缢而县絶【在僖二十八年】王使适至遂止之使为商公【商杜注楚邑上雒商县今属陜西商州】防汉泝江将入郢【防顺流泝逆流】王在渚宫下见之惧而辞曰【子西仓卒见王而惧以辞谢王】臣免于死又有防言谓臣将逃臣归死于司败也【陈楚名司宼为司败】王使为工尹【掌百工之官】又与子家谋弑穆王穆王闻之五月杀鬬宜申及仲归【仲归子家不书非卿】<br />
　　宜申谋弑穆王而称国以杀不去其官何哉曰穆王者即楚世子商臣也而春秋之义微矣<br />
　　自正月不雨至于秋七月<br />
　　【谷梁传】歴时而言不雨文不闵雨也不闵雨者无志乎民者也<br />
　　歴时总书不雨言雨不雨皆漫不系于公心也<br />
　　及苏子盟于女栗【女栗杜注地名阙】<br />
　　【左传】秋七月及苏子盟于女栗顷王立故也【僖十年狄灭温苏子奔卫今复见者盖王复之】<br />
　　苏子来盟王使之也顷王新立不能修明王度以朝诸侯而乃使大夫盟鲁辱也故讳而书及及者我所欲也其不书公为公讳也襄王丧葬公未尝往顷王既立公又不朝乃与王臣要盟臣子之义安在哉故讳之<br />
　　冬狄侵宋<br />
　　狄歴侵诸国犹未及宋至是见侵盖乘宋乱且料晋之不能救也<br />
　　楚子蔡侯次于厥貉【厥公羊作屈厥貉杜注地名阙当在今河南项城县】<br />
　　【左传】陈侯郑伯防楚子于息冬遂及蔡侯次于厥貉将以伐宋【陈郑及宋麇子不书者宋郑执卑茍免为楚仆任受役于司马麇子耻之遂逃而归三君失位降爵故不列于诸侯宋郑犹然则陈侯必同也】宋华御事曰【华御事华元之父】楚欲弱我也先为之弱乎何必使诱我我实不能民何罪乃逆楚子劳且听命遂道以田孟诸【孟诸杜注宋大薮也在梁国雎阳县东北在今河南商丘县东北】宋公为右盂郑伯为左盂【盂田猎陈名】期思公复遂为右司马子朱及文之无畏为左司马【期思杜注弋阳期思县在今河南固始县西北复遂期思公名子朱无畏皆楚大夫将猎张雨甄故置左司马二人分于左右以右司马一人居中】命夙驾载燧宋公违命无畏抶其仆以徇【燧取火者抶挞也】或谓子舟曰国君不可戮也【子舟无畏字】子舟曰当官而行何强之有诗曰刚亦不吐柔亦不茹【诗大雅美仲山甫不辟强御】毋纵诡随以谨罔极【诗大雅诡随心不正者罔无极中也】是亦非辟强也敢爱死以乱官乎【为宣十四年宋人杀子舟张本】　厥貉之防麇子逃归【为明年楚子伐麇】<br />
　　次者欲进而不前之意楚将伐宋而不果故书次以着其包藏祸心欲凭陵诸夏而未遂也楚子侵伐书爵其势益张而诸侯畏之也蔡侯首附楚故序于楚下以示讥书爵者斥言以罪其人也<br />
　　十有一年春楚子伐麇【麇公羊作圏楚始书君将】<br />
　　【左传】十一年春楚子伐麇成大心败麇师于防渚【防渚杜注麇地今湖广房县】潘崇复伐麇至于穴【穴杜注麇地今湖广郧阳府治】厥貉之防麇子逃归盖见宋陈郑以大国公侯而受役于楚司马故耻于失列而去之也以考之一败于防渚再廹于穴而不闻与楚成所谓与民守之效死而民弗去者也春秋不书麇子之逃而独书楚子伐麇圣人之情见矣<br />
　　夏叔仲彭生防晋郤缺于承筐【公羊谷梁无仲字筐作匡承筐杜注宋地在陈畱襄邑县今河南睢州西有故城此大夫特相防之始】<br />
　　【左传】夏叔仲惠伯防晋郤缺于承筐【惠伯即彭生】谋诸侯之从于楚者【九年陈郑及楚平十年宋听楚命】<br />
　　是防谋诸侯之从楚未为非义然大夫专防以谋国事诸侯之政大夫擅之矣故谨而志之<br />
　　秋曹伯来朝<br />
　　【左传】秋曹文公来朝即位而来见也【曹文公即位在九年】<br />
　　诸侯世相朝礼也曹伯即位来朝常事尔然不先如京师故书之以见失尊王之义也曹本服宋自晋文执曹共公以畀宋人遂不与诸侯之事盖晋方恶曹宋遂挟为私属也至是晋政中衰曹文公嗣立遂自附于鲁而后此复列于诸侯之防盟<br />
　　公子遂如宋<br />
　　【左传】襄仲聘于宋且言司城荡意诸而复之【八年意诸来奔归不书史失之】因贺楚师之不害也【前年楚次厥貉将以伐宋】<br />
　　鲁聘宋者八盖始于此是时顷王立已三年且使苏子来盟公既不朝又不遣聘而亟修礼于宋其悖甚矣<br />
　　狄侵齐<br />
　　冬十月甲午叔孙得臣败狄于咸【咸杜注鲁地】<br />
　　【左传】鄋瞒侵齐【鄋瞒狄国名漆姓在夏为防风氏殷为汪芒氏】遂伐我公卜使叔孙得臣追之吉侯叔夏御庄叔緜房甥为右富父终甥驷乘【侯叔夏緜房甥富父终甥皆鲁大夫驷乘四人共车】　冬十月甲午败狄于咸获长狄侨如【侨如鄋瞒之君盖长三丈】富父终甥摏其喉以戈杀之【摏犹冲也】埋其首于子驹之门【子驹鲁郭门骨节非常恐后世怪之故详其处】以命宣伯【得臣待事而名其三子因名宣伯曰侨如以旌其功】初宋武公之世鄋瞒伐宋【在春秋前】司徒皇父帅师御之耏班御皇父充石公子谷甥为右司宼牛父驷乘以败狄于长丘【皇父戴公子充石其名耏班谷甥牛父皆宋大夫长丘杜注宋地在今河南封丘县东】获长狄縁斯【縁斯侨如之先】皇父之二子死焉宋公于是以门赏耏班使食其征谓之耏门【皇父与谷甥及牛父皆死故耏班独受赏门关门征税也】晋之灭潞也【在宣十五年】获侨如之弟焚如齐襄公之二年【鲁桓十六年也】鄋瞒伐齐齐王子成父获其弟荣如埋其首于周首之北门【荣如焚如之弟以鲁桓公十六年死至宣十五年一百三歳其兄犹在传言既长且夀有异于人王子成父齐大夫周首杜注齐邑济北谷城县东北有周首亭在今山东东阿县东北】卫人获其季弟简如【伐齐退走至卫见获】鄋瞒由是遂亡【长狄之种絶】<br />
　　【公羊传】狄者何长狄也兄弟三人一者之齐一者之鲁一者之晋其之齐者王子成父杀之其之鲁者叔孙得臣杀之则未知其之晋者也其言败何大之也【敌一人而言败以狄长大非一人所能敌兴师动众然后杀之如大战然故就其事言败】其日何大之也【如约日大战】其地何大之也【如据地大战】何以书记异也【谷梁传】不言帅师而言败何也直败一人之辞也一人而曰败何也以众焉言之也【言其力足以敌众】曰长狄也弟兄三人佚宕列国【佚更也宕扰也】瓦石不能害叔孙得臣最善射者也射其目身横九亩【广一步长百步为一亩九亩五丈四尺】断其首而载之眉见于轼【兵车之轼髙三尺三寸】然则何为不言获也曰古者不重创不禽二毛故不言获为内讳也【既射其目又断其首是重创非古道故讳之】其之齐者王子成父杀之则未知其之晋者也<br />
　　十余年之间狄四侵齐而侵鲁宋者各一今得臣出其不虞而败之自是始有惧心其势少戢不言帅师将尊师少也不曰战者内胜之辞也不言获长狄侨如贱之也<br />

                    <br>
                        　　【附録左传】郕大子朱儒自安于夫钟国人弗徇【安处也夫钟杜注郕邑徇顺也为明年郕伯来奔】<br />
　　十有二年春王正月郕伯来奔【郕公羊作盛】<br />
　　【左传】十二年春郕伯卒郕人立君【大子自安于外邑故】大子以夫钟与郕邽来奔【郕邽杜注郕邑】公以诸侯逆之非礼也【非公宠叛人】故书曰郕伯来奔不书地尊诸侯也【既尊以为诸侯故不复见其窃邑之罪所以深责鲁也】<br />
　　【公羊传】盛伯者何失地之君也何以不名兄弟辞也【义见僖二十年郜子来朝】<br />
　　诸侯失地皆名其不名者非其自取也荘八年郕降于齐师自是入齐为附庸今又来奔盖为齐所偪耳春秋不名恕之也<br />
　　杞伯来朝<br />
　　【左传】杞桓公来朝始朝公也且请絶叔姬而无絶昏公许之【不絶昏立其娣以为夫人不书来归未笄而卒】<br />
　　二月庚子子叔姬卒<br />
　　【左传】二月叔姬卒不言杞絶也【既许其絶故不言杞】书叔姬言非女也【女未嫁而卒不书】<br />
　　【公羊传】此未适人何以卒许嫁矣妇人许嫁字而笄之死则以成人之丧治之其称子何贵也其贵奈何母弟也<br />
　　【谷梁传】其曰子叔姬贵也公之母姊妹也【同母姊妹】其一曰许嫁以卒之也【别据一説以叔姬时已许嫁故书其卒】男子二十而冠冠而列丈夫三十而娶女子十五而许嫁二十而嫁【礼女子许嫁而卒即为长殇有服引此以明许嫁而卒之之意】<br />
　　叔姬曰子盖时君之女以别于先君之女也女子适人必系国叔姬字未嫁也<br />
　　夏楚人围巢【巢杜注吴楚闲小国庐江六县东有居巢城今江南庐州府巢城西巢湖即其处左传】楚令尹大孙伯卒成嘉为令尹【成嘉若敖曾孙子孔】羣舒叛楚【羣舒杜注偃姓舒庸舒鸠之属庐江南有舒城西南有龙舒按今江南舒城庐江二县之境皆羣舒地】夏子孔执舒子平及宗子遂围巢【平舒君名宗巢二国羣舒之属】书称巢伯来朝则巢之建国久矣王道不行小国困于彊暴不得保其社稷书围巢者恶楚之不仁而小国之无所庇頼也<br />
　　秋滕子来朝<br />
　　【左传】秋滕昭公来朝亦始朝公也<br />
　　曹滕相继来朝以鲁为秉礼之国也文公乃不思述职有阙而越再朝之期觐礼不修不亦悖乎<br />
　　秦伯使术来聘【术公羊作遂】<br />
　　【左传】秦伯使西乞术来聘且言将伐晋襄仲辞玉【玉圭璋也礼聘义云以圭璋聘己聘而还圭璋今聘礼方行而辞玉不与秦之伐晋也】曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也主人三辞宾答曰寡君愿徼福于周公鲁公以事君不腆先君之敝器使下臣致诸执事以为瑞节【节信也周礼大宗伯以玉作六瑞以等邦国是也】要结好命所以借寡君之命结二国之好是以敢致之襄仲曰不有君子其能国乎国无陋矣厚贿之【公羊传】遂者何秦大夫也秦无大夫【秦楚吴越之国不书其大夫】此何以书贤缪公也何贤乎缪公以为能变也其为能变奈何唯諓諓善竫言俾君子易怠而况乎我多有之【諓諓浅薄之貌竫犹撰也易怠轻慢也】唯一介断断焉无他技其心休休能有容是难也<br />
　　秦将为河曲之战故以贿结鲁而鲁亦厚贿之是相与以利也归襚称人此称君大夫盖渐进之术不氏未命之卿来鲁皆书名也遣聘者康公也而以为贤缪公朱子谓公羊谷梁未见国史观此类可知<br />
　　冬十有二月戊午晋人秦人战于河曲【河曲杜注在河东蒲坂县南今山西蒲州东南隅有故城】<br />
　　【左传】秦为令狐之役故【在七年】冬秦伯伐晋取羁马【羁马杜注晋邑在今山西蒲州南】晋人御之赵盾将中军荀林父佐之【代先克】郤缺将上军【代箕郑父】臾骈佐之【代林父】栾盾将下军【栾枝子代先蔑】胥甲佐之【胥臣子代先都】范无恤御戎【代步招】以从秦师于河曲臾骈曰秦不能久请深垒固军以待之从之秦人欲战秦伯谓士防曰【晋士防七年奔秦】若何而战对曰赵氏新出其属曰臾骈必实为此谋将以老我师也赵有侧室曰穿【侧室支子穿赵夙庶孙】晋君之壻也有宠而弱不在军事【未尝涉知军事】好勇而狂且恶臾骈之佐上军也若使轻者肆焉其可【肆暂往而速退也】秦伯以璧祈战于河十二月戊午秦军掩晋上军赵穿追之不及反【上军不动赵穿独追之秦军速退故不及】怒曰裹粮坐甲固敌是求敌至不击将何俟焉军吏曰将有待也穿曰我不知谋将独出乃以其属出宣子曰秦获穿也获一卿矣【时穿为散卿如前郤缺之未有军行】秦以胜归我何以报乃皆出战交绥【司马法曰从绥不及是古名退军为绥秦晋兵未及争而两退故曰交绥】秦行人夜戒晋师曰两军之士皆未憗也明日请相见也【憗缺也】臾骈曰使者目动而言肆惧我也将遁矣【目动心不安言肆声放失常节】薄诸河必败之胥甲赵穿当军门呼曰死伤未收而弃之不惠也不待期而薄人于险无勇也乃止【谋泄故不行为宣元年放胥甲】秦师夜遁复侵晋入瑕<br />
　　【公羊传】此偏战也何以不言师败绩敌也曷为以水地【以水地者以水之曲折为地名意谓水曲甚多疑不足以定地之名如战不言曲】河曲疏矣河千里而一曲也【千里而始一曲则为河曲有几故水亦可以定地之名也谷梁传】不言及秦晋之战己亟故畧之也【亟数也战必有曲直以一人主之二国战鬬数曲直不可得详故畧不言及】<br />
　　凡战皆以主及客秦为令狐之役积忿不已又为是战曲在秦故不云晋及不书败绩交绥而退无胜负也<br />
　　季孙行父帅师城诸及郓【郓公羊作运后同杜注城阳姑幕县南有员亭即郓也今山东沂水县北郓城是按此为东郓成四年城郓为西郓乃在东平州】<br />
　　【左传】城诸及郓书时也<br />
　　【谷梁传】称帅师言有难也<br />
　　帅师而城畏莒故也郓莒邑而介于鲁城非其所有虑莒必争于是乎以兵往诸鲁邑也而近于郓故竝以师城<br />
　　十有三年春王正月<br />
　　【附録左传】十三年春晋侯使詹嘉处瑕以守桃林之塞【詹嘉晋大夫赐其瑕邑令帅众守桃林以备秦桃林杜注在农华隂县东潼关地理通释自潼关至函谷歴陜华二州地俱谓之桃林塞今陜西华隂县以东河南灵寳县以西皆是也】<br />
　　夏五月壬午陈侯朔卒<br />
　　【附録左传】晋人患秦之用士防也【以前年士防为秦画计故】夏六卿相见于诸浮【诸浮杜注晋地】赵宣子曰随防在秦贾季在狄难日至矣若之何中行桓子曰【中行桓子荀林父也僖二十八年始将中行故以为氏】请复贾季能外事且由旧勲【有狐偃之旧勲】郤成子曰贾季乱且罪大【杀阳处父故】不如随防能贱而有耻柔而不犯【不可犯以不义】其知足使也且无罪乃使魏夀余伪以魏叛者以诱士防执其帑于晋使夜逸【魏夀余毕万之后帑夀余子】请自归于秦秦伯许之履士防之足于朝【蹑士防足欲使行】秦伯师于河西【将取魏】魏人在东夀余曰请东人之能与夫二三有司言者吾与之先【欲与晋人在秦者共先告喻魏有司】使士防士防辞曰晋人虎狼也若背其言臣死妻子为戮无益于君不可悔也【辞行示己无去心】秦伯曰若背其言所不归尔帑者有如河乃行绕朝赠之以防【绕朝秦大夫防马檛】曰子无谓秦无人吾谋适不用也【示己觉其情】既济魏人噪而还【喜得士防】秦人归其帑其处者为刘氏【士防尧后刘累之裔别族复累之姓】<br />
　　邾子蘧蒢卒【谷梁作籧篨】<br />
　　【左传】邾文公卜迁于绎【绎杜注邾邑在今山东邹县东南】史曰利于民而不利于君邾子曰茍利于民孤之利也天生民而树之君以利之也民既利矣孤必与焉左右曰命可长也君何弗为邾子曰命在养民死之短长时也民茍利矣迁也吉莫如之【左右以一人之命为言文公以百姓之命为主一人之命各有短长不可如何百姓之命乃世无穷故卒徙之】遂迁于绎五月邾文公卒君子曰知命<br />
　　自正月不雨至于秋七月<br />
　　大室屋壊【大公羊作世】<br />
　　【左传】秋七月大室之屋壊书不共也<br />
　　【公羊传】世室者何鲁公之庙也周公称大庙鲁公称世室羣公称宫此鲁公之庙也曷为谓之世室世室犹世室也世世不毁也【鲁公始封之君故不毁】周公何以称大庙于鲁封鲁公以为周公也周公拜乎前鲁公拜乎后【始受封时拜于文王庙也】曰【成王始授其茅土之辞】生以养周公死以为周公主【如周公死当以鲁公为祭祀主】然则周公之鲁乎曰不之鲁也封鲁公以为周公主然则周公曷为不之鲁欲天下之一乎周也【周公徳至重功至大嫌之鲁恐天下回心趋向之所以一天下之心于周室】鲁祭周公何以为牲周公用白牲【白牲殷牲也周公死有王礼谦不敢与文武同也】鲁公用骍犅【骍犅赤脊周牲也鲁公以诸侯不嫌故从周制以脊为差】羣公不毛【不毛不纯色所以降于尊祖】鲁祭周公何以为盛【盛粢盛也在器曰盛】周公盛【盛者谓新谷满其器】鲁公焘【焘者冐也下故而上冒以新也】羣公廪【廪谓全用故谷上少有新谷相连而已】世室屋壊何以书讥何讥尔久不修也<br />
　　【谷梁传】大室屋壊者有壊道也讥不修也大室犹世室也周公曰大庙伯禽曰大室羣公曰宫礼宗庙之事君亲割【割牲】夫人亲舂【舂粢盛】敬之至也为社稷之主而先君之庙壊极称之志不敬也【极称言屋壊不复依违其文】鲁以周公为始祖祀于大庙伯禽为昭之第一室亲尽当毁鲁人以其始封不祧其主以为世室文公怠慢庙久不葺当恒旸之时而屋自壊不防甚矣更造不书者虽用民力不可已也<br />
　　冬公如晋卫侯防公于沓【防下公羊无公字沓杜注地阙】<br />
　　狄侵卫<br />
　　晋不能霸以啓戎心故狄因卫侯之出乘闲侵之书之以病晋也<br />
　　十有二月己丑公及晋侯盟<br />
　　公还自晋郑伯防公于棐【还上公羊谷梁无公字棐公羊作斐杜注郑地即棐林今河南新郑县东林乡城是也】<br />
　　【左传】冬公如晋朝且防盟【寻八年衡雍之盟】卫侯防公于沓请平于晋公还郑伯防公于棐亦请平于晋公皆成之【卫郑贰于楚畏晋故因公请平】郑伯与公宴于棐子家赋鸿雁【子家郑大夫公子归生也鸿雁诗小雅义取侯伯哀恤鳏寡有征行之劳喻郑国寡弱欲使鲁侯还晋恤之】季文子曰寡君未免于此【言亦同有微弱之患】文子赋四月【四月诗小雅义取行役逾时思归祭祀不欲为之还晋】子家赋载驰之四章【载驰诗鄘风四章以下义取小国有急欲引大国以救助】文子赋采薇之四章【采薇诗小雅取其岂敢定居一月三捷许为郑还不敢安居】郑伯拜【谢公为行】公答拜<br />
　　【公羊传】还者何善辞也何善尔往党卫侯防公于沓至得与晋侯盟反党郑伯防公于斐故善之也【党所也所犹时齐人语也】<br />
　　【谷梁传】还者事未毕也自晋事毕也<br />
　　诸侯将朝于天子豫相防礼也今文公朝晋而往返防卫郑之君非礼也然三国皆无贬辞者盖卫郑不忘晋霸而介鲁以求通春秋善其弃异即同故详志之<br />
　　十有四年春王正月公至自晋<br />
　　【附録左传】十四年春顷王崩【子匡王立】周公阅与王孙苏争政故不赴凡崩薨不赴则不书祸福不告亦不书惩不敬也【欲使怠慢者戒】<br />
　　是岁顷王崩公既盟晋还又与郑防久于道路而不临不赙不奔故书至以着之王崩不书未赴也<br />
　　邾人伐我南鄙叔彭生帅师伐邾<br />
　　【左传】邾文公之卒也【在前年】公使吊焉不敬邾人来讨伐我南鄙故惠伯伐邾<br />
　　鲁以七年伐邾取须句邾人不能报至是乘公如晋伐我南鄙不知公之既至也兵未反鲁复报之邾子卒未一年居丧而伐人与伐人之丧皆罪也<br />
　　夏五月乙亥齐侯潘卒<br />
　　【左传】子叔姬妃齐昭公生舍叔姬无宠舍无威公子商人骤施于国【商人桓公子骤数也】而多聚士尽其家贷于公有司以继之【家财尽从公及国之有司富者贷】夏五月昭公卒舍即位【附録左传】邾文公元妃齐姜生定公二妃晋姬生捷菑文公卒邾人立定公捷菑奔晋<br />
　　六月公防宋公陈侯卫侯郑伯许男曹伯晋赵盾癸酉同盟于新城【新城杜注宋此梁国谷熟县西在今河南商丘县西南】<br />
　　【左传】六月同盟于新城从于楚者服且谋邾也【从楚者陈郑宋谋邾谋纳捷菑】<br />
　　【谷梁传】同者有同也同外楚也<br />
　　同盟于新城诸侯既防复合同外楚也时楚势益彊诸侯畏惧欲依晋以自固载书要言与齐桓盟幽事虽异而所以为同一也赵盾主盟不以先诸侯君臣之分也<br />
　　【附録左传】秋七月乙夘夜齐商人弑舍而让元【元商人兄齐惠公也书九月从告七月无乙夘日误】元曰尔求之久矣我能事尔尔不可使多蓄憾【不为君则恨多】将免我乎尔为之<br />
　　秋七月有星孛入于北斗<br />
　　【左传】有星孛入于北斗周内史叔服曰不出七年宋齐晋之君皆将死乱【后三年宋弑昭公五年齐弑懿公七年晋弑灵公案是时此星在角由杓入斗自北而入晋居北齐宋居晋东故三国当之斗数七故云不及七年】<br />
　　【公羊传】孛者何彗星也【状如篲篲者扫故置新之象】其言入于北斗何北斗有中也【北斗天之枢机玉衡七政所出中者魁中】何以书记异也【谷梁传】孛之为言犹茀也【茀星乱臣之类】其曰入北斗【北斗贵星人君之象】斗有环域也<br />
　　据孛于大辰及东方皆不言入此言入者见斗有规郭入其魁中也有星者不当有而有北斗天之三辰纲纪星也孛得入之其变大矣宋先代之后齐晋天子方伯乃中国之纪纲而三君皆违道失徳故当其应天之示人切矣<br />
　　公至自防<br />
　　晋人纳捷菑于邾弗克纳【公羊作接菑】<br />
　　【左传】晋赵盾以诸侯之师八百乘纳捷菑于邾【八百乘六万人言力有余】邾人辞曰齐出貜且长【貜且定公】宣子曰辞顺而弗从不祥乃还<br />
　　【公羊传】纳者何入辞也其言弗克纳何大其弗克纳也何大乎其弗克纳晋郤缺帅师革车八百乘以纳接菑于邾娄力沛若有余而纳之邾娄人言曰接菑晋出也貜且齐出也子以其指【指手指】则接菑也四貜且也六【言俱不得天之正性喻皆庶子也】子以大国压之则未知齐晋孰有之也贵则皆贵矣虽然貜且也长【既两不得正性又皆贵惟当以年长立之】郤缺曰非吾力不能纳也义实不尔克也引师而去之故君子大其弗克纳也【大其不以己非夺人之是】此晋郤缺也其称人何贬曷为贬不与大夫专废置君也曷为不与实与而文不与文曷为不与大夫之义不得专废置君也<br />

                    <br>
                        　　【谷梁传】是郤克也其曰人何也微之也何为微之也长毂五百乘緜地千里【长毂兵车五百乘合三万七千五百人緜犹弥漫】过宋郑滕薛夐入千乘之国【夐逺也】欲变人之主至城下然后知何知之晚也弗克纳未伐而曰弗克何也弗克其义也捷菑晋出也貜且齐出也貜且正也捷菑不正也<br />
　　书弗克纳言闻过而改失之于初而得之于末愈乎遂过也书人者本未得其主名也观三所各异可征旧史失其名而非孔子用此为襃贬矣<br />
　　【附録左传】周公将与王孙苏讼于晋王叛王孙苏【王匡王叛不与】而使尹氏与啓讼周公于晋【尹氏周卿士啓周大夫】赵宣子平王室而复之　楚荘王立【穆王子也】子孔潘崇将袭羣舒使公子燮与子仪守而伐舒蓼【即羣舒】二子作乱城郢而使贼杀子孔不克而还八月二子以楚子出将如商密庐戢黎及叔麇诱之遂杀鬬克及公子燮【庐杜注襄阳中庐县戢黎庐大夫叔防其佐鬬克子仪也】初鬬克囚于秦【在僖二十五年】秦有殽之败【在僖三十三年】而使归求成成而不得志【无赏报也】公子燮求令尹而不得故二子作乱<br />
　　九月甲申公孙敖卒于齐<br />
　　【左传】穆伯之从己氏也【在八年】鲁人立文伯【穆伯之子谷】穆伯生二子于莒而求复文伯以为请襄仲使无朝听命【不使与听政事】复而不出三年而尽室以复适莒文伯疾而请曰谷之子弱【子孟献子年尚幼】请立难也【难谷弟】许之文伯卒立惠叔穆伯请重赂以求复惠叔以为请许之将来九月卒于齐告丧请葬【请以卿礼葬】弗许<br />
　　【谷梁传】奔大夫不言卒而言卒何也为受其丧不可不卒也其地于外也<br />
　　大夫奔不书卒非我臣也既许其归则其卒也是亦大夫而已矣故书之卒在常所则不地书卒于齐见死非其地且为齐人归丧起也<br />
　　齐公子商人弑其君舍<br />
　　【左传】齐人定懿公使来告难故书以九月齐公子元不顺懿公之为政也终不曰公曰夫己氏【夫己氏犹言某甲公羊传】此未逾年之君也其言弑其君舍何己立之已杀之成死者而贱生者也【恶商人无道故成舍之君号以贱商人之所为谷梁传】舍未逾年其曰君何也成舍之为君所以重商人之弑也商人其不以国氏何也不以嫌代嫌也【舍不宜立有不正之嫌商人专权有当国之嫌故不书国氏明不以嫌相代】舍之不日何也未成为君也<br />
　　舍未逾年成之为君者春秋之作本以惩奸恶若立未逾年被弑而不曰君则逆乱之臣皆得以肆其凶恶故原情立义而以弑书晋奚齐亦未逾年以本不正故不书弑商人称公子见天属之亲而为宼雠甚之也<br />
　　宋子哀来奔<br />
　　【左传】宋髙哀为萧封人以为卿【萧宋附庸初仕萧还升为卿】不义宋公而出遂来奔书曰宋子哀来奔贵之也【贵其不食污君之禄辟祸速也】<br />
　　【公羊传】宋子哀者何无闻焉尔<br />
　　【谷梁传】其曰子哀失之也【失其氏族不知何人】<br />
　　公羊曰无闻谷梁曰失之谓不书其氏族耳左氏曰贵之则以为称字不知古有以子名者陈子亢介子推是也不书氏族与宋荡山同乃赴告之辞略耳<br />
　　冬单伯如齐<br />
　　齐人执单伯<br />
　　单伯如齐唁子叔姬也吴氏澄谓子叔姬为文公女归齐而舍遇弑姬无所从鲁故遣单伯往请商人恶鲁与舍为昏因单伯来诬以罪而并子叔姬执之两书齐人执者明单伯子叔姬之不相及别而言之所以重齐人之罪也案左氏谓子叔姬妃齐昭公考齐昭立在文公前七年则叔姬不得为文公女而春秋以子称其説不可通矣单伯见荘元年此犹见者盖其子孙世称之也<br />
　　齐人执子叔姬<br />
　　【左传】襄仲使告于王请以王宠求昭姬于齐【昭姬子叔姬】曰杀其子焉用其母请受而罪之冬单伯如齐请子叔姬齐人执之【恨鲁恃王势以求女故】又执子叔姬【欲以耻辱鲁公羊传】执者曷为或称行人或不称行人称行人而执者以其事执也【以其所街奉国事执之晋人执我行人叔孙舍是也】不称行人而执者以己执也【己者已大夫自以大夫之罪执之】单伯之罪何道淫也恶乎淫淫于子叔姬【时子叔姬嫁当为齐夫人使单伯送之】然则曷为不言齐人执单伯及子叔姬内辞也使若异罪然【深讳使若各自以他事见执者】<br />
　　【谷梁传】私罪也单伯淫于齐齐人执之　叔姬同罪也商人弑君之恶已显而执叔姬之事圣人不独罪商人也齐人不讨贼俱北面事之又敢执君夫人是举国之人皆有不赦之罪故书曰齐人所以穷乱贼之党与而治之也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋觧义卷二十五<br />
　　钦定四库全书<br />
　　日讲春秋解义卷二十六<br />
　　文公<br />
　　十有五年春季孙行父如晋<br />
　　【左传】十五年春季文子如晋为单伯与子叔姬故也【因晋请齐】<br />
　　商人弑逆执君夫人及鲁使鲁不能以义讨而反因晋以求齐行父使晋不知请讨晋为盟主亦不能讨皆罪也直书行父如晋贬自见矣<br />
　　三月宋司马华孙来盟<br />
　　【左传】三月宋华耦来盟其官皆从之书曰宋司马华孙贵之也【曰卿行旅从华孙能率其属以敬事自重故贵而不名然非也周之礼经诸侯相聘其使介有常数矣不闻其官皆从以为典也】公与之宴辞曰君之先臣督得罪于宋殇公【耦华督曾孙督弑殇公在桓二年】名在诸侯之防臣承其祀其敢辱君请承命于亚旅【亚旅上大夫】鲁人以为敏【谷梁传】司马官也其以官称无君之辞也来盟者何前<br />
　　定也不言及者以国与之也<br />
　　书司马华孙者着其为华督之孙世执兵柄如武氏子仍叔之子之类不书名意在因族以见义不系于名也不言使自请之也华耦盖与穆襄之族党公子鲍豫结诸侯疑子哀在鲁或间其好故因是来盟其専行无君与屈完髙子之来盟异春秋美恶不嫌同辞以事实具见于前后也屈完来盟而楚帖髙子来盟而鲁定华孙来盟而昭公弑其迹固较然异矣<br />
　　夏曹伯来朝<br />
　　【左传】夏曹伯来朝礼也诸侯五年再相朝以修王命古之制也【十一年曹伯来朝至此五年为齐侯伐曹张本】<br />
　　凡书来朝皆讥讥其不朝天子而私相朝也曹伯十一年来朝越四年又朝过于事天子之礼尤失其正春秋书之以示贬亦以起齐人伐曹之文为不能以礼自守而妄悦人以召祸者戒也<br />
　　齐人归公孙敖之丧<br />
　　【左传】齐人或为孟氏谋【孟氏公孙敖家庆父为长庶故或称孟氏】曰鲁尔亲也饰棺寘诸堂阜【堂阜齐鲁竟上地饰棺不殡示无所归】鲁必取之从之卞人以告【卞人卞邑大夫】恵叔犹毁以为请【敖卒至今朞年毁犹未己哀过丧礼】立于朝以待命许之取而殡之齐人送之书曰齐人归公孙敖之丧为孟氏且国故也【为恵叔毁请且国之公族故】视共仲【以罪降】声已不视帷堂而哭【声己惠叔母怨敖从莒女故帷堂】襄仲欲勿哭【怨敖取其妻】惠伯曰【即叔彭生】丧亲之终也虽不能始善终可也史佚有言曰兄弟致美【各尽其美】救乏贺善吊灾祭敬丧哀情虽不同毋絶其爱亲之道也子无失道何怨于人襄仲说帅兄弟以哭之他年其二子来【敖在莒所生】孟献子爱之闻于国【献子谷之子仲孙蔑】或谮之曰将杀子献子以告季文子二子曰夫子以爱我闻我以将杀子闻不亦逺于礼乎逺礼不如死一人门于句鼆一人门于戾丘皆死【句鼆戾丘杜注鲁邑有宼攻门二子御之而死盖以眀其无杀献子之心】<br />
　　【公羊传】何以不言来内辞也胁我而归之笋将而来也【笋者竹箯一名编舆将送也】<br />
　　大夫卒于外不书丧至此独书何也敖奉命如京师弃命出奔为禽兽行鲁听其复既复再奔又受其丧见鲁之无政刑也不言来归盖齐人但致之境上而敖之子自取以故不曰来<br />
　　六月辛丑朔日有食之鼓用牲于社<br />
　　【左传】六月辛丑朔日有食之鼓用牲于社非礼也日有食之天子不举伐鼓于社【责羣隂】诸侯用币于社【社尊于诸侯故请救而不敢责之】伐鼓于朝【退自责】以昭事神训民事君【天子不举诸侯用币所以事神尊卑异制所以训民】示有等威古之道也<br />
　　庄公两以日食鼓用牲于社既已非礼今文公亦复如此必以为先朝故事可举而行而不顾义之可否因陋承误妄亦甚矣<br />
　　单伯至自齐<br />
　　【左传】齐人许单伯请而赦之使来致命【畏晋故】书曰单伯至自齐贵之也【单伯执节不移故贵之】<br />
　　【谷梁传】大夫执则致致则名此其不名何也【据昭十四年意如至自晋称名】天子之命大夫也<br />
　　大夫恒出不书至惟执则书国体所系也单伯致而不名者命大夫例书字也尊王命也<br />
　　晋郤缺帅师伐蔡戊申入蔡<br />
　　【左传】新城之盟【在前年】蔡人不与晋郤缺以上军下军伐蔡曰君弱不可以怠戊申入蔡以城下之盟而还凡胜国曰灭之【胜国絶其社稷有其土地】获大城焉曰入之【得大都而不有公羊传】入不言伐此其言伐何至之日也其日何至之日也【用兵之道当先至竟侵责之不服乃伐之今日至便以今日伐故日以起其暴也】入而言伐又举日于伐下者见伐之不服然后入也所以兼恶蔡然晋实不能制楚入蔡何为书伐书入以讥晋也<br />
　　秋齐人侵我西鄙<br />
　　【谷梁传】其曰鄙逺之也其逺之何也不以难介我国也【介犹近也】<br />
　　季孙行父如晋<br />
　　【左传】秋齐人侵我西鄙故季文子告于晋<br />
　　商人大逆无道诸侯不讨反怙逆以伐人故贬而人之师无名故曰侵鲁因齐之暴再往告晋晋实主盟而纵商人至此罪可知矣<br />
　　冬十有一月诸侯盟于扈<br />
　　【左传】冬十一月晋侯宋公卫侯蔡侯陈侯郑伯许男曹伯盟于扈寻新城之盟且谋伐齐也【齐数伐鲁故】齐人赂晋侯故不克而还于是有齐难是以公不防书曰诸侯盟于扈无能为故也【恶受赂不能讨齐】凡诸侯防公不与不书讳君恶也【谓国无难不防义事故为恶】与而不书后也【谓后期也】是盟为齐乱也鲁以备齐故不防非一后再有事而不序诸侯散辞也见晋不足以主盟而诸侯无统纪也弑君之贼人人得而讨之晋侯受赂而在防诸侯俯首以听晋命其罪惟均故同畧而不序<br />
　　十有二月齐人来归子叔姬<br />
　　【左传】齐人来归子叔姬王故也【以单伯为王使故叔姬之归曰王故公羊传】其言来何闵之也此有罪何闵尔父母之于子虽有罪犹若其不欲服罪然【父为子隠人情之至也】<br />
　　【谷梁传】其曰子叔姬贵之也其言来归何也父母之于子虽有罪犹欲其免也<br />
　　不言齐子叔姬来归而曰齐人来归子叔姬者见子叔姬无罪齐人自絶而归之尔此商人为之称齐人者罪齐人以商人为君而不知其恶深责之也按二于叔姬皆云父母之于子则其为文公女也益信<br />
　　齐侯侵我西鄙遂伐曹入其郛<br />
　　【左传】齐侯侵我西鄙谓诸侯不能也【不能讨已】遂伐曹入其郛讨其来朝也【此年夏曹伯朝鲁】季文子曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣诗曰胡不相畏不畏于天【诗小雅】君子之不虐幼贱畏于天也在周颂曰畏天之威于时保之【诗周颂言畏天威于是保福禄】不畏于天将何能保以乱取国奉礼以守犹惧不终多行无礼弗能在矣【为十八年齐弑商人】<br />
　　【公羊传】郛者何恢郭也【恢大也郭城外大郭】入郛书乎曰不书【围不言入】入郛不书此何以书动我也【动我惧我也】动我者何内辞也其实我动焉尔【因侵我遂入曹故详其事若云齐不去而伐曹防入我郛矣可惧也】<br />
　　扈之防晋取齐赂而还商人自此知诸国之无能为益肆其暴以鲁如晋谋已而曹修礼于鲁故一歳再侵鲁以及曹书遂着其暴也入其郛者甚之也<br />
　　十有六年春季孙行父防齐侯于阳谷齐侯弗及盟【左传】十六年春王正月及齐平公有疾使季文子防齐侯于阳谷请盟齐侯不肯曰请俟君间【间疾瘳】<br />
　　【公羊传】其言弗及盟何不见与盟也【谓齐侯不肯盟】<br />
　　【谷梁传】弗及者内辞也行父失命矣齐得内辞也【行父出防失辞为齐侯所拒不盟由齐故得内辞】<br />
　　文公怠于国政不能愤发自彊讨齐之乱反使商人得以彊大威我命使执辱邉鄙被兵此有志者困心衡虑时而公方且宴安于国使其臣降志求盟复为商人所侮故直书曰齐侯弗及盟弗者迁词若曰我本欲盟而齐不及我盟以深愧之也<br />
　　夏五月公四不视朔<br />
　　【左传】夏五月公四不视朔疾也<br />
　　【公羊传】公曷为四不视朔公有疾也何言乎公有疾不视朔自是公无疾不视朔也然则曷为不言公无疾不视朔有疾犹可言也无疾不可言也<br />
　　【谷梁传】天子告朔于诸侯诸侯受乎祢庙礼也公四不视朔公不臣也【天子班朔而公不视是不臣】以公为厌政以甚矣上书夏五月下书四不视朔追言之也前此未有书不视朔者若其有疾则亦常事尔而特书者见公之非有疾而然也盖此时本以疾诈齐自是遂因循废之有不视朔亦不复书其讥已明矣不重讥也<br />
　　六月戊辰公子遂及齐侯盟于郪丘【公羊作犀丘谷梁作师丘公羊疏云正本作菑丘杜注齐地当在今山东东阿县境】<br />
　　【左传】公使襄仲纳赂于齐侯故盟于郪丘<br />
　　【谷梁传】复行父之盟也【春齐侯不与行父盟故复使遂修之】<br />
　　行父请盟则弗及仲遂纳赂则从齐固贪利而鲁之畏齐抑何甚也夫齐鲁皆千乗之国齐曲而鲁直彼以力我以义何慑于齐而以贿成哉明年齐侯复有西鄙之伐则知要盟不足恃而鲁之为计亦愚矣<br />
　　秋八月辛未夫人姜氏薨<br />
　　毁泉台<br />
　　【左传】有蛇自泉宫出入于国如先君之数【伯禽至僖公十七君】秋八月辛未声姜薨【僖公夫人文公母也】毁泉台<br />
　　【公羊传】泉台者何郎台也【庄公筑台于郎】郎台则曷为谓之泉台未成为郎台【未成但以地名之】既成为泉台【既成更以所置名之】毁泉台何以书讥何讥尔筑之讥毁之讥先祖为之已毁之不如勿居而已矣<br />
　　【谷梁传】丧不贰事贰事缓丧也【丧事主哀而复毁泉台是以丧为缓】以文为多失道矣自古为之今毁之不如勿处而已矣【若以夫人居之而薨但当勿处】<br />
　　泉台之筑固为非礼然先君所举其存与毁亦非治乱安危之所繋则勿居可也而劳民毁之以暴其失有蔑视先祖之心故谨而志之<br />

                    <br>
                        　　楚人秦人巴人灭庸<br />
　　【左传】楚大饥戎伐其西南至于阜山师于大林又伐其东南至于阳丘以侵訾枝【戎山夷也阜山在今湖广房县南大林阳丘訾枝杜注皆楚邑大林在今湖广荆门州西北】庸人帅羣蛮以叛楚【庸杜注上庸县属楚之小国】麇人率百濮聚于选将伐楚【百濮夷也选杜注楚地当在今湖广枝江县南境】于是申息之北门不啓【备中国】楚人谋徙于阪髙【阪髙杜注楚险地当在今湖广襄阳府西境】蔿贾曰不可我能往宼亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以往振廪同食【往往伐庸也振发也廪仓也同食上下无异馔也】次于句澨【句澨杜注楚西界地当在今湖广均州西】使庐戢黎侵庸及庸方城【方城杜注庸地上庸县东有方城亭在今湖广竹山县东】庸人逐之囚子扬窻【窻戢黎官属】三宿而逸曰庸师众羣蛮聚焉不如复大师【还复句澨师】且起王卒合而后进师叔曰【师叔楚大夫潘尫也】不可姑又与之遇以骄之彼骄我怒而后可克先君蚡冒所以服陉隰也【蚡冒楚武王父陉隰杜注地名在今湖广荆州府东】又与之遇七遇皆北【伪走也】唯裨鯈鱼人实逐之【裨鯈鱼杜注庸之三邑鱼古鱼复县即今四川奉节县】庸人曰楚不足与战矣遂不设备楚子乗驲防师于临品【临品杜注地名当在今湖广均州界】分为二队子越自石溪子贝自仞以伐庸【子越鬬椒也子贝楚大夫石溪仞杜注入庸道俱当在今湖广均州界】秦人巴人从楚师羣蛮从楚子盟遂灭庸【言楚有谋臣所以兴】<br />
　　庸乗楚饥帅羣蛮以叛楚楚伐之取成可已而夷其宗社罪莫大焉秦与灭庸则服于楚矣夫城濮之役秦实助晋至是晋反弃以资楚楚西连巴秦绕出周晋之后而同力以敌晋则列国诸侯在其掌握矣此楚所以益彊而晋不振也<br />
　　冬十有一月宋人弑其君杵臼【公羊作处臼】<br />
　　【左传】宋公子鲍礼于国人【鲍昭公庶弟文公也】宋饥竭其粟而贷之年自七十以上无不馈诒也时加羞珍异【羞进也】无日不数于六卿之门【数不疏】国之材人无不事也亲自桓以下无不恤也【桓鲍之曾祖】公子鲍美而艳襄夫人欲通之【鲍嫡祖母】而不可乃助之施昭公无道国人奉公子鲍以因夫人于是华元为右师【华元督曽孙代公子成】公孙友为左师华耦为司马【代公子卬】鳞矔为司徒荡意诸为司城公子朝为司宼【代华御事】初司城荡卒公孙夀辞司城【夀荡之子】请使意诸为之【意诸夀之子】既而告人曰君无道吾官近惧及焉弃官则族无所庇子身之贰也姑纾死焉虽亡子犹不亡族【已在故也】既夫人将使公田孟诸而杀之公知之尽以寳行荡意诸曰盍适诸侯公曰不能其大夫至于君祖母以及国人诸侯谁纳我且既为人君而又为人臣不如死尽以其寳赐左右而使行夫人使谓司城去公对曰臣之而逃其难若后君何【言无以事后君】冬十一月甲寅宋昭公将田孟诸未至夫人王姬使帅甸攻而杀之【襄夫人周襄王姊故称王姬帅甸郊甸之帅】荡意诸死之书曰宋人弑其君杵臼君无道也【称国人弑以见其君有罪】文公即位使母弟须为司城【代意诸】华耦卒而使荡虺为司马【虺意诸之弟】<br />
　　【公羊传】弑君者曷为或称名氏或不称名氏大夫弑君称名氏贱者穷诸人【言非大夫则称人】大夫相杀称人贱者穷诸盗【言非大夫则称盗谓其词己穷无他可称也】<br />
　　宋昭公之弑由襄夫人而书宋人者以昭公无道国人皆有欲弑之心故以众言之既着昭公自取之实又正宋人以大恶之名而主者之罪自在其中矣不书贼不讨也荡意诸之死不书以其知国人之谋而不能止知昭公之危而不能救坐待其及故不得与死于其职者同也<br />
　　十有七年春晋人卫人陈人郑人伐宋<br />
　　【左传】十七年春晋荀林父卫孔达陈公孙寜郑石楚伐宋讨曰何故弑君犹立文公而还卿不书失其所也【郷不书谓称人失其所讨之罪】<br />
　　程子谓行天讨而成其乱失天职也故四国之卿贬而称人义本左氏先儒皆宗之独啖氏助以为不命之卿例称人考是时晋之当国者赵盾而荀林父仅佐中军卫之当国者甯俞而孔达未尝执政陈公孙寜抑置卫下其尤卑可知郑石楚亦无闻于时则啖説未失也不然襄二十五年齐崔杼弑其君诸侯防于夷仪谋伐齐而沮于赂犹是役也而列序十二国之君其义不可通矣<br />
　　夏四月癸亥我小君声姜【声公羊作圣】<br />
　　【左传】夏四月癸亥声姜有齐难是以缓<br />
　　【公羊传】圣姜者何文公之母也<br />
　　九月乃慢也不称僖姜而别为之諡非礼也<br />
　　齐侯伐我西鄙六月癸未公及齐侯盟于谷【西当作北左传】齐侯伐我北鄙襄仲请盟六月盟于谷<br />
　　郪丘盟矣齐犹以公不亲往复肆侵伐胁公出盟而公之昏庸不能为国以礼汲汲请盟乞免于伐齐之无道极矣鲁之不振甚矣<br />
　　诸侯防于扈<br />
　　【左传】晋侯搜于黄父【黄父杜注一名黑壤晋地】遂复合诸侯于扈平宋也公不与防齐难故也书曰诸侯无功也【刺欲平宋而复不能】于是晋侯不见郑伯以为贰于楚也郑子家使执讯而与之书【执讯通讯问之官】以告赵宣子曰寡君即位三年【鲁文二年】召蔡侯而与之事君九月蔡侯入于敝邑以行【行朝晋也】敝邑以侯宣多之难寡君是以不得与蔡侯偕【宣多既立穆公恃宠专权】十一月克减侯宣多而随蔡侯以朝于执事【减损也难未尽而行言汲汲于朝晋】十二年六月归生佐寡君之嫡夷【归生子家名夷太子名灵公也】以请陈侯于楚而朝诸君十四年七月寡君又朝以蒇陈事【蒇勅也勅成前好】十五年五月陈侯自敝邑往朝于君往年正月烛之武往朝夷也【将夷往朝于晋】八月寡君又往朝以陈蔡之密迩于楚而不敢贰焉则敝邑之故也虽敝邑之事君何以不免在位之中一朝于襄【襄公】而再见于君夷与孤之二三臣相及于绛【绛晋国都】虽我小国则蔑以过之矣今大国曰尔未逞吾志敝邑有亡无以加焉古人有言曰畏首畏尾身其余防【言首尾有畏则身中不畏者少】又曰鹿死不择音【音茠防之处】小国之事大国也徳则其人也不徳则其鹿也铤而走险急何能择【铤疾走貌】命之罔极亦知亡矣将悉敝赋以待于鯈【鯈晋郑之竟言欲以兵距晋】唯执事命之文公二年六月壬申朝于齐【郑文二年鲁庄之二十三年】四年二月壬戌为齐侵蔡亦获成于楚居大国之间而从于强令岂其罪也大国若弗图无所逃命晋巩朔行成于郑赵穿公壻池为质焉<br />
　　诸侯不序所以削晋霸而着其党逆之罪也昭公虽无道非宋人所得而弑晋不能讨又安定之是废君臣之义灭天理矣然则何以不书成宋乱如稷之防乎华督之弑霸事未兴故书以责在防之诸侯今晋主夏盟而率诸侯以奬乱罪浮防稷故削晋称诸侯事同辞异罪有轻重故也<br />
　　秋公至自谷<br />
　　商人不可与盟书至危之且见不与扈之防以着公失所从也<br />
　　【附録左传】秋周甘歜败戎于邥垂乗其饮酒也【歜周大夫邥垂杜注周地河南新郑县北有垂亭今为河南洛阳县地为成元年晋侯平戎于王】　冬十月郑大子夷石楚为质于晋【石楚郑大夫】<br />
　　冬公子遂如齐<br />
　　【左传】襄仲如齐拜谷之盟复曰臣闻齐人将食鲁之麦【言将伐鲁】以臣观之将不能齐君之语偷臧文仲有言曰民主偷必死<br />
　　自商人之簒鲁连年被兵上卿纳赂请盟又亲与盟继又使卿往聘而怒犹未怠也卑屈之不足以纾祸也如是<br />
　　十有八年春王二月丁丑公薨于台下<br />
　　【左传】十八年春齐侯戒师期而有疾【戒师将以伐鲁】医曰不及秋将死公闻之卜曰尚无及期【欲令先师期死】恵伯令【以卜事告】卜楚丘占之曰齐侯不及期非疾也君亦不闻【言君先齐侯终】令有咎【言令者亦有凶兆为恵伯死张本】二月丁丑公薨【谷梁传】台下非正也<br />
　　秦伯防卒<br />
　　秦自九年归襚始与鲁通好至是书卒盖来赴而往吊其丧也<br />
　　夏五月戊戌齐人弑其君商人<br />
　　【左传】齐懿公之为公子也与邴歜之父争田弗胜及即位乃掘而刖之【断其尸足】而使歜仆纳阎职之妻而使职骖乗夏五月公游于申池【申池杜注齐南城西门名申门左右有池在今山东临淄县西】二人浴于池歜以扑抶职【扑棰也抶击也欲以相感激】职怒歜曰人夺女妻而不怒一抶女庸何伤职曰与刖其父而弗能病者何如乃谋弑懿公纳诸竹中归舍爵而行【饮酒讫乃去言齐人恶懿公二人无所畏】齐人立公子元【桓公子恵公】歜职以仆御之贱既毙商人舍爵而行畧不畏忌则齐人固恶商人而欲其毙也故以弑君繋之然商人前书弑舍今不从州吁无知之例以讨贼书者盖罪齐人既以为君而又杀之也<br />
　　六月癸酉我君文公<br />
　　【左传】六月文公<br />
　　秋公子遂叔孙得臣如齐<br />
　　【左传】秋襄仲庄叔如齐恵公立故且拜也【襄仲贺恵公立庄叔谢齐来防】　文公二妃敬嬴生宣公敬嬴嬖而私事襄仲宣公长而属诸襄仲襄仲欲立之叔仲不可【叔仲恵伯】仲见于齐侯而请之齐侯新立而欲亲鲁许之【谷梁传】使举上客而不称介不正其同伦而相介故列而数之也【上客聘主也礼大夫为卿介遂与得臣俱为卿是以同伦为副使故两言之明无差降】<br />
　　使举上客常也其变文书介副者欲以起问者见事情也子赤之弑经以卒书其实尚隐故上书大夫竝使下书夫人归于齐中曰子卒则见邪谋发于奉使之日而公子遂弑立之罪着矣<br />
　　冬十月子卒<br />
　　【左传】冬十月仲杀恶及视而立宣公【恶大子视其母弟】书曰子卒讳之也仲以君命召伯【诈以子恶命】其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中公冉务人奉其帑以奔蔡既而复叔仲氏【不絶其后公羊传】子卒者孰谓谓子赤也何以不日隐之也何隐尔弑也弑则何以不日不言也<br />
　　【谷梁传】子卒不日故也【故杀也】<br />
　　称子卒成之为在丧之君也凡君在丧称子继世不忍当也既不名终人子之事也不书弑不忍斥言卒而不日则不以正终明矣何以知其贼乎上书大夫竝使下书子卒则知罪之在公子遂矣叔仲彭生死之不书者盖史官畏遂不敢书夫子作春秋当哀公时而宣公乃时君之祖故仍旧史为国讳恶不敢增也或谓死非君命不得以死节书则人臣扞君于患难之际必待命而往亦已晚矣<br />
　　夫人姜氏归于齐<br />
　　【左传】夫人姜氏归于齐【恶视之母出姜也】大归也将行哭而过市曰天乎仲为不道杀适立庶市人皆哭鲁人谓之哀姜【终出姜不允于鲁】<br />
　　【谷梁传】恶宣公也有不待贬絶而罪恶见者有待贬絶而恶从之者【直书姜氏之归则宣公罪恶不贬而自见】侄娣者不孤子之意也【言其中一人有子则当共养】一人有子三人缓带【缓带优游之称】一曰就贤也【若竝有子则就其贤宣公以庶簒立非贤之谓故恶之】<br />
　　文公子卒而夫人出则知嗣子之殁于弑而不容于鲁也齐人弑舍而归叔姬于鲁鲁人弑赤而归出姜于齐人纪絶矣内夫人以罪出曰孙无罪而出曰归<br />
　　季孙行父如齐<br />
　　行父与谋弑赤故出姜方归行父亟往盖赤实齐甥恐夫人诉而齐来讨于是议纳赂请盟之事行父之罪固不待贬而鲁之臣子皆不可胜诛矣<br />
　　莒弑其君庶其<br />
　　【左传】莒纪公生大子仆又生季佗【纪号也莒夷无諡故有别号】爱季佗而黜仆且多行无礼于国仆因国人以弑纪公以其寳玉来奔纳诸宣公公命与之邑曰今日必授季文子使司宼出诸竟曰今日必逹公问其故季文子使大史克对曰先大夫臧文仲敎行父事君之礼行父奉以周旋弗敢失队曰见有礼于其君者事之如孝子之养父母也见无礼于其君者诛之如鹰鹯之逐鸟雀也先君周公制周礼曰则以观徳徳以处事事以度功功以食民【则法也合法则为吉徳违法则为凶徳处制也度量也食养也】作誓命曰毁则为贼【誓命要信之辞毁则壊法也】掩贼为藏【掩匿也】窃贿为盗盗器为奸【器国用也】主藏之名【以掩贼为名】赖奸之用【用奸器也】为大凶徳有常无赦【刑有常】在九刑不忘【誓命以下皆九刑之书】行父还观莒仆莫可则也【还犹周旋】孝敬忠信为吉徳盗贼藏奸为凶徳夫莒仆则其孝敬则弑君父矣则其忠信则窃寳玉矣其人则盗贼也其器则奸兆也【兆域也】保而利之则主藏也以训则昏民无则焉不度于善而皆在于凶徳是以去之昔髙阳氏有才子八人【髙阳帝颛顼之号八人其苗裔】苍舒隤敳梼戭大临尨降庭坚仲容叔达【此即垂益禹臯陶之伦】齐圣广渊眀允笃诚天下之民谓之八恺【齐中也渊深也允信也笃厚也恺和也】髙辛氏有才子八人【髙辛帝喾之号八人亦其苗裔】伯奋仲堪叔献季仲伯虎仲熊叔豹季貍【此即稷契朱虎熊罴之伦】忠肃共懿宣慈恵和天下之民谓之八元【肃敬也懿美也宣徧也元善也】此十六族也世济其美不陨其名以至于尧尧不能举舜臣尧举八恺使主后土【禹作司空即主地之官】以揆百事莫不时序地平天成【揆度也成亦平也】举八元使布五敎于四方【契作司徒敷五敎故知契在八元之中】父义母慈兄友弟共子孝内平外成【内中夏外逺国】昔帝鸿氏有不才子【帝鸿黄帝】掩义隠贼好行凶徳丑类恶物顽嚚不友是与比周【丑亦恶也心不则徳义之经为顽口不道忠信之言为嚚比近也周密也】天下之民谓之浑敦【浑敦不开通之貌谓驩兠】少皞氏有不才子【少皞金天氏之号次黄帝】毁信废忠崇饰恶言靖譛庸回服防搜慝以诬盛徳【崇聚也靖安也庸用也回邪也服行也搜隠也慝恶也】天下之民谓之穷竒【其行穷其好竒谓共工】颛顼氏有不才子不可敎训不知话言【话善也】告之则顽舎之则嚚傲很明徳以乱天常天下之民谓之梼杌【梼杌顽凶无俦匹之貌谓鲧】此三族也世济其凶增其恶名以至于尧尧不能去缙云氏有不才子【缙云黄帝氏官名】贪于饮食冒于货贿【冒亦贪也】侵欲崇侈不可盈厌聚敛积实不知纪极不分孤寡不恤穷匮天下之民以比三凶【非帝王子孙故别以比三凶】谓之饕餮【贪财为饕贪食为餮】舜臣尧【为尧臣】宾于四门【辟四门以宾礼众贤】流四凶族浑敦穷竒梼杌饕餮投诸四裔以御螭魅【投弃也裔逺也螭魅山林异气所生为人害者】是以尧崩而天下如一同心戴舜以为天子以其举十六相去四凶也故虞书数舜之功曰慎徽五典五典克从无违敎也【徽美也此八元之功】曰纳于百揆百揆时序无废事也【此八恺之功】曰宾于四门四门穆穆无凶人也【去四凶之功】舜有大功二十而为天子【举十六相去四凶也】今行父虽未获一吉人去一凶矣于舜之功二十之一也庶防免于戾乎<br />

                    <br>
                        　　【公羊传】称国以弑何称国以弑者众弑君之辞<br />
　　纪公多行无礼称国以弑众所欲弑也左氏言大子仆因国人以弑是以子弑父春秋何为没而不书且仆既以众弑则宜自立矣又何以来奔故呉氏澄谓仆因国人以弑纪公以当作之卓氏尔康又谓以已二字古人通用盖纪公已见弑故仆惧祸及而来奔也若据则经不书仆弑义无所处故竝録焉<br />
　　【附録左传】宋武氏之族【宋武公之子孙】道昭公子将奉司城须以作乱【文公弑昭公故武族欲导其子以作乱司城须文公弟】十二月宋公杀母弟须及昭公子使戴庄桓之族攻武氏于司马子伯之馆【戴族华乐也庄族公孙师也桓族向鱼鳞荡也司马子伯华耦也】遂出武穆之族【以穆族党于武氏故】使公孙师为司城【公孙师庄公之孙代母弟须】公子朝卒使乐吕为司防以靖国人【乐吕戴公之曽孙为宣三年宋师围曹】<br />
<br />
<br />
<br />
<br />
<br />
<br />
<br />
　　日讲春秋解义卷二十六<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷二十七<br />
　　宣公【公名倭一名接又作委文公子毋敬嬴諡法善问周逹曰宣】<br />
　　周【匡王五年鲁宣公二年匡王崩弟定王立】<br />
　　郑【穆公二十年鲁宣公三年穆公卒灵公夷立宣四年灵公弑弟防公坚立】<br />
　　齐【惠公元年鲁宣公十年惠公卒子顷公无野立】<br />
　　宋【详见文公三年】<br />
　　晋【灵公继覇十三年赵盾为政鲁宣公二年灵公弑成公黑臀立宣八年郤缺为政宣九年成公卒子景公獳立宜十一年荀林父为政宣十六年士防为政宣十七年郤克为政】<br />
　　卫【成公二十七年鲁宣公九年成公卒子穆公速立】<br />
　　蔡【文公四年鲁宣公十七年文公卒子景公固立】<br />
　　曹【文公十年鲁宣公十四年文公卒子宣公庐立】<br />
　　陈【灵公六年鲁宣公十年灵公弑子成公午立】<br />
　　杞【桓公二十九年】<br />
　　薛【详见僖公元年】<br />
　　莒【季佗元年】<br />
　　邾【定公六年】<br />
　　许【昭公十四年鲁宣公十七年昭公卒灵公立】<br />
　　小邾【详见僖公元年】<br />
　　楚【庄王六年鲁宣公十一年盟辰陵讨陈春秋始子楚庄王以霸宣十一年楚孙叔敖为令尹宣十二年败晋于邲宣十八年庄王卒子共王立】<br />
　　秦【共公元年鲁宣公四年共公卒桓公立】<br />
　　吴【详见隐公元年及成公元年】<br />
　　越【详见隐公元年】<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　日讲春秋解义卷二十七<br />
　　宣公【名倭一名接又作委文公之子母敬嬴以匡王五年即位諡法善问周逹曰宣】<br />
　　元年春王正月公即位<br />
　　【公羊传】继弑君不言即位此其言即位何其意也【谷梁传】继故而言即位与闻乎故也<br />
　　宣公为弑君者所立受之而不讨贼则是与闻乎弑也故如其意而书即位以着其罪<br />
　　公子遂如齐逆女<br />
　　【左传】元年春王正月公子遂如齐逆女尊君命也【诸侯之卿出入称名氏所以尊君命也】<br />
　　宣公斩焉在疚乃遣同恶之大夫如齐逆女经书之以着敬嬴仲遂请齐立接之本谋又以见齐元无道党乱臣而使弑其君也隂谋簒弑而急于昏齐以定其位此恶之大者至于卿逆之非礼则亦不待贬絶而见矣<br />
　　三月遂以夫人妇姜至自齐<br />
　　【左传】三月遂以夫人妇姜至自齐尊夫人也【遂不言公子替其尊称所以成小君之尊也】<br />
　　【公羊传】遂何以不称公子一事而再见者卒名也【卒竟也竟但举名者省文】夫人何以不称姜氏贬曷为贬讥防娶也防娶者公也则曷为贬夫人内无贬于公之道也【明下无贬上之义】内无贬于公之道则曷为贬夫人夫人与公一体也其称妇何有姑之辞也<br />
　　【谷梁传】其不言氏防未毕故略之也其曰妇缘姑言之之辞也遂之挈由上致之也【挈者谓去氏族而直书名上谓宣公】夫人不氏与有罪也古者一礼不备贞女不行夫人不能以礼自固而茍从焉非正矣称妇者盖有姑则以妇礼至无姑则专以夫人礼至出姜既絶而归齐而曰妇姜着敬嬴之速以姑自居也<br />
　　夏季孙行父如齐<br />
　　【左传】夏季文子如齐纳赂以请防【宣公簒立未列于防故以赂请之】据左氏纳赂以请防也下书公防齐侯于平州则知此防乃行父请之矣又书齐人取济西田则知请以赂矣仲遂弑君宣公簒立行父不能讨反为之使齐而纳赂焉鲁人乃以为贤观春秋所书则其恶不可掩矣<br />
　　晋放其大夫胥甲父于卫<br />
　　【左传】晋人讨不用命者放胥甲父于卫【胥甲下军佐文十二年战河曲不肯薄秦于险】而立胥克【克甲之子】先辛奔齐【先辛甲之属大夫】<br />
　　【公羊传】放之者何犹曰无去是云尔【覊置之不令去其地】然则何言尔近正也此其为近正奈何古者大夫已去三年待放【三年者古者疑狱三年而后断自嫌有罪当诛故三年不敢去】君放之非也大夫待放正也【河曲之战距今八年晋始放胥甲父所谓待而后放者故曰近正】古者臣有大丧则君三年不呼其门已练可以弁冕【弁皮弁爵弁也加旒曰冕】服金革之事君使之非也臣行之礼也【此与君放之非臣待君放正同故引同类相明】闵子要绖而服事既而曰若此乎古之道不即人心【既事毕言古者不敢斥言君即近也】退而致仕孔子盖善之也【善其服事外得事君之义致仕内不失亲亲之恩】<br />
　　【谷梁传】放犹屏也称国以放放无罪也<br />
　　称国以放君与当国大夫主之也河曲之战挠臾骈之谋而以偏师独出者赵穿也若讨不用命则穿当为首专治军门之呼则穿与胥甲父同罪可也赵盾当国乃庇穿而蔽罪于甲父晋侯于是为失政而桃园之逆志固萌于此矣<br />
　　公防齐侯于平州【平州杜注齐地在泰山牟县西今山东莱芜县西有平州城左传】防于平州以定公位<br />
　　春秋之世簒立者已列于诸侯则不复致讨故季孙行父如齐请防而齐侯为防以定之夫以齐之彊与鲁为邻其力足以正鲁而始徇仲遂之谋继为平州之防非特贪赂失其本心抑以乘乱得国与鲁宣之迹相类故同恶相济耳然欲定其位者鲁宣也宜称及齐而曰防者乃治乱臣贼子必先究其党与之义<br />
　　公子遂如齐<br />
　　【左传】东门襄仲如齐拜成<br />
　　遂与行父既再见于经矣如齐拜成削之可也而必书者以着遂为首恶也总其始终直书于防而义自见矣<br />
　　六月齐人取济西田【济西杜注故曹地僖公三十一年晋文以分鲁】<br />
　　【左传】六月齐人取济西之田为立公故以赂齐也【公羊传】外取邑不书此何以书所以赂齐也曷为赂齐为弑子赤之赂也<br />
　　【谷梁传】内不言取言取授之也以是为赂齐也<br />
　　济西之田鲁所以赂齐而经书齐人取之者蔽其罪于齐也簒弑之恶茍有人心者所同恶也商人弑立齐惠公恶之终不曰公曰夫已氏何独至于鲁接而不恶且助其邪谋而终定其位耶溺于济田之赂耳许田入郑而桓簒成郜鼎入鲁而督罪释济西入齐而宣位定见诸行事可谓深切着明矣<br />
　　秋邾子来朝<br />
　　邾自僖文之世常与鲁抗今宣簒立而反朝之盖畏齐鲁之交合也何以无贬乎既于朝桓贬矣公羊曰其余从同<br />
　　楚子郑人侵陈遂侵宋<br />
　　【左传】宋人之弑昭公也【在文十六年】晋荀林父以诸侯之师伐宋【在文十七年】宋及晋平宋文公受盟于晋又防诸侯于扈将为鲁讨齐【二扈盟在文十五年十七年】皆取赂而还郑穆公曰晋不足与也遂受盟于楚陈共公之卒【在文十二年】楚人不礼焉陈灵公受盟于晋【十四年新城十五年十七年两盟扈】秋楚子侵陈遂侵宋<br />
　　【谷梁传】遂继事也<br />
　　郑本以晋人失贼不讨弃晋即楚使能以楚师讨宋问昭公之故使宋以鲍为戮而改立君则大义伸于天下矣今乃侵陈以及宋则附楚以亟病中国耳宋者中国之枢纽也楚服陈郑而宋不屈则不能与晋争霸书遂侵宋着其志不在陈也犹齐桓之书遂伐楚着其志不在蔡也<br />
　　晋赵盾帅师救陈<br />
　　【左传】晋赵盾帅师救陈宋<br />
　　【谷梁传】善救陈也<br />
　　楚郑连兵凭陵上国陈先代之后无罪被侵晋能同恶相恤故襃而书救传言师救陈宋而经不书宋者宋人负弑君之罪晋受赂不讨今虽救宋义不足称若概书陈宋则典刑紊矣<br />
　　宋公陈侯卫侯曹伯防晋师于棐林伐郑【棐公羊作斐棐林杜注郑地荥阳宛陵县东南有林乡今林乡城在河南新郑县东】<br />
　　【左传】防于棐林以伐郑也楚蔿贾救郑遇于北林【与晋师相遇北林杜注郑地荥阳中牟县西南有林亭今属河南开封府】囚晋解【解扬晋大夫】晋人乃还<br />
　　【公羊传】此晋赵盾之师也曷为不言赵盾之师君不防大夫之辞也【时诸侯为赵盾所防不与其以卑致尊故正之】<br />
　　【谷梁传】列数诸侯而防晋赵盾大赵盾之事也【大其攘楚】其曰师何也以其大之也【师者众大之辞】于棐林地而后伐郑疑辞也此其地何则着其羙也【言似伐郑有疑湏防乃定又决之曰非也欲明赵盾之功故详录其防地尔】<br />
　　上书晋赵盾帅师救陈此书防晋师文相防也胡氏谓使列数诸侯而防晋赵盾则臣疑于君而不可训此本公羊君不防大夫之説考之于经似不尽协文十四年盟新城以晋赵盾列数于诸侯之下未尝以臣疑于君为嫌也至地而后伐乃防师伐国之事实春秋举大纲示邪正岂为聚谋与不聚谋而异义乎故谷梁以棐林为疑辞此为着羙亦非也<br />
　　冬晋赵穿帅师侵崇【崇公羊作栁地谱商有崇国侵书赵穿而后凡役皆书大夫左传】晋欲求成于秦赵穿曰我侵崇秦急崇必救之【崇秦之与国】吾以求成焉冬赵穿侵崇秦弗与成<br />
　　【公羊传】栁者何天子之邑也曷为不系乎周不与伐天子也<br />
　　崇秦与国晋欲求成于秦反侵其所与益其怒而重其怨谋不若是拙也盖赵穿已有逆心欲得兵柄而托伐国以用其众盾为正卿必主是谋桃园之变盾之与闻乎故也审矣<br />
　　晋人宋人伐郑<br />
　　【左传】晋人伐郑以报北林之役于是晋侯侈赵宣子为政骤谏而不入故不竞于楚【为明年郑伐宋张本】<br />
　　【谷梁传】伐郑所以救宋也【时楚郑侵宋】<br />
　　宋怨郑与楚之侵复请伐郑晋以前救无功遂与连兵夫惟徳与礼可以服人宋人弑君晋受赂不讨反为之兴师以修怨宜郑之终不服也<br />
　　二年春王二月壬子宋华元帅师及郑公子归生帅师战于大宋师败绩获宋华元【战皆书大夫帅师自此始大杜注宋地在陈畱襄邑县南今河南睢州西有城】<br />
　　【左传】二年春郑公子归生受命于楚伐宋宋华元乐吕御之二月壬子战于大宋师败绩囚华元获乐吕及甲车四百六十乘俘二百五十人馘百人狂狡辂郑人【狂狡宋大夫辂迎也】郑人入于井倒防而出之获狂狡【因倒防反为郑人所禽】君子曰失礼违命宜其为禽也戎昭果毅以听之之谓礼【昭谓明晓军法务在杀敌听谓常存于耳着于心】杀敌为果致果为毅易之戮也【致谓必行也易反易】将战华元杀羊食士其御羊斟不与及战曰畴昔之羊子为政【畴昔前日也为政犹言为主】今日之事我为政与入郑师故败君子谓羊斟非人也以其私憾败国殄民于是刑孰大焉诗所谓人之无良者【诗小雅】其羊斟之谓乎残民以逞宋人以兵车百乘文马百驷【画马为文四百匹】以赎华元于郑半入华元逃归立于门外告而入【告宋城门而后入言不茍】见叔牂曰子之马然也【叔牂羊斟也华元见而慰之】对曰非马也其人也【叔牂知前言已显故不敢让罪】既合而来奔【合犹答也】宋城华元为植廵功【植将主也】城者讴曰睅其目皤其腹弃甲而复于思于思弃甲复来【睅出目皤大腹于思多鬓之貌】使其骖乘谓之曰牛则有皮犀兕尚多弃甲则那【那何也】役人曰从其有皮丹漆若何华元曰去之夫其口众我寡【传言华元不吝其过寛而容众谷梁传】获者不与之辞也【华元得众甚贤故不与郑获之】言尽其众以救其将也以三军敌华元华元虽获不病矣【将帅见获师败可知不当复书师败绩此两书之者明宋师惧华元见获皆竭力救之得众如是虽师败身获适彰其羙不病其贤也】<br />
　　春秋常例受伐者为主故书宋及通经书战三十四惟此年战于大及晋赵鞅郑罕逹战于铁两国并书帅师其众敌也书获者七惟华元及齐国书兼书师败绩身见获而师又败也大夫生死皆曰获郑获华元生也吴获陈夏齧获齐国书死也盖存之杀之皆在既获之后故书法如此<br />
　　秦师伐晋<br />
　　【左传】秦师伐晋以报崇也【伐崇在元年】遂围焦【焦杜注晋河外邑括地志陜县有故焦城在今河南陜州城内】<br />
　　城濮之战晋得秦以挫楚所以伯也自秦晋相恶灭庸之役秦为楚用而赵穿复无故侵崇以挑秦师秦晋之争复起而楚得专意于北方此晋所以力屈而不支也赵盾才臣岂虑不及此其隂纵穿之邪谋而养成其羽翼情不可掩矣<br />
　　夏晋人宋人卫人陈人侵郑<br />
　　【左传】夏晋赵盾救焦遂自隂地及诸侯之师侵郑【隂地杜注晋河南山北自上洛以东至陆浑上洛今陜西雒南县陆浑今河南嵩县】以报大之役楚鬬椒救郑曰能欲诸侯而恶其难乎遂次于郑以待晋师赵盾曰彼宗竞于楚殆将毙矣【竞强也鬬椒若敖之族自子文以来世为令尹】姑益其疾乃去之【欲示弱以骄之传言赵盾畏楚而还所以贬称人且为四年楚灭若敖氏张本】<br />
　　胡氏安国谓晋为盟主盾合诸侯之师何畏乎楚何避乎鬬椒以始谋不臧受宋之赂释罪不讨理曲故避之以去义虽正大而非情事之实也方是时盾与灵公猜衅巳成欲握兵柄托于伐国实无鬭心故棐林之役楚囚解扬晋即还师是役复谬为之辞以避鬭椒盖恐战而不胜则威权为之损不若全师以退以隂结国人之心而济其乱谋耳左氏乃谓晋侯侈赵盾骤諌不入是以不竞于楚失其实矣<br />
　　秋九月乙丑晋赵盾弑其君夷皋【皋公羊作獆】<br />
　　【左传】晋灵公不君厚敛以雕墙从台上弹人而观其辟丸也宰夫胹熊蹯不熟【胹煮也】杀之寘诸畚【畚以草索为之筥属】使妇人载以过朝赵盾士季见其手【士季随防也】问其故而患之将谏士季曰谏而不入则莫之继也防请先不入则子继之三进及澑而后视之【三进三伏公不省而又前也澑屋霤也公知欲谏故佯不视】曰吾知所过矣将改之稽首而对曰人谁无过过而能改善莫大焉诗曰靡不有初鲜克有终【诗大雅】夫如是则能补过者鲜矣君能有终则社稷之固也岂唯羣臣赖之又曰衮职有阙惟伸山甫补之能补过也【诗大雅衮君之上服阙过也】君能补过衮不废矣【无废职】犹不改宣子骤諌公患之使鉏麑贼之【鉏麑晋力士】晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死秋九月晋侯饮赵盾酒伏甲将攻之其右提弥明知之【右车右】趋登曰臣侍君宴过三爵非礼也遂扶以下公嗾夫獒焉【獒猛犬嗾使犬也】明搏而杀之盾曰弃人用犬虽猛何为鬬且出提弥明死之初宣子田于首山舍于翳桑【翳桑桑之多防翳者首山杜注在河东蒲坂县东南即首阳山在今山西蒲州东南】见灵辄饿【灵辄晋人】问其病曰不食三日矣食之舍其半问之曰宦三年矣【宦学也】未知母之存否今近焉【去家近】请以遗之使尽之而为之箪食与肉【箪竹器圆曰箪方曰笥】寘诸橐以与之既而与为公介【灵辄为公甲士】倒防以御公徒而免之问何故对曰翳桑之饿人也问其名居不告而退遂自亡也【辄亦去】乙丑赵穿攻灵公于桃园【乙丑九月二十七日】宣子未出山而复【山晋竟之山也】太史书曰赵盾弑其君以示于朝宣子曰不然对曰子为正卿亡不越竟反不讨贼非子而谁宣子曰呜呼我之懐矣自诒伊慼其我之谓矣【逸诗也言人多所懐恋则自诒忧】孔子曰董狐古之良史也书法不隐赵宣子古之良大夫也为法受恶惜也越竟乃免【越竟则君臣之义絶可以不讨贼】宣子使赵穿逆公子黑臀于周而立之【黒臀晋文公子】壬申朝于武宫<br />

                    <br>
                        　　【谷梁传】穿弑也盾不弑而曰盾弑何也以罪盾也其以罪盾何也曰灵公朝诸大夫而暴弹之【暴残暴】观其辟丸也赵盾入諌不听出亡至于郊赵穿弑公而后反赵盾史狐书贼曰赵盾弑公盾曰天乎天乎予无罪孰为盾而忍弑其君者乎史狐曰子为正卿入諌不听出亡不逺君弑反不讨贼则志同志同则书重非子而谁故书之曰晋赵盾弑其君夷皋者过在下也【称臣以弑罪在下也不言罪而言过者言非盾亲弑有不讨贼之过】曰于盾也见忠臣之至于许世子止见孝子之至【盾以亡不越竟反不讨贼受弑君之罪忠不至故也止以病不知尝药受弑父之罪孝不至故也春秋加弑于二人以见忠孝不至则被恶名欲使忠臣观之不敢惜力孝子观之必尽其心是将来之逺防也】<br />
　　赵穿亲弑其君董狐归狱于盾曰子为正卿亡不越竟反不讨贼非子而谁盖亡而越竟则贼之不讨犹或势格力屈而莫可如何也反不讨贼则志同志同则书重此晋史之文所以合于圣心而以垂大法也况盾受寄托而外求君嗣子之立本非其意及公既长而恶盾之专则君臣之嫌衅已非一朝夕之故矣故齐商人宋鲍弑君簒国盾皆合诸侯而不讨且定其位则其无君之心蓄之素矣盾方出亡而桃园之祸随作反国之后岂惟不能讨贼且使穿逆新君是盾处心积虑成于弑也故先儒胡安国之言曰以魏高贵乡公之事观焉抽戈者成济倡谋者贾充而当国者司马昭也为天吏者将原司马昭之心而诛之乎抑将致辟成济而止也此义不明则乱臣贼子皆得以诡计获免而至愚无知如邓扈乐史太之徒皆防归狱而受戮焉王法乖天理息矣故曰春秋成而乱臣贼子惧<br />
　　【附录左传】初骊姬之乱【在僖四年】诅无畜羣公子【诅盟誓】自是晋无公族【无公子故废公族之官】及成公即位乃宦卿之适子而为之田以为公族【宦仕也为置田邑以为公族大夫】又宦其余子亦为余子【余子适子之母弟也亦治余子之政】其庶子为公行【庶子妾子也掌率公戎行】晋于是有公族余子公行【皆官名】赵盾请以括为公族【括赵盾异母弟赵姬之中子屏季也】曰君姬氏之爱子也【赵姬文公女成公姊也】微君姬氏则臣狄人也公许之【盾狄外孙姬氏逆之以为适事见僖公二十四年】冬赵盾为旄车之族【旄车公行之官盾本卿适其子当为公族辟屏季故更掌旄车】使屏季以其故族为公族大夫【盾以其故官属与屏季使为衰之适】<br />
　　冬十月乙亥天王崩<br />
　　三年春王正月郊牛之口伤改卜牛牛死乃不郊犹三望<br />
　　【左传】三年春不郊而望皆非礼也望郊之属也不郊亦无望可也【例在僖三十一年复发传者嫌牛死与卜不从异】<br />
　　【公羊传】其言之何缓也【成七年鼷鼠食郊牛角不言郊牛之角而此言郊牛之口伤者不若食角急也书者讥宣公飬牲不谨敬】曷为不复卜【据定十五年牛死改卜牛】养牲养二卜帝牲不吉则扳稷牲而卜之【帝天帝不吉者有灾先卜帝牲养之有灾更引稷牲卜以为天牲养之凡当二卜复不吉则不郊】帝牲在于涤三月【涤宫名养帝牲三牢之处谓之涤者取具荡涤清洁】于稷者唯具是视【视其身体具无灾害而已不特养于涤宫所以降稷尊帝】郊则曷为必祭稷王者必以其祖配王者则曷为必以其祖配自内出者无匹不行【匹合也】自外至者无主不止【必得主人乃止天道幽逺故推人道以接之谷梁传】之口缓词也伤自牛作也【牛自伤口非备灾之道不至也故以缓词言之】　事之变也乃者亡乎人之辞也【重传者嫌牛死与卜郊不从异也】<br />
　　诸侯宗庙社稷之祭俎豆既陈闻王及后之丧则废礼也天王崩于十月告丧于鲁史防巳书乃斩衰奔赴之时而僭用郊祀所谓失礼之中又失礼也乃不郊者以在涤之牛口伤而改卜之牛又死也不然郊矣春秋之书防而显此类是也犹三望者可巳不当为之辞<br />
　　葬匡王<br />
　　四越月而葬其礼略也防葬不书卿防者也书之见王室之防诸侯之慢王也<br />
　　【附录左传】晋侯伐郑及郔郑及晋平士防入盟【郔杜注郑地今河南延津县为夏楚侵郑传】<br />
　　楚子伐陆浑之戎【陆公羊作贲公羊谷梁无之字】<br />
　　【左传】楚子伐陆浑之戎【在伊川】遂至于雒【雒水杜注出上雒冢领山至河南巩县入河】观兵于周疆定王使王孙满劳楚子【王孙满周大夫】楚子问鼎之大小轻重焉【示欲偪周取天下】对曰在徳不在鼎昔夏之方有徳也【禹之世】逺方图物【图画山川奇异之物而献之】贡金九牧【使九州之牧贡金】铸鼎象物【象所图物着之于鼎】百物而为之备使民知神奸【图鬼神百物之形使民逆偹之】故民入川泽山林不逢不若【若顺也不遇妖怪不顺之物】螭魅罔两【螭山神兽形魅怪物防两水神】莫能逢之用能协于上下以承天休桀有昏徳鼎迁于商载祀六百【载祀皆年】商纣暴虐鼎迁于周徳之休明虽小重也【不可迁】其奸回昏乱虽大轻也【言可移】天祚明徳有所底止【底致也】成王定鼎于郏鄏【郏鄏杜注今河南也武王迁之成王定之】卜世三十卜年七百天所命也周徳虽衰天命未改鼎之轻重未可问也<br />
　　楚与陆浑之戎本无夙憾今无故伐之而观兵周疆且问鼎之轻重其骜无王之罪着矣内外传皆以楚庄为贤不知其终身之小善不足以盖此大恶也先儒以称爵为襃观此则知其必不可通矣<br />
　　夏楚人侵郑<br />
　　【左传】夏楚人侵郑郑即晋故也<br />
　　晋灵徇货党贼以失郑赵盾合诸侯以侵之而不能服今成公即位息兵逾年而郑人弃楚即晋盖知楚氛日炽有蚕食陈郑之心而欲依霸国以自固也<br />
　　秋赤狄侵齐【地谱洺州春秋赤狄之地赤狄始见经】<br />
　　赤狄隗姓其地在潞州以北近晋而逺于齐忽举侵齐之师知晋之无能为也楚横于南狄扰于北以中国之无霸耳<br />
　　宋师围曹<br />
　　【左传】宋文公即位三年杀母弟须及昭公子武氏之谋也使戴桓之族攻武氏于司马子伯之馆尽逐武穆之族【事竝在文十八年】武穆之族以曹师伐宋秋宋师围曹报武氏之乱也<br />
　　宋鲍簒弑得国逐武穆之族二族以曹师伐宋春秋不书非讨罪不足书也鲍不知自反恃众彊以逞志于曹不待贬而恶见矣<br />
　　冬十月丙戌郑伯兰卒<br />
　　【左传】冬郑穆公卒初郑文公有贱妾曰燕姞【姞南燕姓】梦天使与已兰【兰香草】曰余为伯鯈余而祖也【伯鯈南燕祖】以是为而子【以兰为女子名】以兰有国香人服媚之如是【媚爱也欲令人爱之如兰】既而文公见之与之兰而御之辞曰妾不才幸而有子将不信敢征兰乎【惧将不见信故欲计所赐兰为懐子月数】公曰诺生穆公名之曰兰文公报郑子之妃曰陈妫【郑子文公叔父子仪也汉律淫季父之妻曰报】生子华子臧子臧得罪而出【出奔宋】诱子华而杀之南里【事在僖十六年南里杜注郑地】使盗杀子臧于陈宋之间【在僖二十四年】又娶于江生公子士朝于楚楚人酖之及叶而死【叶杜注楚地南阳叶县今河南叶县南有古城】又娶于苏生子瑕子俞弥俞弥早卒泄驾恶瑕【泄驾郑大夫】文公亦恶之故不立也公逐羣公子公子兰奔晋从晋文公伐郑【在僖三十年】石癸曰【石癸郑大夫】吾闻姬姞耦其子孙必蕃【姞姓宜为姬配耦】姞吉人也后稷之元妃也【姞姓之女为后稷妃周是以兴故曰吉人】今公子兰姞甥也天或启之必将为君其后必蕃先纳之可以亢宠【亢极也】与孔将鉏侯宣多纳之盟于太宫而立之【太宫郑祖庙】以与晋平穆公有疾曰兰死吾其死乎吾所以生也刈兰而卒【传言穆氏所以大兴于郑天所启也】<br />
　　葬郑穆公【穆公羊作缪】<br />
　　不月阙文也葬速礼不备也<br />
　　四年春王正月公及齐侯平莒及郯莒人不肯公伐莒取向【郯国名今山东郯城县西南有故城向杜注莒邑寰宇志莒州南有向城今属山东青州府左传】四年春公及齐侯平莒及郯莒人不肯公伐莒取向非礼也平国以礼不以乱伐而不治乱也【责公不先以礼治之而用伐】以乱平乱何治之有无治何以行礼<br />
　　【公羊传】此平莒也其言不肯何辞取向也【为公取向作辞也谷梁传】及者内为志焉尔平者成也不肯者可以肯也伐犹可取向甚矣莒人辞不受治也伐莒义兵也<br />
　　【讨不释怨】取向非也乘义而为利也<br />
　　周官合方氏掌除邦国之怨恶则释四邻之怨而成其好固义所当为也然必已之义可以服人然后人能降心以相从鲁宣齐恵身为大恶茍有人心者莫不藏恶况莒郯相怨鲁乃挟齐之威要以必从则莒人之不肯宜也又以兵加莒而取其邑则恶甚于齐惠矣<br />
　　秦伯稻卒<br />
　　夏六月乙酉郑公子归生弑其君夷<br />
　　【左传】楚人献鼋于郑灵公【穆公大子夷也】公子宋与子家将见【宋子公也子家归生】子公之食指动【第二指也】以示子家曰他日我如此必尝异味及入宰夫将解鼋相视而笑公问之【问所笑】子家以告及食大夫鼋召子公而弗与也【欲使指动无效】子公怒染指于鼎尝之而出公怒欲杀子公子公与子家谋先【先公为难】子家曰畜老犹惮杀之【六畜】而况君乎反谮子家子家惧而从之夏弑灵公书曰郑公子归生弑其君夷权不足也【子家权不足以御乱惧谮而从弑君故书以首恶】君子曰仁而不武无能逹也【初称畜老仁也不讨子公是不武也故不能自通于仁道而陷弑君之罪】凡弑君称君君无道也称臣臣之罪也郑人立子良【穆公庶子】辞曰以贤则去疾不足【去疾子良名】以顺则公子坚长乃立襄公【襄公坚也】襄公将去穆氏【逐羣兄弟】而舍子良【以其让已】子良不可曰穆氏宜存则固愿也若将亡之则亦皆亡去疾何为乃舍之皆为大夫归生身为正卿久执兵柄闻宋之逆谋执而诛之犹反手耳宋有逆志而与归生谋先必知其夙有无君之心也闻而不禁则贼由归生审矣观郑人讨乱斲子家之棺则当时国论固以为首恶非孔子作春秋而后归狱也<br />
　　赤狄侵齐<br />
　　以齐之彊而洺州之狄连岁侵之晋霸之衰与齐之无政竝见矣<br />
　　秋公如齐公至自齐<br />
　　宣公簒弑齐实纵之故既以田赂复仆仆而徃朝焉防盟书至始于桓公之盟唐朝大国而书至始于宣公之如齐盖由二公身为大恶有自危之心以得返为幸故特行饮至之礼耳<br />
　　【附录左传】初楚司马子良生子越椒子文曰【子文子良兄】必杀之是子也熊虎之状而豺狼之声弗杀必灭若敖氏矣谚曰狼子野心是乃狼也其可畜乎子良不可子文以为大慼及将死聚其族曰椒也知政乃速行矣无及于难且泣曰鬼犹求食若敖氏之鬼不其馁而【而语助言必馁】及令尹子文卒鬬般为令尹【般子文之子子扬】子越为司马【子越即越椒】蔿贾为工正谮子扬而杀之子越为令尹己为司马【贾为椒谮子扬而已得椒位】子越又恶之【恶贾】乃以若敖氏之族圄伯嬴于轑阳而杀之【圄囚也伯嬴蔿贾也轑阳杜注楚邑】遂处烝野将攻王王以三王之子为质焉弗受【烝野杜注楚邑三王文成穆】师于漳澨【漳澨杜注漳水边漳水出新城沶乡县至当阳县与沮水合】秋七月戊戌楚子与若敖氏战于皋浒【皋浒杜注楚地】伯棼射王汏辀及鼓跗着于丁宁【伯棼越椒也辀车辕汏过也箭过车辕上跗所以架鼓丁宁钲也】又射汰辀以贯笠毂【兵车无盖尊者则边人执笠依毂而立以御寒暑名曰笠毂此言箭过车辕及王之盖】师惧退王使巡师曰吾先君文王克息获三矢焉伯棼窃其二尽于是矣【所以释楚师之惧心】鼓而进之遂灭若敖氏初若敖娶于防【防杜注国名今湖广安陆县有郧城】生鬬伯比若敖卒从其母畜于防淫于防子之女生子文焉防夫人使弃诸梦中【梦杜注泽名江夏安陆县有云梦城今湖广云梦县治】虎乳之防子田见之惧而归夫人以告遂使收之楚人谓乳谷谓虎于菟故命之曰鬭谷于菟以其女妻伯比实为令尹子文其孙箴尹克黄【箴尹官名克黄子扬之子】使于齐还及宋闻乱其人曰不可以入矣箴尹曰弃君之命独谁受之【言虽奔他国独谁受此弃命之人】君天也天可逃乎遂归复命而自拘于司败王思子文之治楚国也曰子文无后何以劝善使复其所改命曰生【易其名言更生】<br />
　　冬楚子伐郑<br />
　　【左传】冬楚子伐郑郑未服也【前年楚侵郑不获成故】<br />
　　胡氏安国谓归生弑君诸侯未有致讨者而楚人至焉故书爵以与之然商臣之次厥貉楚子旅之观兵问鼎竝以爵书则春秋无以书爵为襃之义明矣自宣成而下楚势益张故君将则称君大夫将乃称人耳<br />
　　日讲春秋解义卷二十七<br />
　　钦定四库全书<br />
　　日讲春秋解义卷二十八<br />
　　宣公<br />
　　五年春公如齐<br />
　　【左传】五年春公如齐高固使齐侯止公请叔姬焉【畱公强成昏】<br />
　　夏公至自齐<br />
　　【左传】夏公至自齐书过也<br />
　　齐鲁接壤而逾时乃归下书髙固之逆叔姬经虽讳止公之迹而比事以观其实固不可揜矣以见止而连昏于齐臣降尊失列辱及先君乃行饮至之礼于宗庙是谓失其本心左氏特发书过之义以此<br />
　　秋九月齐高固来逆子叔姬【左氏无子字】<br />
　　【左传】秋九月齐高固来逆女自为也故书曰逆叔姬卿自逆也【适诸侯称女适大夫称字所以别尊卑也】<br />
　　【谷梁传】诸侯之嫁子于大夫主大夫以与之来者接内也不正其接内故不与夫妇之称也【见庄二十七年莒庆】叔姬称子别于先君之女也诸侯嫁女于诸侯则公自主之其嫁女于大夫则使大夫主之公自主然后书于策今书高固来逆是公自主之明矣以千乘之君见偪于齐大夫彊昏而不敢违焉轻朝廷慢宗庙盖由身为不义借势于彊邻故非礼相干忍辱而无所避之也<br />
　　叔孙得臣卒<br />
　　得臣之卒不日史失之也胡氏安国据何休之説谓得臣不能止仲遂之逆谋故春秋削之非也仲遂身为大恶而卒书日季孙行父助逆尤力而卒书日何独苛于得臣乎凡以日不日为襃贬皆传者之误也<br />
　　冬齐高固及子叔姬来<br />
　　【左传】冬来反马也【礼送女畱其送马三月庙见遣使反马髙固遂与叔姬俱宁故经传具见以示讥】<br />
　　【公羊传】何言乎高固之来【大夫私事不当书】言叔姬之来而不言高固之来则不可子公羊子曰其诸为其双双而俱至者与【言其双行匹至似于鸟兽】<br />

                    <br>
                        　　【谷梁传】及者及吾子叔姬也为使来者不使得归之意也【固受使来聘而与妇俱归故书及以明非礼】<br />
　　反马之礼当遣使不当亲来女子归宁当在闲岁不当在逾月大夫非君命不当出境则高固与叔姬来皆非礼矣故直书其事以示讥<br />
　　楚人伐郑<br />
　　【左传】楚子伐郑陈及楚平晋荀林父救郑伐陈【为明年晋卫侵陈传】<br />
　　传称荀林父救郑而经不书义不得书也赵盾归生同为大恶盾之释郑不讨恶伤其类耳以楚师之来而救之亦同恶相保耳若书救则似善其救而讨贼之大义隐矣<br />
　　六年春晋赵盾卫孙免侵陈<br />
　　【左传】六年春晋卫侵陈陈即楚故也<br />
　　【公羊传】赵盾弑君此其复见何亲弑君者赵穿也亲弑君者赵穿则曷为加之赵盾不讨贼也何以谓之不讨贼晋史书贼曰晋赵盾弑其君夷獆赵盾曰天乎无辜吾不弑君谁谓吾弑君者乎史曰尔为仁为义人弑尔君而复国不讨贼此非弑君而何赵盾之复国奈何灵公为无道使诸大夫皆内朝【礼公族朝于内朝亲亲也】然后处乎台上引弹而弹之己趋而辟丸【己诸大夫也】是乐而已矣【以是笑乐】赵盾巳朝而出与诸大夫立于朝【自内朝至外朝】有人荷畚自闺而出者【荷负也畚草器宫中之门谓之闱其小者谓之闺】赵盾曰彼何也夫畚曷为出乎闺呼之不至曰子大夫也欲视之则就而视之【恐君责己以视人欲以见就为解也古者士大夫通曰子】赵盾就而视之则赫然死人也【赫然巳支解之貌】赵盾曰是何也曰膳宰也熊蹯不熟公怒以斗摮而杀之【摮谓傍击头项】支解将使我弃之赵盾曰嘻趋而入灵公望见赵盾愬而再拜【愬者惊貌礼臣拜然后君答拜灵公先拜者畚出盾入知其欲谏欲以敬拒之使不复言也】赵盾逡廵北靣再拜稽首趋而出【本欲谏君以君拜谢知己意冀当觉悟故出】灵公心怍焉欲杀之于是使勇士某者徃杀之勇士入其大门则无人门焉者入其闺则无人闺焉者上其堂则无人焉俯而闚其戸方食鱼飱勇士曰嘻子诚仁人也吾入子之大门则无人焉入子之闺则无人焉上子之堂则无人焉是子之易也【易犹省也】子为晋国重卿而食鱼飱是子之俭也君将使我杀子吾不忍杀子也虽然吾亦不可复见吾君矣遂刎颈而死灵公闻之怒滋欲杀之甚众莫可使徃者于是伏甲于宫中召赵盾而食之赵盾之车右祁弥明者国之力士也仡然从乎赵盾而入放乎堂下而立赵盾已食灵公谓盾曰吾闻子之剑盖利剑也子以示我吾将观焉【授君剑当防而进其首灵公因欲以推杀之】赵盾起将进剑祁弥明自下呼之曰盾食饱则出何故拔剑于君所赵盾知之躇阶而走【躇犹超遽不暇以次】灵公有周狗【周狗可以比周之狗所指如意】谓之獒呼獒而属之獒亦躇阶而从之祁弥明逆而踆之【以足逆躢曰踆】絶其颔赵盾顾曰君之獒不若臣之獒也然而宫中甲鼓而起有起于甲中者抱赵盾而乘之【令升车疾走】赵盾顾曰吾何以得此于子曰子某时所食活我于暴桑下者也赵盾曰子名为谁曰吾君孰为介【介甲也言吾君谁为兴此甲兵岂不为盾乎】子之乘矣何问吾名【之乘即上车也欲令蚤免去不望报】赵盾驱而出众无畱之者【明盾贤人不忍杀】赵穿縁民众不説起弑灵公然后迎赵盾而入与之立于朝而立成公黑臀<br />
　　【谷梁传】此帅师也其不言帅师何也不正其败前事故不与帅师也【元年敕而今更侵之】<br />
　　传称陈及楚平晋荀林父伐陈经皆不书以下书晋卫加兵于陈即陈之即楚可知矣陈郑每相视以为向背郑穆公暮年弃楚归晋本谓晋可托国及归生之乱坐视不讨是以陈有离心受伐受侵而终不为晋屈也<br />
　　夏四月<br />
　　【附录左传】夏定王使子服求后于齐【子服周大夫】　秋赤狄伐晋围懐及郉丘【郉丘杜注河内平皋县今河南河内县东南有故城】晋侯欲伐之中行桓子曰使疾其民【骄则数战为民所疾】以盈其贯将可殪也周书曰殪戎殷【周书康诰】此类之谓也【为十五年晋灭狄传】<br />
　　秋八月螽<br />
　　螽蝗属食谷者刘歆谓贪虐取民则螽宣公身为不义朝齐伐莒赋敛日繁戾气应之经书于防示天人感应之理不可诬也<br />
　　冬十月<br />
　　【附录左传】冬召桓公逆王后于齐【召桓公王卿士事不闗鲁故不书为成二年王甥舅张本】　楚人伐郑取成而还【九年十一年传所称厉之役盖在此】　郑公子曼满与王子伯廖语欲为卿【二子郑大夫】伯廖告人曰无徳而贪其在周易丰【离下震上丰】之离【丰上六变而为纯离也丰上六曰丰其屋蔀其家闚其戸閴其无人三岁不觌凶义取无徳而大其屋不过三岁必灭亡】弗过之矣【不过三年】闲一岁郑人杀之<br />
　　七年春卫侯使孙良夫来盟<br />
　　【左传】七年春卫孙桓子来盟【桓子良夫】始通且谋会晋也【公即位衞始修好】<br />
　　【谷梁传】来盟前定也不言及者以国与之不言其人亦以国与之不日前定之盟不日<br />
　　来盟者先有约言复遣使邀结也宣公专意事齐不通于晋晋将合诸侯故使衞通鲁俾预于会鲁以事齐恐晋蓄憾故使良夫来结言而力任其无咎也然黒壤之盟公卒见辱盟何足恃哉<br />
　　夏公会齐侯伐莱【莱杜注莱国东莱黄县今山东黄县有莱山东南有莱子故城左传】夏公会齐侯伐莱不与谋也凡师出与谋曰及不与谋曰会【皆据鲁而言师者国之大事故详其出以例别之】<br />
　　秋公至自伐莱<br />
　　大旱<br />
　　莱近于齐与鲁无怨齐志在幷兼后卒灭之而迁于郳则其伐莱不过陵弱暴寡之师耳宣公屈意从齐助人为虐不知自愧而策勲于庙是诬其祖也且螽灾之后妄兴师旅征役怨咨薄隂阳之和故大旱继之比事以观而公无恤民之心具见矣<br />
　　【附录左传】赤狄侵晋取向阴之禾【此无秋字盖阙文晋用桓子谋故纵狄】<br />
　　冬公会晋侯宋公衞侯郑伯曹伯于黑壤【黒壤晋地一名黄父今山西沁水县西北有黑岭】<br />
　　【左传】郑及晋平公子宋之谋也【宋子公弑灵公故谋从晋以求媚】故相郑伯以会冬盟于黑壤王叔桓公临之以谋不睦【王叔桓公周卿士将王命以监临诸侯不同歃者尊卑之别】晋侯之立也【在二年】公不朝焉又不使大夫聘晋人止公于防盟于黄父公不与盟以赂免故黑壤之盟不书讳之也<br />
　　据左氏晋人止公于会以赂免而不得与盟经不书盖旧史无其文也先儒以为孔子讳之而曲为之説误矣晋灵公之篇诸侯之防同皆不序以灵公幼稚虽与盟会实赵盾专之黒壤以后晋始有君复序诸侯是则程子所谓大义数十炳如日星者耳<br />
　　八年春公至自会<br />
　　见止逾年以赂得免危而获安故告庙而书于策宣公簒立依倚于齐晋之间毎见止辱竝以赂免屈身辱国亦甚矣<br />
　　夏六月公子遂如齐至黄乃复【黄齐竟上地】<br />
　　【公羊传】其言至黄乃复何有疾也何言乎有疾乃复讥何讥耳大夫以君命出闻丧徐行而不反【闻丧者闻父母之丧也徐行者不忍疾行又为君当使人追代之以丧喻疾者丧尚不当反况于疾乎】<br />
　　【谷梁传】乃者亡乎人之辞也【谓其知有已不知有人虽君命邻好不复顾念而惟直行已意也】复者事毕也不专公命也【遂以疾反而加事毕之文者是不使遂得专命而还也】<br />
　　至黄乃复不称有疾者大夫受命而出虽死以尸将命岂可以疾而废君命耶乃者无其上之词曰复事未毕也<br />
　　辛巳有事于大庙仲遂卒于垂【垂杜注齐地当在今山东平隂县境公羊传】仲遂者何公子遂也何以不称公子贬曷为贬为弑子赤贬【事在文十八年】然则曷为不于其弑焉贬于文则无罪于子则无年【此解文十八年秋如齐不贬意也言若于十八年加贬则嫌有罪于文公无罪于子赤矣无年言子赤之立即在文十八年当丧未君不及改元故曰无年谷梁传】为若反命而后卒也【先言复后书卒则如已反命于君而后卒不使其违命専归也】此公子也其曰仲何也防之也何为防之也是不卒者也【遂与宣公共弑子赤例应不书卒】不防则无用见其不卒也【若书公子则与正卒者同故去公子以见之】则其卒之何也以讥乎宣也其讥乎宣何也闻大夫之丧则去乐卒事【当去籥万以终祭事言今不然】<br />
　　有事者时祭也常事不书此何以书以仲遂卒于此日而下有犹绎去籥之事也遂何以不称公子而书字生而赐氏俾世其官也季友有援立之功僖公徳之仲遂主簒弑之谋宣公徳之皆生而赐氏变易王法以开世卿擅权之渐鲁政自是衰矣翚不书卒而遂书卒何也既诛首恶以存王法则其余从同与桓不书王而宣皆书王同义<br />
　　壬午犹绎万入去籥<br />
　　【左传】有事于大庙襄仲卒而绎非礼也<br />
　　【公羊传】绎者何祭之明日也【绎继昨日事但不灌地降神耳天子诸侯曰绎大夫曰宾尸士曰宴尸】万者何干舞也【干谓楯也能为人扞难而不使害人故圣王贵之以为武乐万者其篇名】籥者何籥舞也【籥所吹以节舞也吹籥而舞文乐之长】其言万入去籥何去其有声者【不欲令人闻之也】废其无声者【废置也置者不去也齐人语】存其心焉尔存其心焉尔者何知其不可而为之也犹者何通可以已也<br />
　　【谷梁传】犹者可以已之辞也绎者祭之旦日之享宾也【旦日明日也】万入去籥以其为之变【为卿卒而变常礼】讥之也绎者祭之明日复祭以宾尸也万舞无声籥则有声者也鲁以仲遂甫卒故万入去籥犹者可已之辞礼大夫卒当祭则不告终事而闻则不绎不告者恐君哀戚所以重宗庙也不绎者以厚股肱所以砺臣节也仲遂弑君宣公茍知大义则始宜正乱贼之诛既与之同恶而任为大夫则终当循遇臣之礼至于万入去籥又非所以尽事先之诚直书而其义皆着矣<br />
　　戊子夫人嬴氏薨【公羊谷梁俱作熊氏】<br />
　　敬嬴称夫人自成风以后遂为鲁之故典也春秋于风氏始卒凡四贬之于嬴氏无贬从同也然既书夫人姜氏归于齐又书夫人嬴氏薨比事以考之则出姜为文公夫人而敬嬴之非嫡明矣<br />
　　晋师白狄伐秦【白狄始见经】<br />
　　【左传】八年春白狄及晋平夏会晋伐秦【经在仲遂卒下从赴】晋人获秦谍杀诸绛市六日而苏【盖记异也】<br />
　　晋所以为盟主者以其安内攘外修方伯之职也自赵穿侵崇秦晋之争复起晋人但知连白狄以攻秦而不知楚人狡焉启疆国势益张中夏诸侯将折而入楚适足以自困也下书舒蓼之灭比事以观而晋之失图具见矣<br />
　　楚人灭舒蓼【谷梁作舒鄝杜注舒蓼二国名或曰地谱上义阳之蓼不与羣舒近蓼已灭于楚见文五年此即如舒鸠舒庸盖一国也今江南庐江县西故舒城是其地】<br />
　　【左传】楚为众舒叛故伐舒蓼灭之楚子疆之及滑汭【滑水名当在今江南庐州府东境水之隈曲曰汭盖楚拓疆至滑汭之界】盟吴越而还【吴国今江南苏州成七年始见经越国今浙江会稽昭五年始见经传言楚彊吴越服从】<br />
　　楚人观兵问鼎知晋不足忌乃灭舒蓼盟吴越其谋益逺其势益张然后北乡争权此陈郑所以不支而晋卒为所挫也<br />
　　秋七月甲子日有食之既<br />
　　【附录左传】晋胥克有蛊疾郤缺为政【代赵盾】秋废胥克使赵朔佐下军【朔盾之子代胥克为成十七年胥童怨郤氏张本】<br />
　　冬十月己丑葬我小君敬嬴【敬嬴公羊谷梁作顷熊】<br />
　　【左传】冬葬敬嬴旱无麻始用葛茀【记礼变之所由茀所以引柩殡则有之以备大葬则以下柩】<br />
　　敬嬴薨称夫人葬称小君与成风同义然子般闵公之弑非成风所知也敬嬴则与闻乎故矣春秋于成风特文以着其过而敬嬴无异文以其不待贬而恶见也<br />
　　雨不克葬庚寅日中而克葬<br />
　　【左传】雨不克葬礼也礼卜葬先逺日辟不怀也【怀思也曲礼云凡卜筮防事先逺日辟不思其亲急欲也今若冒雨而是亦不思其亲矣故举以证其合礼公羊传】顷熊者何宣公之母也【楚女熊姓諡曰顷】而者何难也乃者何【言定公书日下昃乃克葬】难也【难者难不得以正日葬其君】曷为或言而或言乃乃难乎而也<br />
　　【谷梁传】葬既有日不为雨止礼也雨不克葬丧不以制也【言雨具未备非君丧之制】　而缓辞也足乎日之辞也【此日中克葬足乎日故云缓定十五年日下昃乃克葬故云乃急辞也是二文相对为缓急也】<br />
　　雨不克葬讥无备也潦车载簑笠士丧礼也有国家者乃不能为雨备乎定十五年日下昃乃克葬乃者难辞承日下昃而言也此曰而克葬缓辞也足乎日之辞也胡氏安国以雨不克葬为敬嬴隂谋簒弑之咎征非也孔子合葬于防以雨甚而墓崩亦得谓咎征乎春秋之义平易正直而以曲説附之过矣<br />
　　城平阳【平阳杜注泰山有平阳县今山东新泰县西北平阳故城是也】<br />
　　【左传】城平阳书时也<br />
　　惧晋故也方举大丧又城平阳重困民力故虽时亦书<br />
　　楚师伐陈<br />
　　【左传】陈及晋平楚师伐陈取成而还【言晋楚争强】<br />
　　舒蓼楚之与国无罪而见灭此陈所以惧而叛楚也使晋君臣能恐惧改图内修政教外彰信义以固诸侯之心尚可以遏楚锋而力疲于秦交踈于齐宋故不能御楚以保陈郑而霸业为之頽惜哉<br />
　　九年春王正月公如齐公至自齐<br />
　　夏仲孙蔑如京师<br />
　　【左传】九年春王使来征聘【征召也征聘不书防加讽谕不指斥】夏孟献子聘于周王以为有礼厚贿之<br />
　　宣公即位九年两朝于齐今又亲徃于周则不闻入见待其来征而后一遣大夫徃聘傎矣且诸侯宜朝正于王今正月朝齐夏乃聘周悖慢尤甚所谓不待贬絶而恶见者也<br />
　　齐侯伐莱<br />
　　狄比侵齐不敢报而亟伐莱畏彊凌弱之情见矣<br />
　　秋取根牟【根牟杜注东夷国琅琊阳都县东有牟乡在今山东沂水县南】<br />
　　【左传】秋取根牟言易也<br />
　　【公羊传】根牟者何邾娄之邑也曷为不系乎邾娄讳亟也【亟疾也属有小君之丧邾娄子来加礼乃未期而取其邑故讳不系邾娄也】<br />
　　根牟小国也在鲁东界经讳灭言取与取鄟取邿同义<br />
　　八月滕子卒<br />
　　【左传】滕昭公卒【为宋围滕传】<br />
　　此滕昭公也隐七年书滕侯卒至是书子亦时王所黜<br />
　　九月晋侯宋公衞侯郑伯曹伯防于扈<br />
　　晋荀林父帅师伐陈<br />
　　【左传】会于扈讨不睦也【谋齐陈】陈侯不会【前年与楚成故】晋荀林父以诸侯之师伐陈晋侯卒于扈乃还<br />

                    <br>
                        　　讨陈而先会于扈者以陈被楚兵晋不能救或从楚非其本愿故防以待之待而不至则伐之为有名然晋实不能庇陈俟楚之归而释憾焉义岂足以相服哉不书诸侯之师而曰林父帅师者在会诸侯皆以师听命而林父兼将之也<br />
　　辛酉晋侯黑臀卒于扈<br />
　　【公羊传】扈者何晋之邑也诸侯卒其封内不地此何以地卒于会故地也未出其地故不言会也<br />
　　【谷梁传】其地于外也其日未逾竟也【传例诸侯正卒则日不正则不日逾竟亦不曰】<br />
　　冬十月癸酉衞侯郑卒<br />
　　晋衞二君何以卒而不葬鲁不会也良夫之盟衞欲为晋致鲁及黑壤见止懐憾实深是以扈之会鲁独不徃二国继以丧赴亦皆不防此所谓无其事而阙其文者也<br />
　　宋人围滕<br />
　　【左传】冬宋人围滕因其丧也<br />
　　滕方有丧礼宜吊恤乃用众以围之不仁也晋政不竞诸侯私相侵伐观齐宋之擅兵则知不能御楚之由矣<br />
　　楚子伐郑晋郤缺帅师救郑【自是晋楚交伐郑】<br />
　　【左传】楚子为厉之役故伐郑【六年楚伐郑取成于厉既成郑伯逃归事见十一年传】　晋郤缺救郑郑伯败楚师于桞棼【栁棼杜注郑地】国人皆喜唯子良忧曰是国之灾也吾死无日矣【十二年卒有楚子入郑之祸】<br />
　　五年晋荀林父帅师救郑经不书以郑方有弑君之乱也据明年传载郑人讨乱斲归生之棺而逐其族则此年归生已毙矣故录晋之救凡此类乃笔削之精义非旧史所能与也<br />
　　陈杀其大夫泄冶【泄公羊谷梁作泄】<br />
　　【左传】陈灵公与孔宁仪行父通于夏姬【二子陈卿夏姬郑穆公女陈大夫御叔妻】皆衷其衵服以戏于朝【衷怀也衵服防衣】泄冶谏曰公卿宣淫民无效焉且闻不令君其纳之【纳藏衵服】公曰吾能改矣公告二子二子请杀之公弗禁遂杀泄冶孔子曰诗云民之多辟无自立辟其泄冶之谓乎【辟邪也辟法也诗大雅言邪辟之世不可立法国无道危行言逊】<br />
　　【谷梁传】称国以杀其大夫杀无罪也泄冶之无罪如何陈灵公通于夏征舒之家公孙宁仪行父亦通其家或衣其衣或衷其襦以相戏于朝泄冶闻之入谏曰使国人闻之则犹可使仁人闻之则不可君愧于泄冶不能用其言而杀之<br />
　　称国以杀者君与用事大臣同杀之也称杀其大夫见泄冶不失其官守也胡氏安国主左传家语谓泄冶仕于乱朝怀宠不去非孔子所取误矣邦无道危行言孙为不仕而髙尚者言之也人臣以身许国既受事任不独缄黙取容以立辟为戒乃鄙夫之术即洁身而去亦卑贱踈逺之臣则可耳黄氏仲炎以为非孔子之言其见卓矣<br />
　　十年春公如齐公至自齐<br />
　　【左传】十年春公如齐<br />
　　比年朝正即用此以事周亦过六年一朝之制矣屈体以谄彊邻辱国莫大焉<br />
　　齐人归我济西田<br />
　　【左传】齐侯以我服故归济西之田【公比年朝齐故】<br />
　　【公羊传】齐已取之矣其言我何【据归讙及阐齐巳取不言我】言我者未絶于我也曷为未絶于我齐已言取之矣其实未之齐也【其人民贡赋尚属于鲁实未归于齐不言来者明不从齐来】<br />
　　【谷梁传】公娶齐齐繇以为兄弟反之【齐繇以婚族故还鲁田妇之党为婚兄弟】不言来公如齐受之也<br />
　　宣公徳齐恵之援已顺其所欲既赂以田复以女妻其臣会兵伐莱毎岁徃朝故齐侯悦其屈谄而归济西之田其曰我者济经齐鲁有鲁济有齐济所归之田乃鲁济也<br />
　　夏四月丙辰日有食之<br />
　　已巳齐侯元卒<br />
　　齐崔氏出奔衞<br />
　　【左传】夏齐惠公卒崔杼有宠于惠公高国畏其偪也【崔杼齐大夫高国二氏齐正卿】公卒而逐之奔衞书曰崔氏非其罪也且告以族不以名【典防之法告者皆当书以名今齐特以族告春秋因之不改】凡诸侯之大夫违【违奔放也】告于诸侯曰某氏之守臣某【上某氏姓下某名】失守宗庙敢告所有玉帛之使者则告【玉帛之使谓聘】不然则否【恩好不接故亦不告】<br />
　　【公羊传】崔氏者何齐大夫也其称崔氏何【据齐髙无咎出奔名此书崔氏与隐公三年书尹氏同】贬曷为贬【据外大夫奔不贬】讥世卿世卿非礼也【复见讥者嫌尹氏王者大夫职重不当世诸侯大夫任轻可世故重之】<br />
　　【谷梁传】氏者举族而出之之辞也<br />
　　出奔而书崔氏盖尽族而行且告以氏不以名也许翰以谓崔杼出而能反反而能弑以其宗彊故春秋特举氏乃辨之早非也左氏见襄二十五年齐崔杼弑其君因谓出奔者即杼不知此距杼之为逆凡五十有一年古者四十而仕五十为大夫不闻杼之年寿遂致耄期若以世卿少而得政则奔时年未及冠不宜遂逼高国左氏所传恐未可尽信也<br />
　　公如齐五月公至自齐【公如齐止此】<br />
　　【左传】公如齐奔丧<br />
　　宣公于匡王之丧不奔欲举郊祀而奔齐惠公之丧匡王之葬使防者徃而以贵卿葬齐惠公盖济田之归重以为徳故闻丧而奔以报其赐也鲁之事齐过于天王而齐之视鲁不啻附庸其反易天常而无忌惮甚矣<br />
　　癸巳陈夏征舒弑其君平国<br />
　　【左传】陈灵公与孔宁仪行父饮酒于夏氏公谓行父曰征舒似女【征舒夏姬子陈大夫】对曰亦似君征舒病之公出自其廐射而杀之二子奔楚<br />
　　弑君之贼既得其主名则直书以正乱贼之罪春秋常法也先儒多为曲説胡氏安国所谓见泄冶忠言之騐灵公见弑之由亦非本义盖春秋于见弑之君皆不言所由与大夫出奔不言逐者同义皆深探其本以为世戒也<br />
　　六月宋师伐滕<br />
　　【左传】滕人恃晋而不事宋六月宋师伐滕<br />
　　春秋时诸侯毎间霸国之多故以陵小弱故宋之于滕齐桓卒而执其君晋政衰而围之伐之以逞志焉胡氏安国责宋不能讨陈义虽正而逺于事情宋鲍与闻乎弑以簒得国而责之讨贼误矣<br />
　　公孙归父如齐葬齐惠公<br />
　　鲁宣深徳齐侯之定其位而又归济西田故生则屈谄以事之没则亲奔其丧又遣贵卿会葬焉归父仲遂之子也父主簒弑子擅国权外结彊邻内逢君恶乱臣贼子交得其志恣行非度岂非王纲纵弛九伐不行而霸政亦衰之故与此孔子所以不没桓文之功也<br />
　　晋人宋人衞人曹人伐郑<br />
　　【左传】郑及楚平【前年败楚师恐楚怒故与平】诸侯之师伐郑取成而还<br />
　　晋霸之衰皆由赵盾专政庇其同类齐鲁宋郑弑君之贼皆置而不问故诸侯皆有离心今陈有弑君之贼若晋能合诸侯以讨之则桓文之功立就矣何患郑之不服乎乃率三国以争郑而以讨贼遗楚晋可谓无人矣<br />
　　秋天王使王季子来聘【王聘止此】<br />
　　【左传】秋刘康公来报聘【报孟献子之聘康公即王季子也其后食采于刘公羊传】王季子者何天子之大夫也其称王季子何【据叔服不系王不称子王札子不称季】贵也其贵奈何母弟也【子者王子也天子不言子弟故变文书季系先王以明之】<br />
　　【谷梁传】其曰王季王子也其曰子尊之也聘问也宣公簒立至是十年不朝于周而比年朝齐不奔王丧而奔齐侯之丧使微者葬匡王而贵卿葬齐侯纵王讨不加絶不与通可也乃使王季子来聘不亦悖乎自是王聘不见于经非孔子削而不书盖诸侯不以王命为重轻而王亦不复遣使耳寥寥百有余年而后石尚以归脤录自是天王之名号亦不见于经矣<br />
　　公孙归父帅师伐邾取绎【绎公羊作蘱杜注邾邑鲁国邹县北有绎山今峄山在邹县东南盖县治徙山北也】<br />
　　【左传】师伐邾取绎【为子家如齐】<br />
　　鲁之伐邾取绎与宋之间晋而伐滕同胡氏安国皆责以不能讨陈夫禁暴诛乱王者之师其次惟霸主乃能假之鲁宣簒弑之恶视宋鲍有加焉岂可责以讨贼乎<br />
　　大水<br />
　　季孙行父如齐<br />
　　【左传】季文子初聘于齐【齐侯初即位】<br />
　　冬公孙归父如齐【宣公聘齐止此】<br />
　　【左传】冬子家如齐伐邾故也【恐为齐讨故徃谢】<br />
　　鲁君臣三如齐是年二卿又相继而徃盖簒弑之谋仲遂主之行父助之齐新立君恐以旧事声讨故谄附以自托耳左氏谓归父之使以伐邾故恐犹未得其情也<br />
　　齐侯使国佐来聘<br />
　　【左传】国武子来报聘【报文子也】<br />
　　鲁君臣事齐甚谨未闻报聘今齐侯丧未逾年而命使来鲁盖议连兵伐莒故若是其亟也居丧而聘邻国考之于礼虽无明禁然以春秋所书按之王聘及求金不称王使而齐侯称使则恶其即吉而亲命聘使可知矣<br />
　　饥<br />
　　【公羊传】何以书以重书也【王政以民食为重】<br />
　　楚子伐郑<br />
　　【左传】楚子伐郑晋士会救郑逐楚师于颍北【颍杜注颍水出河南阳城至下蔡入淮】诸侯之师戍郑<br />
　　左氏称晋士会救郑逐楚师于颍北诸侯之师戍郑先儒据此谓经削晋救意不以楚为罪皆由误以称爵为襃故曲为之説耳经所不书有可据传以为义者必于经有考也元年经书赵盾救陈而传兼救宋观宋公旋会晋师于棐林则传所称救宋为得其实而经削之以宋有应讨之罪而不当救可知矣下年夏楚子陈侯郑伯盟于辰陵则是冬传称晋师救郑逐楚师诸侯畱戍非其实矣<br />
　　【附录左传】郑子家卒郑人讨幽公之乱斲子家之棺而逐其族【以四年弑君故也斲薄其棺不使从卿礼】改葬幽公諡之曰灵【灵公初諡幽】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷二十八<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷二十九<br />
　　宣公<br />
　　十有一年春王正月<br />
　　夏楚子陈侯郑伯盟于辰陵【辰陵谷梁作夷陵杜注陈地颍川长平县东南有辰亭在今河南陈州西南】<br />
　　【左传】十一年春楚子伐郑及栎子良曰晋楚不务徳而兵争与其来者可也晋楚无信我焉得有信乃从楚夏楚盟于辰陵陈郑服也<br />
　　是时楚庄盛彊主盟中国盖齐晋方有事于莒狄各营其私置乱贼而不问陈郑知中国不足恃故折而附楚也<br />
　　【附录左传】楚左尹子重侵宋【子重公子婴齐庄王弟】王待诸郔【郔杜注楚地在今河南项城县境】　令尹蒍艾猎城沂【艾猎孙叔敖也沂杜注楚邑在今河南真阳县境】使封人虑事【封人其时主筑城者虑事谋虑计功】以授司徒【司徒掌役】量功命日【命作日数】分财用【财用筑作具】平板榦【榦桢也墙两头立木】<br />
　　【板在两旁障土者平等其高下】称畚筑【量轻重畚盛土器】程土物【为作程限】议远迩【均劳逸】略基趾【略行也趾城足】具糇粮【糇干食也】度有司【谋监主】事三旬而成不愆于素【不过素所虑之期也传言叔敖之能使民】<br />
　　公孙归父会齐人伐莒<br />
　　秋晋侯会狄于欑函【欑函杜注狄地】<br />
　　【左传】晋郤成子求成于众狄众狄疾赤狄之役遂服于晋【赤狄潞氏最强故服役众狄】秋防于欑函众狄服也是行也诸大夫欲召狄郤成子曰吾闻之作德莫如勤非勤何以求人能勤有继其从之也【勤则功继之】诗曰文王既勤止【诗颂文王勤以创业】文王犹勤况寡德乎<br />
　　【谷梁传】不言及外狄也<br />
　　陈夏征舒为乱楚方伸大义于天下晋为霸主乃孜孜于羣狄至往会焉卑亦甚矣直书其事深讥之也<br />
　　冬十月楚人杀陈夏征舒<br />
　　【公羊传】此楚子也其称人何【据下入陈称子】贬曷为贬【据徴舒有罪】不与外讨也【辟天子】不与外讨者因其讨乎外而不与也虽内讨亦不与也【虽自讨其臣下亦不得与】曷为不与实与而文不与文曷为不与诸侯之义不得专讨也诸侯之义不得专讨则其曰实与之何上无天子下无方伯天下诸侯有为无道者臣弑君子弑父力能讨之则讨之可也<br />
　　【谷梁传】此入而杀也其不言入何也【据入国乃得杀】外征舒于陈也其外征舒于陈何也明楚之讨有罪也【若书楚子入陈杀夏徴舒则入者内不受是无以表徴舒之悖逆故先言杀】<br />
　　丁亥楚子入陈<br />
　　【谷梁传】入者内弗受也曰入恶入者也何用弗受也不使夷狄为中国也<br />
　　征舒在株林为陈南邑楚庄先经其地执而杀之而后入陈不言楚子而称人讨贼之文也然当时楚实利陈后虽听申叔时之说能复封陈而置夏州纳乱臣存亡兴灭顾若是乎舜跖之分其始在善利之闲耳讨贼者众人之公义故杀征舒书楚人县陈者一人之贪心故入陈书楚子罪人既得其入也何为哉胡氏安国谓不书取陈而书入为末减之辞非也楚实未尝取陈以实书耳<br />
　　纳公孙宁仪行父于陈【宁公羊作】<br />
　　【左传】冬楚子为陈夏氏乱故伐陈【十年夏征舒弑君】谓陈人无动将讨于少西氏【少西征舒之祖子夏之名】遂入陈杀夏征舒轘诸栗门【轘车裂也栗门陈城门】因县陈【灭陈以为楚县】陈侯在晋【灵公子成公午】申叔时使于齐【申叔时楚大夫】反复命而退王使让之曰夏征舒为不道弑其君寡人以诸侯讨而戮之诸侯县公皆庆寡人【楚县大夫皆僭称公】女独不庆寡人何故对曰犹可辞乎王曰可哉曰夏征舒弑其君其罪大矣讨而戮之君之义也抑人亦有言曰牵牛以蹊人之田【蹊径也】而夺之牛牵牛以蹊者信有罪矣而夺之牛罚已重矣诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其懐而与之也【谓譬如取人物于其懐而还之为愈于不还】乃复封陈乡取一人焉以归谓之夏州【示讨夏氏所获】故书曰楚子入陈纳公孙宁仪行父于陈书有礼也【没其县陈本意而以讨乱存国为丈善其得礼】<br />
　　【公羊传】此皆大夫也其言纳何纳公党与也【仪行父本以助公见絶故言纳公党与】<br />
　　【谷梁传】纳者内弗受也辅人之不能民而讨犹可【辅相邻国有不能治民者而讨其罪人则可曰犹可者明邻国之君无辅相之道】入人之国制人之上下使不得其君臣之道不可【二人与昏滛当絶而楚强纳之是制人之上下】<br />
　　二人致乱之臣国所不容楚子不杀而反纳之必因其来奔许以陈输楚故使执其国柄为主于内而陈自是从楚不敢贰则其无诛恶之实心不可掩矣孔宁仪行父之奔不书必孔子削之也书奔则习其读者或疑二人能请讨于楚而其恶隐矣<br />
　　【附录左传】厉之役郑伯逃归【盖在六年】自是楚未得志焉郑既受盟于辰陵又徼事于晋【为明年楚围郑传】<br />
　　十有二年春葬陈灵公<br />

                    <br>
                        　　【公羊传】讨此贼者非臣子也何以书葬【据惠公杀里克不书卓子葬】君子辞也【君子之心无私故讨贼不闲内外】楚已讨之矣臣子虽欲讨之而无所讨也<br />
　　弑逆之贼人皆得讨盖纲常所在非有彼此之殊也征舒虽为楚杀陈之臣子亦可以释憾矣故灵公得书葬<br />
　　楚子围郑<br />
　　【左传】十二年春楚子围郑旬有七日郑人卜行成不吉卜临于大宫【临哭也】且巷出车吉【出车于巷示将见迁不得安居】国人大临守陴者皆哭【陴城上僻倪皆哭所以告楚穷也】楚子退师郑人修城进复围之三月克之【退师犹不服故复围之九十日】入自皇门至于逵路【涂方九轨曰逵】郑伯肉袒牵羊以逆曰孤不天【不为天所祐】不能事君使君懐怒以及敝邑孤之罪也敢不唯命是听其俘诸江南以实海滨亦唯命其翦以赐诸侯使臣妾之亦唯命若惠顾前好徼福于厉宣桓武不泯其社稷【周厉王宣王郑之所自出桓公武公郑始封之君也】使改事君夷于九县【夷比也楚灭九国以为九县庄十四年灭息十六年灭邓僖五年灭十二年灭黄二十六年灭夔文四年灭江五年灭六灭蓼十六年灭庸传称楚武王克权又称文王县申息凡十一国不知何以言九】君之惠也孤之愿也非所敢望也敢布腹心君实图之左右曰不可许也得国无赦王曰其君能下人必能信用其民矣庸可几乎退三十里而许之平潘尫入盟子良出质【潘尫楚大夫子良郑伯弟】<br />
　　以传考之凡入国者必陵暴残毁有所俘获楚子入郭门至于逵路而退师许盟秋毫无犯义不得书入胡氏安国谓即其国都而书围为从轻典非也<br />
　　夏六月乙卯晋荀林父帅师及楚子战于邲晋师败绩【邲杜注郑地今河南郑州束有邲城】<br />
　　【左传】夏六月晋师救郑荀林父将中军【代郤缺】先縠佐之【先縠彘季代林父】士会将上军【河曲之役郤缺将上军宣八年代赵盾将中军士防代将上军】郤克佐之【郤克郤缺子代防骈】赵朔将下军【代栾盾】栾书佐之【栾书栾盾子代赵朔】赵括赵婴齐为中军大夫【婴齐赵盾异母弟】巩朔韩穿为上军大夫荀首赵同为下军大夫【荀首林父弟赵同婴齐兄】韩厥为司马【韩厥韩万孙】及河闻郑既及楚平桓子欲还【桓子林父】曰无及于郑而勦民【勦劳也】焉用之楚归而动不后随武子曰【武子士防】善会闻用师观衅而动徳刑政事典礼不易不可敌也不为是征【言无衅不可动】楚军讨郑怒其贰而哀其卑叛而伐之服而舍之德刑成矣伐叛刑也柔服德也二者立矣昔岁入陈今兹入郑民不罢劳君无怨讟政有经矣荆尸而举【楚武王始更此陈法遂以为名】商农工贾不败其业而卒乘辑睦事不奸矣蔿敖为宰【蔿敖孙叔敖宰令尹】择楚国之令典军行右辕左追蓐【在车之右者挟辕为战备在左者追求草蓐为宿备传曰令尹南辕又曰改乘辕楚陈以辕为主】前茅虑无【虑无如今军行前有斥候蹹伏皆持以綘及白为幡见骑贼举绛幡见歩贼举白幡备虑有无也茅明也或曰时楚以茅为旌识】中权后劲【中军制谋后以精兵为殿】百官象物而动军政不戒而备【物谓旌旗画物类也戒勅令】能用典矣其君之举也内姓选于亲外姓选于旧举不失德赏不失劳老有加惠旅有施舍【旅客来者施之以惠舍不劳役】君子小人物有服章贵有常尊贱有等威礼不逆矣德立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚仲虺有言曰【仲虺汤左相薛之祖奚仲之后】取乱侮亡兼弱也汋曰于铄王师遵养时晦【汋诗颂篇名美武王能遵天之道须暗昧者恶积而后取之】耆昧也【耆致也致讨于昧】武曰无竞惟烈【武诗颂篇名竞强也言克商功业实无强也】抚弱耆昧以务烈所可也【言当务从武王之功业抚而取之】彘子曰【彘子先縠】不可晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌强而退非夫也【非丈夫】命为军帅而卒以非夫唯羣子能我弗为也以中军佐济【佐彘子所帅也济渡河】知庄子曰【庄子防首】此师殆哉周易有之在师【坎下坤上师】之临【兑下坤上临师初六变而之临】曰师出以律否臧凶执事顺成为臧逆为否众散为弱【坎为众今变为兑兑柔弱】川壅为泽【坎为川今变为兑兑为泽是川见壅】有律以如己也【如从也法行则人从法法败则法从人坎为法象今为众则散为川则壅是失法之用从人之象】故曰律否臧且律竭也【竭败也坎变为兑是法败】盈而以竭【水以盈为功竭则败】夭且不整所以凶也【水遇夭塞不得整流则竭涸也】不行之谓临【水变为泽乃成临卦泽不行之物】有帅而不从临孰甚焉此之谓矣【譬彘子之违命亦不可行】果遇必败彘子尸之【尸之主此祸】虽免而归必有大咎【为明年晋杀先縠传】韩献子谓桓子曰【献子韩厥】彘子以偏师陷子罪大矣子为元帅师不用命谁之罪也失属亡师为罪已重不如进也事之不捷恶有所分与其专罪六人同之不犹愈乎师遂济楚子北师次于郔沈尹将中军【沈县名或作寝杜注寝汝阴固始县】子重将左子反将右【子反公子侧】将饮马于河而归闻晋师既济王欲还嬖人伍参欲战【参伍奢之祖父】令尹孙叔敖弗欲曰昔岁入陈今兹入郑不无事矣战而不捷参之肉其足食乎参曰若事之捷孙叔为无谋矣不捷参之肉将在晋军可得食乎令尹南辕反旆【廻车南乡旆军前大旗】伍参言于王曰晋之从政者新未能行令其佐先縠刚愎不仁未肯用命其三帅者专行不获听而无上众谁适从此行也晋师必败且君而逃臣若社稷何王病之告令尹改乘辕而北之次于管以待之晋师在敖鄗之间【管杜注荥阳县东北有管城在今河南郑州北敖鄗杜注二山在荥阳县西北今河南荥泽县西北有敖山】郑皇戌使如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承【承继也】楚师必败彘子曰败楚服郑于此在矣必许之栾武子曰【武子栾书】楚自克庸以来【在文十六年】其君无日不讨国人而训之【讨治也】于【于曰也】民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冐筚路蓝缕以啓山林【筚路柴车蓝缕敝衣言二君勤俭以啓土】箴之曰民生在勤勤则不匮不可谓骄先大夫子犯有言曰师直为壮曲为老我则不德而徼怨于楚我曲楚直不可谓老其君之戎分为二广广有一卒卒偏之两【十五乘为一广司马法百人为卒二十五人为两车十五乘为大偏今广十五乘亦用旧偏法复以二十五人为承副】右广初驾数及日中左则受之以至于昏内官序当其夜【内官近官序次也】以待不虞不可谓无备子良郑之良也师叔楚之崇也师叔入盟子良在楚楚郑亲矣来劝我战我克则来不克遂往以我卜也郑不可从赵括赵同曰率师以来唯敌是求克敌得属又何俟必从彘子知季曰原屏咎之徒也【知季庄子也原赵同屏赵括徒党也咎指彘子】赵庄子曰栾伯善哉【庄子赵朔栾伯武子】实其言必长晋国【实犹充也】楚少宰如晋师【少宰官名】曰寡君少遭闵凶不能文闻二先君之出入此行也【二先君楚成王穆王】将郑是训定岂敢求罪于晋二三子无淹乆随季对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱候人【候人主宾客之官】敢拜君命之辱彘子以为谄使赵括从而更之曰行人失辞【言误对】寡君使羣臣迁大国之迹于郑【迁徙也】曰无辟敌羣臣无所逃命楚子又使求成于晋晋人许之盟有日矣【有期日】楚许伯御乐伯摄叔为右以致晋师【单车挑战又示不欲和以疑晋之羣帅】许伯曰吾闻致师者御靡旌摩垒而还【靡旌驱疾也摩近也】乐伯曰吾闻致师者左射以菆【左车左也菆矢之善者】代御执辔御下两马掉鞅而还【两饰也掉正也示闲暇】摄叔曰吾闻致师者右入垒折馘执俘而还【折馘断耳】皆行其所闻而复晋人逐之左右角之【张两角从旁夹攻之】乐伯左射马而右射人角不能进矢一而已麋兴于前射麋丽【丽着也背之隆高当心者】晋鲍癸当其后使摄叔奉麋献焉曰以岁之非时献禽之未至敢膳诸从者鲍癸止之曰其左善射其右有辞君子也既免晋魏锜求公族未得而怒【锜魏犨子欲为公族大夫】欲败晋师请致师弗许请使许之遂往请战而还楚潘党逐之【潘尫子】及荥泽【荥泽杜注在荥阳县东】见六麋射一麋以顾献曰子有军事兽人无乃不给于鲜敢献于从者叔党命去之【即潘党】赵旃求卿未得【旃赵穿子】且怒于失楚之致师者请挑战弗许请召盟许之与魏锜皆命而往郤献子曰【献子郤克】二憾往矣弗备必败彘子曰郑人劝战弗敢从也楚人求成弗能好也师无成命多备何为士季曰备之善若二子怒楚楚人乘我丧师无日矣不如备之楚之无恶除备而盟何损于好若以恶来有备不败且虽诸侯相见军衞不彻警也彘子不可士季使巩朔韩穿帅七覆于敖前【帅将也覆为伏兵七处】故上军不败赵婴齐使其徒先具舟于河故败而先济潘党既逐魏锜赵旃夜至于楚军【二人虽俱受命而行不相随赵旃在后至】席于军门之外使其徒入之【布席坐示无所畏】楚子为乘广三十乘分为左右右广鸡鸣而驾日中而说【说舍也】左则受之日入而说许偃御右广养由基为右彭名御左广屈荡为右【楚王更迭载之故各有御右】乙夘王乘左广以逐赵旃赵旃弃车而走林屈荡之得其甲裳晋人惧二子之怒楚师也使軘车逆之【軘车兵车名】潘党望其尘使骋而告曰晋师至矣楚人亦惧王之入晋军也遂出陈孙叔曰进之宁我薄人无人薄我诗云元戎十乘以先啓行先人也【诗小雅元戎戎车在前也】军志曰先人有夺人之心薄之也遂疾进师车驰卒奔乘晋军桓子不知所为鼓于军中曰先济者有赏中军下军争舟舟中之指可掬也【两手曰掬】晋师右移上军未动【余军皆移去惟上军在经所以书战言犹有陈】工尹齐将右拒卒以逐下军【工尹齐楚大夫右拒陈名】楚子使唐狡与蔡鸠居告唐惠侯曰【二子楚大夫唐杜注属楚之小国义阳安昌县有上唐乡】不谷不德而贪以遇大敌不谷之罪也然楚不克君之羞也敢借君灵以济楚师使潘党率游阙四十乘【游车补阙者】从唐侯以为左拒以从上军驹伯曰【驹伯郤克】待诸乎随季曰楚师方壮若萃于我吾师必尽不如收而去之分谤生民不亦可乎【同奔为分谤不战为生民】殿其卒而退不败王见右广将从之乘屈荡尸之曰君以此始亦必以终【尸止也军中易乘则恐人惑】自是楚之乘广先左【以乘左得胜故】晋人或以广队不能进【广兵车重故不能进】楚人惎之脱扃【惎教也扃车上兵阑也】少进马还又惎之拔旆投衡乃出【还便旋不进旆大旗也拔旆投衡上使不帆风差轻】顾曰吾不如大国之数奔也赵旃以其良马二济其兄与叔父以他马反遇敌不能去弃车而走林逢大夫与其二子乘【逢大夫晋人】谓其二子无顾【不欲见赵旃】顾曰赵傁在后【傁老称】怒之【怒其违命】使下指木曰尸女于是授赵旃绥以免明日以表尸之【表所指木取其尸】皆重获在木下【兄弟累尸而死】楚熊负羁囚知防知庄子以其族反之【负羁楚大夫知防知庄子之子族家兵反还战】厨武子御【武子魏锜】下军之士多从之【知庄子下军大夫故】每射抽矢菆纳诸厨子之房【抽擢也菆好箭房箭舍】厨子怒曰非子之求而蒲之爱【蒲杨栁可以为箭】董泽之蒲可胜既乎【董泽杜注泽名河东闻喜县东北有董池陂今属山西平阳府】知季曰不以人子吾子其可得乎吾不可以茍射故也射连尹襄老获之遂载其尸射公子谷臣囚之【谷臣楚王子】以二者还及昏楚师军于邲晋之余师不能军宵济亦终夜有声【言其兵众将不能用】丙辰楚重至于邲【重辎重也】遂次于衡雍潘党曰君盍筑武军【筑军营以彰武功】而收晋尸以为京观【积尸封土其上谓之京观】臣闻克敌必示子孙以无忘武功楚子曰非尔所知也夫文止戈为武武王克商作颂曰载戢干戈载櫜弓矢【周颂时迈篇櫜韬也】我求懿德肆于时夏允王保之【肆遂也夏大也言武王既息兵又能求美德故功业遂大信哉王能保天下也】又作武其卒章曰耆定尔功其三曰铺时绎思我徂惟求定【铺布也绎陈也美武王能布政陈教使天下归往求安定】其六曰绥万邦屡丰年【绥安也屡数也】夫武禁暴戢兵保大定功安民和众丰财者也【此武七德】故使子孙无忘其章【着之篇章使子孙不忘】今我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无德而强争诸侯何以和众利人之几而安人之乱【几危也】以为已荣何以丰财【兵动则年荒】武有七德我无一焉何以示子孙其为先君宫告成事而已【祀先君告战胜】武非吾功也古者明王伐不敬取其鲸鲵而封之以为大戮【鲸鲵大鱼名以喻不义之人吞食小国】于是乎有京观以惩淫慝今罪无所【晋罪无所犯】而民皆尽忠以死君命又可以为京观乎祀于河作先君宫告成事而还【传言楚庄有礼所以遂兴】是役也郑石制实入楚师【石制郑大夫】将以分郑而立公子鱼臣辛未郑杀仆叔及子服【仆叔鱼臣也子服石制也】君子曰史佚所谓毋怙乱者谓是类也【言恃人之乱以要利】诗曰乱离瘼矣爰其适归【诗小雅离忧也瘼病也爰于也言祸乱忧病于何所归手叹之】归于怙乱者也夫【恃乱则祸归之】<br />
　　【公羊传】大夫不敌君此其称名氏以敌楚子何【据城濮之战得臣称人】不与晋而与楚子为礼也【称林父及楚子战恶以晋臣与楚君抗礼故云不与】曷为不与晋而与楚子为礼也庄王伐郑胜乎皇门【胜战胜皇门郑郭门】放乎路衢【路衢郭内衢道】郑伯肉袒左执茅旌【茅旌祀宗庙所用茅断曰借不断曰旌】右执鸾刀【鸾刀宗庙割肉之刀执宗庙器者示以宗庙不血食自归首】以逆庄王曰寡人无良边垂之臣【言已有过于楚边垂之臣谦不敢斥庄王】以干天祸是以使君王沛焉辱到敝邑【沛焉怒有余之貌】君如矜此丧人【自谓已丧亡】锡之不毛之地使帅一二耋老而绥焉【六十称耋七十称老谦不敢多索丁夫愿得主帅一二老夫以自安】请唯君王之命庄王曰君之不令臣交易为言【是亦庄王谦不斥郑伯之辞交易犹往来也言君之不善臣屡往来为恶言】是以使寡人得见君之玉面而微至乎此庄王亲自手旌【缁广充幅长防曰旐继旐如燕尾曰旆加文章曰旗错莘鸟曰旟注旄首曰旌】左右防军退舍七里将军子重谏曰南郢之与郑相去数千里诸大夫死者数人厮役扈养死者数百人【艾草为防者曰厮汲水浆者曰役养马者曰扈炊烹者曰养】今君胜郑而不有无乃失民臣之力乎庄王曰古者杅不穿皮不蠧则不出于四方【杅饮水器穿败也皮裘也蠹壊也言古者出四方皆当有所丧费喻已出征伐士卒死伤固其宜也】是以君子笃于礼而薄于利要其人而不要其土告从不赦不详【善用心曰详】吾以不详道民灾及吾身何日之有既则晋师之救郑者至【荀林父也】曰请战庄王许诺将军子重谏曰晋大国也王师淹病矣君请勿许也庄王曰弱者吾威之强者吾辟之是以使寡人无以立乎天下令之还师而逆晋防【言还者时庄王胜郑去矣防晋师至复还战也】庄王鼓之晋师大败晋众之走者舟中之指可掬矣庄王曰嘻吾两君不相好百姓何罪令之还师而佚晋寇【佚犹遇使得渡水去也】<br />

                    <br>
                        　　【谷梁传】绩功也功事也日其事败也<br />
　　不书救郑缓不及事无救患之实也中国与楚战无论胜败皆以中国为主故书晋及徐邈以为内晋而外楚是也将称元帅乃史防之通例胡氏安国谓战以晋主之责其非观衅之师败以林父主之责其不能制命皆非经之本义<br />
　　秋七月<br />
　　【附录左传】郑伯许男如楚【为十四年晋伐郑传】　秋晋师归桓子请死晋侯欲许之士贞子谏曰【贞子士渥浊】不可城濮之役晋师三日谷【在僖二十八年】文公犹有忧色左右曰有喜而忧如有忧而喜乎公曰得臣犹在忧未歇也困兽犹鬬况国相乎及楚杀子玉公喜而后可知也曰莫余毒也已是晋再克而楚再败也楚是以再世不竞今天或者大警晋也而又杀林父以重楚胜其无乃乆不竞乎林父之事君也进思尽忠退思补过社稷之衞也若之何杀之夫其败也如日月之食焉何损于明晋侯使复其位【言晋景所以不失霸】<br />
　　冬十有二月戊寅楚子灭萧<br />
　　【左传】冬楚子伐萧宋华椒以蔡人救萧萧人囚熊相宜僚及公子丙王曰勿杀吾退萧人杀之王怒遂围萧萧溃申公巫臣曰【巫臣楚申县尹】师人多寒王廵三军拊而免之【拊抚慰】三军之士皆如挟纩【纩绵也言说以忘寒】遂傅于萧还无社与司马夘言号申叔展【还无社萧大夫司马夘申叔展皆楚大夫也无社素识叔展故因夘呼之】叔展曰有麦麴乎曰无有山鞠穷乎曰无【麦麴鞠穷所以御湿欲使无社逃泥水中无社不解故曰无军中不敢正言故谬语】河鱼腹疾奈何【叔展言无御湿药将病】曰目于眢井而拯之【无社意解欲入井故使叔展视虚废井而求拯巳】若为茅绖哭井则已【叔展又教结茅以表井须乃应以为信】明日萧溃申叔视其井则茅绖存焉号而出之【号哭也传言萧人无守心】<br />
　　楚庄得陈郑而不有传以为贤观其灭萧则知前日之释陈乃料其国大众心难移而非果能以德礼属诸侯也萧既灭亡必无赴告盖楚庄既服陈郑北挫晋师于河上遂有鞭笞天下之心故以灭萧告于诸侯以相震摄耳<br />
　　晋人宋人卫人曹人同盟于清丘【清丘杜注衞地濮阳县东南在今直隶开州东南长乐里此大夫同盟之始】<br />
　　【左传】晋原縠宋华椒衞孔达曹人同盟于清丘【原縠先縠】曰恤病讨贰于是卿不书【经俱称人】不实其言也【宋伐陈衞救之不讨贰也楚伐宋晋不救不恤病也】<br />
　　萧乃宋之附庸在宋之南去楚千有余里楚既败晋又直抵宋郊灭其附庸故宋衞曹皆惧而欲倚晋然晋及诸国不能信任仁贤修明政事以自彊而徒要盟以御楚末矣其书同盟盖晋霸既衰诸侯散而复合故载书以是要言耳<br />
　　宋师伐陈衞人救陈<br />
　　【左传】宋为盟故伐陈【陈贰于楚故】衞人救之孔达曰先君有约言焉若大国讨我则死之【衞成公与陈共公有旧好故孔达欲背盟救陈而以死谢晋为十四年衞杀孔达传】<br />
　　清丘之盟陈人不与宋师伐陈问陈故也但陈有弑君之乱晋不能讨而楚讨之虽曰县陈防复封之其德于楚而不贰未可深责也故衞以救书示陈之无罪而被兵也然宋之伐陈虽过而辅霸之义则正衞之救陈虽善而背盟之罪难辞直书而其义皆着矣<br />
　　十有三年春齐师伐莒【公羊作伐衞】<br />
　　【左传】十三年春齐师伐莒莒恃晋而不事齐故也十一年公孙归父会齐人伐莒以泄不肯平之憾也闲岁而齐又伐之徒以鲁有向之获而齐未有耳莒岂负齐鲁之邑哉书师见用大众以扼小邦也<br />
　　夏楚子伐宋<br />
　　【左传】夏楚子伐宋以其救萧也【救萧在前年】君子曰清丘之盟唯宋可以免焉【宋讨陈之贰不背盟言故也】<br />
　　楚伐宋以宋师尝伐陈也陈不与清丘之盟晋所当问而不能问宋代晋伐之以犯楚怒又晋所当救而不能救诸侯何恃哉胡氏安国谓宋伐陈以召楚兵则楚人有辞以伐故书其爵谬矣上年灭萧明年围宋凶暴巳甚而俱书楚子亦得谓之有辞乎书楚子以见其君亲将耳陈蔡世服于楚楚有事于中国皆自郑及宋楚成争覇败宋于楚穆争霸弱宋于厥貉楚庄之兴挟郑以侵宋此年之伐明年之围又明年宋人力屈求平而南北之势成矣成十八年彭城之役楚又挟郑以围宋非悼公之畧则不待襄公之末盟于宋而南北分霸早见矣<br />
　　秋螽【公羊作】<br />
　　冬晋杀其大夫先縠<br />
　　【左传】秋赤狄伐晋及清先縠召之也【清杜注一名清原今山西稷山县西北有清原城】　冬晋人讨邲之败与清之师归罪于先縠而杀之尽灭其族君子曰恶之来也已则取之其先縠之谓乎<br />
　　縠违命丧师复召狄谋乱讨之固宜而称国以杀不去其官者何将责元帅林父不能制命晋侯既复其位自战邲至此逾年矣何为始讨其罪意縠好刚任直当国大臣多恶之会楚复伐宋故追咎前败而清之师谓縠召狄亦附会以成狱辞如郤至实召楚师之类耳故称国以杀见其出于君大夫之喜怒而不去其官见其非死于军刑也<br />
　　【附录左传】清丘之盟晋以衞之救陈也讨焉【寻清丘之盟以责衞】使人弗去曰罪无所归将加而师孔达曰茍利社稷请以我说罪我之由我则为政而亢大国之讨将以谁任【亢御也】我则死之【为明年杀孔逹传】<br />
<br />
<br />
　　日讲春秋解义卷二十九<br />
　　钦定四库全书<br />
　　日讲春秋解义卷三十<br />
　　宣公<br />
　　十有四年春卫杀其大夫孔达<br />
　　【左传】十四年春孔达缢而死衞人以説于晋而免【以杀告故免于伐】遂告于诸侯曰寡君有不令之臣达构我敝邑于大国既伏其罪矣敢告卫人以为成劳复室其子【以逹有平国之功故以女妻其子】使复其位<br />
　　孔达自缢而称国以杀端本清源之意也进谋者臣而制命者君始则用其谋以行私终则杀其人以谢过可乎此与鲁刺公子买之事无异故不去其官<br />
　　夏五月壬申曹伯夀卒<br />
　　晋侯伐郑<br />
　　【左传】夏晋侯伐郑为邲故也【晋败于邲郑遂属楚】告于诸侯搜焉而还中行桓子之谋也曰示之以整使谋而来【使郑自谋】<br />
　　【而来服晋】郑人惧使子张代子良于楚【十二年子良质于楚子张穆公孙】郑伯如楚谋晋故也郑以子良为有礼故召之【有让国之礼事在四年】<br />
　　晋以救郑致败于邲郑乃翻然从楚楚之得志于诸侯未有甚于此时者也而晋景奋然自将以伐郑自是合诸侯以伐郑者一同盟者四皆君亲之于是齐鲁从而郑亦服是以为国贵自彊也<br />
　　秋九月楚子围宋<br />
　　【左传】楚子使申舟聘于齐【申舟无畏】曰无假道于宋亦使公子冯聘于晋不假道于郑申舟以孟诸之役恶宋【文十年楚子田孟诸无畏抶宋公仆】曰郑昭宋聋【昭明也聋暗也】晋使不害我则必死王曰杀女我伐之见犀而行【犀申舟子以子托王示必死】及宋宋人止之华元曰过我而不假道鄙我也鄙我亡也【以我比其邉鄙是与亡国同】杀其使者必伐我伐我亦亡也亡一也乃杀之楚子闻之投袂而起【投振也】屦及于窒皇【窒皇寝门阙】剑及于寝门之外车及于蒲胥之市【蒲胥楚市言其兴师甚速】秋九月楚子围宋<br />
　　楚庄始则灭萧以逼宋继则伐宋以声其救萧之罪又遣使不假道以激怒于宋而使杀之至是国君亲将环其国而攻之宋为晋受兵而晋坐视不救咎在晋耳胡氏安国于卫人救陈以为着宋之罪而伐宋围宋皆曰宋所自取失经旨矣晋之失谋莫过于置宋不救盖果能悉师救宋因宋以守虽胜不可必而楚人粮尽师老无功而退天下诸侯畏楚之残服晋之义必将改图北向而霸事可成乃比之虽鞭之长不及马腹不知宋既折而入楚则余威震于齐鲁而南北分霸之势成矣甚矣晋人之昏冥也<br />
　　葬曹文公<br />
　　冬公孙归父会齐侯于谷<br />
　　【左传】冬公孙归父会齐侯于谷见晏桓子【晏今山东齐河县西北有晏城寰宇记谓之晏婴城桓子晏婴父】与之言鲁乐桓子告髙宣子曰【宣子髙固】子家其亡乎【子家归父字】怀于鲁矣【怀恋也】怀必贪贪必谋人谋人人亦谋已一国谋之何以不亡【为十八年归父奔齐】<br />
　　鲁西南与宋为界楚人围宋有震邻之恐行父当国欲使归父防楚以谋其不免但素服于齐而方是时楚使申舟聘齐是齐楚之交已合也故先遣归父会谷以观齐之向背以将会楚告所以尽事齐之礼而恐逢其怒也至以大夫会诸侯则自单伯会鄄公孙敖会戚已为故事于归父不足责矣<br />
　　【附录左传】孟献子言于公曰臣闻小国之免于大国也聘而献物于是有庭实旅百【物玉帛皮币也】朝而献功于是有容貌采章嘉淑而有加货【献功献其治国及征伐之功于牧伯容貌容顔威仪也采章车服文章也嘉淑令辞称赞也言往共则来报亦备】谋其不免也诛而荐贿则无及也【荐进也】今楚在宋君其图之公説【为明年归父防楚子】<br />
　　十有五年春公孙归父会楚子于宋<br />
　　【左传】十五年春公孙归父会楚子于宋【终前年】<br />
　　自楚庄讨陈乱挫晋师围郑围宋威慑中夏然郑宋被围始皆阖城固守力屈而后求成独鲁不然兵未及国望风而靡僖公二十一年楚献宋防鲁君会薄先诸侯而趋之今楚方围宋归父复及宋之未平而求媚焉文仲窃位不能正僖公之失固不足孟献子贤大夫也而倡荐贿之谋亦可鄙也巳<br />
　　夏五月宋人及楚人平<br />
　　【左传】宋人使乐婴齐告急于晋晋侯欲救之伯宗曰【伯宗晋大夫】不可古人有言曰虽鞭之长不及马腹【言非所击】天方授楚未可与争虽晋之强能违天乎谚曰髙下在心【度时制宜】川泽纳污【受污浊】山薮藏疾【山之有林薮毒害者居之】瑾瑜匿瑕【虽美玉之质亦或居藏瑕秽】国君含垢【忍垢耻】天之道也【晋侯耻不救宋故伯宗为言小恶不损大徳之喻】君其待之【待楚衰】乃止使觧扬如宋使无降楚曰晋师悉起将至矣郑人囚而献诸楚楚子厚赂之使反其言【反言晋不救】不许三而许之登诸楼车【楼车车上望橹】使呼宋人而告之遂致其君命楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也义无二信信无二命【欲为义者不行两信欲为信者不受二命】君之赂臣不知命也受命以出有死无霣【霣废坠也】又可赂乎臣之许君以成命也【成其君命】死而成命臣之禄也寡君有信臣下臣获考【考成也】死又何求楚子舍之以归　夏五月楚师将去宋【在宋积九月不能服宋故】申犀稽首于王之马前曰无畏知死而不敢废王命王弃言焉【未服宋而去故曰弃言】王不能答申叔时仆曰筑室反耕者【示无去志】宋必听命从之宋人惧使华元夜入楚师登子反之牀【兵法因其乡人而用之必先知其守将左右谒者门者之姓名因而利道之华元盖用此术得以自通】起之曰寡君使元以病告曰敝邑易子而食析骸以爨虽然城下之盟有以国毙不能从也【古人以城下之盟为耻故宁亡不从】去我三十里唯命是听子反惧与之盟而告王退三十里宋及楚平华元为质盟曰我无尔诈尔无我虞【盟不书不告】<br />
　　【公羊传】外平不书此何以书【据十二年楚郑平不书】大其平乎巳也【巳二大夫】何大乎其平乎巳庄王围宋军有七日之粮尔尽此不胜将去而归尔于是使司马子反乗堙而窥宋城宋华元亦乗堙而出见之【堙登城具】司马子反曰子之国何如华元曰惫矣曰何如曰易子而食之析骸而炊之司马子反曰嘻甚矣惫虽然吾闻之也围者柑马而秣之使肥者应客是何子之情也【围者见围之国秣以粟置马口中柑以木衔其口不令食粟示有畜积肥者体肥之人使应客示饱足也情实也】华元曰吾闻之君子见人之厄则矜之小人见人之厄则幸之吾见子之君子也是以告情于子也司马子反曰诺勉之矣吾军亦有七日之粮尔尽此不胜将去而归尔揖而去之反于庄王庄王曰何如司马子反曰惫矣曰何如曰易子而食之析骸而炊之庄王曰嘻甚矣惫虽然吾今取此然后而归尔司马子反曰不可臣已告之矣军有七日之粮尔庄王怒曰吾使子往视之子曷为告之司马子反曰以区区之宋犹有不欺人之臣可以楚而无乎是以告之也庄王曰诺【先以诺受絶子反语】舍而止虽然吾犹取此然后归尔司马子反曰然则君请处于此臣请归尔庄王曰子去我而归吾孰与处于此吾亦从子而归尔引师而去之故君子大其平乎已也此皆大夫也其称人何贬曷为贬平者在下也<br />
　　【谷梁传】平者成也善其量力而反义也人者众辞也平称众上下欲之也外平不道以吾人之存焉道之也【吾人谓大夫归父存在也】<br />
　　不书宋及楚平而曰宋人楚人众辞也君臣上下同欲之也盖宋之力屈而楚师亦几顿矣故皆以得平而息师为幸也文九年陈平不书宣十年郑平不书即僖二十四年宋及楚平犹不书也至是年乃书之盖陈蔡郑许已若楚之内臣宋复不支而南北分霸之势成矣<br />
　　六月癸卯晋师灭赤狄潞氏以潞子婴儿归【潞氏赤狄别种以国名为氏子爵也今山西潞城县即其地县东北有古潞城】<br />
　　【左传】潞子婴儿之夫人晋景公之姊也酆舒为政而杀之又伤潞子之目晋侯将伐之诸大夫皆曰不可酆舒有三儁才不如待后之人【儁絶异也后之人继酆舒者】伯宗曰必伐之狄有五罪儁才虽多何补焉不祀一也耆酒二也弃仲章而夺黎氏地三也【仲章潞贤人黎氏杜注黎侯国上党壶闗县有黎亭今山西长治县西黎侯亭是也又山东范县有黎侯城则黎侯失国寓卫所居之地】虐我伯姬四也伤其君目五也怙其儁才而不以茂徳兹益罪也后之人或者将敬奉徳义以事神人而申固其命【审其政令】若之何待之不讨有罪曰将待后后有辞而讨焉毋乃不可乎夫恃才与众亡之道也商纣由之故灭天反时为灾【寒暑易节】地反物为妖【羣物失性】民反徳为乱乱则妖灾生故文反正为乏【文字也制字之体正之反为乏】尽在狄矣晋侯从之六月癸卯晋荀林父败赤狄于曲梁【曲梁杜注广平曲梁县今曲梁故城在直隶永年县东北】辛亥灭潞酆舒奔卫衞人归诸晋晋人杀之<br />
　　【公羊传】潞何以称子潞子之为善也躬足以亡尔【言其去俗归义适足以亡】虽然君子不可不记也离于夷狄而未能合于中国晋师伐之中国不救狄人不有【不有犹不顾也】是以亡也<br />

                    <br>
                        　　【谷梁传】灭国有三术中国谨日【如卫侯灭邢之类】卑国月【卑国谓附庸之属如齐侯灭莱之类】夷狄不日【如楚灭江黄吴灭州来之类】其日潞子婴儿贤也<br />
　　宋人易子而食析骸以爨以待晋救晋坐视不前以致诸侯皆南向而事楚晋乃用大师以灭潞氏明年又伐甲氏及留吁其弃诸侯而隳先业可愧莫甚矣潞国名赤狄之别种也凡灭国而奔者不名其位或未絶也以归者名之责其无兴复之志也惟夔子不名先儒以为无取灭之道理亦可通<br />
　　秦人伐晋<br />
　　【左传】秋七月秦桓公伐晋次于辅氏【辅氏杜注晋地今陜西朝邑县西北有辅氏城】壬午晋侯治兵于稷以畧狄土【稷杜注晋地河东闻喜县西有稷山在今山西稷山县南晋时新破狄土地未安度秦师之弱故别遣魏颗拒秦而自东行定狄地】立黎侯而还【狄夺土故晋复立之】及雒【晋侯还及雒也雒杜注晋地】魏颗败秦师于辅氏获杜回秦之力人也初魏武子有嬖妾【武子魏犨颗之父】无子武子疾命颗曰必嫁是疾病则曰必以为殉及卒颗嫁之曰疾病则乱吾从其治也及辅氏之役颗见老人结草以亢杜回【亢御也】杜回踬而颠故获之夜梦之曰余而所嫁妇人之父也尔用先人之治命余是以报<br />
　　自二年秦师伐晋晋不报秦今十四年矣兹复伐晋必楚人既服郑宋有力征中夏之心故使秦出师以相牵制俾晋不暇南顾耳幸而楚旅旋卒晋得以其间挫齐致宋诸侯复合尚能与楚相抗不然则诸侯骈首南乡虽欲分霸而不可得矣<br />
　　王札子杀召伯毛伯<br />
　　【左传】王孙苏与召氏毛氏争政【三人皆王卿士】使王子捷杀召戴公及毛伯衞【王子捷即王札子】卒立召襄【襄召戴公子】<br />
　　【公羊传】王札子者何长庶之号也【礼天子庶兄冠而不名札其字也不称伯仲者避同母兄弟知其为庶兄也】<br />
　　【谷梁传】王札子者当上之辞也杀召伯毛伯不言其何也【解经不言杀其大夫】两下相杀也【若言杀其大夫则是上杀下非两下相杀矣】两下相杀不志乎春秋此其志何也矫王命以杀之非忿怒相杀也故曰以王命杀也以王命杀则何志焉为天下主者天也继天者君也君之所存者命也为人臣而侵其君之命而用之是不臣也为人君而失其命是不君也君不君臣不臣此天下所以倾也两下相杀不志于春秋此其志者矫王命以杀之也桓襄以前列国交相侵伐是外诸侯不禀王命也至王之庶长一朝而杀世臣二人则内卿士亦不奉王命矣故以为非常而志之不称子札而曰札子诸家之説皆穿凿而不安似史文舛误当阙所疑<br />
　　【附录左传】晋侯赏桓子狄臣千室亦赏士伯以瓜衍之县【士伯士贞子瓜衍今山西孝义县北有瓜城】曰吾获狄土子之功也微子吾丧伯氏矣【伯桓子字邲之败晋侯将杀林父士伯谏而止】羊舌职説是赏也【职叔向父】曰周书所谓庸庸祗祗者谓此物也夫【周书康诰庸用也祗敬也言文王能用可用敬可敬此物此事也】士伯庸中行伯【言中行伯可用】君信之亦庸士伯此之谓明徳矣文王所以造周不是过也故诗曰陈锡载周能施也【诗大雅文王篇锡赐也言文王布陈大利以赐天下故能载行周道福流子孙】率是道也其何不济　晋侯使赵同献狄俘于周不敬刘康公曰不及十年原叔必有大咎天夺之魄矣【心之精爽是为魂魄为八年杀赵同】<br />
　　秋螽<br />
　　宣公烦于朝聘赂遗之末竭内奉外人事乖而戾气应之矣<br />
　　仲孙蔑防齐髙固于无娄【无娄公羊作牟娄杜注杞邑案隠四年莒人伐取牟娄时已为莒邑杜注疑有误】<br />
　　髙固自以事出鲁宣使大夫候之于途谄事外臣书之以示贬也<br />
　　初税亩<br />
　　【左传】初税亩非礼也谷出不过借以丰财也【周法民耕百亩公田十亩借民力而治之税不过此】<br />
　　【公羊传】初者何始也税亩者何履亩而税也【按亩加税】初税亩何以书讥何讥尔讥始履亩而税也何讥乎始履亩而税古者什一而借【什一而借民力以什与民自取其一为公田】古者曷为什一而借什一者天下之中正也多乎什一大桀小桀寡乎什一大貉小貉什一者天下之中正也什一行而颂声作矣<br />
　　【谷梁传】初者始也古者什一借而不税【借民力治公田不税其私】初税亩非正也古者三百歩为里名曰井田井田者九百亩公田居一【八家皆私百亩中百亩为公田】私田稼不善则非吏【非责也吏田畯也言吏急民使不得营私田】公田稼不善则非民【民勤私也】初税亩者非公之去公田而履亩十取一也以公之与民为己悉矣【悉谓尽其力】古者公田为居井灶葱韭尽取焉【公田百亩中又以二十亩为八家之宅家作一园以种五菜外种楸桑以备养生送死】始变法以厉民也古者什一借而不税宣公因国用不足既収公田之入又履私亩而税之是倍取于旧矣其后作丘甲用田赋至二犹不足则皆宣公啓之也<br />
　　冬蝝生<br />
　　【公羊传】未有言蝝生者此其言蝝生何蝝生不书【始生曰蝝既大曰螽蝝生例不书】此何以书幸之也幸之者何犹曰受之云尔【闻灾当惧而反幸者犹曰宜得此灾有受之者尔】受之云尔者何上变古易常【谓宣公变古常制而税亩】应是而有天灾其诸则宜于此焉变矣【人君观此则宜遇灾而惧知所变计】<br />
　　【谷梁传】蝝非灾也【初生故】其曰蝝非税亩之灾也【非责也】螽之始生即为蝝方螽于秋冬又生子灾之及民重矣螽飞蔽天或来自他处故不言生蝝生于境内人见其生故异文<br />
　　饥<br />
　　【左传】冬蝝生饥幸之也【蝝未为灾而书之者幸其冬生不为物害时歳虽饥犹喜而书之】<br />
　　古者以三十年之通制国用虽有凶荒民无菜色今宣公一遇螽蝝遽至于饥则以平时不知务农重谷以待缓急之需也庄二十八年大无麦禾而不书饥盖当其时犹知告籴以救灾也宣公之篇书饥者再是既无仓廪之藏又乏救荒之策惟坐视其民之饥而死耳<br />
　　十有六年春王正月晋人灭赤狄甲氏及留吁【甲氏留吁杜注赤狄别种胡氏注留吁谓之纯留今山西屯留县南有故城】<br />
　　【左传】十六年春晋士防帅师灭赤狄甲氏及留吁铎辰【铎辰不书留吁之属当在今山西潞安府境】三月献狄俘【献于王也】晋侯请于王戊申以黻冕命士防将中军且为太傅【代林父将中军且加以大傅之官黻冕命卿之服】于是晋国之盗逃奔于秦羊舌职曰吾闻之禹称善人【称举也】不善人逺此之谓也夫诗曰战战兢兢如临深渊如履薄氷善人在上也【言善人居位则无不戒惧】善人在上则国无幸民【赏不僭刑不滥也】谚曰民之多幸国之不幸也是无善人之谓也<br />
　　甲氏者潞之余种留吁其残邑也前此楚人围宋晋坐视不救诿曰鞭长不及于潞氏甲氏则穷搜不已且欑函之防无几时而灭狄者三蔑徳弃信何以宗诸侯乎<br />
　　夏成周宣榭火【榭公羊作谢火公羊谷梁作灾】<br />
　　【左传】夏成周宣榭火人火之也凡火人火曰火天火曰灾<br />
　　【公羊传】成周者何东周也【瀍水西为王城瀍水东下都为成周】宣谢者何宣宫之谢也【宣宫宣王庙至此不毁者有中兴之功】何言乎成周宣谢灾乐器藏焉尔【夷厉之时乐器有坏故宣王作之】成周宣谢灾何以书记灾也外灾不书此何以书新周也【孔子作春秋上黜下故宋而新周】<br />
　　【谷梁传】周灾不志也其曰宣榭何也以乐器之所藏目之也<br />
　　榭者讲武之屋宣王中兴南征北讨其用武于四方必有讲肄之所即成周宣榭是也宣榭火而兴王之迹泯矣圣人重之而书示不忘古也<br />
　　秋郯伯姬来归<br />
　　【左传】秋郯伯姬来归出也【伯姬鲁女嫁郯者】<br />
　　妇人归宁曰来出曰来归齐人来归子叔姬叔姬无罪彊归之也郯伯姬来归伯姬有罪自取之也叔姬亦大归也而书卒书伯逆其丧归则义尚有不当絶者郯伯姬不书卒不书丧归则其过必有甚于伯姬者矣<br />
　　【附录左传】为毛召之难故王室复乱【毛召难在前年】王孙苏奔晋晋人复之【毛召之党欲讨苏氏故出奔】　冬晋侯使士防平王室定王享之原襄公相礼【原襄公周大夫】殽烝【烝升也升殽于爼】武子私问其故【享当体荐而殽烝故问之武士会諡李其字】王闻之召武子曰季氏而弗闻乎王享有体荐【享则半解其体而荐之所以示俭】宴有折俎【体解节折升之于俎物皆可食所以示慈惠】公当享卿当宴王室之礼也【公谓诸侯卿虽享亦当用宴礼】武子归而讲求典礼以修晋国之法【言典礼之废久】<br />
　　冬大有年<br />
　　【谷梁传】五谷大熟为大有年<br />
　　大者非常之词有者不易有也记其有者所以见其无也宣公享国十有八年而仅一有年故以为非常而书之<br />
　　十有七年春王正月庚子许男锡我卒<br />
　　丁未蔡侯申卒<br />
　　夏葬许昭公<br />
　　葬蔡文公<br />
　　宣公华而少实其于邦交以势利为疏数来赴而不防其葬者多矣乃许昭蔡文皆防其葬盖许蔡为楚之私公方附楚故不敢畧许蔡之防纪耳<br />
　　六月癸卯日有食之<br />
　　已未公防晋侯卫侯曹伯邾子同盟于断道【断道杜注晋地今山西沁州东有断梁城】<br />
　　【左传】十七年春晋侯使郤克徴防于齐【欲为断道防】齐顷公帷妇人使观之郤子登妇人笑于房【跛而登阶故笑之】献子怒【献子郤克】出而誓曰所不此报无能渉河献子先归使栾京庐待命于齐【栾京庐郤克之介】曰不得齐事无复命矣【使得齐之罪乃复命】郤子至请伐齐晋侯弗许请以其私属又弗许【私属家众为成二年战于鞌】齐侯使髙固晏弱蔡朝南郭偃防【晏弱桓子】及敛盂髙固逃归【闻郤克怒故】夏防于断道讨贰也盟于卷楚【卷楚即断道】辞齐人晋人执晏弱于野王执蔡朝于原执南郭偃于温【执三子不书非卿野王杜注野王县属河内今河南懐庆府治】苗贲皇使见晏桓子【苗贲皇楚鬬椒之子楚灭鬬氏而奔晋食邑于苗地晏弱时在野王故因使而见之】归言于晋侯曰夫晏子何罪昔者诸侯事吾先君皆如不逮举言羣臣不信【举皆也】诸侯皆有贰志齐君恐不得礼故不出而使四子来左右或沮之曰君不出必执吾使故髙子及敛盂而逃夫三子者曰若絶君好宁归死焉为是犯难而来吾若善逆彼以懐来者【彼齐三人】吾又执之以信齐沮吾不既过矣乎过而不改而又久之以成其悔何利之有焉使反者得辞【反者髙固谓得不当来之辞】而害来者以惧诸侯将焉用之晋人缓之逸【缓不拘执使得逃去也言晋不能修礼诸侯所以贰谷梁传】同者有同也同外楚也【不于淸丘者清丘鲁不防故重举以包之也】<br />
　　鲁卫曹邾地皆邻接于宋宋乃四国之藩蔽也宋折而入楚故四国自危晋亦惧楚故复结是盟其书同载书以是要言也谷梁以为外楚二以为谋齐盖外楚其本谋而晋方怒齐故亦命事于防耳<br />
　　【附录左传】秋八月晋师还　范武子将老【初受随故曰随武子后更受范复为范武子】召文子曰燮乎【文子士防之子燮其名】吾闻之喜怒以类者鲜易者实多【易迁怒也】诗曰君子如怒乱庶遄沮君子如祉乱庶遄已【诗小雅遄速】君子之喜怒以已乱也弗已者必益之郤子其或者欲已乱于齐乎不然余惧其益之也余将老使郤子逞其志庶有豸乎【豸解也欲使郤子从政快志以止乱】尔从二三子唯敬【二三子晋诸大夫】乃请老郤献子为政<br />
　　秋公至自防<br />
　　宣公防盟两书至黒壤事齐而不事晋危晋之见讨而不得释也断道背齐而与晋谋伐齐危齐人之见讨也宣公既得国以后卑屈事齐惟恐获戾逮齐恵公卒事齐之礼渐疎复附楚依晋以谋齐内不能守礼明政外不能讲信修睦而倾侧于彊大之间其何能国乎<br />
　　冬十有一月壬午公弟叔肸卒<br />
　　【左传】冬公弟叔肸卒公母弟也凡大子之母弟公在曰公子不在曰弟【以兄为尊】凡称弟皆母弟也【此策书之通例谷梁传】其曰公弟叔肸贤之也其贤之何也宣弑而非之也非之则胡为不去也曰兄弟也何去而之与之财则曰我足矣织屦而食终身不食宣公之食君子以是为通恩也以取贵乎春秋【宣公弑逆故其禄不可受兄弟无絶道故虽非而不去论情可以明亲亲言义足以厉不轨是以贵之】<br />
　　叔肸为宣公母弟生不见于策书死不称公子则未为大夫明矣非大夫而书卒以其贤也称得春秋之义者二卫侯之弟鱄以政刑无常洁身去国叔肸遭宣公大逆孔懐之不忍飞终身不食其禄皆处变而得其冝然叔肸所为内可以尽私恩外足以维公义故传于鱄曰合于肸曰取贵则贤于鱄逺矣<br />
　　十有八年春晋侯卫世子臧伐齐<br />
　　【左传】十八年春晋侯卫太子臧伐齐【太子臧穆公子】至于阳谷齐侯防晋侯盟于缯以公子彊为质于晋晋师还蔡朝南郭偃逃归<br />
　　齐霸国之余晋文资其力以败楚自文公卒齐不复从晋盟晋方不竞于楚是以问不及齐至是以诸侯同心外楚徴会而齐不与乃毅然亲将以伐之实得继霸之义鞌之战虽曰逞忿然自是齐服而东诸侯无贰心无防不与无不从与楚相抗者近百年不可谓非谋国之善也<br />
　　公伐<br />
　　杞世婚于鲁杞桓公鲁出且娶于鲁僖文之世各一来朝宣公簒立伯终其世不来朝盖疾其躬为大恶虽不能讨而耻相附也故憾之而亲伐焉然适以自暴其恶而张之义耳<br />
　　夏四月<br />
　　【附录左传】夏公使如楚乞师欲以伐齐【公不事齐齐与晋盟故惧而乞师于楚不书微者行】<br />
　　秋七月邾人戕鄫子于鄫【鄫谷梁作缯】<br />
　　【左传】秋邾人戕鄫子于鄫凡自虐其君曰弑自外曰戕【弑戕皆杀也所以别内外之名】<br />
　　【公羊传】戕鄫子于鄫者何残贼而杀之也<br />
　　【谷梁传】戕犹残也捝杀也【捝谓捶也】<br />
　　戕者残贼而杀之也于鄫罪鄫之臣子不能救君难也邾文公时曽虐用鄫子然尚以防盟于邾也今乃使人造其国都而戕杀其君则鄫岂虚无人乎至邾人灭人理而悖天常则不待贬而恶见矣<br />
　　甲戌楚子旅卒【旅谷梁作吕楚始书卒】<br />
　　【左传】楚庄王卒楚师不出既而用晋师【成二年战于鞌是】楚于是乎有蜀之役【在成二年冬蜀杜注鲁地泰山博县西北有蜀亭在今山东泰安州西公羊传】何以不书葬呉楚之君不书葬辟其号也【葬从臣子辞当称王故絶其葬】<br />

                    <br>
                        　　【谷梁传】夷狄不卒卒少进也卒而不日日少进也日而不言正不正简之也【中国卒正则日不正乃不日夷狄进之则日不论正不正故云简之】<br />
　　楚君至是始书卒鲁事之一如齐晋故着于防书也不书葬孔子削之也记曰天无二日土无二王春秋恐民之惑故不称楚越之王丧盖辟其号而不书其也楚入春秋百年武文成穆未敢有窥周室之心至楚子旅而观兵问鼎力征中夏聘于齐晋直用王使过宾之礼非天夺其年不尽臣天下之诸侯不止也卒书其故爵盖黜其淫名以正君臣之名分而先儒乃谓进之是以爵之贵之是以卒之其义悖矣<br />
　　公孙归父如晋<br />
　　【左传】公孙归父以襄仲之立公也有宠【归父襄仲子】欲去三桓以张公室与公谋而聘于晋欲以晋人去之宣公用归父之谋欲去三桓以张公室其事未尝不正而宣公薨归父逐三桓之势益张岂惟谋之不审哉其道固不足以胜三桓也仲遂身为大逆而任其子以圗世族义既不足以动人晋政方在彊家而借其力以逐内臣则谋亦不能以自遂使能信任仁贤修明政教渐収其威柄则三桓必有戢志公室可以自张然宣公簒弑之人岂足以语此哉<br />
　　冬十月壬戌公薨于路寝<br />
　　【谷梁传】正寝也<br />
　　归父还自晋至笙遂奔齐【笙公羊谷梁作柽杜注鲁竟也】<br />
　　【左传】冬公薨季文子言于朝曰使我杀适立庶以失大援者仲也夫【适谓子恶襄仲杀之而立宣公事齐通楚以失晋援季文子怨归父欲去三桓故借此以为之罪】臧宣叔怒曰【宣叔文仲子武仲父】当其时不能治也后之人何罪子欲去之许请去之【许宣叔名时为司防】遂逐东门氏【襄仲居东门故曰东门氏】子家还及笙坛帷复命于介【除地为坛而张帷介副也将去使介复命于君】既复命袒括髪【袒衣以麻约髪】即位哭三踊而出【依在国防礼设位公薨故】遂奔齐书曰归父还自晋善之也<br />
　　【公羊传】还者何善辞也何善尔归父使于晋还自晋至柽闻君薨家遣墠帷哭君成踊【踊辟踊也成踊成三日五哭踊之礼】反命乎介自是走之齐<br />
　　【谷梁传】还者事未毕也自晋事毕也与人之子守其父之殡【人之子谓归父子也言成公与归父子共守宣公殡】捐殡而奔其父之使者是以奔父也【捐弃也成公弃父之殡逐父之使父命未反而已逐之是与亲奔父无异】至柽遂奔齐遂继事也<br />
　　归父谋去三桓会公之薨季氏乃追论仲遂弑君之罪而逐归父观传所载行父倡言臧孙逐之若无嗣君者行父罪不容诛而成公不足有为亦于此可见矣归父奉使而还闻君薨家遣常人当此必震惧失常而墠帷哭君成踊反命乎介则犹能守礼者惜乎其始谋之不臧也<br />
<br />
<br />
<br />
<br />
<br />
　　日讲春秋解义卷三十<br />
　　钦定四库全书<br />
　　日讲春秋解义卷三十一<br />
　　成公【公名黑肱宣公子諡法安民立政曰成】<br />
　　周【定王十七年鲁成公五年定王崩子简王立】<br />
　　郑【防公十五年鲁成公四年襄公卒悼公费立成六年悼公卒弟成公睔立】<br />
　　齐【顷公九年鲁成公九年顷公卒子灵公环立】<br />
　　宋【文公二十一年鲁成公二年文公卒子共公固立成十五年共公卒子平公成立】<br />
　　晋【景公继霸十年时郤克为政鲁成公四年栾书为政成十年景公有疾晋人立太子州蒲是为厉公是年景公卒成十八年厉公弑悼公周立韩厥为政】<br />
　　衞【穆公十年鲁成公二年穆公卒子定公臧立成十四年定公卒子献公衎立】<br />
　　蔡【景公二年】<br />
　　曹【宣公五年鲁成公十三年宣公卒弟成公负刍立】<br />
　　滕【文公十年鲁成公十六年文公卒成公原立】<br />
　　陈【成公九年】<br />
　　【桓公四十七年】<br />
　　薛【详见隠公元年】<br />
　　莒【鲁成公十四年莒子朱卒一名渠丘公黎比公宻州立又名买朱鉏】<br />
　　邾【定公二十四年鲁成公十七年定公卒宣公牼立】<br />
　　许【灵公二年鲁成公十五年许迁于叶】<br />
　　小邾【详见僖公元年】<br />
　　楚【共王元年鲁成十六年子反将中军子重将左战鄢陵楚败绩晋射共王中目楚杀子反】<br />
　　秦【桓公十五年鲁成公十四年桓公卒子景公立】<br />
　　吴【鲁成公七年呉伐郯始见经即呉子夀梦也夀梦一名乗】<br />
　　越【详见隠公元年】<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　日讲春秋觧义卷三十一<br />
　　成公【名黒肱宣公之子母穆姜以定王十七年即位諡法安民立政曰成】<br />
　　元年春王正月公即位<br />
　　继正而行即位之礼故书于策也与桓宣之书即位辞同而义异考其事论其世则其实不可揜矣<br />
　　二月辛酉葬我君宣公<br />
　　无冰<br />
　　【谷梁传】终时无冰则志此未终时而言无冰何也【言终寒时无冰当志耳今方建丑之月是寒时未终】终无冰矣加之寒之辞也【周二月夏十二月也是月于寒之中又加甚焉过此无冰终无复冰矣】<br />
　　恒燠也周之二月夏之十二月也当凅隂冱寒而恒燠焉此政事舒缓纪纲纵弛之象也方是时成公幼弱政在三家公室不张其象已先见矣凡策书所载皆经邦大训人有防而不登其姓名事有小而不记其本末雨雹冰雪何以悉书天人一理<br />
　　也万物一气也观于隂阳寒暑之变以察其消息盈虚此敬天勤民慎于防之意也每慎于防则王事备矣<br />
　　【附录左传】元年春晋侯使瑕嘉平戎于王【平文十七年邥垂之役詹嘉处瑕故谓之瑕嘉】单襄公如晋拜成【单襄公王卿士】刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜不聴遂伐茅戎三月癸未败绩于徐吾氏【徐吾氏茅戎之别也茅戎杜注戎别种水经注大阳县有茅亭故茅戎邑也括地志茅戎在河北县西当在今山西平陆县界】<br />
　　三月作丘甲<br />
　　【左传】为齐难故作丘甲【前年鲁乞师于楚欲以伐齐楚师不出故惧而作丘甲公羊传】何以书讥何讥尔讥始丘使也【言始使丘民作甲谷梁传】作为也丘为甲也【使一丘之民皆作甲】丘甲国之事也丘作甲非正也丘作甲之为非正何也古者立国家百官具农工皆有职以事上古者有四民有士民有商民有农民有工民夫甲非人人之所能为也丘作甲非正也<br />
　　此因齐难而益兵也司马法九夫为井四井为邑四邑为丘四丘为甸甸赋车一乗歩卒七十二人甲士三人凡二十五人为一甲三甲为一乗一丘所出十有八人今丘出一甲是一甸之中百人为兵总一乗计之增一甲矣积三甸计之增一乗矣增乗増甲虽不可考其实皆益兵其数皆増三之一尔春秋恶其紊乱先王军赋之制以重困农民故特书作以讥之作者不宜作也<br />
　　夏臧孙许及晋侯盟于赤棘【赤棘杜注晋地】<br />
　　【左传】闻齐将出楚师夏盟于赤棘【与晋盟惧齐楚】<br />
　　季孙当国憾齐人之纳归父又闻其将出楚师遂急于求晋而为此盟鲁所欲故书及鲁大夫特盟诸侯者五其四书及皆鲁志也惟祲祥书防则邾志耳诸侯与大夫防盟在列国亦为降尊失列况霸主乎季孙行父防齐侯于阳谷而后公子遂及齐侯盟于郪丘昔也公孙敖防晋侯于戚今则臧孙许及晋侯盟政教之陵迟其所由来者渐矣<br />
　　秋王师败绩于茅戎【公羊谷梁作贸戎】<br />
　　【左传】秋王人来告败【解经所以秋乃书】<br />
　　【公羊传】孰败之盖晋败之【以晋比侵栁园郊知王师讨晋而败】或曰贸戎败之【以地在贸戎故】然则曷为不言晋败之王者无敌莫敢当也<br />
　　【谷梁传】不言战莫之敢敌也为尊者讳敌不讳败【讳敌使莫为之偶不讳败以见其过】为亲者讳败不讳敌【讳败惜其毁折也不讳敌诸侯有列国】尊尊亲亲之义也【尊谓王亲谓鲁】然则孰败之晋也王者之师有征无战书败不书战以茅戎不得与天子抗也柔服逺人惟在惇信明义而设诈相邀是失其所以驭戎之礼故以自败为文亦自反之道也<br />
　　冬十月<br />
　　【谷梁传】季孙行父秃晋郤克眇衞孙良夫跛曹公子手偻同时而聘于齐齐使秃者御秃者使眇者御眇者使跛者御跛者使偻者御偻者【御迎也】萧同侄子处台上而笑之【萧国也同姓也侄子字也其母更嫁齐恵公生顷公宣十二年楚灭萧故随其母在齐】闻于客客不说而去相与立胥闾而语移日不觧【胥闾门名】齐人有知之者曰齐之患必自此始矣【范氏甯曰谷梁子作传皆释经以立义未有无其文而发传者疑冬十月下脱季孙行父如齐六字】<br />
　　【附録左传】冬臧宣叔令修赋缮完【治完城郭】具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也【言将共伐】知难而有备乃可以逞【为二年齐侯伐我传】<br />
　　二年春齐侯伐我北鄙<br />
　　【左传】二年春齐侯伐我北鄙围龙【龙杜注鲁邑在泰山博县西南】顷公之嬖人卢蒲就魁门焉【攻龙门】龙人囚之齐侯曰勿杀吾与而盟无入而封【封竟】弗聼杀而膊诸城上【膊磔也】齐侯亲鼓士陵城三日取龙遂南侵及巢丘<br />
　　初宣公事齐甚谨聘防相继及与晋盟断道而怨隙成再盟赤棘而伐我北鄙鲁于是乎空国兵而为鞌之战同曰愤兵务相报复不待贬而罪自见矣<br />
　　夏四月丙戌卫孙良夫帅师及齐师战于新筑衞师败绩【新筑杜注衞地今直隶魏县南有新筑城】<br />
　　【左传】衞侯使孙良夫石稷甯相向禽将侵齐与齐师遇【齐伐鲁还故遇良夫孙林父之父石稷石碏四世孙甯相甯俞子】石子欲还孙子曰不可以师伐人遇其师而还将谓君何若知不能则如无出今既遇矣不如战也夏有【阙文失新筑战事】石成子曰【成子石稷】师败矣子不少湏众惧尽子丧师徒何以复命皆不对又曰子国卿也陨子辱矣【陨见禽获】子以众退我此乃止【自请止此御齐师】且告车来甚众【新筑人救孙桓子故并告令军中】齐师乃止次于鞠居【鞠居杜注衞地后汉志封丘有鞠亭即古鞠居也】新筑人仲叔于奚救孙桓子桓子是以免【于奚守新筑大夫】既衞人赏之以邑【赏于奚】辞请曲县繁缨以朝许之【曲县轩县也周礼天子乐宫县四面诸侯轩县阙南方故曲县钟磬之属县于笋簴者繁缨马饰诸侯服】仲尼闻之曰惜也不如多与之邑惟噐与名不可以假人【器车服名爵号】君之所司也名以出信【名位不愆为民所信】信以守器【动不失信则车服可保】器以藏礼【车服所以表尊卑】礼以行义【尊卑有礼各得其宜】义以生利【得其宜则利生】利以平民政之大节也若以假人与人政也政亡则国家従之弗可止也已<br />
　　欲战者卫也故以衞主之衞既使世子臧与晋同伐齐又使四大夫侵齐及与齐师遇石稷欲还良夫不可盖欲逞一笑之忿而败国勦民有不顾也彊臣柄国其君不能主同列不敢争而専行无忌如此故孔逹帅师不书至良夫而后书着大夫之无君也其后林父出君据邑以叛其端已兆于此矣<br />
　　六月癸酉季孙行父臧孙许叔孙侨如公孙婴齐帅师防晋郤克衞孙良夫曹公子首及齐侯战于鞌齐师败绩【首公羊谷梁作手鞌杜注齐地近志云鞌即古之歴下】<br />
　　【左传】孙桓子还于新筑不入【不入国】遂如晋乞师臧宣叔亦如晋乞师皆主郤献子【孙桓子臧宣叔皆不以国命自诣郤克故不书】晋侯许之七百乗【五万二千五百人】郤子曰此城濮之赋也【城濮之战晋车七百乗】有先君之明与先大夫之肃故防克于先大夫无能为役请八百乗许之【六万人】郤克将中军士爕佐上军【范文子代荀庚】栾书将下军【代赵朔】韩厥为司马以救鲁衞臧宣叔逆晋师且道之季文子帅师防之及衞地韩献子将斩人郤献子驰将救之至则既斩之矣郤子使速以徇告其仆曰吾以分谤也【不欲使韩子独受杀人之谤】师从齐师于莘【莘杜注齐地】六月壬申师至于靡笄之下【靡笄杜注山名徐广曰靡当作歴志曰歴山即左传所谓靡笄之山在今山东济南府南】齐侯使请战曰子以君师辱于敝邑不腆敝赋诘朝请见对曰晋与鲁衞兄弟也来告曰大国朝夕释憾于敝邑之地【大国谓齐敝邑鲁卫自称】寡君不忍使羣臣请于大国无令舆师淹于君地【舆众也淹久也】能进不能退君无所辱命【言自欲战不须齐命】齐侯曰大夫之许寡君之愿也若其不许亦将见也齐髙固入晋师桀石以投人【桀担也】禽之而乗其车【既获其人因释已车而载所获者车】系桑本焉以徇齐垒【将至齐垒以桑树系车而走欲自异】曰欲勇者贾余余勇【言已勇有余欲卖之】癸酉师陈于鞌邴夏御齐侯逢丑父为右晋觧张御郤克郑丘缓为右齐侯曰余姑翦灭此而后朝食不介马而驰之【介甲也】郤克伤于矢流血及屦未絶鼓音【中军将自执旗鼓故虽伤而击鼔不息】曰余病矣张侯曰【张侯解张】自始合而矢贯余手及肘余折以御左轮朱殷岂敢言病【朱血色血色久则殷赤黒色也言血多汚车轮御犹不敢息】吾子忍之缓曰自始合茍有险余必下推车子岂识之然子病矣张侯曰师之耳目在吾旗鼓进退従之此车一人殿之可以集事【殿镇也集成也】若之何其以病败君之大事也擐甲执兵固即死也病未及死吾子勉之左并辔右援枹而鼓马逸不能止师从之【晋师从郤克车】齐师败绩逐之三周华不注【华不注杜注山名在今山东济南府城北】韩厥梦子舆谓已曰且辟左右【子舆韩厥父言勿处车之左右两偏】故中御而従齐侯【将在左居中代御者】邴夏曰射其御者君子也公曰谓之君子而射之非礼也射其左越于车下【越队也】射其右毙于车中綦母张丧车【綦母张晋大夫】从韩厥曰请寓乗【寓寄也】从左右皆肘之使立于后【以左右皆死不欲使立其处故以肘排退之】韩厥俛定其右【俛俯也右被射仆车中故俯安隠之】逢丑父与公易位【见事急故易居公处】将及华泉【华不注山泉水也】骖絓于木而止【骖马絓也】丑父寝于轏中【轏卧车也】蛇出于其下以肱击之伤而匿之故不能推车而及【为韩厥所及】韩厥执絷马前【絷马绊执之示修臣仆之礼】再拜稽首奉觞加璧以进曰寡君使羣臣为鲁衞请曰无令舆师陷入君地下臣不幸属当戎行【属适也】无所逃隠且惧奔辟而忝两君臣辱戎士敢告不敏摄官承乏【此皆韩厥自处臣仆谦敬之饰言】丑父使公下如华泉取饮【时丑父代为齐侯故诈使公下车欲使走逸】郑周父御佐车【佐车副车】宛茷为右载齐侯以免韩厥献丑父郤献子将戮之呼曰自今无有代其君任患者有一于此将为戮乎郤子曰人不难以死免其君我戮之不祥赦之以劝事君者乃免之齐侯免求丑父三入三出毎出齐师以帅退入于狄卒【齐师既败皆有退心故齐侯轻出其众以帅厉退者狄卒狄人从晋讨齐者】狄卒皆抽戈楯冒之以入于衞师衞师免之【狄衞尚畏齐强故不敢害】遂自徐闗入【今淄川县有古徐闗】齐侯见保者曰勉之齐师败矣辟女子【使辟君也齐侯单还故妇人不辟之】女子曰君免乎曰免矣曰鋭司徒免乎曰免矣【鋭司徒主鋭兵者】曰茍君与吾父免矣可若何乃奔齐侯以为有礼既而问之辟司徒之妻也【辟司徒主垒壁者】予之石窌【石窌杜注邑名济北卢县东有地名石窌今属山东长清县】晋师从齐师入自丘舆击马陉【丘舆马陉杜注皆齐邑在今山东益都县界】齐侯使賔媚人赂以纪甗玉磬与地【媚人国佐也甗玉甑皆灭纪所得】不可则聼客之所为宾媚人致赂晋人不可曰必以萧同叔子为质【同叔萧君之字齐侯外祖父子女也难斥言其母故逺言之】而使齐之封内尽东其亩【垄亩南北东西各従其宜欲使尽东者为晋之伐齐循垄东行为易也】对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也诗曰孝子不匮永锡尔类【诗大雅言孝心不乏者又能以孝道长赐其同类】若以不孝令于诸侯其无乃非徳类也乎【不以孝徳赐同类】先王疆理天下物土之冝而布其利【疆界也理正也物土之冝播植之物各从土冝】故诗曰我疆我理南东其畆【诗小雅或南或东从其土冝】今吾子疆理诸侯而曰尽东其亩而已唯吾子戎车是利无顾土冝其无乃非先王之命也乎反先王则不义何以为盟主其晋实有阙四王之王也【禹汤文武】树徳而济同欲焉五伯之霸也【夏伯昆吾商伯大彭豕韦周伯齐桓晋文】勤而抚之以役王命【役事也】今吾子求合诸侯以逞无疆之欲诗曰布政优优百禄是遒【诗商颂优和遒聚也】子实不优而弃百禄诸侯何害焉不然寡君之命使臣则有辞矣曰子以君师辱于敝邑不腆敝赋以犒从者【战而曰犒为孙辞】畏君之震师徒桡败吾子惠徼齐国之福不泯其社稷使继旧好唯是先君之敝器土地不敢爱子又不许请收合余烬【烬火余木】背城借一敝邑之幸亦云从也况其不幸敢不唯命是聼鲁卫諌曰【谏郤克】齐疾我矣其死亡者皆亲昵也子若不许雠我必甚唯子则又何求子得其国寳【谓甗磬】我亦得地【齐归所侵】而纾于难其荣多矣齐晋亦唯天所授岂必晋晋人许之对曰羣臣帅赋舆以为鲁衞请【赋舆犹兵车】若茍有以借口而复于寡君君之恵也敢不唯命是聼禽郑自师逆公【禽郑鲁大夫归逆公防晋师】<br />

                    <br>
                        　　【公羊传】曹无大夫【小国例无大夫】公子手何以书忧内也【从鲁为文忧鲁之不胜而曹能助之故不掩其功】<br />
　　【谷梁传】其日或曰日其战也或曰日其悉也【悉谓鲁四大夫时悉在战也明二者皆当日】曹无大夫其曰公子何也以吾之四大夫在焉举其贵者也【不欲令内众大夫与外卑者共行战】<br />
　　成公防弱国势未张季孙一怒遂扫境兴师虽无人乎其君之侧而不恤也将称元帅略其副策书之体也而四卿竝书盖季孙自喜其事诸大夫各诩其功故旧史竝着之小国之大夫不以名见而曹公子首书亦以是也春秋有仍旧史之文以见情实寓精义者此类是也<br />
　　秋七月齐侯使国佐如师己酉及国佐盟于袁娄【谷梁作爰娄张氏洽曰临淄县西有袁娄或曰在淄川境】<br />
　　【左传】秋七月晋师及齐国佐盟于袁娄使齐人归我汶阳之田<br />
　　【公羊传】君不使乎大夫此其行使乎大夫何佚获也【佚获者已获而逃亡当贱之使与大夫敌体】其佚获奈何师还齐侯【还绕】晋郤克投防逡巡再拜稽首马前逢丑父者顷公之车右也面目与顷公相似衣服与顷公相似代顷公当左【车君居左臣居右】使顷公取饮顷公操饮而至【顷公欲坚敌意令不疑己】曰革取清者【革更也军中人多水泉浊欲使逺取清者因亡去】顷公用是佚而不反逢丑父曰吾頼社稷之神灵吾君已免矣郤克曰欺三军者其法奈何【顾问执法者】曰法斮【斮斩】于是斮逢丑父己酉及齐国佐盟于袁娄曷为不盟于师而盟于袁娄前此者晋郤克与臧孙许同时而聘于齐萧同侄子者齐君之母也踊于棓而闚客【踊上也棓蹑板】则客或跛或眇于是使跛者迓跛者使眇者迓眇者二大夫出相与踦闾而语移日然后相去齐人皆曰患之起必自此始二大夫归相与率师为鞌之战齐师大败齐侯使国佐如师郤克曰与我纪侯之甗反鲁卫之侵地使耕者东亩【晋地川谷宜东亩者多欲使齐之耕者亦东亩是将以齐为土地与左传説异】且以萧同侄子为质则吾舎子矣国佐曰与我纪侯之甗请诺反鲁衞之侵地请诺使耕者东亩是则土齐也萧同侄子者齐君之母也齐君之母犹晋君之母也不可请战壹战不胜请再再战不胜请三三战不胜则齐国尽子之有也何必以萧同侄子为质揖而去之郤克眣鲁卫之使使以其辞而为之请【眣以目使人也郤克耻伤其威故使鲁卫大夫以国佐辞为国佐请】然后许之逮于袁娄而与之盟【逮追及国佐也】<br />
　　【谷梁传】鞌去国五百里爰娄去国五十里【国齐国】一战緜地五百里焚雍门之茨【雍门齐城门茨盖也】侵车东至海君子闻之曰夫甚甚之辞焉【言逼之太甚】齐有以取之也齐之有以取之何也败衞师于新筑侵我北鄙敖郤献子【谓笑其跛】齐有以取之也爰娄在师之外【言师已逼其国】郤克曰反鲁衞之侵地以纪侯之甗来以萧同侄子之母为质【齐侯与侄子同母异父昆弟不欲斥言齐侯之母故言侄子之母也兼忿侄子笑】使耕者皆东其亩然后与子盟国佐曰反鲁衞之侵地以纪侯之甗来则诺以萧同侄子之母为质则是齐侯之母也齐侯之母犹晋君之母也晋君之母犹齐侯之母也使耕者尽东其亩则是终土齐也【利其戎车侵伐易将终以齐为土】不可请一战一战不克请再再不克请三三不克请四四不克请五五不克举国而授于是而与之盟<br />
　　齐国佐如师与楚屈完同而书法异何也楚服齐桓之义其使屈完如师意在受盟故书来盟前定之辞也齐师既败使国佐纳赂以求成其盟非前定也故书如师晋卿以一笑之辱与诸国连兵以逞忿义本不足以服齐及国佐如师又不能以徳礼相属而乱以要之由是国子不可请合余烬背城借一揖而去之郤克使鲁衞之使以其词为之请逮于袁娄而与之盟则汲汲欲盟者晋也故反以晋及之若此类见曲直之防墨矣<br />
　　【附録左传】公防晋师于上鄍【上鄍杜注地阙当在今山东阳谷县境】赐三帅先路三命之服【三帅郤克士燮栾书】司马司空舆师候正亚旅皆受一命之服【晋司马司空皆大夫舆师主兵车候正主斥堠亚旅亦大夫】<br />
　　八月壬午宋公鲍卒<br />
　　【左传】八月宋文公卒始厚用蜃炭益车马始用殉【焼蛤为炭以圹多埋车马用人从】重噐备【重犹多也噐备葬噐甲兵之属】椁有四阿棺有翰桧【四阿四注椁也翰旁饰桧上饰皆王礼】君子谓华元乐举于是乎不臣臣治烦去惑者也是以伏死而争今二子者君生则纵其惑【谓文十八年杀母弟湏】死又益其侈是弃君于恶也何臣之为<br />
　　庚寅衞侯速卒【速公羊作遫】<br />
　　【左传】九月衞穆公卒晋三子自役吊焉哭于大门之外【师还过衞因吊之未复命故不敢成礼】衞人逆之【逆于门外设防位】妇人哭于门内【防位妇人哭于堂賔在门外故移在门内】送亦如之遂常以【至葬通行此礼】<br />
　　【附録左传】楚之讨陈夏氏也【在宣十一年】庄王欲纳夏姬申公巫臣曰不可君召诸侯以讨罪也今纳夏姬贪其色也贪色为为大罚周书曰【周书康诰】明徳慎罚文王所以造周也明徳务崇之之谓也愼罚务去之之谓也若兴诸侯以取大罚非愼之也君其圗之王乃止子反欲取之巫臣曰是不祥人也是夭子蛮【子蛮郑灵公夏姬之兄杀死无后】杀御叔【御叔夏姬之夫亦早死】弑灵侯【陈灵公】戮夏南【夏姬子徴舒】出孔仪【孔宁仪行父】丧陈国【楚灭陈】何不祥如是人生实难其有不获死乎天下多美妇人何必是子反乃止王以予连尹襄老襄老死于邲【邲战在宣十二年】不获其尸其子黒要烝焉【黑要襄老子】巫臣使道焉曰归吾聘女【道夏姬使归郑】又使自郑召之曰尸可得也【襄老尸】必来逆之姬以告王王问诸屈巫【屈巫巫臣】对曰其信知防之父成公之嬖也而中行伯之季弟也【知防父荀首也中行伯荀林父也邲之战楚人囚知防】新佐中军而善郑皇戌甚爱此子【谓知防】其必因郑而归王子与襄老之尸以求之【王子楚公子谷臣邲之战荀首囚之】郑人惧于邲之役而欲求媚于晋其必许之王遣夏姬归将行谓送者曰不得尸吾不反矣巫臣聘诸郑【聘夏姬】郑伯许之及共王即位将为阳桥之役【阳桥杜注鲁地博县有阳桥在今山东泰安州西北楚伐鲁至阳桥在是年冬】使屈巫聘于齐且告师期巫臣尽室以行申叔跪从其父将适郢【叔跪申叔时之子】遇之曰异哉夫子有三军之惧而又有桑中之喜【桑中衞风奔之诗】宜将妻以逃者也及郑使介反币而以夏姬行【介副也币聘物】将奔齐齐师新败曰吾不处不胜之国遂奔晋而因郤至以臣于晋【郤至郤克族子】晋人使为邢大夫【邢杜注晋邑】子反请以重币锢之【禁锢勿令仕】王曰止其自为谋也则过矣其为吾先君谋也则忠忠社稷之固也所盖多矣【盖覆也】且彼若能利国家虽重币晋将可乎若无益于晋晋将弃之何劳锢焉【为七年楚灭巫臣族晋南通吴张本】　晋师归范文子后入武子曰【武子士防文子之父】无为吾望尔也乎对曰师有功国人喜以逆之先入必属耳目焉是代帅受名也故不敢武子曰吾知免矣【谓谦逊可免祸】郤伯见【郤伯郤克】公曰子之力也夫对曰君之训也二三子之力也臣何力之有焉范叔见【范叔范文子】劳之如郤伯对曰庚所命也克之制也燮何力之有焉【荀庚将上军时不出范文子上军佐代行故称帅以譲】栾伯见公亦如之对曰燮之诏也士用命也书何力之有焉【栾书下军帅故推功上军传言晋帅克让所以能胜】<br />
　　取汶阳田【汶阳汉志鲁国汶郷县顔师古曰即汶阳田今山东泗水县东南有汶阳故城公羊传】汶阳田者何鞌之赂也<br />
　　取者得非其有之称汶阳之田本鲁田也齐人反我侵地不曰来归而书取者恃大国兵力以得之而不请于天王以正其疆理则取之不以其道与得非其有奚异乎其事与取济西田同故书法不异若隂讙阐乃齐人以归于我故曰归盖归者其意也取者非其意也<br />
　　冬楚师郑师侵衞<br />
　　十有一月公防楚公子婴齐于蜀【楚书公子自婴齐始】<br />
　　【左传】宣公使求好于楚庄王卒宣公薨不克作好公即位受盟于晋【元年盟赤棘】防晋伐齐卫人不行使于楚【不聘楚】而亦受盟于晋从于伐齐故楚令尹子重为阳桥之役以救齐将起师子重曰君弱【传曰寡人生十年而丧先君共王即位至是二年盖年十二三矣】羣臣不如先大夫师众而后可诗曰济济多士文王以寜【诗大雅】夫文王犹用众况吾侪乎且先君庄王属之曰无徳以及逺方莫如恵恤其民而善用之【庄王临终属羣臣之辞】乃大戸【阅民户口】己责【弃逋责】逮鳏【施及老鳏】救乏赦罪悉师王卒尽行彭名御戎蔡景公为左许灵公为右【王卒尽行故王戎车亦行王不在不立戎右使御者居中令二君当左右之位】二君弱皆强冠之冬楚师侵衞遂侵我师于蜀【公赂之而退故不书侵】使臧孙徃【臧孙宣叔】辞曰楚逺而久固将退矣无功而受名臣不敢【不敢虚受退楚名】楚侵及阳桥孟孙请徃【孟孙孟献子】赂之以执斲执鍼织纴皆百人【执斲匠人执鍼女工织纴织缯布者】公衡为质【公衡成公子】以请盟楚人许平<br />
　　【谷梁传】楚无大夫其曰公子何也婴齐亢也<br />
　　侵称师着众也防称婴齐着公防楚大夫义各有所当也不书楚师侵伐何也蜀鲁地楚师至蜀而公遽出迎故不成乎侵伐也以望国诸侯降班毁列与蛮荆之大夫防辱莫大焉故致赂纳质皆略而不书以为不足书也季孙以逞一笑之愤辱国危君至此罪不容于诛矣<br />
　　丙申公及楚人秦人宋人陈人衞人郑人齐人曹人邾人薛人鄫人盟于蜀<br />
　　【左传】十一月公及楚公子婴齐蔡侯许男秦右大夫説宋华元陈公孙寜衞孙良夫郑公子去疾及齐国之大夫盟于蜀【齐大夫不书其名非卿也】卿不书匮盟也于是乎畏晋而与楚盟故曰匮盟【言匮乏而盟】蔡侯许男不书乘楚车也谓之失位【乗楚王车为左右是失位也卿不书则称人诸侯不书皆不见经君臣之别】君子曰位其不可不慎也乎蔡许之君一失其位不得列于诸侯况其下乎诗曰不觧于位民之攸塈【诗大雅言在上者勤正其位则国安而民息塈息也】其是之谓矣　楚师及宋公衡逃归臧宣叔曰衡父不忍数年之不宴【宴乐也】以弃鲁国国将若之何谁居后之人必有任是夫【居语辞言后人必有当此患】国弃矣是行也晋辟楚畏其众也君子曰众之不可以已也大夫为政犹以众克况明君而善用其众乎大誓所谓商兆民离周十人同者众也【大誓周书民离则弱合则成众言殷以散亡周以众兴】<br />
　　【公羊传】此楚公子婴齐也其称人何得一贬焉尔【得一贬者独此一事得具见其恶故贬之尔】<br />
　　【谷梁传】楚其称人何也于是而后公得其所也【卑楚以尊公】防与盟同月则地防不地盟不同月则地防地盟此其地防地盟何也以公得其所申其事也今之屈向之骄也<br />
　　楚人序于诸国之上主盟也薄宋之盟书防而此书公及何也薄宋皆楚盟诸侯而公徃防之此则楚师压境公汲汲欲与之盟又诸国皆大夫宜用以尊及卑之辞也防书公子婴齐而盟书楚人何也使防书楚人则疑于楚卿贬称人而不见望国之君屈下于楚大夫之辱盟书公子婴齐而列序诸国之卿则疑于诸侯及大夫盟防之常辞而无以见楚大夫主盟公及诸国从楚之非义矣程子所谓防辞隠义时措从宜者此类是也<br />
　　【附录左传】晋侯使巩朔献齐防于周王弗见使单襄公辞焉曰蛮夷戎狄不式王命【式用也】湎毁常王命伐之则有献防王亲受而劳之所以惩不敬劝有功也兄弟甥舅侵败王略【兄弟同姓国甥舅异姓国略经略法度】王命伐之告事而已不献其功所以敬亲昵禁慝也今叔父克遂有功于齐【克能也】而不使命卿镇抚王室所使来抚余一人而巩伯实来未有职司于王室【大国三卿二卿命于天子巩朔上军大夫名位卑不逹于王室】又奸先王之礼【谓献齐防】余虽欲于巩伯【欲受其献】其敢废旧典以忝叔父夫齐甥舅之国也【齐世与周昏故曰甥舅】而大师之后也寜不亦从其欲以怒叔父抑岂不可谏诲士庄伯不能对【庄伯巩朔】王使委于三吏【委属也三吏三公】礼之如侯伯克敌使大夫告庆之礼降于卿礼一等王以巩伯宴而私贿之使相告之曰非礼也勿籍【相相礼者籍书也王畏晋故私宴贿以慰巩朔】<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十一<br />
　　钦定四库全书<br />
　　日讲春秋解义卷三十二<br />
　　成公<br />
　　三年春王正月公防晋侯宋公衞侯曹伯伐郑【左传】三年春诸侯伐郑次于伯牛讨邲之役也【伯牛杜注郑地邲役在宣十二年】遂东侵郑郑公子偃帅师御之【偃穆公子子游】使东鄙覆诸鄤【覆伏兵】败诸丘舆【鄤丘舆杜注皆郑地晋偏军为郑所败故不书】皇戌如楚献防<br />
　　阳桥之役郑实导楚故晋欲讨贰而宋鲁衞曹亦惧楚之无厌故虽从楚盟旋复防晋以伐郑焉宋衞未葬而背殡越境以从金革之事且载于策书者不称子而称爵违礼忘亲之恶不可掩矣<br />
　　辛亥葬衞穆公【穆公羊作缪】<br />
　　六月乃葬非礼也衞侯时有伐郑之役故缓期而背殡从吉之罪亦因以见矣<br />
　　二月公至自伐郑<br />
　　甲子新宫灾三日哭<br />
　　【公羊传】新宫者何宣公之宫也【三年丧毕神主新入庙故谓新宫】宣宫则曷为谓之新宫不忍言也【亲之精神所依而灾孝子隐痛不忍正言也】其言三日哭何庙灾三日哭礼也新宫灾何以书记灾也<br />
　　【谷梁传】新宫者祢宫也三日哭哀也其哀礼也廹近不敢称諡防也其辞恭且哀以成公为无讥矣<br />
　　先儒谓不曰宣宫主未入也主未入则遇灾而哭为非礼但古之新庙非毁旧更作也不过易檐改涂而已新主未入则旧主在焉不应以哭为讥若哭为得礼法不宜书姑发所疑以备参考<br />
　　乙亥葬宋文公<br />
　　七月而葬僭天子也陷先君于不义臣子之罪也传载宋始厚葬必縁糜费逾度故襄事迟也宋君背殡从戎哀戚之意衰矣而徒为厚葬之虚文何益哉<br />
　　夏公如晋<br />
　　【左传】夏公如晋拜汶阳之田<br />
　　郑公子去疾帅师伐许<br />
　　【左传】许恃楚而不事郑郑子良伐许<br />
　　许恃楚而不事郑故郑伐之然已实不明去就之义而专意事楚又何以责许之不共乎许郑之蔽也楚越许而后至郑无许则楚兵一出直履郑郊乃逼之不已徒自毁其藩篱而隳内固之势失谋亦甚矣<br />

                    <br>
                        　　公至自晋<br />
　　古者诸侯继世三年丧毕以士服见于王而受命焉鲁宣公除丧而朝于齐成公除丧而朝于晋以事天子之礼事强邻慢上而辱国亦甚矣<br />
　　【附録左传】晋人归楚公子谷臣与连尹襄老之尸于楚以求知防于是荀首佐中军矣【荀首知防父】故楚人许之王送知防曰子其怨我乎对曰二国治戎臣不才不胜其任以为俘馘执事不以衅鼔【以血涂鼔曰衅】使归即戮君之惠也臣实不才又谁敢怨王曰然则德我乎对曰二国图其社稷而求纾其民各惩其忿以相宥也两释累囚以成其好二国有好臣不与及其谁敢德王曰子归何以报我对曰臣不任受怨君亦不任受徳无怨无德不知所报王曰虽然必告不谷对曰以君之灵累臣得归骨于晋寡君之以为戮死且不朽若从君之惠而免之以赐君之外臣首【称于异国君曰外臣】首其请于寡君而以戮于宗亦死且不朽若不获命而使嗣宗职次及于事而帅偏师以修封疆虽遇执事其弗敢违其竭力致死无有二心以尽臣礼所以报也王曰晋未可与争重为之礼而归之<br />
　　秋叔孙侨如帅师围棘【棘杜注汶阳田之邑在济北蛇丘县季氏私考曰今当为肥乡县地】<br />
　　【左传】秋叔孙侨如围棘取汶阳之田棘不服故围之【侨如叔孙得臣子】<br />
　　【公羊传】棘者何汶阳之不服邑也其言围之何不听也【不听叛也】<br />
　　棘为汶阳之邑复故邑而民不服盖鲁是时初税亩作丘甲赋役日重棘虽复归故国所以不愿为之民也欤成公不知薄税敛轻力役修德政以来之而命将董师环而攻焉失抚绥之义矣<br />
　　大雩<br />
　　晋郤克衞孙良夫伐廧咎如【廧公羊作将谷梁作墙廧咎如杜注赤狄别种左传】晋郤克衞孙良夫伐廧咎如讨赤狄之余焉廧咎如溃上失民也<br />
　　廧咎如为赤狄别种先是晋灭潞氏甲氏及畱吁余众散入廧咎如故复兴是役此逐利之师也楚方蹂借中原晋人不修霸业而敝敝焉惟狄之务搂与国以伐之其为国可知矣<br />
　　冬十有一月晋侯使荀庚来聘【晋来聘之始】<br />
　　衞侯使孙良夫来聘<br />
　　丙午及荀庚盟丁未及孙良夫盟【聘而遂盟始此】<br />
　　【左传】冬十一月晋侯使荀庚来聘且寻盟【寻元年赤盟荀庚林父之子】衞侯使孙良夫来聘且寻盟【寻宣七年盟】公问诸臧宣叔曰中行伯之于晋也其位在三【下卿】孙子之于衞也位为上卿将谁先对曰次国之上卿当大国之中中当其下下当其上大夫【降一等】小国之上卿当大国之下卿中当其上大夫下当其下大夫【降大国二等】上下如是古之制也衞在晋不得为次国晋为盟主其将先之【古制公为大国侯伯为次国子男为小国春秋时以强弱为大小故衞虽侯爵犹为小国计等则衞小国之上卿与晋大国之下卿名位正敌以盟主故先晋】丙午盟晋丁未盟衞礼也<br />
　　【公羊传】此聘也其言盟何聘而言盟者寻旧盟也【谷梁传】其日公也【传例盟前定则不日后定则日此盟公虽在位亦以非前定故日之】来聘而求盟不言及者以国与之也不言其人亦以国与之也【不言及谓凡书来盟者若文十五年宋华孙来盟宣七年衞孙良夫来盟是也此先聘而后盟故不言来盟总言及而不复着其人亦举国为主之辞】不言求两欲之也诸侯有聘而无盟聘礼也盟非礼也然茍出于君命则书使来盟而不言聘今书使来聘而别言盟则二大夫生事而专盟也鲁不能以礼却之其何能国乎第书及为公讳也<br />
　　郑伐许<br />
　　郑专事楚而絶晋复冯弱犯寡一岁之中再伐邻国不亦甚乎直举国名传无其説孔氏颖达以为告辞畧故史异文是也<br />
　　【附録左传】十二月甲戌晋作六军【为六军僭也】韩厥赵括巩朔韩穿荀骓赵旃皆为卿赏鞌之功也【韩厥为新中军赵括佐之巩朔为新上军韩穿佐之荀骓为新下军赵旃佐之晋旧有三军今増此故为六军】　齐侯朝于晋将授玉【执玉为贽】郤克趋进曰此行也君为妇人之笑辱也寡君未之敢任晋侯享齐侯齐侯视韩厥韩厥曰君知厥也乎齐侯曰服改矣【戎朝异服也言服改明识其人】韩厥登举爵曰臣之不敢爱死为两君之在此堂也　荀防之在楚也郑贾人有将寘诸褚中以出【褚絮也】既谋之未行而楚人归之贾人如晋荀防善视之如实出已贾人曰吾无其功敢有其实乎吾小人不可以厚诬君子遂适齐【传言知防之贤】<br />
　　四年春宋公使华元来聘<br />
　　【左传】四年春宋华元来聘通嗣君也<br />
　　宋入春秋未尝聘鲁文十一年公子遂虽往而宋不报也此继晋衞而来聘盖以三年春同防伐郑故以好相结耳而六年冬复有侵宋之师用此见邦交无常惟以强国之意为向背耳<br />
　　三月壬申郑伯坚卒<br />
　　伯来朝<br />
　　【左传】伯来朝归叔姬故也<br />
　　明年叔姬大归故伯先修朝礼言其故<br />
　　夏四月甲寅臧孙许卒<br />
　　公如晋<br />
　　【左传】夏公如晋晋侯见公不敬季文子曰晋侯必不免诗曰敬之敬之天惟显思命不易哉【诗颂言天道显明受其命甚难不可不敬以奉之】夫晋侯之命在诸侯矣可不敬乎【敬诸侯则得天命】<br />
　　公以蜀之盟弃晋从楚内有惧焉故比年如晋不知礼愈防身愈卑徒自取屈辱而已<br />
　　葬郑襄公<br />
　　秋公至自晋<br />
　　【左传】秋公至自晋欲求成于楚而叛晋【以晋侯见公不敬故】季文子曰不可晋虽无道未可叛也国大臣睦而迩于我诸侯听焉未可以贰史佚之志有之曰【史佚周文王太史】非我族类其心必异楚虽大非吾族也其肯字我乎【字爱也】公乃止<br />
　　冬城郓<br />
　　鲁有二郓此西郓即汶阳之一邑既得汶阳故城之以自固虽时亦书重役民也杜氏预以为备晋盖因公之不礼于晋意其然尔<br />
　　郑伯伐许<br />
　　【左传】冬十一月郑公孙申帅师疆许田【前年郑伐许侵其田今正其界】许人败诸展陂【展陂杜注许地在今许州西北】郑伯伐许取鉏任泠敦之田【鉏任泠敦俱在今许州境】　晋栾书将中军【代郤克】荀首佐之士燮佐上军【荀庚将上军不行故佐独出】以救许伐郑取汜祭【泛祭杜注郑地成皋县东有泛水】楚子反救郑郑伯与许男讼焉【于子反前争曲直】皇戌摄郑伯之辞子反不能决也曰君若辱在寡君寡君与其二三臣共听两君之所欲成其可知也【欲使于楚子前决之】不然侧不足以知二国之成【侧于反名为明年许愬郑于楚张本】<br />
　　郑伯在丧而书爵以吉礼从金革之事也上三年冬书郑伐许先儒皆以为恶郑之甚然三年夏书郑公子去疾帅师伐许此年又书郑伯伐许不应两年之间事同罪一而或恕之或诛之以是知孔氏颖达谓一据旧史之文义或然也<br />
　　【附録左传】晋赵婴通于赵庄姬【赵婴赵盾弟庄姬赵朔妻朔盾之子】<br />
　　五年春王正月叔姬来归<br />
　　【谷梁传】妇人之义嫁曰归反曰来归<br />
　　叔姬来归出也叔姬之罪无所考见或曰疾或曰无子然必不安于而来归尔春秋于内女之出与归録之详者所以重人伦为后世戒也<br />
　　【附録左传】五年春原屏放诸齐【放赵婴也原同屏季婴之兄】婴曰我在故栾氏不作我亡吾二昆其忧哉且人各有能有不能【言己虽淫而能令庄姬防赵氏】舎我何害弗听婴梦天使谓已祭余余福女使问诸士贞伯贞伯曰不识也既而告其人曰【贞伯自告其从人】神福仁而祸淫淫而无罚福也祭其得亡乎【以得放遣为福】祭之之明日而亡【为八年晋杀赵同赵括传】<br />
　　仲孙蔑如宋<br />
　　【左传】孟献子如宋报华元也【前年宋华元来聘】<br />
　　蔑与华元交相聘问其情厚矣寻复廹于晋令遽兴侵宋之师谨于邦交者固如是乎<br />
　　夏叔孙侨如防晋荀首于谷【首公羊作秀谷杜注齐地】<br />
　　【左传】夏晋荀首如齐逆女故宣伯餫诸谷【野馈曰餫运粮馈之敬大国也】<br />
　　谷齐地也他国大夫非过吾境而使大夫往防之非礼也自文十一年彭生防郤缺宣十五年蔑防髙固自是以后大夫防大夫率以为常盖列国之君皆失其政矣<br />
　　梁山崩【梁山杜注在冯翊夏阳县北夏阳今陜西韩城县】<br />
　　【左传】梁山崩晋侯以传召伯宗伯宗辟重曰辟传【重重载之车】重人曰待我不如防之速也【防邪出】问其所曰绛人也问绛事焉曰梁山崩将召伯宗谋之问将若之何曰山有朽壤而崩可若何国主山川【主谓所主祭】故山崩川竭君为之不举降服乘缦【车无文】彻乐出次【舎于郊】祝币【陈玉帛】史辞【自罪责】以礼焉其如此而已虽伯宗若之何伯宗请见之【见之于晋君】不可遂以告而从之【从重人言公羊传】梁山者何河上之山也梁山崩何以书记异也何异尔大也何大尔梁山崩壅河三日不防【防同流】外异不书此何以书为天下记异也<br />
　　【谷梁传】不日何也高者有崩道也有崩道则何以书也曰梁山崩壅遏河三日不流晋君召伯尊而问焉伯尊来遇辇者辇者不辟使车右下而鞭之辇者曰所以鞭我者其取道远矣【所用鞭我之间行道则可远】伯尊下车而问焉曰子有闻乎对曰梁山崩壅遏河三日不流伯尊曰君为此召我也为之奈何辇者曰天有山天崩之天有河天壅之虽召伯尊如之何伯尊由忠问焉【用忠诚之心问之】辇者曰君亲素缟帅羣臣而哭之既而祠焉斯流矣伯尊至君问之曰梁山崩壅遏河三日不流为之奈何伯尊曰君亲素缟帅羣臣而哭之既而祠焉斯流矣孔子闻之曰伯尊其无绩乎攘善也【绩功也攘盗也】<br />
　　梁山崩记异也诗曰奕奕梁山盖在韩侯之国韩灭于晋不系之晋者公羊子所谓为天下记异是也古礼遭变异有降服乘缦彻乐出次祝币史辞之文者皆恐惧修省之心所发着也绛人之论于礼文备矣若徒举其文而无实心先之何足以弭灾变乎<br />
　　【附録左传】许灵公愬郑伯于楚【前两年郑伐许故】六月郑悼公如楚讼不胜楚人执皇戌及子国【子国郑穆公子】故郑伯归使公子偃请成于晋秋八月郑伯及晋赵同盟于垂棘宋公子围为质于楚而归【围文公子】华元享之请<br />
　　鼔噪以出鼔噪以复入【出入辄击鼔】曰习攻华氏宋公杀之【宣十五年宋楚平后华元使围代己为质故怨而欲攻华氏】<br />
　　秋大水<br />
　　冬十有一月己酉天王崩<br />
　　【左传】十一月己酉定王崩【子简王立传本在虫牢下盖月顚倒】<br />
　　十有二月己丑公防晋侯齐侯宋公衞侯郑伯曹伯邾子伯同盟于虫牢【虫牢杜注郑地陈畱封丘县北有桐牢今桐牢亭在河南封丘县北三里】<br />
　　【左传】冬同盟于虫牢郑服也诸侯谋复防宋公使向为人辞以子灵之难【子灵围也宋公不欲防以新诛子灵为辞为明年侵宋传】郑襄公自战邲以后坚于附楚至是始复从晋故书同盟载书以是要言也定王之赴已在诸侯之策晋侯若防闻知而合九国之诸侯以为防盟无王之罪视他盟有加矣<br />
　　六年春王正月公至自防<br />
　　五年冬天王崩公与诸侯方为虫牢之盟若能自防奔丧承事庶几可以补过而晏然返国若无闻焉书至自防所以着其不臣之罪也<br />
　　【附録左传】六年春郑伯如晋拜成子游相【子游公子偃】授玉于东楹之东【礼授玉两楹之间郑伯行疾故东过】士贞伯曰郑伯其死乎自弃也已视流而行速不安其位宜不能久【视流不端谛东过故言不安其位】<br />
　　二月辛巳立武宫<br />
　　【左传】二月季文子以鞌之功立武宫非礼也【鲁人自鞌之功至今无患故筑武军又作先君武公宫以告成事欲以示后世】听于人以救其难不可以立武立武由己非由人也<br />
　　【公羊传】武宫者何武公之宫也【在春秋前】立者何立者不宜立也立武宫非礼也<br />
　　【谷梁传】立者不宜立也<br />
　　二昭二穆与太祖之庙而五诸侯之庙制也鲁以周公为大祖而伯禽为世室二庙不毁昭功德也武公至成公十一世其毁己久而复立之失礼违制故特书曰立立者不宜立也或曰明堂位以鲁公庙为文世室武公庙为武世室不为无据曰茍谓之世室则世世不毁矣奚待成公而始立乎且昭十五年有事于武宫不言世室则知明堂位之文妄也<br />
　　取鄟【鄟杜注附庸国】<br />
　　【左传】取鄟言易也<br />
　　【公羊传】鄟者何邾娄之邑也曷为不系于邾娄讳亟也【方与邾娄同虫牢之盟旋取其邑讳鲁背信亟也】<br />
　　【谷梁传】鄟国也<br />
　　鄟微国也取者取为附庸也公羊传于根牟鄟邿皆曰邾邑然春秋未有取他国之邑而不系国者以僖公之取须句訾娄皆系以邾例之则其説不可通矣胡氏安国谓灭而书取乃为君讳过若项之书灭则僖公在防乃季孙所为故直书不隐以时事考之似非其实其辨已于灭项具之姑存所疑以备参考<br />
　　衞孙良夫帅师侵宋<br />
　　【左传】三月晋伯宗夏阳説衞孙良夫甯相郑人伊雒之戎陆浑蛮氏侵宋【夏阳説晋大夫蛮氏杜注戎别种河南新城县东南有蛮城经惟书衞孙良夫者独衞告也】以其辞防也【辞防在前年】师于鍼衞人不保【不守备】说欲袭衞曰虽不可入多俘而归有罪不及死伯宗曰不可衞唯信晋故师在其郊而不设备若袭之是弃信也虽多衞俘而晋无信何以求诸侯乃止师还衞人登陴【闻説谋故】<br />
　　晋命也往年宋实预虫牢之盟今一辞防而使衞鲁交侵之独不思前此楚人围宋经歴三时国几毙而不能救乎晋景之惽愚诸大夫之很肆所以使诸侯离心而霸业不振者皆由不能自返而责人无己也<br />
　　【附録左传】晋人谋去故绛【晋复命新田为绛故谓此故绛】诸大夫皆曰必居郇瑕氏之地【郇瑕杜注古国名河东解县西北有郇城】沃饶而近盬【盬盐也杜注猗氏县盐池是】国利君乐不可失也韩献子将新中军且为仆大夫【兼大仆】公揖而入献子从公立于寝庭【路寝之庭】谓献子曰何如【问诸大夫言是非】对曰不可郇瑕氏土薄水浅其恶易觏易觏则民愁民愁则垫隘【垫隘羸困也】于是乎有沈溺重膇之疾不如新田【新田杜注平阳绛县】土厚水深居之不疾【髙燥故】有汾浍以流其恶【杜注汾水出大原经绛北西南入河浍水出平阳绛县南西入汾恶垢秽】且民从敎十世之利也夫山泽林盬国之宝也国饶则民骄佚【财易致则民骄侈】近宝公室乃贫【近宝则民不务本】不可谓乐公説从之夏四月丁丑晋迁于新田【为季孙如晋传】<br />

                    <br>
                        　　夏六月邾子来朝<br />
　　公孙婴齐如晋<br />
　　【左传】子叔声伯如晋【声伯婴齐】命伐宋【晋人命】<br />
　　公比年如晋大夫又继往焉盖与齐为雠不得不倚晋为援是以君臣仆仆霸政之烦苛小国之困敝于此可见矣<br />
　　壬申郑伯费卒<br />
　　【左传】六月郑悼公卒【终士贞伯之言】<br />
　　秋仲孙蔑叔孙侨如帅师侵宋<br />
　　【左传】秋孟献子叔孙宣伯侵宋晋命也<br />
　　鲁宋防师同盟聘问相结遽以晋命而加兵于宋非义也兵戎有国之重事邦交人道之大伦听命于人不得已焉将能立乎鲁自战鞌四卿竝书此又二卿竝书盖大夫益张史承其意而不敢略也凡以霸令有事于邻国多书侵岂非本无积怨故无志深入而浅侵其境欤<br />
　　楚公子婴齐帅师伐郑【楚始书大夫将】<br />
　　【左传】楚子重伐郑郑从晋故也<br />
　　冬季孙行父如晋<br />
　　【左传】冬季文子如晋贺迁也<br />
　　晋迁新田故行父如晋迁不书择利自徙非不得已则常事耳<br />
　　晋栾书帅师救郑【救公羊作侵】<br />
　　【左传】晋栾书救郑与楚师遇于绕角【绕角杜注郑地杜佑通典汝州鲁山县东南有绕角城】楚师还晋师遂侵蔡楚公子申公子成以申息之师救蔡御诸桑隧【桑隧杜注汝南朗陵县东有桑里在上蔡西南】赵同赵括欲战请于武子【武子栾书】武子将许之知庄子范文子韩献子谏曰不可吾来救郑楚师去我吾遂至于此是迁戮也戮而不已又怒楚师战必不克【迁戮不义怒敌难当故不克】虽克不令成师以出而败楚之二县何荣之有焉【六军悉出故曰成师以大胜小不足为荣】若不能败为辱己甚不如还也乃遂还于是军帅之欲战者众或谓栾武子曰圣人与众同欲是以济事子盍从众子为大政将酌于民者也【酌取民心以为政】子之佐十一人【六军之卿佐时栾书将中军荀首佐之荀庚将上军士燮佐之郤锜将下军赵同佐之韩厥将新中军赵括佐之巩朔将新上军韩穿佐之荀骓将新下军赵旃佐之】其不欲战者三人而已【知范韩】欲战者可谓众矣商书曰三人占从二人众故也【商书洪范】武子曰善钧从众夫善众之主也三卿为主可谓众矣从之不亦可乎【传善栾书得从众之义且为八年晋侵蔡传】<br />
　　楚伐郑丧致悼公过期不葬书栾书之救而伐者之罪自着矣据左氏栾书未战而退师似不成乎救然始遇于绕角而楚师还继遇于桑隧而申息之师亦未能逞则不可谓无功矣<br />
<br />
<br />
<br />
　　日讲春秋解义卷三十二<br />
　　钦定四库全书<br />
　　日讲春秋解义卷三十三<br />
　　成公<br />
　　七年春王正月鼷鼠食郊牛角改卜牛鼷鼠又食其角乃免牛<br />
　　【谷梁传】不言日急辞也【辞中促急不容日】过有司也郊牛日展觓角而知伤【觓球球然角貎】展道尽矣其所以备灾之道不尽也改卜牛鼷鼠又食其角又有继之辞也【前已食故曰继】其缓辞也曰亡乎人矣非人之所能也所以免有司之过也乃免牛乃者亡乎人之辞也免牲者为之缁衣纁裳有司端奉送至于南郊免牛亦然免牲不曰不郊免牛亦然<br />
　　鼷鼠鼱鼩物之微者牛有力之畜何至为所食盖将祭之牲必系于牢而设楅衡以制其角故不能备鼠也始焉食角乃有司疎于防伺既展其伤当知所备而又食焉则非有司之过矣许氏翰曰小<br />
　　害大下贼上食而又食三桓子孙相继之象也宣公有虞三桓之志至成公始弗戒矣理或然也<br />
　　吴伐郯【吴始见经】<br />
　　【左传】七年春吴伐郯郯成季文子曰中国不振旅蛮夷入伐而莫之或恤无吊者也夫【言中国不能相愍恤】诗曰不吊昊天乱靡有定其此之谓乎【诗小雅刺在上者不能吊愍下民故号天告乱】有上不吊其谁不受乱【上谓霸主】吾亡无日矣君子曰知惧如是斯不亡矣<br />
　　楚始见经以州举继以国举吴始见经即以国举继乃称人继乃称爵皆旧史之文圣人因之以着世变者也吴自寿梦得申公巫臣即为楚患至是伐郯兵连上国始见于春秋晋人苐知通吴以制楚不知楚抑而吴兴其患适相等耳<br />
　　【附録左传】郑子良相成公以如晋见且拜师【为楚伐郑张本】<br />
　　夏五月曹伯来朝<br />
　　【左传】夏曹宣公来朝<br />
　　曹与鲁为兄弟之国徒以弱小僖文以后屡朝于鲁而鲁始终不闻报聘邦交之非礼槪可见矣<br />
　　不郊犹三望<br />
　　经书犹三望者三僖三十一年书免牲而系以犹三望不言不郊者免牲则不郊可知矣宣三年书牛死乃不郊而系以犹三望盖帝牛死或扳稷牛而用之必言不郊义乃不漏若此年旣书免牛又书不郊因有闲事不可但言犹三望故以不郊起之也<br />
　　秋楚公子婴齐帅师伐郑<br />
　　公防晋侯齐侯宋公衞侯曹伯莒子邾子伯救郑八月戊辰同盟于马陵【马陵杜注衞地阳平元城县东南有地名马陵在今直隶大名府治东南】<br />
　　【左传】秋楚子重伐郑师于泛【泛杜注郑地在襄城县南】诸侯救郑郑共仲侯羽军楚师【二子郑大夫】囚郧公钟仪【钟仪楚郧县大夫】献诸晋八月同盟于马陵寻虫牢之盟且莒服故也【虫牢盟在五年莒本属齐齐服故莒从之】晋人以钟仪归囚诸军府【军藏府也为九年晋侯见钟仪张本】<br />
　　楚人频年伐郑横暴凭陵之罪不待贬而见矣晋前此救郑以大夫帅师今则国君亲将合九国之君以扬军声故郑恃此以不屈于楚盟蜀之后晋霸所以复延頼有此耳故晋景之时书同盟者五盖诸侯同惧楚氛之恶欲倚晋以自固而载书以是要言耳<br />
　　公至自防<br />
　　诸侯防而楚师退故不以救郑至<br />
　　吴入州来【州来杜注楚邑淮南下蔡县今江南夀州北有蔡国城】<br />
　　【左传】楚围宋之役【在宣十四年】师还子重请取于申吕以为赏田王许之申公巫臣曰不可此申吕所以邑也是以为赋以御北方若取之是无申吕也【言申吕頼此田成邑不得此田则无以出兵赋而二邑坏】晋郑必至于汉王乃止子重是以怨巫臣子反欲取夏姬巫臣止之遂取以行子反亦怨之及共王即位子重子反杀巫臣之族子阎子荡及清尹弗忌及襄老之子黑要【以夏姬故竝怨黑要】而分其室子重取子阎之室使沈尹与王子罢分子荡之室子反取黑要与清尹之室巫臣自晋遗二子书曰尔以谗慝贪惏事君而多杀不辜余必使尔罢于奔命以死巫臣请使于吴晋侯许之吴子寿梦説之【夀梦季札父】乃通吴于晋以两之一卒适吴舎偏两之一焉【司马法百人为卒二十五人为两车九乗为小偏十五乗为大偏正义曰以两之一谓将二十五人也又言卒谓更将百人凡将一百二十五人适吴也舎偏谓舍一偏之车九乗也两之一又舎二十五人也盖畱九乗车及一两二十五人令吴习之】与其射御敎吴乗车敎之战陈敎之叛楚【先是吴尝属楚】寘其子狐庸焉使为行人于吴吴始伐楚伐巢伐徐【巢徐楚属国】子重奔命【救巢徐】马陵之防吴入州来子重自郑奔命【因伐郑而行】子重子反于是乎一岁七奔命蛮夷属于楚者吴尽取之是以始大通吴于上国<br />
　　州来楚之附庸迤北则鲁迤南而西则楚楚控州来则可以御吴吴得之则可以窥楚晋之通吴亦制楚之善策然不能自彊于政治则楚虽罢敝而吴亦争雄于齐晋矣书吴入州来録其始事也<br />
　　冬大雩<br />
　　【谷梁传】雩不月而时非之也冬无为雩也<br />
　　凡雩皆因旱而举谷梁谓冬无为雩非也周之十月正夏之八月是时不雨能无雩乎<br />
　　衞孙林父出奔晋<br />
　　【左传】衞定公恶孙林父冬孙林父出奔晋【林父良夫之子】衞侯如晋晋反戚焉【戚林父邑林父出奔戚随属晋】<br />
　　孙氏世执衞政而自结于晋之彊家故见恶于君遂挟地以奔晋为衞患者几四十年鲁之季氏亦然晋君不能谨持操柄听于彊家私庇诸侯之叛臣以致衞献鲁昭穷于无告而不知晋社已阴移于六卿矣履霜坚冰由来者渐岂不信与<br />
　　八年春晋侯使韩穿来言汶阳之田归之于齐<br />
　　【左传】八年春晋侯使韩穿来言汶阳之田归之于齐季文子饯之私焉【私与之言】曰大国制义以为盟主是以诸侯怀德畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而怀也信不可知义无所立四方诸侯其谁不解体诗曰女也不爽士贰其行士也罔极二三其德【爽差也极中也诗衞风妇人怨夫不一其行喩鲁事晋犹女之事夫不敢过差而晋有罔极之心反二三其德】七年之中一与一夺二三孰甚焉士之二三犹丧妃耦而况霸主霸主将德是以【以用也】而二三之其何以长有诸侯乎诗曰犹之未远是用大简【犹图也简谏也诗大雅言王者图事不远故用大道谏之】行父惧晋之不远犹而失诸侯也是以敢私言之<br />
　　【公羊传】来言者何内辞也胁我使我归之也曷为使我归之鞌之战齐师大败齐侯归吊死视疾七年不饮酒不食肉晋侯闻之曰嘻奈何使人之君七年不饮酒不食肉请皆反其所取侵地<br />
　　【谷梁传】于齐缓辞也不使尽我也【若曰为之请归不使晋制命于我】鞌之战晋令于齐反鲁侵地故以汶阳归鲁复有二命俾归于齐义不足以宗诸侯矣然曰来言是尚未能必鲁之听从也而鲁侯微弱遂以归齐而不能保其何能国乎<br />
　　晋栾书帅师侵蔡<br />
　　【左传】晋栾书侵蔡【六年未得志故】遂侵楚获申骊【申骊楚大夫】楚师之还也【谓六年遇于绕角时】晋侵沈获沈子揖初从知范韩也【知庄子范文子韩献子】君子曰从善如流宜哉【宜有功也】诗曰恺悌君子遐不作人【遐逺也不语助作用也诗大雅言文王能远用善人】求善也夫作人斯有功绩矣是行也郑伯将防晋师门于许东门大获焉【过许见其无备因攻之】<br />
　　蔡逼于楚故自翟泉以后未尝从诸侯防盟晋之侵蔡报楚之伐郑也大国争衡而小国受其敝可矜孰甚焉<br />
　　公孙婴齐如莒<br />
　　【左传】声伯如莒逆也【自为逆妇而书者因聘而逆】<br />
　　先儒谓行父如陈公孙兹如牟婴齐如莒皆因聘而请昏纳妇春秋止书曰如不许其托公以遂私非也据经所书止聘问之恒词治经者何由知其请昏纳妇而得笔削之义乎盖事本防细不宜登于策书而又无害于义故略之耳<br />
　　宋公使华元来聘<br />
　　【左传】宋华元来聘聘共姬也【穆姜之女成公姊妹为宋共公夫人即伯姬也】凡列国相聘必有事焉非专行聘礼也华元之来盖图昏尔<br />
　　夏宋公使公孙寿来纳币<br />
　　【左传】夏宋公使公孙寿来纳币礼也【纳币应使卿】<br />
　　【公羊传】纳币不书此何以书録伯姬也【伯姬守节逮火而死贤故详録其礼】<br />
　　纳币不书此何以书纳币使卿非礼也春秋于共姬之归宋自纳币致女以及三国来媵备载而无遗虽以表共姬之贤亦以志其过礼其义竝行而不相悖也<br />
　　晋杀其大夫赵同赵括<br />
　　【左传】晋赵庄姬为赵婴之亡故谮之于晋侯【赵婴亡在五年】曰原屏将为乱栾郤为征【栾氏郤氏亦征其为乱】六月晋讨赵同赵括武从姬氏畜于公宫【赵武庄姬之子庄姬晋成公女畜养也】以其田与祁奚韩厥言于晋侯曰成季之勲宣孟之忠【成季赵衰宣孟赵盾】而无后为善者其惧矣三代之令王皆数百年保天之禄夫岂无辟王頼前哲以免也【辟邪辟】周书曰不敢侮鳏寡所以明德也【周书康诰言文王不侮鳏寡而德益明欲晋景恤赵孤以法文王】乃立武而反其田焉<br />
　　不去其官杀无罪也称国以杀君与当国大臣共主之也据左氏庄姬之谮由同括之逐赵婴则杀无罪可知矣庄姬诬同括将为乱而栾郤为征则忌害赵氏而共成是狱可知矣<br />
　　秋七月天子使召伯来赐公命【赐公羊谷梁作锡锡命止此】<br />
　　【左传】秋召桓公来赐公命【桓公周卿士即召伯】<br />
　　【公羊传】其称天子何元年春王正月正也其余皆通矣【天王天子皆可通称】<br />
　　【谷梁传】礼有受命无来锡命锡命非正也曰天子何也曰见一称也【前此未有言天子者今言天子是更见一称】<br />
　　成公即位八年而不入见既逾五服一朝之期又未尝有敌忾献功之事何为而来赐命哉天子僭赏而诸侯亦不以为德自是以后锡命亦不见于经矣书天子或旧史从策命之文或传写误也<br />
　　【附録左传】晋侯使申公巫臣如吴假道于莒与渠丘公立于池上【渠丘公莒子朱也渠丘杜注邑名莒县有蘧里今属山东青州府】曰城已恶莒子曰辟陋在夷其孰以我为虞【虞度也】对曰夫狡焉思啓封疆以利社稷者何国蔑有唯然故多大国矣唯或思或纵也【思谓思开封疆纵不设备】勇夫重闭况国乎【为明年莒溃传】<br />
　　冬十月癸卯叔姬卒<br />
　　【左传】冬叔姬卒来归自故书<br />
　　叔姬见出于而来归遂卒于鲁但称叔姬恐其同于未嫁之女故仍以书书卒者为他日丧归于也<br />
　　晋侯使士燮来聘<br />
　　叔孙侨如防晋士燮齐人邾人伐郯<br />
　　【左传】晋士燮来聘言伐郯也以其事吴故【七年郯与吴成】公赂之请缓师文子不可【文子士燮】曰君命无贰失信不立礼无加货事无二成【公私不两成】君后诸侯是寡君不得事君也燮将复之季孙惧使宣伯帅师防伐郯<br />
　　郯之见伐于吴晋不能救及不得已而与吴成又帅诸侯以伐之晋不能制楚而徒欲服郑不能制吴而反以责郯宜其不足以宗诸侯而鲁人既知郯不当伐又屈于彊令而防师焉其不能立亦可知矣<br />
　　衞人来媵<br />
　　【左传】衞人来媵共姬礼也凡诸侯嫁女同姓媵之异姓则否【必以同姓者参骨肉至亲所以息阴讼】<br />
　　【公羊传】媵不书此何以书録伯姬也<br />
　　【谷梁传】媵浅事也不志此其志何也以伯姬之不得其所故尽其事也【不得其所谓灾死也】<br />
　　媵伯姬也礼诸侯嫁女于诸侯以侄娣从衞人来媵非失礼也以后此齐晋来媵逾诸侯一娶九女之制故备书以志非礼若以异姓不宜来媵为义则但书齐媵可矣左氏之说非也<br />
　　九年春王正月伯来逆叔姬之丧以归<br />
　　【左传】九年春桓公来逆叔姬之丧请之也【鲁请于】叔姬卒为故也【死而反葬故卒称】逆叔姬为我也【既弃而复逆其丧明为鲁故】<br />
　　【公羊传】伯曷为来逆叔姬之丧以归内辞也胁而归之也<br />
　　【谷梁传】传曰夫无逆出妻之丧而为之也【言其不合为而为之故书以见其非】<br />

                    <br>
                        　　出妇未反而逆其丧非礼也女嫁未三月而卒尚归葬于女氏之党况出而死于母家乎伯以叔姬为贤则初不当出以为不贤则卒不当以归二者必居其一矣观其初出不敢直归之鲁先朝而后归焉则惧鲁可知其逆丧以归必鲁人胁之耳内女出而归者三郯伯姬齐子叔姬皆不书卒以无异事法不宜书非谓叔姬贤于二姬也<br />
　　公防晋侯齐侯宋公衞侯郑伯曹伯莒子伯同盟于蒲【蒲杜注衞地在长垣县西南】<br />
　　【左传】为归汶阳之田故诸侯贰于晋【归田在前年】晋人惧防于蒲以寻马陵之盟【马陵盟在七年】季文子谓范文子曰德则不竞寻盟何为范文子曰勤以抚之寛以待之坚强以御之明神以要之柔服而伐贰德之次也是行也将始防吴吴人不至【为十五年防钟离】<br />
　　晋人以诸侯皆贰故盟蒲以固结之然诸侯之贰以晋制命不信复命鲁以汶阳之田归之于齐也已则无信而要人以信虑人之异而彊之同安能保其不异哉其书同盟盖诸侯同惧楚而晋复惧诸侯之贰故载书以是要言耳<br />
　　公至自防<br />
　　二月伯姬归于宋<br />
　　【左传】二月伯姬归于宋<br />
　　前书纳币后书致女及三国来媵则伯姬之归岂得不书非以伯姬之贤而特书其归也范氏甯谓逆者非卿不书以公孙寿纳币观之逆不应使微者诸儒以为宋公亲迎亦无可据姑发所疑俟治经者考焉<br />
　　【附録左传】楚人以重赂求郑郑伯防楚公子成于邓【为晋人执郑伯传】<br />
　　夏季孙行父如宋致女<br />
　　【左传】夏季文子如宋致女复命公享之赋韩奕之五章【韩奕诗大雅其五章言蹶父嫁女于韩侯为女相所居莫如韩乐以喩鲁侯有蹶父之德宋公如韩侯宋土如韩乐】穆姜出于房再拜曰【穆姜伯姬毋闻文子言宋乐喜而出谢其行劳】大夫勤辱不忘先君以及嗣君施及未亡人先君犹有望也敢拜大夫之重勤又赋緑衣之卒章而入【緑衣诗邶风取其我思古人实获我心喩文子言得已意】<br />
　　【公羊传】未有言致女者此其言致女何録伯姬也【谷梁传】致者不致者也妇人在家制于父既嫁制于夫如宋致女是以我尽之也【刺已嫁而犹以父制尽之】不正故不与内称也【内称谓称使】逆者微故致女详其事贤伯姬也礼妇人三月庙见而后称妇父母使人聘问以致成妇礼谓之致女伯姬贤鲁国重之故使卿致也<br />
　　晋人来媵<br />
　　【左传】晋人来媵礼也<br />
　　【公羊传】媵不书此何以书録伯姬也<br />
　　【谷梁传】媵浅事也不志此其志何也以伯姬之不得其所故尽其事也<br />
　　亦媵伯姬也伯姬贤闻于四邻故诸国争媵信其无妬忌之行也<br />
　　秋七月丙子齐侯无野卒<br />
　　晋人执郑伯<br />
　　晋栾书帅师伐郑<br />
　　【左传】秋郑伯如晋晋人讨其贰于楚也执诸铜鞮【铜鞮杜注晋别县在上党】栾书伐郑郑人使伯蠲行成【伯蠲郑行人】晋人杀之非礼也兵交使在其间可也楚子重侵陈以救郑【陈与晋故】<br />
　　【谷梁传】不言战以郑伯也为尊者讳耻【王师败绩于贸戎是也】为贤者讳过【为齐桓讳灭项是也】为亲者讳疾【栾书以郑伯伐郑不言战是也郑兄弟之国故曰亲君臣交兵病莫大焉故曰疾】<br />
　　【附録左传】晋侯观于军府见钟仪问之曰南冠而絷者谁也【南冠楚冠絷拘执】有司对曰郑人所献楚囚也使税之【郑献钟仪在七年税解也】召而吊之再拜稽首问其族对曰泠人也【泠人乐官】公曰能乐乎对曰先父之职官也敢有二事【言不敢学他事】使与之琴操南音【南音楚声】公曰君王何如对曰非小人之所得知也固问之对曰其为大子也师保奉之以朝于婴齐而夕于侧也【婴齐令尹子重侧司马子反言其尊卿敬老】不知其他公语范文子文子曰楚囚君子也言称先职不背本也乐操土风不忘旧也称大子抑无私也【舍其近事而逺称少小以示性所自然明至诚】名其二卿尊君也不背本仁也不忘旧信也无私忠也尊君敏也仁以接事信以守之忠以成之敏以行之事虽大必济君盍归之使合晋楚之成公从之重为之礼使归求成【为下十二月晋楚结成张本】<br />
　　郑虽贪赂从楚犹朝于晋是未告絶于晋也晋不能招携以礼怀远以德而拘其君伐其国戮其行成之使暴矣书人以执非霸讨也杀伯蠲不书既执其君举重而余可略也楚侵陈以救郑不书郑无可救之善不与其救也<br />
　　冬十有一月葬齐顷公<br />
　　楚公子婴齐帅师伐莒庚申莒溃<br />
　　楚人入郓【郓杜注莒别邑任公辅曰东郓也】<br />
　　【左传】冬十一月楚子重自陈伐莒围渠丘渠丘城恶众溃奔莒戊申【月六日】楚入渠丘莒人囚楚公子平楚人曰勿杀吾归而俘莒人杀之楚师围莒莒城亦恶庚申【月十八日】莒溃楚遂入郓莒无备故也【终巫臣之言】君子曰恃陋而不备罪之大者也备豫不虞善之大者也莒恃其陋而不修城郭浃辰之间而楚克其三都无备也夫【浃辰十二日也】诗曰虽有丝麻无弃菅蒯虽有姬姜无弃蕉萃凡百君子莫不代匮言备之不可以已也【逸诗也丝麻可为布帛菅蒯草之可用以织者姬姜大国女蕉萃陋贱之人】<br />
　　【谷梁传】其日莒虽夷狄犹中国也大夫溃莒而之楚是以知其上为事也【臣以叛君为事明君臣无道】恶之故谨而日之也【溃例月甚之故日】<br />
　　守国之道以安民为本凿池筑城必民能效死而后可守也莒恃僻陋不修城郭致楚浃辰而克其三都信无备矣然兵至而民逃其上则虽有金城汤池岂足恃哉楚之伐莒以救郑也莒同马陵及蒲之盟晋坐视其危而莫之恤而恶郑之从楚执其君以伐其国何以为盟主乎<br />
　　秦人白狄伐晋<br />
　　【左传】秦人白狄伐晋诸侯贰故也<br />
　　自灭庸以来秦楚交合而同心以谋晋晋方争郑楚人伐莒以挠其东故秦与狄复攻其西使晋力不能支而自屈也<br />
　　郑人围许<br />
　　【左传】郑人围许示晋不急君也【此秋晋执郑伯】是则公孙申谋之曰我出师以围许为将改立君者而纾晋使【纾缓也勿亟遣使诣晋示欲更立君】晋必归君【为明年晋侯归郑伯张本】<br />
　　郑以晋人执其君归咎于许而围之且使晋知执其君为无益而速归之也晋不能制楚庇郑而彊以非义相要诸侯皆贰即郑岂可以力服耶<br />
　　城中城<br />
　　【左传】城中城书时也<br />
　　【谷梁传】城中城者非外民也<br />
　　中城者郛之内宫之外也鲁惩莒之无备而溃故惧而城之夫诸侯守在四境故楚人城郢谋国者以为忧至城中城则其为儆守也益微矣且设险于城郭之内将独保其戚属乎故谷梁以为外民也<br />
　　【附録左传】十二月楚子使公子辰如晋报钟仪之使请修好结成<br />
<br />
<br />
<br />
<br />
<br />
　　日讲春秋解义卷三十三<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷三十四<br />
　　成公<br />
　　十年春<br />
　　【附録左传】十年春晋侯使籴茷如楚报大宰子商之使也【籴茷晋大夫子商楚公子辰使在前年】<br />
　　衞侯之弟黑背帅师侵郑<br />
　　【左传】衞子叔黑背侵郑晋命也<br />
　　凡受大国之命而加兵于邻国者多书侵盖本无积怨不过侵扰其边境而已黑背称弟义见齐年来聘传<br />
　　夏四月五卜郊不从乃不郊<br />
　　【公羊传】其言乃不郊何不免牲故言乃不郊也【谷梁传】夏四月不时也【郊时极于三月】五卜强也乃者亡乎人之辞也<br />
　　礼记载卜筮之辞旬之外曰逺某日旬之内曰近<br />
　　某日是每旬而一卜也传称啓蛰而郊则周之三月乃郊之大期五卜者盖三月三卜四月又二卜皆不吉乃止也其渎甚矣<br />
　　五月公会晋侯齐侯宋公衞侯曹伯伐郑<br />
　　【左传】郑公子班闻叔申之谋【改立君之谋叔申公孙申】三月子如立公子繻【子如公子班】夏四月郑人杀繻立髠顽【髠顽郑成公大子】子如奔许栾武子曰郑人立君我执一人焉何益不如伐郑而归其君以求成焉晋侯有疾五月晋立大子州蒲以为君而会诸侯伐郑【州蒲厉公生立子为君此父不父子不子经因书晋侯其恶明】郑子罕赂以襄钟【子罕穆公子襄钟郑襄公之庙钟】子然盟于修泽子驷为质【子然子驷皆穆公子修泽杜注荥阳卷县东有修武亭在今河南原武县北】辛巳郑伯归【郑伯归不书郑不告入】<br />
　　晋执郑伯久而不释闻郑已立君乃伐而归之以求成不能服郑之心而徒勦民以劳诸侯宜乎覇业之不振也按君在而立君者郑也左氏因晋侯有疾谓经所书晋侯乃太子州蒲误矣春秋辨名分岂有生代父位而以爵书之义乎<br />
　　齐人来媵<br />
　　【公羊传】媵不书此何以书录伯姬也三国来媵非礼也曷为皆以录伯姬之辞言之妇人以众多为侈也【侈大也伯姬贤三国争媵故侈大其能容之徳也】<br />
　　非齐人来媵则衞晋之媵宜以为常事而不书以是知春秋于共姬之事录之特详皆志鲁宋及齐之过礼而后人推论则亦有以见其贤声之着耳<br />
　　丙午晋侯獳卒<br />
　　【左传】晋侯梦大厉被发及地搏膺而踊曰杀余孙不义【厉鬼赵氏之先祖也八年晋侯杀赵同赵括故怒】余得请于帝矣壊大门及寝门而入公惧入于室又壊戸公觉召桑田巫【桑田杜注晋邑】巫言如梦公曰何如曰不食新矣公疾病求医于秦秦伯使医缓为之【缓医名为犹治也】未至公梦疾为二竖子曰彼良医也惧伤我焉逃之其一曰居肓之上膏之下若我何【肓鬲也心下为膏】医至曰疾不可为也在肓之上膏之下攻之不可【攻熨灸】达之不及【达鍼】药不至焉不可为也公曰良医也厚为之礼而归之六月丙午晋侯欲麦【周六月今四月麦始熟】使甸人献麦【甸人主为公田者】馈人为之召桑田巫示而杀之将食张如厠陷而卒【张腹满也明巫言果验】小臣有晨梦负公以登天及日中负晋侯出诸厠遂以为殉<br />
　　【附录左传】郑伯讨立君者戊申杀叔申叔禽【叔禽叔申弟】君子曰忠为令徳非其人犹不可况不令乎【言叔申为忠不得其人还害身】<br />
　　秋七月公如晋<br />
　　【左传】秋公如晋晋人止公使送于是籴茷未反【是春晋使籴茷至楚结成晋谓鲁贰于楚故留公湏籴茷还验其卢实】冬晋景公公送诸侯莫在鲁人辱之故不书讳之也【讳不书晋也】<br />
　　在礼惟天王之丧同轨毕至鲁闻晋之丧而君亲往焉己卑屈而失位矣晋适有疑于鲁而又知其不能自彊遂止之使送不能以礼为国而足恭以茍悦于人耻辱乃自取耳不书会乃鲁君臣讳耻而不书于册非孔子削之也<br />
　　冬十月【公羊无此三字】<br />
　　十有一年春王三月公至自晋<br />
　　【左传】十一年春王三月公至自晋晋人以公为贰于楚故止公公请受盟而后使归<br />
　　晋侯使郤犨来聘己丑及郤犨盟【犨公羊作州】<br />
　　【左传】郤犨来聘且涖盟【郤犨郤克从父兄弟】<br />
　　【附録左传】声伯之母不聘【声伯之母叔肸之妻】穆姜曰吾不以妾为姒【穆姜宣公夫人宣公叔肸同母昆弟昆弟之妻相谓为姒】生声伯而出之嫁于齐管于奚生二子而寡以归声伯声伯以其外弟为大夫【外弟管于奚之子为鲁大夫】而嫁其外妹于施孝叔【孝叔鲁恵公五世孙】郤犨来聘求妇于声伯声伯夺施氏妇以与之妇人曰鸟兽犹不失俪【俪偶也】子将若何曰吾不能死亡【言不与郤犨妇惧忿而致祸】妇人遂行生二子于郤氏郤氏亡【郤氏亡在十七年】晋人归之施氏施氏逆诸河沈其二子【沈之于河】妇人怒曰己不能庇其伉俪而亡之【伉敌也】又不能字人之孤而杀之将何以终遂誓施氏【誓不为之妇也传言郤犨滛纵所以亡】<br />
　　夏季孙行父如晋<br />
　　【左传】夏季文子如晋报聘且涖盟也<br />
　　左氏称行父如晋报聘且涖盟然据经止出聘之常词似未尝复防盟也公止于晋九月而后归传载公请受盟而未尝言盟公者盖方是时晋稍懦矣欲如阳处父之盟文公恐诸侯贰故许鲁以成待公既归而后使郤犨盟公也鲁人畏晋而报聘岂敢使行父抗盟晋君亦岂肯与行父盟哉或曰晋使大夫盟行父而鲁人讳之也<br />
　　【附録左传】周公楚恶恵襄之偪也【恵王襄王之族】且与伯与争政【伯与周卿士】不胜怒而出及阳樊王使刘子复之盟于鄄而入三日复出奔晋【鄄杜注周邑为明年经书周公出奔传】<br />
　　秋叔孙侨如如齐<br />
　　【左传】秋宣伯聘于齐以修前好【鞌以前之好】<br />
　　鲁齐战鞌以后使命不通者防十年矣今屈辱于晋故使侨如通问以谢战鞌之师捐归汶阳之忿未防复求昏而齐卒无报聘盖鲁为齐弱久矣<br />
　　冬十月<br />
　　【附録左传】晋郤至与周争鄇田【鄇杜注温别邑河内懐县西南有鄇人亭在今河南武陟县】王命刘康公单襄公讼诸晋郤至曰温吾故也故不敢失【言温郤氏旧邑】刘子单子曰昔周克商使诸侯抚封【各抚有其封内之地】苏忿生以温为司寇与檀伯达封于河【檀周邑在今河南河内县】苏氏即狄又不能于狄而奔衞【事在僖十年】襄王劳文公而赐之温【在僖二十五年】狐氏阳氏先处之【狐溱阳处父先食温地】而后及子若治其故则王官之邑也子安得之晋侯使郤至勿敢争【言郤至贪所以亡】　宋华元善于令尹子重又善于栾武子闻楚人既许晋籴茷成而使归复命矣【在前年】冬华元如楚遂如晋合晋楚之成【为明年盟宋西门外张本】　秦晋为成将会于令狐晋侯先至焉秦伯不肯渉河次于王城使史颗盟晋侯于河东【史颗秦大夫】晋郤犨盟秦伯于河西【就盟王城】范文子曰是盟也何益齐盟所以质信也【齐一心质成也】会所信之始也始之不从其可质乎秦伯归而背晋成【为十三年伐秦传】<br />
　　十有二年春周公出奔晋<br />
　　【左传】十二年春王使以周公之难来告【周公奔在前年】书曰周公出奔晋凡自周无出【天子无外故奔者不言出】周公自出故也【周公为王所复而自絶于周故书出以罪之】<br />
　　【公羊传】周公者何天子之三公也王者无外此其言出何自其私土而出也【私土谓其国】<br />
　　【谷梁传】周有入无出【有入如昭二十六年天王入于成周是】其曰出上下一见之也【上谓僖二十四年天王出居于郑下谓今周公出奔上下皆一见之】言其上下之道无以存也上虽失之下孰敢有之【上虽有不君之失臣下莫敢效不臣之过】今上下皆失之矣<br />

                    <br>
                        　　王臣有罪诛戮放流惟王所命未闻有罪而自奔也王之所弃天下同弃之所至之国宜执以归司寇今王与周公要盟既盟而周公复奔王政不纲周公之傲悖所不待言而晋受逋逃罪亦不可逭矣王子瑕王子朝之奔不言出以为逆乱无所容其身与灭国之君在外之臣同义不得言出与周公居位有禄以私忿而自出者异也<br />
　　夏公会晋侯衞侯于琐泽【琐泽公羊作沙泽杜注地阙】<br />
　　【左传】宋华元克合晋楚之成【终前年事】夏五月晋士燮会楚公子罢许偃【二子楚大夫】癸亥盟于宋西门之外曰凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克胙国郑伯如晋听成【听受也晋楚既成郑往受命】会于琐泽成故也<br />
　　晋厉初立而求诸侯也陈许宋曹皆已从楚惟鲁衞两属故晋会之左传谓宋华元克合晋楚郑伯如晋听成据经楚郑不至宋亦不与未足信也果晋楚为成所闗非细圣人岂反削而不书乎<br />
　　秋晋人败狄于交刚【交刚杜注地阙】<br />
　　【左传】狄人闲宋之盟以侵晋而不设备秋晋人败狄于交刚<br />
　　【谷梁传】中国与夷狄不言战皆曰败之夷狄不日狄白狄也九年秦人白狄伐晋此先败狄而后伐秦是知报九年之役也不自彊于政治以攘争覇之楚而区区释憾于羣狄所争益细矣<br />
　　冬十月<br />
　　【附録左传】晋郤至如楚聘且涖盟楚子享之子反相为地室而县焉【县钟鼓也】郤至将登【登堂】金奏作于下【击钟而奏乐】惊而走出子反曰日云莫矣寡君须矣吾子其入也宾曰【宾郤至传凡交让得宾主辞者多曰宾主以明之】君不忘先君之好施及下臣贶之以大礼重之以备乐如天之福两君相见何以代此下臣不敢【言此两君相见之礼】子反曰如天之福两君相见无亦唯是一矢以相加遗焉用乐【言两君战乃相见无用此乐】寡君须矣吾子其入也宾曰若让之以一矢祸之大者其何福之为世之治也诸侯闲于天子之事则相朝也【王事闲缺则修私好】于是乎有享宴之礼享以训共俭【享有体荐设几而不倚爵盈而不饮肴干而不食所以训共俭】宴以示慈恵【宴则折爼相与共食】共俭以行礼而慈恵以布政政以礼成民是以息百官承事朝而不夕【不夕言无事】此公侯之所以扞城其民也【扞蔽也言享宴结好邻国所以蔽扞其民】故诗曰赳赳武夫公侯干城【诗周南兎罝篇赳赳武貌干扞也】及其乱也诸侯贪冒侵欲不忌争寻常以尽其民【八尺曰寻倍寻曰常言争尺丈之地以相攻伐】略其武夫以为己腹心股肱爪牙【略取也言世乱则公侯制御武夫以从己志使侵害邻国为搏噬之用无已】故诗曰赳赳武夫公侯腹心【举诗之正以駮乱义诗言治世则武夫能合徳公侯外为扞城内制其腹心之欲】天下有道则公侯能为民干城而制其腹心乱则反之今吾子之言乱之道也不可以为法然吾子主也至敢不从遂入卒事归以语范文子文子曰无礼必食言吾死无日矣夫【为十六年鄢陵战张本】冬楚公子罢如晋聘且涖盟【报郤至】十二月晋侯及楚公子罢盟于赤棘【赤棘杜注晋地】<br />
　　十有三年春晋侯使郤锜来乞师<br />
　　【左传】十三年春晋侯使郤锜来乞师将事不敬孟献子曰郤氏其亡乎礼身之干也敬身之基也郤子无基且先君之嗣卿也【郤锜郤克子故曰嗣卿】受命以求师将社稷是衞而惰弃君命也不亡何为【为十七年晋杀郤锜传】<br />
　　【谷梁传】乞重辞也古之人重师故以乞言之也<br />
　　外乞师不书必盟主也而后书乞卑辞也见晋之无以令与国也齐桓晋文假尊王之义征兵侵伐犹以禁暴讨畔为名故诸侯拱手听命今晋以私怨报秦则其义不足以令诸侯矣故惧其不从而卑辞以乞耳<br />
　　三月公如京师<br />
　　【谷梁传】公如京师不月月非如也【时实防晋伐秦过京师也公行出竟有危则月朝京师理无危惧故不月】非如而曰如不叛京师也【因其过朝故正其文使若本自往】<br />
　　夏五月公自京师遂会晋侯齐侯宋公衞侯郑伯曹伯邾人滕人伐秦<br />
　　【左传】三月公如京师宣伯欲赐【欲王赐己】请先使王以行人之礼礼焉【不加厚】孟献子从王以为介而重贿之【介辅相威仪者献子相公以礼故王重赐之】公及诸侯朝王遂从刘康公成肃公会晋侯伐秦【刘成二公不书兵不加秦】成子受脤于社不敬【脤宜社之肉也盛以蜃器故曰脤宜出兵祭社之名】刘子曰吾闻之民受天地之中以生所谓命也是以有动作礼义威仪之则以定命也能者养之以福【养威仪以致福】不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰【膰祭肉】戎有受脤神之大节也【交神之大节】今成子惰弃其命矣【惰则失中和之气】其不反乎【为成肃公卒于瑕张本】　夏四月戊午晋侯使吕相絶秦【吕相魏锜子盖口宣已命】曰昔逮我献公及穆公相好【晋献公秦穆公】戮力同心申之以盟誓重之以昏姻【穆公夫人献公之女】天祸晋国文公如齐惠公如秦【辟骊姬也不言狄梁举所恃大国】无禄献公即世穆公不忘旧徳俾我惠公用能奉祀于晋【僖十年秦纳恵公】又不能成大勲而为韩之师【僖十五年秦伐晋获恵公】亦悔于厥心用集我文公【集成也纳文公在僖二十四年】是穆之成也文公躬擐甲胄防履山川逾越险阻征东之诸侯虞夏商周之而朝诸秦则亦既报旧徳矣【诸侯朝秦不见于传盖文其词】郑人怒君之疆埸我文公帅诸侯及秦围郑【晋自讨郑贰于楚郑非侵秦也盖以此诬秦事在僖三十年】秦大夫不询于我寡君擅及郑盟【盟者秦伯谦言大夫】诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不吊【不见吊伤】蔑死我君寡我襄公【寡弱也】迭我殽地【迭侵突也】奸絶我好伐我保城殄灭我费滑【伐保城诬之费滑杜注滑国都于费即缑氏县今河南偃师县南有缑氏故城秦灭滑在僖三十三年】散离我兄弟【滑晋同姓】挠乱我同盟倾覆我国家我襄公未忘君之旧勲而惧社稷之陨是以有殽之师【在僖三十三年】犹愿赦罪于穆公穆公弗听而即楚谋我天诱其衷成王陨命【秦使鬬克归楚求成事见文十四年文元年楚弑成王】穆公是以不克逞志于我穆襄即世康灵即位康公我之自出【晋甥】又欲阙翦我公室倾覆我社稷帅我蝥贼以来荡摇我边疆【此亦文致之辞蝥贼食禾稼虫名谓秦纳公子雍】我是以有令狐之役【在文七年】康犹不悛入我河曲伐我涑川【涑川杜注涑水出河东闻喜县西南至蒲坂县入河今山西蒲州东北有涑水城】俘我王官翦我覊马我是以有河曲之战【在文十二年】东道之不通则是康公絶我好也及君之嗣也我君景公引领西望曰庶抚我乎君亦不恵称盟【不肯称晋望而共盟】利吾有狄难【谓晋灭潞氏时】入我河县焚我箕郜【箕郜晋二邑】芟夷我农功防刘我边陲【防刘皆杀也】我是以有辅氏之聚【聚众也在宣十五年】君亦悔祸之延而欲徼福于先君献穆使伯车来命我景公曰【伯车秦桓公子】吾与女同好弃恶复修旧徳以追念前勲言誓未就景公即世我寡君是以有令狐之会【令狐会在十一年】君又不祥背弃盟誓白狄及君同州君之仇雠而我之昏姻也【季隗庸咎如赤狄之女也白狄伐而获之纳诸文公】君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我【言狄虽应答秦而心实憎秦无信】楚人恶君之二三其徳也亦来告我曰秦背令狐之盟而来求盟于我昭告昊天上帝秦三公楚三王【三公穆康共三王成穆庄】曰余虽与晋出入余唯利是视不谷恶其无成徳是用宣之以惩不壹诸侯备闻此言斯是用痛心疾首昵就寡人寡人帅以听命唯好是求君若恵顾诸侯矜哀寡人而赐之盟则寡人之愿也其承宁诸侯以退【承君之意以寕静诸侯】岂敢徼乱君若不施大恵寡人不佞其不能以诸侯退矣敢尽布之执事俾执事实图利之秦桓公既与晋厉公为令狐之盟而又召狄与楚欲道以伐晋诸侯是以睦于晋【晋辞多诬故传惟据此事以正秦罪】晋栾书将中军荀庚佐之【代荀首】士燮将上军【代荀庚】郤锜佐之【代士燮】韩厥将下军【代郤锜】荀防佐之【代赵同】赵旃将新军【代韩厥】郤至佐之【代赵括】郤毅御戎栾鍼为右【郤毅郤至弟栾鍼乐书子】孟献子曰晋帅乗和师必有大功【帅军帅乗车士】五月丁亥晋师以诸侯之师及秦师战于麻隧秦师败绩获秦成差及不更女父【麻隧杜注秦地在今陕西泾阳县西南成差女父皆秦大夫不更秦爵战败绩不书盖经文阙漏】曹宣公卒于师师遂济泾及侯丽而还【泾杜注泾水出安定东南汉志出开头山在今陜西平凉府西南侯丽杜注秦地在今陜西泾阳县境】迓晋侯于新楚【迓迎也既战晋侯止新楚故师还过迎之新楚杜注秦地在今陜西朝邑县境】成肃公卒于瑕【终刘子之言】<br />
　　【公羊传】其言自京师何【据僖公二十八年诸侯遂围许不言自王所】公凿行也【凿犹更造之意】公凿行奈何不敢过天子也【时本欲直伐秦涂过京师不敢过天子而不朝故成其意使若故朝然后更行也】<br />
　　【谷梁传】言受命不敢叛周也【使若既朝王而王命使伐秦叛周谓専征伐】僖公两朝于王所俱书朝此不书朝而书如京师仅同于如齐如晋之文者因会伐而行故不成其朝然书自京师而以伐秦为遂事又以明朝王为重而存人臣之礼也其辞若志敬而实以志不敬此程子所谓或抑或纵或予或夺微辞隐义时措而从宜者与<br />
　　【附録左传】六月丁夘夜郑公子班自訾求入于大宫不能杀子印子羽【訾杜注郑地十年班出奔许今欲还为乱子印子羽皆穆公子】反军于市己巳子驷帅国人盟于大宫【子驷穆公子】遂从而尽焚之杀子如子駹孙叔孙知【子如公子班子駹班弟孙叔子如子孙知子駹子】<br />
　　曹伯庐卒于师【庐左氏作卢】<br />
　　【左传】曹人使公子负刍守使公子欣时逆曹伯之丧【二子皆曹宣公庶子】秋负刍杀其大子而自立也【宣公大子】诸侯乃请讨之晋人以其役之劳请俟他年<br />
　　【谷梁传】传曰闵之也公大夫在师曰师在会曰会<br />
　　秋七月公至自伐秦<br />
　　不以京师至而以伐秦至明其意本不在于朝王也<br />
　　冬曹宣公<br />
　　【左传】冬曹宣公既子臧将亡【子臧公子欣时】国人皆将从之【不义负刍故】成公乃惧【成公负刍】告罪且请焉【请留子臧】乃反而致其邑【还邑于成公为十五年执曹伯传】<br />
　　【谷梁传】时正也<br />
　　十有四年春王正月莒子朱卒<br />
　　夏衞孙林父自晋归于衞<br />
　　【左传】十四年春衞侯如晋晋侯强见孙林父焉【林父以七年奔晋强见欲归之】定公不可夏衞侯既归晋侯使郤犨送孙林父而见之衞侯欲辞定姜曰【定姜定公夫人】不可是先君宗卿之嗣也【同姓之卿】大国又以为请不许将亡虽恶之不犹愈于亡乎君其忍之安民而宥宗卿不亦可乎衞侯见而复之【复林父位】衞侯飨苦成叔【成叔郤犨】甯惠子相【惠子甯殖】苦成叔傲甯子曰苦成家其亡乎古之为享食也以观威仪省祸福也故诗曰兕觵其觩防酒思柔【诗小雅言君子好礼饮酒皆思柔徳虽设兕觵觩然不用以兕角为觵所以罚不敬觩陈设之貌】彼交匪傲万福来求【彼之交于事而不惰傲乃万福之所求】今夫子傲取祸之道也【为十七年郤氏亡传】<br />
　　晋受衞国逋逃罪戾之臣又彊归之林父之罪着矣晋厉之恶显矣衞定不能辞以大义而受之其不能君又可知矣<br />
　　秋叔孙侨如如齐逆女<br />
　　【左传】秋宣伯如齐逆女称族尊君命也<br />
　　郑公子喜帅师伐许<br />
　　【左传】八月郑子罕伐许败焉【子罕公子喜为许所败】戊戌郑伯复伐许庚子入其郛许人平以叔申之封【四年郑公孙申疆许田许人败之不能定其封疆今许以是所封田求和于郑】<br />
　　郑逼许楚困郑以国大小兵力彊弱更相吞噬人理亡矣越明年许迁于叶辟郑以依楚以晋不足恃也而襄三年晋荀防伐许犹以从楚为讨何其不自反与<br />
　　九月侨如以夫人妇姜氏至自齐<br />
　　【左传】九月侨如以夫人妇姜氏至自齐舎族尊夫人也【舎族谓不称叔孙】故君子曰春秋之称微而显【辞微而义显】志而晦【志记也晦亦微也谓约言以记事事叙而文微】婉而成章【婉曲也谓曲屈其辞有所辟讳以示大顺而成篇章】尽而不污【谓直言其事尽其事实无所污曲】惩恶而劝善【善名必书恶名不灭所以为惩劝】非圣人谁能修之<br />
　　【谷梁传】大夫不以夫人以夫人非正也刺不亲迎也侨如之挈由上致之也<br />
　　称妇有姑也氏或曰衍先儒皆谓诸侯当亲迎程子独辨其非以为亲迎者迎于所馆未有委宗庙社稷而逺适他国以逆妇者胡氏安国主谷梁讥不亲迎亦谓或迎于国或迎于境上夫既曰迎于境上则未入境之先安得不以大夫逆乎以是知程子之説不可易也<br />
　　冬十月庚寅衞侯臧卒<br />
　　【左传】衞侯有疾使孔成子甯恵子立敬姒之子衎以为大子【成子孔达之孙敬姒定公妾衎献公】冬十月衞定公卒夫人姜氏既哭而息见大子之不哀也不内酌饮叹曰是夫也将不唯衞国之败其必始于未亡人【夫贱之之称定姜言献公行无礼必从已始下言暴妾使余是也】呜呼天祸衞国也夫吾不获鱄也使主社稷【鱄衎之母弟】大夫闻之无不耸惧孙文子自是不敢舎其重器于衞【孙文子林父】尽寘诸戚【戚孙氏邑】而甚善晋大夫【备乱起欲以为援为襄十四年卫侯出】<br />
　　秦伯卒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十四<br />
　　钦定四库全书<br />
　　日讲春秋解义卷三十五<br />
　　成公<br />
　　十有五年春王二月葬卫定公<br />
　　三月乙巳仲婴齐卒<br />
　　【公羊传】仲婴齐者何【疑仲遂后故问之】公孙婴齐也公孙婴齐则曷为谓之仲婴齐为兄后也为兄后则曷为谓之仲婴齐【据本公孙】为人后者为之子也【更为公孙之子故不得复氏公孙】为人后者为其子则其称仲何孙以王父字为氏也然则婴齐孰后后归父也归父使于晋而未反【宣公十八年自晋至柽奔齐】何以后之【据已絶也】叔仲惠伯傅子赤者也【叔仲叔彭生氏惠諡也】文公死子幼公子遂谓叔仲惠伯曰君幼如之何愿与子虑之叔仲惠伯曰吾子相之老夫抱之何幼君之有公子遂知其不可与谋退而杀叔仲惠伯弑子赤而立宣公宣公死成公幼臧宣叔者相也【臧孙许宣諡】君死不哭聚诸大夫而问焉曰昔者叔仲<br />

                    <br>
                        　　恵伯之事孰为之诸大夫皆杂然曰仲氏也其然乎于是遣归父之家然后哭君归父使乎晋还自晋至柽闻君薨家遣墠帷哭君成踊反命于介自是走之齐鲁人徐伤归父之无后也于是使婴齐后之也【谷梁传】此公孙也其曰仲何也【此盖仲遂之子据实公孙】子由父疏之也【父有弑君之罪故不得言公子父不言公子则子不得称公孙是见疏之罪由父故】婴齐仲遂之子归父之弟仲遂生而赐氏故书曰仲婴齐也或以不称公孙为疑是时鲁有两婴齐一为叔肸之子一即仲婴齐皆公孙也竝见于经如俱称公孙则此卒者知为何婴齐耶公羊谓以弟后兄谬矣季孙因归父欲去三桓而逐之寜有复为立后之理果悯归父何难反其子而立之而必以弟为之后乎<br />
　　癸丑公防晋侯卫侯郑伯曹伯宋世子成齐国佐邾人同盟于戚<br />
　　十三年曹伯卒于师负刍杀太子自立晋不能请于天王率诸侯以举九伐之典既逾三年乃假他事以防与之盟而后执之俾曹人他日得以为口实晋政可谓无章矣宋公卒以六月必有疾而使世子出防也<br />
　　晋侯执曹伯归于京师【公羊作归之于】<br />
　　【左传】十五年春防于戚讨曹成公也【讨其杀大子而自立事在十三年】执而归诸京师书曰晋侯执曹伯不及其民也【恶不及民】凡君不道于其民诸侯讨而执之则曰某人执某侯【称人示众所欲执】不然则否【谓身犯不义者】诸侯将见子臧于王而立之子臧辞曰前志有之曰圣逹节【圣人应天不拘常礼】次守节【谓贤者】下失节【愚者妄动】为君非吾节也虽不能圣敢失守乎遂逃奔宋<br />
　　【谷梁传】以晋侯而斥执曹伯恶晋侯也【僖二十八年晋人执卫侯归之于京师此伯讨之文也今以侯执伯明执之不以其罪】不言之急辞也断在晋侯也【明晋之私】<br />
　　二百四十二年诸侯相执多矣惟此称晋侯以执当其罪又不敢自治而归于京师使即天刑得侯伯讨罪之义也或疑负刍之杀太子经无明文设有之何以不书然以书法考之凡执皆称人安得谓称爵者非覇讨乎疑负刍之逆节赴告未及鲁史无文圣人覈知其实而特文以见义也<br />
　　公至自防<br />
　　夏六月宋公固卒<br />
　　【左传】夏六月宋共公卒【为下宋乱起】<br />
　　楚子伐郑<br />
　　【左传】楚将北师【侵郑卫】子囊曰【子囊荘王子公子贞】新与晋盟而背之【晋楚盟在十二年】无乃不可乎子反曰敌利则进何盟之有申叔时老矣在申闻之曰子反必不免信以守礼礼以庇身信礼之亡欲免得乎楚子侵郑及隧【隧路史曰辛公采地盖周圻内之邑而是时为郑所有也】遂侵卫及首止郑子罕侵楚取新石【新石杜注楚邑当在今河南叶县境】栾武子欲报楚韩献子曰无庸使重其罪民将叛之【背盟数战罪也】无民孰战【为明年晋败楚于鄢陵】<br />
　　楚伐郑许故也郑昔尝伐许而楚不问以郑方即楚耳今改从晋故楚人恶之而以公子喜之伐许为兵端也<br />
　　秋八月庚辰葬宋共公<br />
　　【谷梁传】月卒日葬非葬者也【卒当书日葬无甚危则当録月今反常违例以共公失徳不宜书葬故日葬以表之】此其言葬何也以其葬共姬不可不葬共公也葬共姬则其不可不葬共公何也夫人之义不逾君也为贤者崇也【贤崇伯姬故书共公葬】<br />
　　宋华元出奔晋宋华元自晋归于宋宋杀其大夫山宋鱼石出奔楚<br />
　　【左传】秋八月葬宋共公于是华元为右师鱼石为左师荡泽为司马【荡泽公孙夀之孙】华喜为司徒【华喜华父督之孙】公孙师为司城【公孙师庄公孙】向为人为大司寇鳞朱为少司寇【鳞朱鳞矔孙】向为大宰鱼府为少宰荡泽弱公室杀公子肥【轻公室以为弱故杀其枝党肥文公子】华元曰我为右师君臣之训师所司也今公室卑而不能正吾罪大矣不能治官敢赖宠乎乃出奔晋二华戴族也【华元华喜】司城庄族也六官者皆桓族也【鱼石荡泽向为人鳞朱向鱼府】鱼石将止华元鱼府曰右师反必讨是无桓氏也【恐华元还讨荡泽并及六族】鱼石曰右师苟获反虽许之讨必不敢【言畏桓族强】且多大功国人与之不反惧桓氏之无祀于宋也右师讨犹有戌在【向戌桓公曾孙言其贤华元必不讨】桓氏虽亡必偏【偏不尽】鱼石自止华元于河上请讨许之乃反使华喜公孙师帅国人攻荡氏杀子山【喜师非桓族故使攻之子山荡泽】书曰宋杀其大夫山言背其族也【荡氏宋公族还害公室故去族以示其罪】鱼石向为人鳞朱向鱼府出舎于睢上【睢杜注水名五大夫畏同族罪及将出奔】华元使止之不可冬十月华元自止之不可乃反鱼府曰今不从不得入矣右师视速而言疾有异志焉若不我纳今将驰矣登丘而望之则驰骋而从之【五子亦驰逐之】则决睢澨【澨水涯】闭门登陴矣左师二司寇二宰遂出奔楚【四大夫不书独鱼石告为十八年鱼石复入彭城传】华元使向戌为左师老佐为司马【老佐戴公五世孙】乐裔为司冦以靖国人<br />
　　宋荡氏戕刈公室华元为右师力不能讨而奔晋控于方伯也晋许之讨故桓氏惧而反元使元懐禄顾宠难于去国则义不足以服国人几坐视而莫知所措矣鱼石许元讨山而身复奔楚盖与山同罪恐终不免也君子虽违不适雠国宋为楚人所必争而鱼石托焉他日卒介恃楚力以入彭城则实有乱心不独与山族近可知矣山不氏宋人既正其罪而告不以氏也<br />
　　【附録左传】晋三郤害伯宗谮而杀之及栾弗忌【栾弗忌晋贤大夫】伯州犂奔楚【州犂伯宗子】韩献子曰郤氏其不免乎善人天地之纪也而骤絶之不亡何待【为十七年晋杀三郤】初伯宗毎朝其妻必戒之曰盗憎主人民恶其上子好直言必及于难【见虽妇人之言不可废】<br />
　　冬十有一月叔孙侨如防晋士燮齐髙无咎宋华元卫孙林父郑公子防邾人防呉于钟离【此防呉之始亦晋以诸侯之大夫为防之始钟离杜注楚邑淮南县今江南鳯阳县】<br />
　　【左传】十一月防呉于钟离始通呉也<br />
　　【公羊传】曷为殊防呉【据楚不殊】外呉也曷为外也春秋内其国而外诸夏内诸夏而外夷狄王者欲一乎天下曷为以外内之辞言之言自近者始也<br />
　　【谷梁传】防又防外之也<br />
　　先儒因再书防而有外呉之说然圣人之恶呉不宜过于楚诸侯与楚防何以无异文乎且襄五年防于戚呉人列序则其说不可通矣盖钟离柤向皆近呉呉人在是而晋合诸侯以防之非防又防无以见事情戚卫地晋合诸侯于戚而呉人来防安得用防又防之文哉凡此乃事殊文异义各有当而无庸曲说者也<br />
　　许迁于叶<br />
　　【左传】许灵公畏偪于郑请迁于楚辛丑楚公子申迁许于叶<br />
　　【谷梁传】迁者犹得其国家以往者也其地许复见也避郑也盟主不能安小国而使之防楚以求安着小国之失所也然许逃中国而主楚亦岂善择所从者哉<br />
　　十有六年春王正月雨木氷<br />
　　【公羊传】雨木氷者何雨而木氷也何以书记异也【谷梁传】雨而木氷也志异也曰根枝折<br />
　　上温故雨而不雪下寒故着木而氷阳上施而下不通阴下施而上不通也<br />
　　【附録左传】十六年春楚子自武城使公子成以汝阴之田求成于郑【汝水之南近郑地】郑叛晋子驷从楚子盟于武城【为晋伐郑起】<br />
　　夏四月辛未滕子卒<br />
　　【左传】夏四月滕文公卒<br />
　　郑公子喜帅师侵宋<br />
　　【左传】郑子罕伐宋宋将鉏乐惧败诸汋陂【乐惧戴公六世孙将鉏乐氏族汋陂杜注宋地】退舎于夫渠【夫渠杜注宋地】不儆【宋师不儆备】郑人覆之败诸汋陵【汋陵杜注宋地今河南寜陵县南有汋陵城】获将鉏乐惧宋恃胜也<br />
　　郑服于中国五年矣至是附楚而加兵于宋诸侯之兵无寜嵗矣<br />
　　【附録左传】卫侯伐郑至于鸣雁【鸣雁杜注在陈留雍丘县西北今河南县北有白雁亭】为晋故也<br />
　　六月丙寅朔日有食之<br />
　　晋侯使栾黡来乞师<br />
　　【左传】晋侯将伐郑范文子曰若逞吾愿诸侯皆叛晋可以逞【时厉公无道三郤骄纵故欲使诸侯叛冀其惧而修徳】若唯郑叛晋国之忧可立俟也栾武子曰不可以当吾世而失诸侯必伐郑乃兴师栾书将中军士燮佐之【代荀庚】郤锜将上军【代士燮】荀偃佐之【代郤锜偃荀庚子】韩厥将下军郤至佐新军荀防居守【荀防下军佐时郤犨代赵旃将新军新上下军已罢】郤犨如卫遂如齐皆乞师焉栾黡来乞师孟献子曰有胜矣【卑让有礼故知其将胜】<br />
　　郑与楚比徴兵讨畔视伐秦为有辞矣然当是时楚势益张晋不能庇诸侯故不惜卑辞以相要结也<br />
　　甲午晦晋侯及楚子郑伯战于鄢陵楚子郑师败绩【鄢陵杜注郑地属颍川郡按鄢陵本鄢国妘姓为郑武公所灭初仍故名后改为鄢陵】<br />
　　【左传】戊寅晋师起郑人闻有晋师使告于楚姚句耳与往【句耳郑大夫与往非使也为先归张本】楚子救郑司马将中军【子反】令尹将左【子重】右尹子辛将右【公子壬夫】过申子反入见申叔时曰师其何如对曰徳刑详义礼信战之器也徳以施惠刑以正邪详以事神义以建利礼以顺时信以守物民生厚而徳正【财足则思无邪】用利而事节【动不失利则事得其节】时顺而物成【羣生得所】上下和睦周旋不逆【动顺理】求无不具【下应上】各知其极【无二心】故诗曰立我烝民莫非尔极【诗周颂烝众也极中也言先王立其众民皆得中正】是以神降之福时无灾害民生敦厖【敦厚也厖大也】和同以聼莫不尽力以从上命致死以补其阙此战之所由克也今楚内弃其民【不施惠】而外絶其好【义不建利】凟齐盟【不详事神】而食话言【信不守物】奸时以动【礼不顺时周四月今二月妨农业】而疲民以逞【刑不正邪而苟快意】民不知信进退罪也人恤所底【人各忧其身不知所底至之处】其谁致死子其勉之吾不复见子矣姚句耳先归子驷问焉对曰其行速过险而不整速则失志【不思虑】不整防列志失列防将何以战楚惧不可用也五月晋师济河闻楚师将至范文子欲反曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子曰不可六月晋楚遇于鄢陵范文子不欲战郤至曰韩之战恵公不振旅【众散败也在僖十五年】箕之役先轸不反命【死于狄也在僖三十三年】邲之师荀伯不复从【败走不复故道在宣十二年】皆晋之耻也子亦见先君之事矣今我辟楚又益耻也文子曰吾先君之亟战也有故秦狄齐楚皆强不尽力子孙将弱今三强服矣【秦狄齐】敌楚而已唯圣人能外内无患自非圣人外寜必有内忧【骄亢则忧患生也】盍释楚以为外惧乎甲午晦楚晨压晋军而陈军吏患之范匄趋进【匄士燮子】曰塞井夷灶陈于军中而疏行首【疏行首者当陈前决开营垒为战道】晋楚唯天所授何患焉文子执戈逐之曰国之存亡天也童子何知焉栾书曰楚师轻窕固垒而待之三日必退退而击之必获胜焉郤至曰楚有六间不可失也其二卿相恶【子重子反】王卒以旧【罢老不代】郑陈而不整蛮军而不陈陈不违晦【晦月终隂之尽故兵家以为忌】在陈而嚣【嚣喧哗也】合而加嚣【陈合宜静而益有声】各顾其后莫有鬬心旧不必良以犯天忌我必克之楚子登巢车以望晋军【巢车车上为橹】子重使大宰伯州犂侍于王后【州犂晋伯宗子前年奔楚】王曰骋而左右何也曰召军吏也皆聚于中军矣曰合谋也张幕矣曰防卜于先君也彻幕矣曰将发命也甚嚣且尘上矣曰将塞井夷灶而为行也皆乘矣左石执兵而下矣曰聼誓也战乎曰未可知也乗而左右皆下矣曰战祷也伯州犂以公卒告王【公晋侯】苖贲皇在晋侯之侧亦以王卒告【贲皇楚鬬椒子宣四年奔晋】皆曰国士在且厚不可当也【晋侯左右皆以伯州犂在楚知晋之情且谓楚师多故惮合战】苖贲皇言于晋侯曰楚之良在其中军王族而已请分良以击其左右而三军萃于王卒必大败之公筮之史曰吉其卦遇复【震下坤上复无变】曰南国防射其元王中厥目【此卜者辞也复阳长之卦阳气起子南行推隂故曰南国防南国势防则离受其咎离为诸侯又为目阳气激南飞矢之象故曰射其元王中厥目】国防王伤不败何待公从之【从其言而战】有淖于前乃皆左右相违于淖【淖泥也达辟也】歩毅御晋厉公【歩毅即郤毅】栾鍼为右彭名御楚共王潘党为右石首御郑成公唐苟为右栾范以其族夹公行【二族强故在公左右】陷于淖栾书将载晋侯鍼曰书退国有大任焉得专之【在君前故子名其父大任谓元帅之职】且侵官冒也【载公为侵官】失官慢也【去将而御失官也】离局奸也【逺其部曲为离局】有三罪焉不可犯也乃掀公以出于淖【掀举也】癸巳潘尫之党与养由基蹲甲而射之彻七札焉【党潘尫之子蹲聚也札层也一发逹七札言其能陷坚】以示王曰君有二臣如此何忧于战王怒曰大辱国【贱其不尚知谋】诘朝尔射死艺【言汝以射自多必当以艺死】吕锜梦射月【吕锜魏锜】中之退入于泥占之曰姬姓日也异姓月也【周世姬姓尊异姓卑】必楚王也射而中之退入于泥亦必死矣及战射共王中目王召养由基与之两矢使射吕锜中项伏弢【弢弓衣】以一矢复命【言一发而中】郤至三遇楚子之卒见楚子必下免胄而趋风【疾如风】楚子使工尹襄问之以弓【工尹楚官名襄问遗也】曰方事之殷也有韎韦之附注君子也【殷盛也韎赤色跗注戎服若袴而属于跗与袴连】识见不谷而趋无乃伤乎【恐其伤】郤至见客免胄承命曰君之外臣至从寡君之戎事以君之灵间防甲胄不敢拜命【间犹近也礼介者不拜】敢告不寜君命之辱为事之故敢肃使者【以有军事不得答故肃使者肃手至地若今揖】三肃使者而退晋韩厥从郑伯【从逐也】其御杜溷罗曰速从之其御屡顾不在马可及也韩厥曰不可以再辱国君乃止【二年鞌战韩厥已辱齐侯】郤至从郑伯其右茀翰胡曰谍辂之余从之乘而俘以下【欲遣轻兵单进以距郑伯车前而已自后登车以执之】郤至曰伤国君有刑亦止石首曰卫懿公唯不去其旗是以败于荧【荧战在闵二年】乃内旌于弢中唐苟谓石首曰子在君侧败者壹大【壹大谓军大崩也】我不如子子以君免我请止乃死楚师薄于险【薄迫也】叔山冉谓养由基曰【叔山冉楚人】虽君有命【王有死艺命】为国故子必射乃射再发尽殪叔山冉搏人以投中车折轼晋师乃止【言二子皆有过人之能】囚楚公子茷【为郤至见谮张本】栾鍼见子重之旌请曰楚人谓夫旌子重之麾也彼其子重也日臣之使于楚也子重问晋国之勇臣对曰好以众整曰又何如【又问其余】臣对曰好以暇【暇闻暇】今两国治戎行人不使不可谓整临事而食言【食好整之言】不可谓暇请摄饮焉【摄持也持饮往饮子重】公许之使行人执榼承饮【榼饮器】造于子重曰寡君乏使使鍼御持矛【御侍也】是以不得犒从者使某摄饮子重曰夫子尝与吾言于楚必是故也不亦识乎【知其以往言好暇故致饮】受而饮之免使者而复鼓旦而战见星未己子反命军吏察夷伤补卒乘【补死亡】缮甲兵展车马【展陈也】鸡鸣而食唯命是聼【欲复战】晋人患之苖贲皇徇曰搜乘补卒秣马利兵修陈固列蓐食申祷明日复战乃逸楚囚【逸纵也故欲使楚闻其言】王闻之召子反谋谷阳竖献饮于子反【谷阳子反内竖】子反醉而不能见王曰天败楚也夫余不可以待乃宵遁晋入楚军三日谷【食楚粟三日】范文子立于戎马之前曰君幼诸臣不佞【佞才也】何以及此君其戒之【戒勿骄】周书曰惟命不于常有徳之谓【周书康诰言胜无常命惟徳是与公羊传】晦者何冥也何以书记异也　败者称师楚何以不称师王痍也【痍伤也】王痍者何伤乎矢也【时为飞矢所中】然则何以不言师败绩末言尔【凡举师败绩为重众今伤君则当以君为重】<br />

                    <br>
                        　　【谷梁传】日事遇晦曰晦四体偏断曰败此其败则目也楚不言师君重于师也<br />
　　书楚子败绩而不言师何也之战宋公伤股不书宋公败者其师大败北而君伤未甚故举师为重鄢陵则楚师实未大困而君集矢于目故举君为重也若大棘之战华元见获鸡父之败胡沈君灭则备书之皆据事之实以属辞耳<br />
　　楚杀其大夫公子侧<br />
　　【左传】楚师还及瑕【瑕杜注楚地水经注肥水迳山桑县城南又东积而为瑕陂山桑县在今江南防城县北】王使谓子反曰先大夫之覆师徒者君不在【谓子玉败城濮时王不在军】子无以为过不谷之罪也子反再拜稽首曰君赐臣死死且不朽臣之卒实奔臣之罪也子重使谓子反曰初陨师徒者而亦闻之矣盍圗之【闻子玉自杀终二卿相恶】对曰虽微先大夫有之大夫命侧侧敢不义【言以义命已不敢不受】侧亡君师敢忘其死王使止之弗及而卒<br />
　　主兵者将而御将者君将不同心败之道也今子反子重素不相能楚子在军无以御之使敌国谋臣窥其闲而败楚独委咎于侧以杀之则非法矣故称国以杀而不去其官<br />
　　秋公会晋侯齐侯卫侯宋华元邾人于沙随不见公【沙随杜注宋地梁国寜陵县有沙随亭今沙随城在河南寜陵县西】<br />
　　【左传】战之日齐国佐髙无咎至于师【无咎髙固子】衞侯出于衞公出于壊隤【壊隤杜注鲁邑齐衞皆后非独鲁明晋以侨如故不见公】宣伯通于穆姜【穆姜成公母】欲去季孟而取其室【季文子孟献子】将行穆姜送公而使逐二子公以晋难告曰请反而聼命姜怒公子偃公子鉏趋过【二公子公庶弟】指之曰女不可是皆君也公待于壊隤申宫儆备【申勅宫备】设守而后行是以后【后晋楚战期】使孟献子守于公宫秋会于沙随谋伐郑也【郑犹未服】宣伯使告郤犨曰鲁侯待于壊隤以待胜者【观晋楚之胜负】郤犨将新军且为公族大夫以主东诸侯【主齐鲁之属】取货于宣伯而诉公于晋侯晋侯不见公【公羊传】不见公者何公不见见也【不为晋所见】<br />
　　【谷梁传】不见公者可以见公也可以见公而不见公讥在诸侯也【诸侯无觧之者】<br />
　　春秋之法为尊亲讳沙随之防晋不见公辱莫大焉而直书之何也是时鲁有内难师出后期伯主所当矜恤不讨侨如而反受其谮怒公不见其曲在晋于鲁何与乎直书不讳示自反而缩则非义相干不足以为辱也<br />
　　公至自会<br />
　　【公羊传】公不见见大夫执【执季孙行父】何以致会不耻也曷为不耻公幼也【因公幼杀耻为讳辞】<br />
　　【附録左传】曹人请于晋曰自我先君宣公即世【在十三年】国人曰若之何忧犹未弭【弭息世既葬国人皆将从子臧所谓忧未息】而又讨我寡君以亡曹国社稷之镇公子【前年晋侯执曹伯子臧奔宋】是大泯曹也先君无乃有罪乎若有罪则君列诸会矣【诸侯虽有簒弑之罪侯伯已与之防则不复讨前年防于戚曹伯在列盟毕乃执之故曹人以为无罪】君唯不遗徳刑以伯诸侯岂独遗诸敝邑敢私布之【为曹伯归】<br />
　　公防尹子晋侯齐国佐邾人伐郑【王臣防伐始此】<br />
　　【左传】七月公会尹武公及诸侯伐郑【尹武公王卿士子爵】将行姜又命公如初【姜穆姜复使公逐季孟】公又申守而行诸侯之师次于郑西我师次于督不敢过郑【督扬杜注郑东地】子叔声伯使叔孙豹请逆于晋师【豹叔孙侨如弟】为食于郑郊师逆以至【声伯戒叔孙以必湏所逆晋师至乃食】声伯四日不食以待之食使者而后食【使者豹之介豹因请逆遂奔齐使其介以晋逆师至】诸侯迁于制田【制田杜注荥阳宛陵县东有制泽今制城在河南新郑县东北】知武子佐下军以诸侯之师侵陈至于鸣鹿【知武子荀防鸣鹿杜注陈国武平县西南有鹿邑今河南鹿邑县西北有古城】遂侵蔡未反【侵陈蔡不书公不与】诸侯迁于颍上戊午郑子罕宵军之宋齐衞皆失军【将主与军相失宋衞不书后也】<br />
　　桓文之师以尊王恤邻为号义既足以动人而力又足以摄之故未尝请命于王晋覇既衰诸侯贰故假王命且援王臣以涖之据左氏伐秦之役刘子成子实与焉而经不书盖书刘成会伐则似因朝而受命于王无以着其因伐而朝之慢伐郑不书尹单则霸者征防讨贰之常辞无以见晋霸益衰假王灵以属诸侯而终不能服郑为世变之尤大矣<br />
　　曹伯归自京师<br />
　　【左传】曹人复请于晋晋侯谓子臧反吾归而君【以曹人重子臧故】子臧反【自宋还】曹伯归子臧尽致其邑与卿而不出【公羊传】执而归者名曹伯何以不名而不言复归于曹何【据曹伯襄复归于曹】易也【其归易故不复举国与名】其易奈何公子喜时在内也【喜时子臧】公子喜时在内则何以易公子喜时者仁人也内平其国而待之外治诸京师而免之【治讼也】其言自京师何言甚易也舎是无难矣【言惟欲请之于京师舍此之外更无危难】<br />
　　【谷梁传】不言所归归之善者也出入不名以为不失其国也归为善【谓直言归而不言其国即曹伯归自京师不言于曹是】自某归次之【若蔡季自陈归于蔡卫侯郑自楚复归于卫是】<br />
　　负刍簒弑恶莫大焉而不名不称复归以其位未絶也不絶其位所以累天王也归自京师言天王之释有罪也或谓当是时周抱空名生杀予夺不能自主故传载曹人一则请于晋再则请于晋而未尝遣一介如周以书法按之非经意也晋既执而归诸京师使王正贼杀其亲之法而加辟焉晋何辞复为负刍解如此则诸侯心慴而王纲可渐举矣春秋深探其本自贵者始故以失刑之责归天王而讥不在晋耳<br />
　　九月晋人执季孙行父舍之于苕丘【苕公羊作招苕丘杜注晋地左传】宣伯使告郤犨曰鲁之有季孟犹晋之有栾范也政令于是乎成今其谋曰晋政多门【政不由君】不可从也寜事齐楚有亡而已蔑从晋矣若欲得志于鲁请止行父而杀之我毙蔑也而事晋【行父季文子蔑孟献子】蔑有贰矣鲁不贰小国必睦不然归必叛矣九月晋人执季文子于苕丘公还待于郓【郓杜注鲁西邑东郡廪丘县东有郓城今山东郓城县是】使子叔声伯请季孙于晋郤犨曰苟去仲孙蔑而止季孙行父吾与子国亲于公室【亲鲁甚于晋公室】对曰侨如之情子必闻之矣【闻其淫慝情】若去蔑与行父是大弃鲁国而罪寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之密迩仇雠亡而为雠【仇雠谓齐楚言鲁属齐楚则还为晋雠】治之何及郤犨曰吾为子请邑对曰婴齐鲁之常隶也敢介大国以求厚焉【隶贱官介因也】承寡君之命以请若得所请吾子之赐多矣又何求范文子谓栾武子曰季孙于鲁相二君矣【二君宣成】妾不衣帛马不食粟可不谓忠乎信防慝而弃忠良若诸侯何子叔婴齐奉君命无私谋国家不贰圗其身不忘其君若虚其请是弃善人也子其图之乃许鲁平赦季孙【公羊传】执未有言舎之者此其言舎之何仁之也曰在招丘悕矣【悕悲也仁之者若曰在招丘可悲矣闵録之辞】执未有言仁之者此其言仁之何代公执也其代公执奈何前此者晋人来乞师而不与公防晋侯【防沙随】将执公季孙行父曰此臣之罪也于是执季孙行父成公将防厉公【谓上伐郑言諡者别于沙随】防不当期【不如期】将执公季孙行父曰臣有罪执其君子有罪执其父此聼失之大者也【聼断】今此臣之罪也舍臣之身而执臣之君吾恐聼失之为宗庙羞也于是执季孙行父<br />
　　【谷梁传】执者不舍而舍公所也【昭二十三年晋人执我行人叔孙婼不言舍今言舍者以公在苕丘故也】执者致而不致公在也【昭二十四年姥至自晋行父不致者与公俱还故也】何其执而辞也【问何以书执而言舍复不言致】犹存公也【皆所以见公在苕丘】存意公亦存也【绖未明言公所在苐据所属之辞以推其意之所存即可知公在是也】公存也【必欲明公在是者重公故也】<br />
　　舍寘也如秦获晋侯舍诸灵台而不以入国也或以舍为义非也下书行父盟郤犨则着其释行父矣<br />
　　冬十月乙亥叔孙侨如出奔齐<br />
　　【左传】冬十月出叔孙侨如而盟之【诸大夫共盟以侨如为戒】侨如奔齐<br />
　　十有二月乙丑季孙行父及晋郤犨盟于扈<br />
　　【左传】十二月季孙及郤犨盟于扈归刺公子偃【偃与鉏俱姜所指独刺偃者偃与谋】召叔孙豹于齐而立之【近此七月声伯使豹请逆于晋闻鲁将讨侨如豹辟其难先奔齐生二子而鲁乃召之故襄二年豹始见经于此因言其终】<br />
　　公至自防<br />
　　大夫执而归则致行父不至者公待行父偕归故举公为重也不致伐郑而致防者公之危不在伐而在防故归而以防告也<br />
　　【附録左传】齐声孟子通侨如【声孟子齐灵公母宋女】使立于髙国之间【位比二卿】侨如曰不可以再罪奔衞亦间于卿【终言侨如之佞】　晋侯使郤至献楚捷于周与单襄公语骤称其伐单子语诸大夫曰温季其亡乎【温季郤至】位于七人之下【佐新军位在八】而求揜其上【称已之伐揜上功】怨之所聚乱之本也多怨而阶乱何以在位夏书曰怨岂在明不见是圗【夏书五子之歌不见细微也】将慎其细也今而明之其可乎【言郤至显称已功是明取怨咎为明年晋杀三郤】<br />
　　乙酉刺公子偃<br />
　　【谷梁传】大夫日卒正也先刺后名杀无罪也【僖二十八年公子买戌衞不卒戌刺之是有罪者先列其罪】<br />
　　晋不见公而盟季孙晋人下比之端兆于此矣季孙之释栾范实私之故其归自晋也恃晋之援肆无忌惮幽君母杀公子成公拱手以聼而鲁政一归于季氏皆晋之权家庇之也<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十五<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷三十六<br />
　　成公<br />
　　十有七年春卫北宫括帅师侵郑【括公羊作结】<br />
　　【左传】十七年春王正月郑子驷侵晋虚滑【虚滑杜注晋二邑】卫北宫括救晋侵郑至于高氏【括成公曽孙高氏杜注在阳翟县西南今属河南禹州】<br />
　　卫郑时无怨隙盖晋命也<br />
　　夏公防尹子单子晋侯齐侯宋公卫侯曹伯邾人伐郑【左传】夏五月郑大子髠顽侯獳为质于楚【侯獳郑大夫】楚公子成公子寅戌郑　公防尹武公单襄公及诸侯伐郑自戏童至于曲洧【戏童水经注汜水出浮戏之山在今河南汜水县曲洧杜注新汲县治曲洧城临洧水今洧川县属河南】<br />
　　晋乗鄢陵战胜之后假王臣之重帅诸侯以讨郑至于再三而终不能服郑者盖郑感楚君亲集矢于其目又晋虽幸胜而内政不修楚虽偶败而其<br />
　　势实盛也<br />
　　【附录左传】晋范文子反自鄢陵使其祝宗祈死【祝宗主祭祀祈祷者】曰君骄侈而克敌是天益其疾也难将作矣爱我者唯祝我使我速死无及于难范氏之福也六月戊辰士燮卒【言厉公无道故贤臣忧惧而死】<br />
　　六月乙酉同盟于柯陵【柯陵杜注郑西地】<br />
　　【左传】乙酉同盟于柯陵寻戚之盟也【戚盟在十五年】<br />
　　【谷梁传】柯陵之盟谋复伐郑也<br />
　　不重言诸侯见尹单亦与盟也王臣与诸侯要盟于是始自是习以为常非礼也<br />
　　秋公至自防<br />
　　【左传】楚子重救郑师于首止诸侯还【畏楚强】<br />
　　【谷梁传】不曰至自伐郑者公不周乎伐郑也【周信也言公逼于诸侯为此盟意不欲更伐郑】何以知公之不周乎伐郑以其以防致也何以知其盟复伐郑也以其后防之人尽盟者也【后防谓冬伐郑】不周乎伐郑则何为日也言公之不背柯陵之盟也<br />
　　不以伐致者楚人救而诸侯还未成乎伐也<br />
　　齐髙无咎出奔莒<br />
　　【左传】齐庆克通于声孟子与妇人防衣乘辇而入于闳【庆克庆封父防衣为妇人服与妇人相冐闳巷门】鲍牵见之【鲍牵鲍叔牙曾孙】以告国武子武子召庆克而谓之克久不出而告夫人曰国子谪我夫人怒国子相灵公以防【防伐郑】髙鲍处守【髙无咎鲍牵】及还将至闭门而索客【搜索备奸人】孟子诉之曰髙鲍将不纳君而立公子角【角顷公子】国子知之秋七月壬寅刖鲍牵而逐髙无咎无咎奔莒髙弱以卢叛【弱无咎子卢髙氏邑】齐人来召鲍国而立之【国牵之弟文子】初鲍国去鲍氏而来为施孝叔臣【施孝叔鲁大夫】施氏卜宰匡句须吉【宰家臣之长匡句须亦施氏家臣】施氏之宰有百室之邑与匡句须邑使为宰以让鲍国而致邑焉施孝叔曰子实吉对曰能与忠良吉孰大焉鲍国相施氏忠故齐人取以为鲍氏后仲尼曰鲍庄子之知不如葵葵犹能卫其足【庄子鲍牵葵倾叶向日以蔽其根言鲍牵居乱不能危行言孙】<br />
　　灵公不公其聼奔其世臣以长祸乱无咎身为卿佐亦不能谋国正君遂生疑闲至于见逐盖两讥之<br />
　　九月辛丑用郊<br />
　　【公羊传】用者何用者不宜用也九月非所用郊也【周之九月夏之七月非郊时】然则郊曷用郊用正月上辛【正月者嵗首上辛尤始新皆取首先之意】或曰用然后郊【用者先有事如鲁人将有事于上帝必先有事于泮宫是也】<br />
　　【谷梁传】夏之始可以承春以秋之末承春之始盖不可矣【郊春事也夏之始亦不时今言可者欲明秋末之不可故以是为犹可也】九月用郊用者不宜用也宫室不设不可以祭衣服不修不可以祭车马器械不备不可以祭有司一人不备其职不可以祭祭者荐其时也荐其敬也荐其美也【美备也】非享味也<br />
　　郊之不时未有甚于此者盖成公十年尝五卜郊而不从遂不郊今惧卜而不从故不卜而直用之尔书曰用郊盖前此未有不卜而用事者也刘氏敞谓用人以祭非也邾用鄫子楚用蔡世子皆快意于雠敌安有杀无罪以祭上帝者且书执书人然后书用则知为用其人若用郊则与用牲用币用田赋用致夫人文义正同安得凿为异説乎<br />
　　晋侯使荀防来乞师<br />
　　冬公防单子晋侯宋公卫侯曹伯齐人邾人伐郑【左传】冬诸侯伐郑【前夏未得志故】十月庚午围郑【不书围畏楚救不成围而还】<br />
　　【谷梁传】言公不背柯陵之盟也<br />
　　当时楚势甚张且挟郑为援非假王命合诸侯以屡伐之其凭陵列国必更有甚焉先儒专以晋厉为讥议亦未究乎事理之实耳<br />
　　十有一月公至自伐郑<br />
　　【左传】楚公子申救郑师于汝上十一月诸侯还<br />

                    <br>
                        　　前此二伐非乞师而往则其反也亦不以师行告庙今之伐以乞师而防则其反也不得不以伐告焉故各从其实书之<br />
　　壬申公孙婴齐卒于貍脤【脤公羊作轸谷梁作蜃貍脤杜注地阙】<br />
　　【左传】初声伯梦涉洹【洹杜注洹水出汲郡林虑县东北至魏郡长乐县入清水今河南林县西北林虑山即洹水所出也】或与已琼瑰食之泣而为琼瑰盈其怀【琼玉瑰珠也食珠玉含象】従而歌之曰济洹之水赠我以琼瑰归乎归乎琼瑰盈吾怀乎【梦中为此歌】惧不敢占也还自郑【从伐郑还】壬申至于貍脤而占之曰余恐死故不敢占也今众繁而従余三年矣无伤也言之之莫而卒【戒数占梦】<br />
　　【公羊传】非此月日也曷为以此月日卒之【据下丁巳朔知壬申在十月】待君命然后卒大夫曷为待君命然后卒大夫前此者婴齐走之晋【走出奔】公防晋侯将执公婴齐为公请公许之反为大夫归至于貍轸而卒无君命不敢卒大夫【国人未被君命不敢使従大夫礼】公至曰吾固许之反为大夫然后卒之【十一月公至自伐郑始言其故故引其卒日书于公至之月】<br />
　　【谷梁传】十一月无壬申壬申乃十月也致公而后录臣子之义也【婴齐实以十月壬申卒而公以十一月还先致公而后录其卒先君后臣之义也】其地未逾竟也<br />
　　【附录左传】齐侯使崔杼为大夫使庆克佐之帅师围卢【讨高弱】国佐从诸侯围郑以难请而归【请于诸侯】遂如卢师杀庆克以谷叛【恶克淫乱故杀之】齐侯与之盟于徐闗而复之十二月卢降使国胜告难于晋待命于清【胜国佐子使以高氏难告晋欲讨国佐故留其子于外清杜注阳平乐县是今山东堂邑县东南有清城为明年杀国佐】<br />
　　十有二月丁巳朔日有食之<br />
　　邾子貜且卒<br />
　　晋杀其大夫郤锜郤犨郤至<br />
　　【左传】晋厉公侈多外嬖【外嬖爱幸大夫】反自鄢陵欲尽去羣大夫而立其左右【终士燮言】胥童以胥克之废也怨郤氏【胥童胥克子宣八年郤缺废胥克】而嬖于厉公郤锜夺夷阳五田五亦嬖于厉公郤犨与长鱼矫争田执而梏之与其父母妻子同一辕【系之车辕】既矫亦嬖于厉公栾书怨郤至以其不从己而败楚师也欲废之【鄢陵战栾书欲固垒郤至言楚有六闲以取胜】使楚公子茷告公【鄢陵战晋囚公子茷以归】曰此战也郤至实召寡君以东师之未至也与军帅之不具也曰此必败吾因奉孙周以事君【孙周晋襄公曽孙悼公】公告栾书书曰其有焉不然岂其死之不恤而受敌使乎【谓鄢陵战时楚子问郤至以弓】君盍尝使诸周而察之郤至聘于周栾书使孙周见之公使觇之信【觇伺也】遂怨郤至厉公田与妇人先杀而饮酒后使大夫杀【公无道先妇人而后卿佐】郤至奉豕【进之于公】寺人孟张夺之郤至射而杀之公曰季子欺余【季子郤至公反以为郤至夺孟张豕】厉公将作难胥童曰必先三郤族大多怨去大族不偪敌多怨有庸公曰然郤氏闻之郤锜欲攻公曰虽死君必危郤至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉【传言郤至无反心】壬午胥童夷羊五帅甲八百将攻郤氏长鱼矫请无用众公使清沸魋助之【清沸魋亦嬖人】抽戈结衽而伪讼者【衽裳际】三郤将谋于榭【榭讲武堂】矫以戈杀驹伯苦成叔于其位【驹伯郤锜苦成叔郤犨位所坐处也】温季曰逃威也【凶贼为害故曰威或曰威当为藏】遂趋矫及诸其车以戈杀之皆尸诸朝胥童以甲劫栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君【人谓书与偃】臣闻乱在外为奸在内为轨御奸以徳御轨以刑【徳绥逺刑治近】不施而杀不可谓徳臣偪而不讨不可谓刑徳刑不立奸轨竝至臣请行遂出奔狄公使辞于二子【辞谢书与偃】曰寡人有讨于郤氏郤氏既伏其辜矣大夫无辱其复职位皆再拜稽首曰君讨有罪而免臣于死君之恵也二臣虽死敢防君徳乃皆归公使胥童为卿公游于匠丽氏【匠丽嬖大夫家】栾书中行偃遂执公焉召士匄士匄辞召韩厥韩厥辞曰昔吾畜于赵氏孟姬之谗吾能违兵【违去不与兵乱示不与党言此者明已无所偏助孟姬赵庄姬乱在八年】古人有言曰杀老牛莫之敢尸【尸主也】而况君乎亍一子不能事君焉用厥也<br />
　　【谷梁传】自祸于是起矣【厉公见杀之祸】<br />
　　郤氏虽擅权结怨然既为大夫则君之股肱也厉公不明征其罪而隂用嬖幸之计一朝而杀三卿又不能显任忠贤修明国政遂用此以阶祸惜哉<br />
　　楚人灭舒庸【舒庸杜注东夷国地谱庐州有舒城】<br />
　　【左传】舒庸人以楚师之败也【败于鄢陵】道吴人围巢伐驾围厘虺【巢驾厘虺杜注楚四邑在今江南庐州府境】遂恃吴而不设备楚公子槖师袭舒庸灭之<br />
　　楚方摧败而余威犹足蚕食逺国如使鄢陵得志则毒被华夏可胜道哉故观舒庸之灭然后知鄢陵之胜讨郑之勤所以挫楚而不复北师者亦晋厉之劳绩也<br />
　　【附录左传】闰月乙卯晦栾书中行偃杀胥童【以其劫已故】民不与郤氏胥童道君为乱故皆书曰晋杀其大夫【明郤氏夫民胥童道乱宜为国戮传在今年经在明春从告】<br />
　　十有八年春王正月晋杀其大夫胥童<br />
　　宋督杀孔父弑殇公先书弑而称及今栾书荀偃杀胥童而弑厉公则以国杀大夫为文而书于弑君之前盖嬖幸之臣导君于昬亡其身以及其君故春秋竝治其罪以为后戒<br />
　　庚申晋弑其君州蒲<br />
　　【左传】十八年春王正月庚申晋栾书中行偃使程滑弑厉公【程滑晋大夫】葬之于翼东门之外以车一乘【言不以君礼葬诸侯葬车七乗】使荀防士鲂逆周子于京师而立之【周子悼公】生十四年矣大夫逆于清原周子曰孤始愿不及此虽及此岂非天乎抑人之求君使出命也立而不从将安用君二三子用我今日否亦今日共而从君神之所福也【传言其少有才所以能自固】对曰羣臣之愿也敢不唯命是聼庚午盟而入【与诸大夫盟】馆于伯子同氏【晋大夫家】辛巳朝于武宫逐不臣者七人【夷羊五之属】周子有兄而无慧不能辨菽麦故不可立<br />
　　【谷梁传】称国以弑其君君恶甚矣<br />
　　栾书使程滑弑厉公与赵盾之事无异而于书则没其名何也时无董狐南史之直书方柄国则赴于诸侯必有所以诿其罪者鲁史既承而书之孔子修经虽知其人无所据以革旧史也故称国以弑俾后人得以考其实焉前书杀三卿继书杀胥童而后厉公见弑则以君臣不睦而生乱可知矣三卿及胥童皆称国以杀则当国大臣实与其事可知矣栾书久执兵柄三专征伐明着于经鄢陵之役其子黡实来乞师四卿既杀栾氏专晋则弑君者非书而谁哉此笔削之义游夏所以不能赞也<br />
　　齐杀其大夫国佐<br />
　　【左传】齐为庆氏之难故【前年国佐杀庆克】甲申晦齐侯使士华免以戈杀国佐于内宫之朝【士刑官华免名内宫之朝夫人宫朝羣妾处】师逃于夫人之宫【伏兵宫内恐不胜】书曰齐杀其大夫国佐弃命专杀以谷叛故也【国佐本疾淫乱杀庆克齐以是讨之嫌其罪不及死故传明言其三罪】使清人杀国胜【胜国佐子前年待命于清者】国弱来奔王湫奔莱【弱胜之弟湫国佐党】庆封为大夫庆佐为司寇【封佐皆庆克子】既齐侯反国弱使嗣国氏礼也【佐之罪不及不祀】<br />
　　庆克作慝浊乱中闺齐灵不能防闲其母又受母谮而戮高国不君甚矣国位不忍一旦之忿诛庆克据卢以抗其君不得谓之非叛然其心则为其君正家法可悯也故以累上书焉<br />
　　【附录左传】二月乙酉朔晋悼公即位于朝【朝庙五日而即位】始命百官施舎己责【施恩恵舍劳役止逋责】逮鳏寡振废滞【举用旧德】匡乏困救灾患禁淫慝薄赋敛宥罪戾节器用时用民【使民以时】欲无犯时【不纵私欲夺农时】使魏相士鲂魏颉赵武为卿【相魏锜子鲂士防子颉魏颗子武赵朔子此四人其父祖皆有劳于晋国】荀家荀防栾黡韩无忌为公族大夫【二苟未知所出无忌韩厥子】使训卿之子弟共俭孝弟使士渥浊为太傅使脩范武子之法【渥浊士贞子武子为景公太傅】右行辛为司空使脩士蒍之法【辛将右行因以为氏士蒍献公司空】弁纠御戎校正属焉【弁纠栾纠也校正主马官】使训诸御知义【戎士尚节义也】荀賔为右司士属焉使训勇力之士时使【司士车右之官勇力皆车右也勇力多不顺命故训以共时之使】卿无共御【省卿戎御】立军尉以摄之祁奚为中军尉羊舌职佐之魏绛为司马【绛魏犨子】张老为候奄【候奄中军主斥候之官】铎遏宼为上军尉籍偃为之司马【偃籍谈父为上军司马】使训卒乗亲以听命【相亲以听上命】程郑为乗马御六驺属焉使训羣驺知礼【程郑荀氏别族乗马御乗车之仆也六驺六闲之驺周礼有六闲马乗车尚礼容故训羣驺使知礼】凡六官之长皆民誉也【总举六官则知羣官无非其人】举不失职官不易方【官守其业无相逾易】爵不逾徳师不陵正旅不偪师【正军将命卿也师二千五百人之帅旅五百人之帅言上下有礼不相陵偪】民无谤言所以复霸也【此以上通言悼公所行未必皆在即位之年】<br />
　　公如晋<br />
　　【左传】公如晋朝嗣君也<br />
　　夏楚子郑伯伐宋宋鱼石复入于彭城【彭城杜注宋邑彭城县今江南徐州左传】夏六月郑伯侵宋及曹门外【曹门宋城门】遂防楚子伐宋取朝郏楚子辛郑皇辰侵城郜取幽丘同伐彭城【朝郏城郜幽丘杜注皆宋邑朝郏当在今河南夏邑县境城郜幽丘俱在今江南萧县界】纳宋鱼石向为人鳞朱向鱼府焉【五子以十五年出奔楚独言鱼石以帅告】以三百乗戍之而还书曰复入【恶其依阻大国以兵威还故书复入】凡去其国国逆而立之曰入复其位曰复归诸侯纳之曰归以恶曰复入【此四条所以明内外之援辨顺逆之辞通君臣取国有家之大例】宋人患之西鉏吾曰【西鉏吾宋大夫】何也若楚人与吾同恶以徳于我吾固事之也不敢贰矣大国无厌鄙我犹憾【言苐恐己事之则以我为鄙邑犹恨不足此可患耳】不然而收吾憎使赞其政以闲吾衅亦吾患也【谓用鱼石使佐政】今将崇诸侯之奸而披其地【披犹分也】以塞夷庚【夷庚杜注吴晋往来之要道】逞奸而携服【携离也】毒诸侯而惧吴晋吾庸多矣非吾忧也且事晋何为晋必恤之<br />
　　不书纳不与纳也诸侯世国返国而书复入正也大夫不世官既见絶于君而复入焉则其恶甚矣不言叛者将以乱国非直叛君而已也<br />
　　公至自晋<br />
　　晋侯使士匄来聘<br />
　　【左传】公至自晋晋范宣子来聘【宣子士匄】且拜朝也【拜谢公朝】君子谓晋于是乎有礼<br />
　　公朝始至而聘使即来悼公之下诸侯肃矣此列国所以睦叛国所以服也<br />
　　秋伯来朝<br />
　　【左传】秋桓公来朝劳公且问晋故公以晋君语之伯于是骤朝于晋而请为昏【为平公不彻乐张本】<br />
　　【附録左传】七月宋老佐华喜围彭城老佐卒焉【言所以不克彭城】<br />
　　八月邾子来朝<br />
　　【左传】八月邾宣公来朝即位而来见也<br />
　　成公季年邾相继来朝以晋悼公初立首加礼于鲁故二君来修旧好欲因鲁以自通于晋耳故自是晋合诸侯与二邾无役不从也<br />
　　筑鹿囿<br />
　　【左传】筑鹿囿书不时也<br />
　　【公羊传】何以书讥何讥尔有囿矣又为也<br />
　　【谷梁传】筑不志此其志何也山林薮泽之利所以与民共也虞之非正也【虞谓筑而防之】<br />
　　是时大夫擅国威权日去而公自娱于鸟兽草木达时害民非易所谓冥豫者与<br />
　　己丑公薨于路寝<br />
　　【左传】己丑公薨于路寝言道也【得君薨之道】<br />
　　【谷梁传】路寝正也男子不絶妇人之手以齐终也【齐洁齐也】<br />
　　冬楚人郑人侵宋<br />
　　【左传】冬十一月楚子重救彭城伐宋宋华元如晋告急韩献子为政【时栾书卒韩厥将中军】曰欲求得人必先勤之成霸安疆自宋始矣晋侯师于台谷以救宋【台谷杜注地阙】遇楚师于靡角之谷楚师还【畏晋强也靡角杜注宋地】<br />
　　楚郑侵宋救彭城也不书救者不与其救也悼公一出而楚师还与前楚师至而诸侯还规模一变矣齐桓剙霸始于平宋乱晋文继霸始于释宋围悼公嗣兴又始于彭城之救以宋乃诸侯之望南北之枢纽也<br />
　　晋侯使士鲂来乞师【鲂公羊作彭书乞师止此】<br />
　　【左传】晋士鲂来乞师【将救宋】季文子问师数于臧武仲【武仲宣叔子名纥】对曰伐郑之役知伯实来下军之佐也【伐郑在十七年知伯荀防】今彘季亦佐下军【彘季士鲂】如伐郑可也事大国无失班爵而加敬焉礼也从之<br />
　　悼公复兴霸业而乞师以救宋犹遵厉公故事元年而后无复乞师则召兵而已矣<br />
　　十有二月仲孙蔑防晋侯宋公卫侯邾子齐崔杼同盟于虚朾【虚朾杜注阙或云即宋之虚也】<br />
　　【左传】十二月孟献子防于虚朾谋救宋也宋人辞诸侯而请师以围彭城【不敢烦诸侯故但请其师为襄元年围彭城传】孟献子请于诸侯而先归防葬<br />
　　诸侯师至楚郑已退故宋人辞诸侯而请其师以围彭城先为此盟鲁君在防故不与防亦不遣大夫聼命悼公所以怀诸侯也<br />
　　丁未葬我君成公<br />
　　【左传】丁未葬我君成公书顺也【薨于路寝五月而葬国家安静世适承嗣故曰顺】<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十六<br />
　　钦定四库全书<br />
　　日讲春秋解义卷三十七<br />
　　襄公【公名午成公子母定姒諡法因事有功曰襄辟土有徳曰襄】<br />
　　周【简王十四年鲁襄公元年简王崩子灵王立襄二十八年灵王崩子景王立】<br />
　　郑【成公十三年鲁防公二年成公卒子僖公髠顽立襄七年僖公卒简公嘉立】<br />
　　齐【灵公十年鲁襄公十九年灵公卒子庄公光立襄二十五年庄公弑弟景公杵臼立】<br />
　　宋【平公四年】<br />
　　晋【悼公复覇元年韩厥为政襄七年知防为政襄十一年防于萧鱼服郑防十三年荀偃为政防十五年悼公卒子平公彪立襄十九年士匄为政襄二十五年赵武为政襄二十七年晋楚盟于宋南北分霸始此】<br />

                    <br>
                        　　卫【献公五年鲁襄公十四年献公奔齐卫立公孙剽是为殇公襄二十六年殇公弑献复归于卫襄二十九年献公卒子襄公立】<br />
　　蔡【景公二十年鲁防公三十年景公弑子灵公般立】<br />
　　曹【成公六年鲁襄公十八年成公卒子武公滕立】<br />
　　滕【详见成公元年】<br />
　　陈【成公二十七年鲁襄公四年成公卒子哀公溺立】<br />
　　【桓公六十五年鲁防公六年桓公卒子孝公匄立防二十三年孝公卒弟文公益姑立】<br />
　　薛【详见僖公元年】<br />
　　莒【犂比公五年鲁襄公十六年晋执犂比公襄三十一年犂比公弑子展舆立】<br />
　　邾【宣公三年鲁襄公十六年晋执宣公襄十七年宣公卒悼公华立襄十九年晋执悼公】<br />
　　许【灵公十八年鲁襄公二十六年灵公卒于楚悼公买立】<br />
　　小邾【鲁襄公七年小邾穆公来朝】<br />
　　楚【共王十九年子重为令尹鲁襄公三年子重伐吴卒子辛为令尹防五年楚杀子辛子囊为令尹襄十三年共王卒子康王昭立襄十五年子庚为令尹襄二十一年子南为令尹二十二年防子冯为令尹襄二十五年子木为令尹襄二十八年康王卒郏敖麇立】<br />
　　秦【景公五年】<br />
　　吴【寿梦十四年鲁防公十二年寿梦卒诸樊立一名遏襄二十五年遏门于巢卒余祭立一名载襄二十九年余祭卒夷末立一名余昧】<br />
　　越【详见隠公元年及昭公元年】<br />
<br />
<br />
<br />
<br />
　　钦定四库全书<br />
　　日讲春秋解义卷三十七<br />
　　襄公【名午成公之子母定姒以简王十四年即位谥法因事有功曰襄】<br />
　　元年春王正月公即位<br />
　　【谷梁传】继正即位正也<br />
　　按九年左氏传曰防于沙随之嵗寡君以生晋侯曰十二年矣则是年公始四嵗而三年遂朝于晋盖霸体日肆小国畏之而越礼以相奉也<br />
　　仲孙蔑防晋栾黡宋华元卫甯殖曹人莒人邾人滕人薛人围宋彭城<br />
　　【左传】元年春己亥围宋彭城【下有二月则此己亥为正月正月无己亥日误】非宋地追书也【成十八年楚取彭城以封鱼石故曰非宋地夫子治春秋追书系之宋】于是为宋讨鱼石故称宋且不登叛人也【登成也不与其专邑叛君故使彭城还系宋】谓之宋志【称宋亦以成宋志】彭城降晋晋人以宋五大夫在彭城者归寘诸瓠丘【彭城降不书贱畧之瓠丘杜注晋地河东东垣县东南有壶丘亦曰阳壶寰宇记曰古阳壶城南临大河今山西垣曲县东南阳壶城是也五大夫】<br />
　　【鱼石向为人鳞朱向鱼府】齐人不防彭城晋人以为讨二月齐太子光为质于晋【光齐灵公大子】<br />
　　【公羊传】宋华元曷为与诸侯围宋彭城为宋讨也其为宋讨奈何鱼石走之楚楚为之伐宋取彭城以封鱼石鱼石之罪奈何以入是为罪也【説在成十八年】楚已取之矣曷为系之宋不与诸侯专封也<br />
　　【谷梁传】繋彭城于宋者不与鱼石正也【鱼石人臣而取君之邑邑以系国为正故言系彭城于宋不与鱼石正也】<br />
　　据传楚已取彭城封鱼石戌之三百乘矣则曷为繋之宋楚不得取之宋鱼石不得受之楚虽专其地君子不登叛人所以正彊域固封守谨王度也齐国夏卫石曼姑围戚不繋之卫此围彭城诸侯之师与宋华元偕其事正同而书宋彭城何也蒯聩卫之世子时君之父也既入于戚则戚固其邑矣何必繋之卫哉彭城为楚所夺而宋之叛臣据之必繋于宋大义始着此春秋之书所以微而显也<br />
　　夏晋韩厥帅师伐郑【厥公羊作屈】<br />
　　仲孙蔑防齐崔杼曹人邾人人次于鄫【鄫公羊作合杜注郑地在陈畱襄邑县东南】<br />
　　【左传】夏五月晋韩厥荀偃帅诸侯之师伐郑入其郛败其徒兵于洧上【洧上杜注洧水出密县东南至长平入颍长平在今河南西华县】于是东诸侯之师次于鄫以待晋师晋师自郑以鄫之师侵楚焦夷及陈【孟献子自鄫先归不与侵陈楚故不书】晋侯卫侯次于戚以为之援<br />
　　晋悼公既克彭城禽五大夫于是伐郑以讨其从楚纳鱼石之罪以韩厥自足当郑不欲重勤东诸侯之师故使次于鄫以慑郑心且备楚师之出也称楚子辛救郑而经不书以郑怀集矢之小徳而不能以大义裁之附楚以侵轶同盟奬助乱臣无可救之善耳<br />
　　秋楚公子壬夫帅师侵宋<br />
　　【左传】秋楚子辛救郑侵宋吕畱【吕畱杜注二县属彭城郡今俱在徐州境】郑子然侵宋取犬丘【犬丘杜注谯国酂县东北有犬丘城今河南永城县西北大丘集是也】<br />
　　九月辛酉天王崩<br />
　　邾子来朝<br />
　　【左传】九月邾子来朝【邾宣公】礼也<br />
　　冬卫侯使公孙剽来聘<br />
　　晋侯使荀防来聘<br />
　　【左传】冬卫子叔晋知武子来聘【子叔公孙剽】礼也凡诸侯即位小国朝之大国聘焉以继好结信谋事补阙礼之大者也<br />
　　三国朝聘左氏皆以为礼杜氏预以为王赴未至谷梁注公羊疏皆主杜氏独胡氏安国主孙氏复説谓赴告已及按经冬下无月日后二月又无事见经诸家之説无所据以辨其孰是也<br />
　　二年春王正月葬简王<br />
　　郑师伐宋<br />
　　【左传】二年春郑师侵宋【书伐从告】楚令也【以彭城故】<br />
　　书师着其用大众也<br />
　　【附録左传】齐侯伐莱莱人使正舆子赂夙沙卫以索马牛皆百匹【正舆子莱大夫夙沙卫齐寺人索简择好者】齐师乃还君子是以知齐灵公之为灵也【諡法乱而不损曰灵言諡应其行】<br />
　　夏五月庚寅夫人姜氏薨<br />
　　【左传】夏齐姜薨【齐諡也】初穆姜使择美槚以自为榇与颂琴【槚梓之属榇棺也颂琴琴名犹言雅琴皆欲以送终】季文子取以葬君子曰非礼也礼无所逆妇养姑者也亏姑以成妇逆莫大焉【穆姜成公母齐姜成公妇】诗曰其惟哲人告之话言顺徳之行【诗大雅哲知也话善也言知者行事无不顺】季孙于是为不哲矣且姜氏君之妣也【襄公适母】诗曰为酒为醴烝畀祖妣以洽百礼降福孔偕【诗周颂烝进也畀与也偕徧也言敬事祖妣则鬼神降福季孙葬姜氏不以礼是不敬祖妣】<br />
　　六月庚辰郑伯睔卒<br />
　　【左传】郑成公疾子驷请息肩于晋【欲辟楚役以负担喻】公曰楚君以郑故亲集矢于其目【谓鄢陵战晋射楚王目】非异人任寡人也若背之是弃力与言【言盟誓之言】其谁昵我免寡人唯二三子秋七月庚辰【庚辰七月九日经书六月误】郑伯睔卒不书者成公背中国故诸侯不防其也<br />
　　晋师宋师卫甯殖侵郑<br />
　　【左传】于是子罕当国【摄君事】子驷为政子国为司马晋师侵郑诸大夫欲从晋子驷曰官命未改【成公未嗣君未免防故言未改不欲违先君意】<br />
　　【谷梁传】其曰卫甯殖如是而称于前事也【初卫侯速卒郑人侵之故举甯殖之报以明称于前事】<br />
　　晋宋称师将卑师众也卫书甯殖将尊师少也考其事而师将之当兼重见矣上言郑伯睔卒下书三国侵讥伐防也<br />
　　秋七月仲孙蔑防晋荀防宋华元卫孙林父曹人邾人于戚<br />
　　【左传】防于戚谋郑故也孟献子曰请城虎牢以偪郑【虎牢杜注旧郑邑后属晋】知武子曰善鄫之防吾子闻崔子之言今不来矣【元年孟献子与齐崔杼次于鄫崔杼有不服晋之言献子以告知武子】滕薛小邾之不至皆齐故也【三国齐之属】寡君之忧不唯郑防将复于寡君而请于齐【以城事白晋君而请齐防之欲以观齐志】得请而告吾子之功也【得请谓齐人应命告诸侯防筑虎牢】若不得请事将在齐吾子之请诸侯之福也岂唯寡君頼之【传言荀防能用善谋】将城虎牢也其未城者齐与滕薛小邾不至也然大夫专防以谋郑政在大夫矣<br />
　　己丑葬我小君齐姜<br />
　　【左传】齐侯使诸姜宗妇来送葬【妇人越疆送葬非礼】召莱子【莱姜姓故召之】莱子不防故晏弱城东阳以逼之【为六年灭莱传东阳杜注齐竟上邑今东阳城在山东临胊县东】<br />
　　【公羊传】齐姜者何齐姜与缪姜则未知其为宣夫人与成夫人与<br />
　　叔孙豹如宋<br />
　　【左传】穆叔聘于宋通嗣君也<br />
　　冬仲孙蔑防晋荀防齐崔杼宋华元卫孙林父曹人邾人滕人薛人小邾人于戚遂城虎牢<br />
　　【左传】冬复防于戚齐崔武子及滕薛小邾之大夫皆防知武子之言故也【武子言事将在齐齐人惧帅小国而防之】遂城虎牢郑人乃成<br />
　　【公羊传】虎牢者何郑之邑也其言城之何取之也取之则曷为不言取之为中国讳也曷为为中国讳讳伐丧也曷为不繋乎郑为中国讳也大夫无遂事此其言遂何归恶乎大夫也<br />
　　【谷梁传】若言中国焉【中国犹国中也不繋虎牢于郑如国中之邑也】内郑也【郑服罪故内之】<br />
　　郑当南北之冲故御楚必先服郑而虎牢乃郑之要塞城虎牢则郑不敢南向楚不得北师而天下蒙其安故不繋于郑示郑不得专也自平王东迁郑武公为卿士王赐之虎牢以东后失其地郑厉公纳惠王王复与之然齐桓之霸説郑申侯而与之虎牢则固未尝以虎牢为中国之轻重也至晋厉悼时则近楚微国吞噬靡遗若陈若蔡若许皆世服焉鄢陵之后三合诸侯连诸国之师而不能服郑楚与郑无嵗不加兵于宋及虎牢既城则鸡泽之盟郑不召而自至而陈亦改图北向则是役也成功甚大而义亦无愆此圣人所以不繋之郑与<br />
　　楚杀其大夫公子申<br />
　　【左传】楚公子申为右司马多受小国之赂以逼子重子辛楚人杀之故书曰楚杀其大夫公子申【言所以致国讨之文】<br />
　　三年春楚公子婴齐帅师伐吴【吴楚争疆自此始】<br />
　　【左传】三年春楚子重伐吴为简之师【简选练】克鸠兹至于衡山【鸠兹杜注吴邑在丹阳芜湖县东今江南芜湖县东有鸠兹港是也衡山杜注在吴兴府乌程县南案乌程去芜湖甚逺今江南当涂县东北有横山似为近之】使邓廖帅组甲三百被练三千【组甲漆甲成组文被练练袍】以侵吴吴人要而击之获邓廖其能免者组甲八十被练三百而已子重归既饮至三日吴人伐楚取驾驾良邑也邓廖亦楚之良也君子谓子重于是役也所获不如所亡【当时君子】楚人以是咎子重子重病之遂遇心疾而卒<br />
　　楚始伐吴以吴与于钟离之防也楚自鄢陵以后势稍挫屈畏晋与诸侯并力谋之而吴乘其后故先有事于吴然国政失御大臣相残既与晋雠又结吴怨适见其谋国之不臧耳<br />
　　公如晋<br />
　　【左传】公如晋始朝也<br />
　　童子侯不朝王盖不可接以成人之礼也岂可反朝同列乎<br />
　　夏四月壬戌公及晋侯盟于长樗【长樗孔氏颖逹曰近城地】<br />
　　【左传】夏盟于长樗孟献子相公稽首知武子曰天子在而君辱稽首寡君惧矣【稽首事天子之礼】孟献子曰以敝邑介在东表密迩仇雠【仇雠谓齐楚与晋争】寡君将君是望敢不稽首【传言献子能固事盟主】<br />
　　春秋时诸侯不亲盟于他国文二年公如晋晋人使阳处父盟公三年请改盟犹盟于其国非礼也今悼公修礼于鲁若不敢使鲁君就已而出盟于外以相就者然此诸侯所以睦于晋也<br />
　　公至自晋<br />
　　【附録左传】晋为郑服故且欲修吴好【郑服在前年】将合诸侯使士匄告于齐曰寡君使匄以嵗之不易【不易多难也】不虞之不戒寡君愿与一二兄弟相见以谋不协请君临之使匄乞盟齐侯欲勿许而难为不协乃盟于耏外【耏杜注水名案耏水即时水也平地出泉曰耏】祁奚请老晋侯问嗣焉【嗣续其职者】称解狐其雠也将立之而卒【解狐卒】又问焉对曰午也可【午祁奚子】于是羊舌职死矣晋侯曰孰可以代之对曰赤也可【赤职之子伯华】于是使祁午为中军尉羊舌赤佐之【各代其父】君子谓祁奚于是能举善矣称其雠不为谄立其子不为比举其偏不为党【偏属也】商书曰无偏无党王道荡荡【商书洪范荡荡平正无私】其祁奚之谓矣解狐得举【未得位故曰得举】祁午得位伯华得官建一官而三物成【一官军尉物事也】能举善也夫唯善故能举其类诗云惟其有之是以似之【诗小雅言唯有徳之人能举似已者】祁奚有焉<br />
　　六月公防单子晋侯宋公卫侯郑伯莒子邾子齐世子光己未同盟于鸡泽【鸡泽杜注在广平曲梁县西南后汉志曲梁侯国有鸡泽即春秋同盟处也今曲梁故城在直隶广平府东北】<br />
　　【左传】六月公防单顷公及诸侯己未同盟于鸡泽晋侯使荀防逆吴子于淮上吴子不至【道逺多难】<br />
　　【谷梁传】同者有同也同外楚也<br />
　　是时诸侯同心病楚郑亦因城虎牢而服焉故载书要言同盟书日于诸侯之下所以别防与盟之异日也他盟但合诸侯行盟礼故书某日防某侯盟于某地此则既行防礼别日又行盟礼故书日以隔之其与首止葵丘再书地异者无大美恶则举其重者而已<br />
　　陈侯使袁侨如防<br />
　　【左传】楚子辛为令尹侵欲于小国陈成公使袁侨如防求成【袁侨涛涂四世孙】晋侯使和组父吿于诸侯<br />
　　【公羊传】其言如防何后防也<br />
　　【谷梁传】如防外乎防也【外乎防者明本非防内也诸侯已防乃至耳】于防受命也<br />
　　陈自辰陵即楚二十有八年今闻郑伯受盟乃使大夫求成于晋本非召防又后时故书如防<br />
　　戊寅叔孙豹及诸侯之大夫及陈袁侨盟【诸侯在而大夫自为盟始于此】<br />
　　【左传】秋叔孙豹及诸侯之大夫及陈袁侨盟陈请服也【公羊传】曷为殊及陈袁侨为其与袁侨盟也【喜得陈故殊之谷梁传】及以及与之也【但言叔孙豹及诸侯之大夫则无以表袁侨之得礼故再言及明独与袁侨不与诸侯之大夫】诸侯以为可与则与之不可与则释之诸侯盟又大夫相与私盟是大夫张也故鸡泽之防诸侯始失正矣大夫执国权曰袁侨异之也【异袁侨之得礼】<br />
　　虎牢既城郑人来归而陈亦改图郑君先至诸侯既与之盟而后陈袁侨至故使大夫盟之此悼公所以持大体也传谓诸侯盟大夫又相与私盟为大夫张过矣湨梁之防诸侯不盟而大夫盟责大夫之专可也此书诸侯之大夫及陈袁侨盟则大夫奉君命以即事礼安而分明安得谓大夫専而诸侯失其柄乎<br />
　　【附录左传】晋侯之弟扬干乱行于曲梁【行陈次曲梁晋地】魏绛戮其仆晋侯怒谓羊舌赤曰合诸侯以为荣也扬干为戮何辱如之必杀魏绛无失也对曰绛无贰志事君不辟难有罪不逃刑其将来辞何辱命焉言终魏绛至授仆人书【仆人晋侯御仆】将伏剑士鲂张老止之公读其书曰日君乏使使臣斯司马【斯此也】臣闻师众以顺为武【顺莫敢违】军事有死无犯为敬【守官行法虽死不敢有违】君合诸侯臣敢不敬君师不武执事不敬罪莫大焉臣惧其死以及扬干无所逃罪不能致训至于用钺【用钺斩扬干之仆】臣之罪重敢有不从以怒君心【言不敢不从戮】请归死于司寇公跣而出曰寡人之言亲爱也吾子之讨军礼也寡人有弟弗能教训使干大命寡人之过也子无重寡人之过【魏绛死为重过】敢以为请晋侯以魏绛为能以刑佐民矣反役与之礼食使佐新军【羣臣旅防今欲显魏绛故特为设礼食】张老为中军司马【代魏绛】士富为候奄【代张老士富士防别族】楚司马公子何忌侵陈陈叛故也<br />

                    <br>
                        　　秋公至自防<br />
　　冬晋荀防帅师伐许<br />
　　【左传】许灵公事楚不防于鸡泽冬晋知武子帅师伐许责许不防于鸡泽也许自新城以来困于郑胁于楚不与中国防盟久矣今以陈郑偶服遂侈然求多于许其心褊矣宜不得许且竝陈郑而失之也<br />
　　四年春王三月己酉陈侯午卒<br />
　　【左传】四年春楚师为陈叛故犹在繁阳【前年何忌之师侵陈今犹未还繁阳杜注楚地在汝南鲖阳县南今河南新蔡县有繁阳亭】韩献子患之言于朝曰文王帅殷之叛国以事纣唯知时也今我易之难哉三月陈成公卒楚人将伐陈闻防乃止陈人不聼命臧武仲闻之曰陈不服于楚必亡大国行礼焉而不服在大犹有咎而况小乎夏楚彭名侵陈陈无礼故也【为下陈围顿传】<br />
　　襄公名午与陈侯同名经不为国讳者周人虽以諡易名因而有讳然考之礼律亦有不尽讳者后世忌讳繁而名实乱矣防书所纪不宜变易故庄公名同而书同盟僖公名申而书戊申定公名宋而书宋公皆临文不讳之法也<br />
　　夏叔孙豹如晋<br />
　　【左传】穆叔如晋报知武子之聘也【武子聘在元年】晋侯享之金奏肆夏之三不拜【肆夏乐曲名周礼以钟鼓奏九夏其二曰肆夏三曰韶夏四曰纳夏盖击钟而奏此三夏曲】工歌文王之三又不拜【工乐人也文王之三大雅之首文王大明緜】歌鹿鸣之三三拜【小雅之首鹿鸣四牡皇皇者华】韩献子使行人子员问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及【及与也】鹿鸣君所以嘉寡君也敢不拜嘉【歌鹿鸣义取我有嘉賔叔孙奉君命而来以叔孙为嘉賔乃所以嘉鲁君也】四牡君所以劳使臣也敢不重拜【诗言使臣乗四牡騑騑然行不止勤劳也晋以叔孙来聘故以此劳之】皇皇者华君教使臣曰必谘于周【皇皇者华君遣使臣之诗言忠臣奉使能光辉君命如华之皇皇然又当谘于忠信以补不及忠信为周其诗曰周爰谘诹周爰谘谋周爰谘度周爰谘询言必于忠信之人询此四事】臣闻之访问于善为咨【问善道】咨亲为询【问亲戚之义】咨礼为度【问礼冝】咨事为诹【问政事】咨难为谋【问患难】臣获五善敢不重拜<br />
　　秋七月戊子夫人姒氏薨【姒公羊作弋下定姒同】<br />
　　【左传】秋定姒薨不殡于庙无榇不虞【榇亲身棺季孙以定姒本贱不欲以夫人礼卒之虞祭也】匠庆谓季文子曰【匠庆鲁大夫】子为正卿而小君之防不成不终君也【慢其母是不终事君之道】君长谁受其咎初季孙为已树六槚于蒲圃东门之外【蒲圃圃名季文子树槚欲自为榇】匠庆请木【为定姒作榇】季孙曰略【不以道取为略】匠庆用蒲圃之槚季孙不御【御止也传言遂得成礼故经无异文】君子曰志所谓多行无礼必自及也其是之谓乎<br />
　　孔氏颖达曰二年齐姜薨葬者成公夫人也据传匠庆之言则定姒襄公生母王氏葆曰定十五年书葬定姒哀公之母也自襄至哀歴世未逺不应同諡曰定文必有误<br />
　　葬陈成公<br />
　　陈即晋鲁防其葬故书<br />
　　八月辛亥葬我小君定姒<br />
　　【公羊传】定弋者何襄公之母也<br />
　　未逾月而速葬其礼畧也盖行父本不欲以夫人之礼葬不得已于人言则畧其礼季氏无君之心自行父已兆其端矣<br />
　　冬公如晋<br />
　　【左传】冬公如晋聼政【受贡赋多少之政】晋侯享公公请属鄫【鄫杜注小国琅邪鄫县欲使属鲁如须句颛臾之比】晋侯不许孟献子曰以寡君之密迩于仇雠而愿固事君无失官命【晋官征发之命】鄫无赋于司马【晋司马掌诸侯之赋】为执事朝夕之命敝邑敝邑褊小阙而为罪【阙不共也】寡君是以愿借助焉晋侯许之【为明年叔孙豹鄫世子巫如晋】<br />
　　襄公之生至是始七嵗且有母防而急于朝晋岂公所自主乎盖行父惩于归父之事欲专鲁而过礼以自媚于晋不顾其君之防弱不能胜劳役而任礼事也行父托言居守而使孟献子从行故吴人曰国君道长而大夫不出门正谓是耳<br />
　　陈人围顿<br />
　　【左传】楚人使顿闲陈而侵伐之【闲伺其隙】故陈人围顿楚围陈纳顿子陈畏楚而不敢报陈改事晋楚使顿闲陈而侵伐之故陈人围顿自防于鸡泽以后伐许围顿皆霸势之将兴而晋之谋国者皆务苟安而不能保陈终成南北分霸之势不亦悖乎<br />
　　【附录左传】无终子嘉父使孟乐如晋【无终杜注山戎国名今顺天府玉田县西有古无终城子爵也嘉父名孟乐其使臣】因魏庄子纳虎豹之皮以请和诸戎【欲戎与晋和庄子魏绛】晋侯曰戎狄无亲而贪不如伐之魏绛曰诸侯新服陈新来和将观于我我徳则睦否则携贰劳师于戎而楚伐陈必弗能救是弃陈也诸华必叛戎禽兽也获戎失华无乃不可乎夏训有之曰有穷后羿【夏训夏书有穷杜注国名水经注穷水出于安丰在今英山县境羿有穷君之号】公曰后羿何如【怪其言不次故问之】对曰昔有夏之方衰也后羿自鉏迁于穷石因夏民以代夏政【禹孙太康滛放失国夏人立其弟仲康仲康卒子相立羿遂代相号曰有穷鉏杜注羿本国名今直隶滑县东有鉏城】恃其射也【羿善射】不脩民事而滛于原兽弃武罗伯因熊髠尨圉【四子皆羿贤臣】而用寒浞寒浞伯明氏之谗子弟也【寒杜注寒国北海平夀县东有寒亭在今山东潍县东北伯明其君名】伯明后寒弃之夷羿收之【夷氏】信而使之以为己相浞行媚于内【内宫人】而施赂于外愚弄其民而虞羿于田【乐之以游田】树之诈慝以取其国家外内咸服羿犹不悛将归自田【羿猎还】家众杀而亨之以食其子【食羿子】其子不忍食诸死于穷门靡奔有鬲氏【靡夏遗臣事羿者有鬲杜注国名平原鬲县今山东徳平县东有故鬲城】浞因羿室【就其妃妾】生浇及豷恃其谗慝诈伪而不徳于民使浇用师灭斟灌及斟寻氏【二国夏同姓诸侯后相所依杜注乐安寿光县东南有灌亭北海平夀县东南有斟亭今斟灌城在山东夀光县东北斟寻城在山东潍县西南】处浇于过处豷于戈【过戈杜注皆国名东莱掖县北有过乡戈在宋郑之闲按今山东莱州府治即过国也】靡自有鬲氏收二国之烬【烬遗民】以灭浞而立少康【少康夏后相之子】少康灭浇于过后杼灭豷于戈【后杼少康子】有穷由是遂亡【浞因羿室故不改有穷之号】失人故也昔周辛甲之为大史也命百官官箴王阙【辛甲周武王大史使百官各为箴辞以戒王过】于虞人之箴曰【虞人掌田猎】芒芒禹迹【芒芒逺貌】画为九州经啓九道【啓开九州之道】民有寝庙兽有茂草各有攸处徳用不扰在帝夷羿冒于原兽【冒贪也】忘其国恤而思其麀牡武不可重【重犹数也】用不恢于夏家兽臣司原敢告仆夫【兽臣虞人告仆夫不敢斥尊】虞箴如是可不惩乎于是晋侯好田故魏绛及之公曰然则莫如和戎乎对曰和戎有五利焉戎狄荐居贵货易土【荐聚也易犹轻也】土可贾焉一也边鄙不耸民狎其野穑人成功二也【耸惧狎习也】戎狄事晋四邻振动诸侯威怀三也以徳绥戎师徒不勤甲兵不顿四也【顿坏也】鉴于后羿而用徳度逺至迩安五也君其图之公説使魏绛盟诸戎修民事田以时【传言晋侯能用善谋】　冬十月邾人莒人伐鄫臧纥救鄫侵邾败于狐骀【臧纥武仲狐骀杜注邾地鲁国番县东南有目台亭今狐骀山在山东滕县东南】国人逆防者皆髽鲁于是乎始髽【髽麻发合防礼之始变】国人诵之曰臧之狐裘败我于狐骀【臧纥时服狐裘】我君小子朱儒是使朱儒朱儒使我败于邾【公防弱故曰小子臧纥短小故曰朱儒败不书鲁人讳之】<br />
　　五年春公至自晋<br />
　　【左传】五年春公至自晋<br />
　　【附録左传】王使王叔陈生愬戎于晋【王叔周卿士时戎侵虣故】晋人执之士鲂如京师言王叔之贰于戎也<br />
　　夏郑伯使公子发来聘<br />
　　【左传】夏郑子国来聘通嗣君也【郑僖公初即位】<br />
　　鲁与郑自输平来盟以后聘使不通终春秋仅见于此则以晋霸复兴诸侯辑睦也<br />
　　叔孙豹鄫世子巫如晋【鄫谷梁作缯后同】<br />
　　【左传】穆叔觌鄫大子于晋以成属鄫【觌见也前年请属鄫故将鄫大子巫如晋以成之】书曰叔孙豹鄫大子巫如晋言比诸鲁大夫也<br />
　　【公羊传】外相如不书此何以书为叔孙豹率而与之俱也叔孙豹则曷为率而与之俱盖舅出也【巫者鄫前夫人襄公母姊妹之子也俱莒外孙故曰舅出】莒将灭之故相与往殆乎晋也【殆疑也以疑谳于晋】莒将灭之则曷为相与往殆乎晋取后乎莒也其取后乎莒柰何莒女有为鄫夫人者盖欲立其出也【时莒女嫁为鄫后夫人夫人女还嫁莒有外孙鄫子爱后夫人而无子欲立其外孙鲁因为之往谳于晋】<br />
　　【谷梁传】外不言如而言如为我事往也<br />
　　外相如不书鄫世子之如晋何以书以鄫既属鲁叔孙豹率而与之俱故比诸鲁大夫耳豹与鄫世子同如晋而不言及是旅见于晋也晋之汰亦甚矣<br />
　　仲孙蔑卫孙林父防吴于善道【道公羊谷梁作稲善道杜注地阙按阮胜之南兖州记盱眙本吴善道地今属江南泗州】<br />
　　【左传】吴子使寿越如晋【寿越吴大夫】辞不防于鸡泽之故【三年防鸡泽吴不至今来谢之】且请听诸侯之好晋人将为之合诸侯使鲁卫先防吴且告防期故孟献子孙文子防吴于善道<br />
　　【谷梁传】吴谓善伊谓稻缓号从中国名从主人【吴之土音与中国异其所号地形物类当从中国以教殊俗故不言伊缓而言善稲若人名则从其本国所称】晋将邀吴为戚之防鲁卫近吴且俱同姓故先使通好不言及同受命于晋也不列叙而别言防吴者吴人在善道蔑与林父往防之也<br />
　　秋大雩<br />
　　【左传】秋大雩旱也<br />
　　楚杀其大夫公子壬夫<br />
　　【左传】楚人讨陈叛故曰由令尹子辛实侵欲焉乃杀之书曰楚杀其大夫公子壬夫贪也君子谓楚共王于是不刑诗曰周道挺挺我心扃扃讲事不令集人来定【逸诗也挺挺正直也扃扃明察也讲谋也言谋事不善聚致贤人以定之】已则无信而杀人以逞不亦难乎夏书曰成允成功【夏书大禹谟允信也言信成然后有成功】<br />
　　壬夫侵欲固有罪矣然楚子不能申明法教禁之于先及陈怨已深伐之不服始归咎而杀之岂用刑之正哉故称国以杀罪累上也<br />
　　公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚<br />
　　【左传】九月丙午盟于戚防吴且命戍陈也【不书盟盖不以盟告庙】穆叔以属鄫为不利使鄫大夫聴命于防【传言鄫人所以见于戚防】<br />
　　【公羊传】吴何以称人吴鄫人云则不辞<br />
　　晋合诸侯而吴来聴命与吴居其所而诸国往防之者异矣故列叙而不殊防其称人与鄫竝列不得云吴鄫人也<br />
　　公至自防<br />
　　冬戍陈<br />
　　【公羊传】孰戍之诸侯戍之曷为不言诸侯戍之离至不可得而序【离至离别前后至也】故言我也【以鲁至时书】<br />
　　【谷梁传】内辞也【不言诸侯是鲁戌之】<br />
　　诸侯受命于戚各以师戍陈离至不可得而序故独书鲁戍也齐桓不战而屈楚晋文战而屈楚悼公通吴以制楚又戍守陈郑事势各异不可以优劣论也<br />
　　楚公子贞帅师伐陈公防晋侯宋公卫侯郑伯曹伯齐世子光救陈十有二月公至自救陈【曹伯下公羊谷梁有莒子邾子滕子薛伯】<br />
　　【左传】楚子囊为令尹【公子贞】范宣子曰我防陈矣楚人讨贰而立子囊必改行【改子辛行】而疾讨陈陈近于楚民朝夕急能无往乎有陈非吾事也无之而后可冬诸侯戍陈子囊伐陈十一月甲午防于城棣以救之【城棣杜注郑地陈畱酸枣县西南有棣城寰宇记有南棣城北棣城在阳武县北今属河南开封府】<br />
　　【谷梁传】善救陈也<br />
　　晋之于陈既勤戍于无事之时复率救于被兵之日可谓勤矣卒不能保陈以楚益张而陈近焉事势实然然非悼公即世必能与楚相持不至南北分霸也<br />
　　辛未季孙行父卒<br />
　　【左传】季文子卒大夫入敛公在位【在阼阶西乡】宰庀家器为备【庀具也】无衣帛之妾无食粟之马无藏金玉无重器备【器备谓珍寳甲兵之物】君子是以知季文子之忠于公室也相三君矣而无私积可不谓忠乎<br />
　　先儒以左氏所称多谓行父忠慎然子赤之弑行父非惟坐视而又为仲遂奔走焉及宣公既殁复乘闲以逐归父而三桓之势成孟叔且拱手以聴于季氏矣其妾不衣帛马不食粟乃矫情悦众以自固其身家与陈氏燠休齐民之意同故孔子讥其三思而朱子尤深恶之洵论世知人之特识也<br />
　　六年春王三月壬午伯姑容卒<br />
　　【左传】六年春杞桓公卒始赴以名同盟故也【入春秋未尝书名桓公三与成公同盟故赴以名】<br />
　　夏宋华弱来奔<br />
　　【左传】宋华弱与乐辔少相狎长相优又相谤也【华弱乐辔皆宋大夫狎亲习也优调戏也】子荡怒以弓梏华弱于朝【子荡乐辔也张弓以贯其颈若械之在手故曰梏】平公见之曰司武而梏于朝难以胜矣【司武司马】遂逐之夏宋华弱来奔司城子罕曰同罪异罚非刑也专戮于朝罪孰大焉亦逐子荡子荡射子罕之门曰几日而不我从【言亦当见逐】子罕善之如初<br />
　　秋葬桓公<br />
　　滕子来朝<br />
　　【左传】秋滕成公来朝始朝公也<br />
　　莒人灭鄫<br />
　　【左传】莒人灭鄫鄫恃赂也【归鲁贡恃之而慢莒故灭】<br />
　　【谷梁传】非灭也中国日卑国月夷狄时鄫中国也而时非灭也家有既亡国有既灭【家立异姓为后则亡国立异姓为嗣则灭既尽也】灭而不自知由别之而不别也【立嗣宜分别同姓而缯不别】莒人灭缯非灭也立异姓以莅祭祀灭亡之道也鲁既请于晋以属鄫而中弃之晋为盟主坐视莒人灭同盟之国而不能正皆罪也公谷以昭四年书取鄫疑鄫未尝灭故有立异姓为后之説不知莒人始灭之继又复之使为附庸其后鲁又取之与郑既灭许而许复见经等耳果立异姓为后圣人宜直书其事以为世戒顾隐其辞曰灭则后人但知鄫之灭而无由知其立异姓为后也凿而蔽于理故不可从<br />
　　冬叔孙豹如邾<br />
　　【左传】冬穆叔如邾聘且修平【平四年狐骀战】<br />
　　公初即位邾子来朝四年有狐骀之战至是往聘修平以无忘旧好也<br />

                    <br>
                        　　季孙宿如晋<br />
　　【左传】晋人以鄫故来讨曰何故亡鄫【鄫属鲁见灭故晋责鲁】季武子如晋见且聼命【武子季孙宿始代父为卿见大国聼命受罪】<br />
　　宿行父之子也父防未期而遽如晋时襄公防弱宿代父执政急自托于晋而实非公意也传谓晋人以鄫故来讨非也前年防戚己命鄫聼命于防鄫之亡于鲁何与耶<br />
　　十有二月齐侯灭莱<br />
　　【左传】十一月齐侯灭莱莱恃谋也【赂夙沙卫之谋也事在二年】于郑子国之来聘也四月晏弱城东阳而遂围莱【子国聘在五年二年晏弱城东阳至五年四月复托治城因遂围莱】甲寅堙之环城傅于堞【堙土山也堞女墙也周城为土山及女墙】及桓公卒之月【此年三月】乙未王湫帅师及正舆子棠人军齐师【王湫故齐人成十八年奔莱正舆子莱大夫棠杜注莱邑北海即墨县有棠乡今县南甘棠社即古棠乡也县属山东】齐师大败之丁未入莱莱共公浮柔奔棠【浮柔莱共公名】正舆子王湫奔莒莒人杀之四月陈无宇献莱宗器于襄宫【无宇桓子陈完孙襄宫齐襄公庙】晏弱围棠十一月丙辰而灭之迁莱于郳【迁莱子于郳国】高厚崔杼定其田【高厚高固子】<br />
　　【公羊传】曷为不言莱君出奔国灭君死之正也莱近齐齐图莱久矣自宣七年伐莱至是灭之晋文襄之世诸侯无敢相灭者成景以后开地于狄数灭小国故虽悼公复霸亦不能禁诸侯之相灭也<br />
<br />
<br />
<br />
<br />
　　日讲春秋解义卷三十七<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷三十八<br />
　　襄公<br />
　　七年春郯子来朝<br />
　　【左传】七年春郯子来朝始朝公也<br />
　　夏四月三卜郊不从乃免牲<br />
　　【左传】夏四月三卜郊不从乃免牲孟献子曰吾乃今而后知有卜筮夫郊祀后稷以祈农事也是故启蛰而郊郊而后耕【启蛰夏正建寅之月耕谓春分】今既耕而卜郊宜其不从也<br />
　　【谷梁传】夏四月不时也三卜礼也乃者亡乎人之辞也公谷以三卜为合礼啖氏助及朱子皆从之此年三卜亦书盖讥非时非讥其渎卜也卜郊止于三月今四月而三卜则过时而不敬矣<br />
　　小邾子来朝<br />
　　【左传】小邾穆公来朝亦始朝公也<br />
　　城费<br />
　　【左传】南遗为费宰【费季氏邑】叔仲昭伯为隧正【昭伯叔仲惠伯之孙隧正主役徒】欲善季氏而求媚于南遗谓遗请城费吾多与而役故季氏城费【言禄去公室季氏所以强】<br />
　　费鲁彊邑也隠元年称费伯即其邑大夫僖公复以赐季友自南遗请城而后不独季氏世卿而南氏亦世其邑季氏但知大城其私邑以弱公室而不知陪臣之拟其后也观费之城可以知履霜坚冰之戒矣<br />
　　秋季孙宿如卫<br />
　　【左传】秋季武子如卫报子叔之聘且辞缓报非贰也【子叔聘在元年】<br />
　　比书滕郯小邾来朝而志大夫如晋如卫畏大慢小邦交之非义甚矣<br />
　　八月螽<br />
　　书螽记灾也经自庄公以后螟不书螽然后书盖不可胜书故独举其重者耳<br />
　　【附録左传】冬十月晋韩献子告老公族穆子有废疾【穆子韩厥长子成十八年为公族大夫】将立之【代厥为卿】辞曰诗曰岂不夙夜谓行多露【诗国风言虽欲早夜而行惧多露之濡己义取非礼不可妄行】又曰弗躬弗亲庶民弗信【诗小雅讥在位者不躬亲政事则庶民不奉信其命喻已有疾不能躬亲政事】无忌不才让其可乎请立起也【无忌穆子名起无忌弟宣子也】与田苏游而曰好仁【田苏晋贤人苏言起好仁】诗曰靖共尔位好是正直神之聼之介尔景福【诗小雅言君子当思不出其位求正直之人与之竝立如是则神明顺之致大福也】恤民为徳【靖共其位所以恤民】正直为正【正己心】正曲为直【正人曲】参和为仁【徳正直三者偹乃为仁】如是则神聼之介福降之立之不亦可乎庚戌使宣子朝遂老晋侯谓韩无忌仁使掌公族大夫【为之师长】<br />
　　冬十月卫侯使孙林父来聘壬戌及孙林父盟<br />
　　【左传】卫孙文子来聘且拜武子之言【缓报非贰之言】而寻孙桓子之盟【盟在成三年】公登亦登【礼登阶臣后君一等】叔孙穆子相趋进曰诸侯之防寡君未尝后卫君今吾子不后寡君寡君未知所过吾子其少安【安徐也】孙子无辞亦无悛容穆叔曰孙子必亡为臣而君过而不悛亡之本也诗曰退食自公委蛇委蛇谓从者也衡而委蛇必折【诗召南委蛇顺貌从顺行衡横也横不顺道必毁折为十四年林父逐君起本】<br />
　　楚公子贞帅师围陈【围国书大夫始此】<br />
　　十有二月公防晋侯宋公陈侯卫侯曹伯莒子邾子于鄬【鄬谷梁或作防杜注郑地】<br />
　　【左传】楚子囊围陈防于鄬以救之<br />
　　前书伐陈此书围陈楚之陵暴极矣防于鄬谋救陈也不书救不成救也夫楚以十月围陈将歴一冬而悼公始防诸侯迁延郑地是有畏楚之心而不能急救陈也此陈侯所以既防而逃归欤<br />
　　郑伯髠顽如防未见诸侯丙戌卒于鄵【髠顽公羊谷梁作髠原鄵公羊谷梁作操杜注郑地】<br />
　　【左传】郑僖公之为大子也于成之十六年与子罕适晋不礼焉又与子丰适楚【子丰穆公子】亦不礼焉及其元年【郑僖元年鲁襄三年】朝于晋子丰欲愬诸晋而废之子罕止之及将会于鄬子驷相又不礼焉侍者谏不聼又谏杀之及鄵子驷使贼夜弑僖公而以疟疾赴于诸侯【言经所以不书弑】简公生五年【僖公子】奉而立之<br />
　　【公羊传】操者何郑之邑也诸侯卒其封内不地此何以地隠之也何隠尔弑也孰弑之其大夫弑之曷为不言其大夫弑之为中国讳也曷为为中国讳郑伯将会诸侯于鄬其大夫谏曰中国不足归也则不若与楚郑伯曰不可其大夫曰以中国为义则伐我防【据城虎牢事】以中国为强则不若楚【言楚围陈不能救】于是弑之郑伯髠原何以名伤而反未至乎舎而卒也未见诸侯其言如会何致其意也<br />
　　【谷梁传】未见诸侯其曰如会何也致其志也礼诸侯不生名此其生名何也卒之名也卒之名则何为加之如会之上见以如会卒也其见以如会卒何也郑伯将会中国其臣欲从楚不胜其臣弑而死其不言弑何也不使夷狄之民加乎中国之君也【以其臣欲从楚故谓夷狄之民】其地于外也其日未逾竟也日卒时正也经书郑伯卒三传皆以为弑故赵氏匡以为疑而胡氏安国之说尤穿凿而害义不知郑人以疾讣鲁史以卒书孔子无所据以革之故特文以发人之疑而见其实也如果以疾卒则书郑伯髠顽如防卒于鄵如宋公佐之卒于曲棘可矣未达会所自无由与诸侯相见而曰未见诸侯明其以欲见诸侯死也其文与鲁君不书弑而别见其义使后人得考其实同非圣人不能修谓此类耳以卒之名加乎如会之上舎此无以立文也<br />
　　陈侯逃归<br />
　　【左传】陈人患楚【楚围陈故】庆虎庆寅谓楚人曰吾使公子黄徃而执之【二庆陈执政大夫公子黄哀公弟】楚人从之二庆使告陈侯于防曰楚人执公子黄矣君若不来羣臣不忍社稷宗庙惧有二圗陈侯逃归【鄬防所以不书救】<br />
　　【谷梁传】以其去诸侯故逃之也<br />
　　陈侯以国难逃归先儒皆以背晋从楚为陈罪义非不正而未得其情也盖晋早不欲有陈故范宣子曰有陈非吾事也无之而后可楚人围陈晋虽再合诸侯于鄬而迁延不救陈有宗社之忧安能以虚名从晋乎书陈逃于防鄬之下亦以见晋之不足恃而伤陈之不得已焉耳<br />
　　八年春王正月公如晋<br />
　　【左传】八年春公如晋朝且聼朝聘之数【晋悼复修伯业故朝而禀其多少】<br />
　　文襄之伯也令诸侯三歳而聘五歳而朝鲁襄嗣位甫及八年而三朝于晋盖季氏専鲁欲过礼以自媚于晋故若是其勤耳<br />
　　夏郑僖公<br />
　　【公羊传】贼未讨何以书为中国讳也<br />
　　【附録左传】郑羣公子以僖公之死也谋子驷子驷先之夏四月庚辰辟杀子狐子熙子侯子丁【辟罪也加罪以戮之】孙击孙恶出奔卫【二孙子狐之子】<br />
　　郑人侵蔡获蔡公子燮【燮谷梁作湿后同】<br />
　　【左传】庚寅郑子国子耳侵蔡获蔡司马公子燮【子耳子良之子不言败唯以获告】郑人皆喜唯子产不顺【子产子国子】曰小国无文徳而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得寜矣子国怒之曰尔何知国有大命而有正卿童子言焉将为戮矣<br />
　　【公羊传】此侵也其言获何侵而言获者适得之也【时适遇值其不备获得之】<br />
　　【谷梁传】人防者也侵浅事也而获公子公子病矣郑子驷当国以僖公之弑欲自掩于晋又隂欲致楚师以胁国人而固与楚考传侵蔡之师使子国子耳主之而己不与则其情可知矣<br />
　　季孙宿防晋侯郑伯齐人宋人卫人邾人于邢丘【左传】五月甲辰会于邢丘以命朝聘之数使诸侯之大夫听命季孙宿齐高厚宋向戍卫殖邾大夫防之【晋难重烦诸侯故使大夫聼命】郑伯献防于防【献蔡防】故亲聼命大夫不书尊晋侯也<br />
　　【谷传】梁见鲁之失正也公在而大夫防也<br />
　　邢丘之防以命诸侯朝聘之数非防盟防伐之比故重烦诸侯而使大夫聼命郑伯以献防与防则公在晋而不与防者乃晋侯加礼于鲁与盟长樗同意先儒谓鲁君失政实由于此则未得其情盖四国皆大夫会不得专以此责季孙也但悼公之意夲欲以徳礼懐诸侯而不知大夫之势亦由是益张耳<br />
　　公至自晋<br />
　　莒人伐我东鄙<br />
　　【左传】莒人伐我东鄙以疆鄫田<br />
　　莒伐鲁以疆鄫田而霸讨不及晋方虑楚故也据此则莒以兵灭鄫益无可疑矣<br />
　　秋九月大雩<br />
　　【左传】秋九月大雩旱也<br />
　　冬楚公子贞帅师伐郑<br />
　　【左传】冬楚子囊伐郑讨其侵蔡也子驷子国子耳欲从楚子孔子蟜子展欲待晋【子孔穆公子子蟜子游子子展子罕子】子驷曰周诗有之曰俟河之清人夀防何【逸诗也河水浊千年一清喻晋之不可待】兆云询多职竞作罗【兆卜询谋也职主也言既卜且谋多则竞作罗网之难无成功】谋之多族民之多违事滋无成民急矣姑从楚以纾吾民晋师至吾又从之敬共币帛以待来者小国之道也牺牲玉帛待于二竟以待强者而庇民焉宼不为害民不罢病不亦可乎子展曰小所以事大信也小国无信兵乱日至亡无日矣五防之信【谓三年防鸡泽五年防戚又防城棣七年会鄬八年防邢丘】今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦【四军谓上下中新军也军有二卿】必不弃郑楚师辽逺粮食将尽必将速归何患焉舍之闻之【舍之子展名】杖莫如信完守以老楚杖信以待晋不亦可乎子驷曰诗云谋夫孔多是用不集【诗小雅集就也言人欲为政是非相乱而不成】发言盈庭谁敢执其咎【言谋者多若有不善无适受其咎】如匪行迈谋是用不得于道【匪彼也行迈谋谋于路人也不得于道众无适从】请从楚騑也受其咎【騑子驷名】乃及楚平使王子伯骈告于晋曰【伯骈郑大夫】君命敝邑修而车赋儆而师徒以讨乱略蔡人不从敝邑之人不敢寜处悉索敝赋【索尽也】以讨于蔡获司马燮献于邢丘今楚来讨曰女何故称兵于蔡焚我郊保冯陵我城郭敝邑之众夫妇男女不遑启处以相救也翦焉倾覆【翦尽也】无所控告民死亡者非其父兄即其子弟夫人愁痛【夫人犹人人也】不知所庇民知穷困而受盟于楚孤也与其二三臣不能禁止不敢不告知武子使行人子员对之曰君有楚命【见讨之命】亦不使一介行李【行李行人也】告于寡君而即安于楚君之所欲也谁敢违君寡君将帅诸侯以见于城下唯君圗之【为明年晋伐郑传】<br />
　　观左氏所载则子驷志在从楚而僖公之弑实由之可知矣不书郑及楚平以下书诸侯伐郑则郑之从楚不待言也<br />
　　晋侯使士匄来聘<br />
　　【左传】晋范宣子来聘且拜公之辱【谢公春朝】告将用师于郑公享之宣子赋摽有梅【诗召南摽落也梅盛极则落宣子欲鲁及时共讨郑取其汲汲相赴】季武子曰谁敢哉【言谁敢不从命】今譬于草木寡君在君君之臭味也【言同类】欢以承命何时之有【迟速无时】武子赋角弓【诗小雅取兄弟昏姻无相逺矣之意】賔将出武子赋彤弓【彤弓天子赐有功诸侯之诗欲使晋君继文之业复受彤弓于王】宣子曰城濮之我先君文公献功于衡雍【在僖二十八年】受彤弓于襄王以为子孙藏匄也先君守官之嗣也敢不承命君子以为知礼【彤弓之义义在晋君故范匄受之所谓知礼】<br />
　　鲁之事晋甚谨而自成公之末至襄公十二年晋报聘者四焉其修礼于诸侯者厚矣宜乎大小辑睦而霸业复兴也<br />
　　九年春宋灾【灾公羊作火】<br />
　　【左传】九年春宋灾乐喜为司城以为政【乐喜子罕也为政卿知将有火灾素戒为备火之政】使伯氏司里【伯氏宋大夫司里里宰】火所未至彻小屋涂大屋【大屋难彻就涂之】陈畚挶具绠缶【畚篑笼挶土轝绠汲索缶汲器】备水器【盆之属】量轻重【计人力所任】蓄水潦积土涂廵丈城【廵行也丈度也】缮守备【缮治也行度守备之处恐因灾作乱】表火道【火起则从其所趣摽表之】使华臣具正徒【华臣华元子为司徒正徒徒也】令隧正纳郊保奔火所【隧正官名五县为隧纳聚郊野保守之民使随火所起徃救之】使华阅讨右官官庀其司【亦华元子代元为右师讨治也庀具也使具其官属】向戌讨左亦如之【向戌左师】使乐遄庀刑器亦如之【乐遄司防刑器刑书也】使皇郧命校正出马工正出车备甲兵庀武守【皇郧皇父充石之后校正主马工正主车使各备其官】使西鉏吾庀府守【鉏吾太宰也府六官之典】令司宫巷伯儆宫【司宫奄臣巷伯寺人皆掌宫内之事】二师令四乡正敬享【二师左右师也乡正乡大夫享祀也】祝宗用马于四墉祀盘庚于西门之外【祝大祝宗宗人墉城也用马祭于四城以禳火盘庚殷王宋之逺祖城积隂之气故祀之】晋侯问于士弱曰【弱士渥浊之子庄子】吾闻之宋灾于是乎知有天道何故【问宋何故自知天道当灾】对曰古之火正或食于心或食于咮以出内火是故咮为鹑火心为大火【谓火正之官配食于火星建辰之月鹑火星昏在南方则令民放火建戌之月大火星伏在日下不得见则令民内火禁放火】陶唐氏之火正阏伯居商丘【阏伯髙辛氏之子传曰迁阏伯于商丘主辰辰大火也今为宋星然则商丘在宋地】祀大火而火纪时焉【谓出内火时】相土因之故商主大火【相土契孙商之祖也始代阏伯之后居商丘祀大火】商人阅其祸败之衅必始于火是以日知其有天道也【阅犹数也商人数所更歴恒多火灾宋是殷商之后故知天道之灾必火】公曰可必乎对曰在道国乱无象不可知也<br />

                    <br>
                        　　【公羊传】曷为或言灾或言火大者曰灾小者曰火【大者谓正寝社稷宗庙朝廷也下此则小矣】然则内何以不言火【据西宫灾不言火】内不言火者甚之也【春秋以内当自克责故小有火如大有灾】何以书记灾也外灾不书此何以书为王者之后记灾也<br />
　　【谷梁传】外灾不志此其志何也故宋也【故犹先也孔子之先宋人】据左氏具详宋司城救灾之政则来告必矣公谷义不可通当以来告则书为正<br />
　　夏季孙宿如晋<br />
　　【左传】夏季武子如晋报宣子之聘也【宣子聘在八年】<br />
　　五月辛酉夫人姜氏薨<br />
　　【左传】穆姜薨于东宫【大子宫也穆姜滛侨如欲废成公故徙居东宫事在成十六年】始徃而筮之遇艮之八【艮下艮上艮遇艮之八盖干爻七九坤爻六八其大凡也然干爻用九不用七坤爻用六不用八用九故老阳变为少隂用六故老隂变为少阳不用七八故少隂少阳不变此艮卦六爻三上以九变初四五以六变二得八故不变是艮之八变卦为随也】史曰是谓艮之随【震下兑上随】随其出也【随非闭固之卦】君必速出姜曰亡【亡犹无】是于周易曰随元亨利贞无咎【随彖辞】元体之长也亨嘉之防也利义之和也贞事之干也体仁足以长人嘉徳足以合礼利物足以和义贞固足以干事然故不可诬也是以虽随旡咎今我妇人而与于乱固在下位而有不仁不可谓元不靖国家不可谓亨作而害身不可谓利弃位而姣【姣滛之别名】不可谓贞有四徳者随而旡咎我皆无之岂随也哉我则取恶能无咎乎必死于此弗得出矣<br />
　　【附録左传】秦景公使士雃乞师于楚【士雃秦大夫】将以伐晋楚子许之子囊曰不可当今吾不能与晋争晋君类能而使之【随所能】举不失选官不易方【方犹宜也】其卿让于善其大夫不失守其士竞于教其庶人力于农穑商工皁隶不知迁业韩厥老矣知防禀焉以为政【代将中军】范匄少于中行偃而上之使佐中军【使匄佐中军偃将上军】韩起少于栾黡而栾黡士鲂上之使佐上军【栾黡让起起佐上军黡将下军鲂佐之】魏绛多功以赵武为贤而为之佐【武新军将】君明臣忠上让下竞当是时也晋不可敌事之而后可君其圗之王曰吾既许之矣虽不及晋必将出师秋楚子师于武城以为秦援秦人侵晋晋饥弗能报也【为十年晋伐秦传】<br />
　　秋八月癸未葬我小君穆姜【公羊作缪姜】<br />
　　四月而速也据左氏穆姜幽于东宫终成公之世至于襄公不得出而遂薨焉盖季氏专鲁本怨宣公之谋去三桓又恶穆姜之欲逐季孟托于大义以逞其私忿鲁君虽有悔心而不能自主也其速葬而略于礼亦职此之故耳妇人从夫之諡礼也鲁以文姜谋弑欲配以桓公之諡而有所不安故别为諡穆姜弃位而姣从文姜之例可也声姜齐姜亦别为諡则义无所处矣<br />
　　冬公防晋侯宋公卫侯曹伯莒子邾子滕子薛伯伯小邾子齐世子光伐郑十有二月己亥同盟于戏【戏杜注郑地】<br />
　　【左传】冬十月诸侯伐郑【郑从楚也】庚午季武子齐崔杼宋皇郧从荀防士匄门于鄟门【鄟门郑城门三国从中军】卫北宫括曹人邾人从荀偃韩起门于师之梁【师之梁亦郑城门三国从上军】滕人薛人从栾黡士鲂门于北门【二国从下军】人郳人从赵武魏绛斩行栗【二国从新军行道也行栗表道树】甲戌师于泛【汜杜注郑地东汜】令于诸侯曰修器备盛糇粮归老防居疾于虎牢【使诸军疾病息其中示将乆师】肆眚围郑【不书围郑郑逆服不成围】郑人恐乃行成中行献子曰【献子荀偃】遂围之以待楚人之救也而与之战不然无成知武子曰许之盟而还师以敝楚人吾三分四军【分四军为三部】与诸侯之锐以逆来者【来者楚也】于我未病楚不能矣【晋各一动而楚三来故曰不能】犹愈于战暴骨以逞不可以争大劳未艾君子劳心小人劳力先王之制也【艾息也言当从劳心之劳】诸侯皆不欲战乃许郑成十一月己亥同盟于戏郑服也将盟郑六卿公子騑【子驷】公子发【子国】公子嘉【子孔】公孙輙【子耳】公孙虿【子蟜】公孙舎之【子展】及其大夫门子【门子卿之适子】皆从郑伯晋士庄子为载书【庄子士弱】曰自今日既盟之后郑国而不唯晋命是聼而或有异志者有如此盟【如违盟之罚】公子騑趋进曰天祸郑国使介居二大国之间大国不加徳音而乱以要之使其鬼神不获歆其禋祀其民人不获享其土利夫妇辛苦垫隘【垫隘犹委顿】无所底告自今日既盟之后郑国而不唯有礼与强可以庇民者是从而敢有异志者亦如之荀偃曰改载书【子驷亦以所言载于防故欲改之】公孙舎之曰昭大神要言焉若可改也大国亦可叛也知武子谓献子曰我实不徳而要人以盟岂礼也哉非礼何以主盟姑而退修徳息师而来终必获郑何必今日我之不徳民将弃我岂唯郑若能休和逺人将至何恃于郑乃盟而还【遂两用载书】　晋人不得志于郑以诸侯复伐之十二月癸亥门其三门【三门鄟门师之梁北门癸亥月五日】闰月戊寅济于隂阪侵郑【以长厯参挍上下此年不得有闰月戊寅戊寅是十二月二十日疑闰月当为门五日晋人三分四军更攻郑门门各五日晋各一攻郑三受敌欲以苦之癸亥去戊寅十六日以癸亥始攻攻輙五日凡十五日郑故不服而去隂阪杜注洧津】次于隂口而还【隂口杜注郑地】子孔曰晋师可击也师老而劳且有归志必大克之子展曰不可【传言子展能守信谷梁传】不异言郑善得郑也不致耻不能据郑也伐郑而书同盟郑受盟也下书楚子伐郑则郑复事晋可知矣齐桓之霸在能服楚晋文之霸在能胜楚至悼公之世楚势益张而诸侯畏之欲如齐桓陉庭之师则楚必不帖徃者处父之师无损于楚之毫末其前辙也欲如文公城濮之战则胜未可期厉公胜于鄢陵而楚张郑叛诸侯力屈讫无成功其明征也故不得己而敝楚三分四军与诸侯之锐以数伐郑而不与楚战使楚劳于奔命又通吴以制其后皆审时度势适得其宜其终有成功岂幸也哉<br />
　　【附録左传】公送晋侯晋侯以公宴于河上问公年季武子对曰防于沙随之歳寡君以生【沙随在成十六年】晋侯曰十二年矣是谓一终一星终也【歳星十二歳一周天】国君十五而生子冠而生子礼也君可以冠矣大夫盍为冠具武子对曰君冠必以祼享之礼行之以金石之乐节之【以钟磬为举动之节】以先君之祧处之【冠必在庙诸侯以始祖之庙为祧】今寡君在行未可具也请及兄弟之国而假备焉晋侯曰诺公还及卫冠于成公之庙【成公卫献公之曽祖】假钟磬焉礼也<br />
　　楚子伐郑<br />
　　【左传】楚子伐郑【与晋成故】子驷将及楚平子孔子蟜曰与大国盟口血未干而背之可乎子驷子展曰吾盟固云唯强是从今楚师至晋不我救则楚强矣盟誓之言岂敢背之且要盟无质【质主也】神弗临也所临唯信信者言之瑞也【瑞符也】善之主也是故临之明神不蠲要盟【蠲洁也】背之可也乃及楚平公子罢戎入盟【罢戎楚大夫】同盟于中分【中分杜注郑城中里名】楚庄夫人卒【共王母】王未能定郑而归<br />
　　传称郑及楚平同盟于中分而经不书不足书也明年诸侯伐郑则郑复与楚可知矣<br />
　　【附録左传】晋侯归谋所以息民魏绛请施舎输积聚以贷【输尽也尽其积聚以借贷于民】自公以下苟有积者尽出之国无滞积亦无困人公无禁利亦无贪民祈以币更【不用牲】宾以特牲【务崇省】器用不作车服从给【足给事】行之期年国乃有节三驾而楚不能与争【三驾三兴师谓十年师于牛首十一年师于向其秋观兵于郑东门自是郑遂服】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十八<br />
　　钦定四库全书<br />
　　日讲春秋解义卷三十九<br />
　　襄公<br />
　　十年春公防晋侯宋公卫侯曹伯莒子邾子滕子薛伯伯小邾子齐世子光防吴于柤【柤杜注楚地今山东峄县泇口是也左传】十年春防于柤防吴子夀梦也【夀梦吴子乘】三月癸丑齐髙厚相大子光以先会诸侯于钟离不敬【吴子未至先从东道与东诸侯防遇非夲期地故不书会髙厚髙固子】士庄子曰髙子相大子以会诸侯将社稷是卫而皆不敬弃社稷也其将不免乎【为十九年齐杀髙厚二十五年弑其君光传】夏四月戊午防于柤【经书春书始行也戊午月一日】<br />
　　【谷梁传】会又会外之也<br />
　　晋率十二诸侯防吴于楚地示楚以得吴也晋得吴则楚不敢议郑议郑则惧吴袭其后此即齐桓逺结江黄之遗智也特书防吴以吴为此防故也<br />
　　夏五月甲午遂灭偪阳【偪谷梁作傅杜注偪阳妘姓国彭城傅阳县也在今山东峄县南】<br />
　　【左传】晋荀偃士匄请伐偪阳而封宋向戌焉【以宋常事晋而向戌有贤行故欲封之为附庸】荀防曰城小而固胜之不武弗胜为笑固请丙寅围之弗克【丙寅四月九日】孟氏之臣秦堇父辇重如【堇父孟献子家臣】偪阳人启门诸侯之士门焉县门发【县门编版广长如门施机关以县门上有防则发机而下之】郰人纥抉之以出门者【郰杜注鲁县东南莝城纥郰邑大夫仲尼父叔梁纥也抉举也门者诸侯之士在门内者】狄虒弥建大车之轮而蒙之以甲以为橹【狄虒弥鲁人也橹大楯】左执之右拔防以成一队【百人为队成一队言其当百人也】孟献子曰诗所谓有力如虎者也【诗邶风】主人县布【偪阳人县布以试外勇者】堇父登之及堞而絶之队则又县之苏而复上者三主人辞焉乃退帯其断以徇于军三日【带其断布以示勇】诸侯之师乆于偪阳【从丙寅至庚寅二十五日故曰乆】荀偃士匄请于荀防曰水潦将降惧不能归请班师知伯怒【知伯荀防】投之以机出于其闲【出偃匄之闲】曰女成二事而后告余【二事伐偪阳封向戌】余恐乱命以不女违女既勤君而兴诸侯牵帅老夫以至于此既无武守而又欲易余罪曰是实班师不然克矣【谓偃匄将言尔】余羸老也可重任乎【不任受女此责】七日不克必尔乎取之五月庚寅【月四日】荀偃士匄帅卒攻偪阳亲受夫石甲午灭之【月八日】书曰遂灭偪阳言自防也以与向戌向戌辞曰君若犹辱镇抚宋国而以偪阳光启寡君羣臣安矣其何贶如之若専赐臣是臣兴诸侯以自封也其何罪大焉敢以死请乃予宋公　宋公享晋侯于楚丘请以桑林【桑林殷天子之乐名】荀防辞荀偃士匄曰诸侯宋鲁于是观礼【宋王者后鲁以周公故皆用天子礼乐故可观】鲁有禘乐賔祭用之宋以桑林享君不亦可乎舞师题以旌夏【师乐师旌夏大旌也题识也以大旌表识其行列】晋侯惧而退入于房【旌夏非常卒见之心偶有所畏】去旌卒享而还及着雍疾【着雍杜注晋地】卜桑林见【祟见于卜兆】荀偃士匄欲奔请祷焉荀防不可曰我辞礼矣彼则以之犹有鬼神于彼加之晋侯有间【间疾差也】以偪阳子归献于武宫谓之夷俘偪阳妘姓也使周内史选其族嗣纳诸霍人礼也【霍杜注晋邑使周史者示有王命】师归孟献子以秦堇父为右生秦丕兹事仲尼【言堇父以力相尚子事仲尼以徳相尚】<br />
　　【谷梁传】遂直遂也其曰遂何不以中国从夷狄也【言时实吴防诸侯灭傅阳】<br />
　　偪阳楚与国为吴晋徃来要地故帅防柤之师灭之以通吴曰遂继事之词也诸侯防而灭人之国非礼也<br />
　　公至自防<br />
　　【谷梁传】防夷狄不致【耻与同】恶事不致【耻有恶】此其致何也存中国也中国有善事则并焉【如僖四年侵蔡蔡溃遂伐楚是并焉不另书也】无善事则异之存之也【会吴于柤甲午遂灭傅阳是则若防与遂异人】汲郑伯【汲犹引也郑伯髠为臣所弑而不书弑此引而致于善事】逃归陈侯【谓鄬之会】致柤之防存中国也<br />
　　公之出夲为会吴故归仍以防告也<br />
　　楚公子贞郑公孙輙帅师伐宋<br />
　　【左传】六月楚子囊郑子耳伐宋师于訾毋【訾毋杜注宋地当在今河南鹿邑县境】庚午围宋门于桐门【桐门宋城门名】<br />
　　凡专将言帅师苟二国防则先序主兵者而不言帅师盖诸侯犹务恤民而不轻用众也郑受晋师楚人劳衅起于宋故各用重兵而自是围灭亦竝称帅师此春秋将变为战国之渐也<br />
　　晋师伐秦<br />
　　【左传】晋荀防伐秦报其侵也【侵在九年】<br />
　　秦尝侵晋故知防以师报之夫晋方图楚不思树秦以为援而反搆秦以资敌非计之得者也<br />
　　【附録左传】衞侯救宋师于襄牛郑子展曰必伐卫不然是不与楚也得罪于晋又得罪于楚国将若之何子驷曰国病矣子展曰得罪于二大国必亡病不犹愈于亡乎诸大夫皆以为然故郑皇耳帅师侵卫楚令也【亦兼受楚之敕命也皇耳皇戌子】孙文子卜追之献兆于定姜姜氏问繇曰兆如山陵有夫出征而防其雄姜氏曰征者防雄御防之利也大夫图之卫人追之孙蒯获郑皇耳于犬丘【蒯孙林父子】　秋七月楚子囊郑子耳伐我西鄙还围萧八月丙寅克之九月子耳侵宋北鄙孟献子曰郑其有灾乎师竞已甚周犹不堪竞况郑乎有灾其执政之三士乎<br />
　　秋莒人伐我东鄙<br />
　　【左传】莒人闲诸侯之有事也故伐我东鄙<br />
　　莒屡同晋悼之盟而乘间加兵于鲁其无忌惮甚矣<br />
　　公防晋侯宋公衞侯曹伯莒子邾子齐世子光滕子薛伯伯小邾子伐郑【此三驾之一】<br />
　　【左传】诸侯伐郑齐崔杼使太子光先至于师故长于滕己酉师于牛首【牛首杜注郑地】<br />
　　齐世子光序四君上盖晋悼以齐大国光复先至心嘉其勤遂进之以劝来者此伯主搂诸侯之术也直书其事义自见矣<br />
　　冬盗杀郑公子騑公子发公孙輙【騑公羊谷梁作斐书盗始此左传】初子驷与尉止有争将御诸侯之师而黜其车【御牛首师也黜减损】尉止获【获囚俘】又与之争子驷抑尉止曰尔车非礼也遂弗使献【不使献所获】初子驷为田洫【洫田畔沟也】司氏堵氏侯氏子师氏皆防田焉【侵四族田】故五族聚羣不逞之人因公子之徒以作乱【八年子驷所杀公子媐等之党】于是子驷当国子国为司马子耳为司空子孔为司徒冬十月戊辰尉止司臣侯晋堵女父子师仆帅贼以入晨攻执政于西宫之朝杀子驷子国子耳劫郑伯以如北宫子孔知之故不死【子孔公子嘉知难不告为十九年杀公子嘉传】书曰盗言无大夫焉【尉止等五人皆士也】子西闻盗【子西公孙夏子驷子】不儆而出尸而追盗【先临尸而追盗】盗入于北宫乃归授甲臣妾多逃器用多防子产闻盗【子产子国子】为门者【置守门】庀羣司闭府库慎闭藏完守备成列而后出兵车十七乗【千二百七十五人】尸而攻盗于北宫子蟜帅国人助之杀尉止子师仆盗众尽死侯晋奔晋堵女父司臣尉翩司齐奔宋【尉翩尉止子司齐司臣子】子孔当国【代子驷】为载书以位序听政辟【自羣卿诸司各守其职位以受执政之法不得与朝政】大夫诸司门子弗顺将诛之【子孔欲诛不顺者】子产止之请为之焚书子孔不可曰为书以定国众怒而焚之是众为政也国不亦难乎子产曰众怒难犯専欲难成合二难以安国危之道也不如焚书以安众子得所欲众亦得安不亦可乎专欲无成犯众兴祸子必从之乃焚书于仓门之外【不于朝内焚欲使逺近见所烧】众而后定<br />

                    <br>
                        　　【谷梁传】称盗以杀大夫弗以上下道恶上也【两下相杀不志乎春秋恶郑伯不能修政刑致盗杀大夫也以上下道当言郑人杀其大夫】<br />
　　盗杀三卿不称其大夫者正义云凡言其者其所有也君实臣之君故书弑其君臣实君之臣故书杀其大夫盗者防贼之名被杀者非盗之所有既以盗为文故不得言其大夫其说精矣但欲书大夫独不可如蔡侯申例而书曰盗杀郑大夫某乎盖騑者主从楚以劳中国又弑君之贼也而发輙惟騑是从恶积不可掩郑不能讨而盗得杀之故不书大夫当讨之贼也不书郑人不以讨贼之义予尉止等也<br />
　　戌郑虎牢<br />
　　楚公子贞帅师救郑<br />
　　【左传】诸侯之师城虎牢而戌之晋师城梧及制【欲以偪郑不书城鲁不与也梧制杜注皆郑旧地案隋书荥阳县有梧桐涧疑即梧也】士鲂魏绛戌之书曰戌郑虎牢非郑地也言将归焉【郑服则欲以还郑故繋之郑以见晋志】郑及晋平楚子囊救郑十一月诸侯之师还郑而南至于阳陵【还绕也阳陵杜注郑地在今河南许州西北】楚师不退知武子欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进己亥与楚师夹颍而军【颍杜注颍水出城阳至下蔡入淮】子蟜曰诸侯既有成行必不战矣从之将退不从亦退【从犹服也】退楚必围我犹将退也不如从楚亦以退之【以退楚】宵渉颍与楚人盟栾黡欲伐郑师【伐渉颍者】荀防不可曰我实不能御楚又不能庇郑郑何罪不如致怨焉而还【为后伐之资】今伐其师楚必救之战而不克为诸侯笑克不可命【胜负难要不可命以必克】不如还也丁未诸侯之师还侵郑北鄙而归【欲以致怨】楚人亦还<br />
　　【公羊传】孰戌之诸侯戌之曷为不言诸侯戌之离至不可得而序故言我也诸侯已取之矣曷为系之郑【据莒牟夷以牟娄来奔夲之邑不系于】诸侯莫之主有故反系之郑【谷梁传】其曰郑虎牢决郑乎虎牢也【二年郑去楚从中国故城虎牢不言郑使与内无异后数反覆故系之郑若决絶而弃外然】<br />
　　诸侯伐郑而郑不下于是乎顿兵虎牢为久驻计非遣兵徃戌若戌陈比也晋人主于扼郑而使之自服肄楚而使之自疲故不与楚战而惟示郑以必克之势是以诸侯方戌郑即请成曰戌郑虎牢明戌其要地以阨之而非为郑戌也楚书救非善之也盖纪其实且见晋有成谋楚虽欲救而不能耳<br />
　　公至自伐郑<br />
　　虎牢既戌郑将自服故以伐致而防勲焉<br />
　　【附録左传】王叔陈生与伯舆争政【二子王卿士】王右伯舆【右助】王叔陈生怒而出奔及河王复之杀史狡以说焉不入遂处之【处叔河上】晋侯使士匄平王室王叔与伯舆讼焉王叔之宰与伯舆之大夫瑕禽坐狱于王庭【瑕禽伯舆属大夫周礼命夫命妇不躬坐狱讼故使宰与属大夫对争曲直】士匄聴之王叔之宰曰筚门闺窦之人而皆陵其上其难为上矣【筚门柴门闺窦小戸穿壁为户上锐下方状如圭也言伯舆防贱之家】瑕禽曰昔平王东迁吾七姓从王牲用备具王赖之而赐之骍旄之盟【平王徙时大臣从者七姓伯舆祖在其中主为王备牺牲共祭祀王恃其用故与之盟使世守其职骍旄赤牛也举骍旄者言得重盟不以犬鸡】曰世世无失职若筚门闺窦其能来东底乎且王何赖焉今自王叔之相也政以贿成【随财制政】而刑放于宠【宠臣専刑不任法】官之师旅不胜其富吾能无筚门闺窦乎唯大国圗之下而无直则何谓正矣【正者不失下之直】范宣子曰天子所右寡君亦右之所左亦左之【宣子知伯舆直不欲自专故推之于王】使王叔氏与伯舆合要【合要辞如今辨答也】王叔氏不能举其契【理曲无以答故不能举其要契之辞】王叔奔晋不书不告也单靖公为卿士以相王室<br />
　　十有一年春王正月作三军<br />
　　【左传】十一年春季武子将作三军【鲁本无中军唯上下二军皆属于公有事三卿更帅以征伐季氏欲専其民人故假立中军因以改作】告叔孙穆子曰请为三军各征其军【征赋税也】穆子曰政将及子子必不能【政者霸国之政令礼大国三军鲁次国而为大国之制贡赋必重故忧不能堪】武子固请之穆子曰然则盟诸【穆子知季氏将复变易故盟之】乃盟诸僖闳【僖宫之门】诅诸五父之衢【五父衢道名在鲁国东南诅以祸福之言相要】正月作三军三分公室而各有其一三子各毁其乗【壊其私乗分以足成三军】季氏使其乗之人以其邑入者无征不入者倍征【力邑赋税设利害以惧民驱使入已民辟倍征故尽属季氏】孟氏使半为臣若子若弟【取其子弟之半也四分其乘之人以三归公而取其一】叔孙氏使尽为臣【尽取子弟以其父兄归公】不然不舎<br />
　　【公羊传】三军者何三卿也作三军何以书讥何讥尔古者上卿下卿上士下士【古制诸侯有司徒司空上下卿各一上士相上卿下士相下卿今益司马作中卿官逾王制故讥之】<br />
　　【谷梁传】作为也古者天子六师诸侯一军作三军非正也<br />
　　费誓称鲁人三郊三遂说者谓大国三军故三郊三遂则三军鲁之旧也何以谓之作盖前此民皆属公故车曰公车徒曰公徒属有侵伐之事诸卿递将不一其权是鲁之三军也至是襄公幼弱政归季氏遂分国民为三三家各有其一又各以父兄子弟分为四季氏尽取四分叔孙氏取子弟而以父兄归公孟氏止取其子弟之半而以三归公于是但有私家之军而无公室之军矣是以谓之作作者不宜作也乱王制弱公室故谨书之<br />
　　夏四月四卜郊不从乃不郊<br />
　　【谷梁传】夏四月不时也四卜非礼也<br />
　　四卜郊不从事已见于僖公但于彼书免牲而于此书不郊者盖言免牲则不郊可知云不郊则卜免牲不吉而不敢免也<br />
　　郑公孙舎之帅师侵宋<br />
　　【左传】郑人患晋楚之故诸大夫曰不从晋国防亡楚弱于晋晋不吾疾也【疾急也】晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫说之使疆埸之司恶于宋宋向戌侵郑大获子展曰师而伐宋可矣若我伐宋诸侯之伐我必疾吾乃聼命焉且告于楚楚师至吾又与之盟而重赂晋师乃免矣夏郑子展侵宋【欲以致诸侯】<br />
　　郑人见楚弱于晋故侵宋以激晋怒使致死于郑楚弗敢敌然后固与晋而不知为国之夲在修徳政以自彊敦信义以睦邻徒幸敌之少懦以苟安计亦左矣<br />
　　公防晋侯宋公卫侯曹伯齐世子光莒子邾子滕子薛伯伯小邾子伐郑【此三驾之二】<br />
　　【左传】四月诸侯伐郑己亥齐大子光宋向戌先至于郑门于东门【释齐大子光所以序莒上也向戌不书宋公在防故】其莫晋荀防至于西郊东侵旧许【旧许杜注许之旧国郑新邑案成十五年许迁于叶则许之旧国为郑所有故谓之旧许】卫孙林父侵其北鄙六月诸侯防于北林师于向【向杜注地在颍川长社县东北今河南尉氏县西南有向城】右还次于琐【北行而西为右还琐杜注荥阳宛陵县西有琐侯亭在今河南新郑县北】围郑观兵于南门西济于济隧【济隧杜注水名水经注济水伏流自河而出隂沟上源济隧絶焉世谓之十字沟】<br />
　　是时诸侯之戌常在虎牢故国君一集即可声罪致讨而兵力不劳此郑所以不能支也<br />
　　秋七月己未同盟于亳城北【亳公羊谷梁作京亳城杜注郑地当在今河南偃师县】<br />
　　【左传】郑人惧乃行成秋七月同盟于亳范宣子曰不慎必失诸侯【慎敬威仪谨辞令】诸侯道敝而无成能无贰乎乃盟载书曰凡我同盟毋蕰年【蕰积年谷而不分灾】毋壅利毋保奸毋留慝救灾患恤祸乱同好恶奨王室或间兹命司慎司盟【二司天神】名山名川羣神羣祀先王先公【先王诸侯之大祖先公始封君】七姓十二国之祖【七姓晋鲁卫郑曹滕姬姓邾小邾曹姓宋子姓齐姜姓莒己姓姒姓薛任姓实十三国言十二误也】明神殛之俾失其民队命亡氏踣其国家【踣毙也】<br />
　　公至自伐郑<br />
　　【谷梁传】不以后致【谓盟在伐后】盟后复伐郑也<br />
　　以前事致者见虽同盟而未得郑也柯陵之盟亦未能得郑而书至异谷梁以此为盟后更伐柯陵独非盟后复伐乎盖厉公三伐终不能服郑故以常例书之此则三驾之后萧鱼始以会致故前二致伐以见兵事之未可息而终致会以见诸国之所由息肩也<br />
　　楚子郑伯伐宋<br />
　　【左传】楚子囊乞旅于秦秦右大夫詹帅师从楚子将以伐郑郑伯逆之丙子伐宋【秦师不书不与伐宋而还】<br />
　　盖用公孙舍之致晋之谋也据事以书而郑之反复具见矣<br />
　　公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼【此三驾之三萧鱼杜注郑地路史少昊后嬴姓国修鱼即萧鱼也】<br />
　　【左传】九月诸侯悉师以复伐郑郑人使良霄大宰石如楚告将服于晋曰孤以社稷之故不能懐君君若能以玉帛绥晋不然则武震以摄威之孤之愿也楚人执之书曰行人言使人也【既成而后告故书在萧鱼下石为介故不书】诸侯之师观兵于郑东门郑人使王子伯骈行成甲戌晋赵武入盟郑伯冬十月丁亥郑子展出盟晋侯十二月戊寅防于萧鱼【经书秋史失之】庚辰赦郑囚皆礼而归之纳斥候禁侵掠晋侯使叔肸告于诸侯【叔肸叔向也告诸侯亦使赦郑囚】公使臧孙纥对曰凡我同盟小国有罪大国致讨苟有以借手鲜不赦宥寡君闻命矣郑人赂晋侯以师悝师触师蠲【悝触蠲皆乐师名】广车軘车淳十五乘甲兵备【广车軘车皆兵车名淳耦也广軘车相耦凡十五乘】凡兵车百乘【他兵车及广軘共百乗】歌钟二肆【肆列也县钟十六为一肆二肆三十二枚】及其镈磬【镈磬皆乐器】女乐二八【十六人】晋侯以乐之半赐魏绛曰子教寡人和诸戎狄以正诸华八年之中九合诸侯【九合诸侯谓五年防戚又会城棣救陈七年会鄬八年防邢丘九年盟于戏十年会柤又伐郑戌虎牢十一年同盟亳城北又防萧鱼】如乐之和无所不谐请与子乐之辞曰夫和戎狄国之福也八年之中九合诸侯诸侯无慝君之灵也二三子之劳也臣何力之有焉抑臣愿君安其乐而思其终也诗曰乐只君子殿天子之邦【诗小雅殿镇也】乐只君子福禄攸同便蕃左右亦是帅从【便蕃数也言逺人相帅来服从便蕃然在左右】夫乐以安徳【和其心】义以处之礼以行之信以守之仁以厉之【厉风俗】而后可以殿邦国同福禄来逺人所谓乐也书曰居安思危【逸书】思则有备有备无患敢以此规公曰子之教敢不承命抑防子寡人无以待戎不能济河【渡河南服郑】夫赏国之典也藏在盟府【司盟之府有赏功之制】不可废也子其受之魏绛于是乎始有金石之乐礼也【礼大夫有功则赐乐】<br />
　　【公羊传】此伐郑也其言防于萧鱼何盖郑与会尔地防而后伐未集事之辞也伐而后地会集事之辞也伐郑防于萧鱼书法与盟于召陵同皆经之特笔所以序霸绩也盖自悼公能用魏绛息民之防听知防不与楚战以逸待劳楚不能应遂全师以服郑而悼公信郑不疑不复以诸侯同盟郑自此不叛晋者二十四年则谋能制胜诚足感人之效也不书郑会以下书楚人执郑行人良霄则得郑可知矣<br />
　　公至自防<br />
　　【谷梁传】伐而后防不以伐郑致得郑伯之辞也<br />
　　郑与防而服诸侯喜之故以防致厉公三伐终以伐致悼公三伐终以防致揆以当日情事皆鲁史据告庙之辞以书于防非圣人变易其辞以为襃贬也<br />
　　楚人执郑行人良霄【霄谷梁作宵】<br />
　　【谷梁传】行人者挈国之辞也【挈犹传也行人传国之辞命者】<br />
　　执而不称行人以己执也称行人而执以其事执也书楚执郑行人良霄见楚之力尽于是矣<br />
　　冬秦人伐晋<br />
　　【左传】秦庶长鲍庶长武帅师伐晋以救郑【庶长秦爵】鲍先入晋地士鲂御之少秦师而弗设备壬午武济自辅氏【从辅氏渡河】与鲍交伐晋师己丑秦晋战于栎【栎杜注晋地】晋师败绩易秦故也<br />
　　秦与楚婚于是为楚伐晋报十年之伐败晋于栎不书晋不告也<br />
　　十有二年春王三月莒人伐我东鄙围台季孙宿帅师救台遂入郓【台谷梁作邰杜注琅琊费县南有台亭今费县属山东兖州府郓公羊作运杜注莒邑】<br />
　　【左传】十二年春莒人伐我东鄙围台季武子救台遂入郓取其钟以为公盘<br />
　　【公羊传】邑不言围此其言围何伐而言围者取邑之辞也伐而不言围者非取邑之辞也【外取鲁邑不直言取讳耻也】大夫无遂事此其言遂何公不得为政尔<br />
　　【谷梁传】伐国不言围邑举重也【伐国重围邑轻】取邑不书围安足书也【不足书而今书盖为下事起】　遂继事也受命而救邰不受命而入郓恶季孙宿也<br />
　　文十二年尝帅师城郓矣鲁不能守复为莒所取今季孙宿因救台而遂入之大夫无遂事遂者专行不忌之辞恶宿之擅权而公不得为政也<br />
　　夏晋侯使士鲂来聘<br />
　　【左传】夏晋士鲂来聘且拜师【谢前年伐郑师】<br />
　　晋悼服郑制楚而修礼于诸侯善持胜也<br />
　　秋九月吴子乘卒【吴始书卒】<br />
　　【左传】秋吴子夀梦卒临于周庙礼也【周庙文王庙也周公出文王故鲁立其庙】凡诸侯之防异姓临于外【于城外向其国】同姓于宗庙【所出王之庙】同宗于祖庙【始封君之庙】同族于祢庙【父庙也同族谓髙祖以下】是故鲁为诸姬临于周庙【诸同姓国】为邢凡蒋茅胙祭临于周公之庙【即祖庙也六国皆周公之支子别封为国共祖周公】<br />
　　吴子书卒以其暴盛赴告相及而诸侯重之也不书非不会也削之以避其僭号与楚同例<br />
　　冬楚公子贞帅师侵宋<br />
　　【左传】冬楚子囊秦庶长无地伐宋师于杨梁以报晋之取郑也【杨梁杜注梁国睢阳县东有地名杨梁水经注涣水东迳阳亭北即杨梁也在今河南归徳府城东南】<br />
　　据楚人率秦伐宋不书秦以师属楚也自是不复有事于北方以楚审旋卒而又与吴构怨耳<br />
　　【附録左传】灵王求后于齐齐侯问对于晏桓子桓子对曰先王之礼辞有之天子求后于诸侯诸侯对曰夫妇所生若而人【不敢誉亦不敢毁故曰若而人】妾妇之子若而人【言非适也】无女而有姊妹及姑姊妹则曰先守某公之遗女若而人齐侯许昏王使隂里结之【隂里周大夫结成也为十五年刘夏逆王后传】<br />

                    <br>
                        　　公如晋<br />
　　【左传】公如晋朝且拜士鲂之辱礼也<br />
　　晋侯一使人来聘公即亲徃拜之事晋之礼过于恭矣<br />
　　【附録左传】秦嬴归于楚【秦景公妹为楚共王夫人】楚司马子庚聘于秦【子庚庄王子午】为夫人寜礼也<br />
　　十有三年春公至自晋<br />
　　【左传】十三年春公至自晋孟献子书劳于庙【书勲劳于防】礼也<br />
　　桓二年传公至自唐告于庙也凡公行告于宗庙反行饮至舎爵防勲焉礼也桓十六年传公至自伐郑以饮至之礼此年传书劳于庙故先儒通其意谓告庙饮至书劳凡三事偏行一礼则必书至悉阙则史无其文按曽子问诸侯出而反必亲告于祖祢则虽无事反必告庙礼也而春秋公行多不书至盖防盟侵伐其事繁猥必有勲劳可书或自喜其事而行饮至之礼乃告于庙其余则怠于礼或丑其事而不告则史无其文其事无可丑而不告者怠于礼也齐桓之防不致是也事可丑而告者自危也成公十年如晋见止送而书至之类是也<br />
　　夏取邿【邿公羊作诗杜注任城亢父县有邿亭在今山东济寜州东南】<br />
　　【左传】夏邿乱分为三师救邿遂取之【师鲁师也】凡书取言易也【用师不劳虽国亦曰取】用大师焉曰灭【用力难重虽邑亦曰灭】弗地曰入【谓不有其地】<br />
　　【公羊传】诗者何邾娄之邑也曷为不系乎邾娄讳亟也【讳背萧鱼之防亟】<br />
　　凡书取者或乘其衰乱或受其溃叛或用少师而未尝顿兵劳力皆直书取惟鲁灭小国有讳而书取者视若己地而取之也然讳之适所以张之此传所谓防而显者与邿防国也<br />
　　【附録左传】荀防士鲂卒【防中军将鲂下军佐】晋侯搜于緜上以治兵使士匄将中军辞曰伯游长【伯游荀偃】昔臣习于知伯是以佐之非能贤也请从伯游荀偃将中军【代荀防】士匄佐之【位如故】使韩起将上军辞以赵武又使栾黡【以武位卑故不聼更命黡】辞曰臣不如韩起韩起愿上赵武君其听之使赵武将上军【武自新军起四等代荀偃】韩起佐之【位如故】栾黡将下军魏绛佐之【黡亦如故绛自新军佐超一等代士鲂】新军无帅【将佐皆迁】晋侯难其人使其什吏【什吏谓十人长也】率其卒乘官属以从于下军礼也晋国之民是以大和诸侯遂睦君子曰让礼之主也范宣子让其下皆让栾黡为汰弗敢违也晋国以平数世赖之刑善也夫【刑法也】一人刑善百姓休和可不务乎书曰一人有庆兆民赖之其寜惟永其是之谓乎【周书吕刑义取上有好善之庆则下赖其福而长安也】周之兴也其诗曰仪刑文王万作孚【诗大雅言文王善用法故能为万邦所信孚信也】言刑善也及其衰也其诗曰大夫不均我从事独贤【诗小雅刺幽王使不均故从事者怨恨称己之劳以为独贤无让心】言不让也世之治也君子尚能而让其下小人农力以事其上是以上下有礼而谗慝黜逺由不争也谓之懿徳及其乱也君子称其功以加小人【加陵也君子在位者】小人伐其技以冯君子【冯亦凌也】是以上下无礼乱虐竝生由争善也谓之昏徳国家之敝恒必由之<br />
　　秋九月庚辰楚子审卒<br />
　　【左传】楚子疾吿大夫曰不谷不徳少主社稷生十年而防先君未及习师保之教训而应受多福【多福谓为君】是以不徳而忘师于鄢【成十六年战鄢】以辱社稷为大夫忧其多矣【大也】若以大夫之灵获保首领以殁于地唯是春秋窀穸之事【窀厚也穸夜也厚夜犹长夜谓葬埋】所以从先君于祢庙者请为灵若厉【欲受恶諡也乱而不损曰灵戮杀不辜曰厉】大夫择焉莫对及五命乃许秋楚共王卒子囊谋諡大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请諡之共大夫从之【传言子囊之善】<br />
　　【附録左传】吴侵楚养由基奔命子庚以师继之【子庚楚司马】养叔曰【即养由基】吴乘我防谓我不能师也必易我而不戒子为三覆以待我我请诱之子庚从之战于庸浦【庸浦杜注楚地当在今江南无为州南】大败吴师获公子党君子以吴为不吊诗曰不吊昊天乱靡有定【诗小雅言不为昊天所恤则致罪也为明年防向传】<br />
　　冬城防<br />
　　【左传】冬城防书事时也于是将早城臧武仲请俟毕农事礼也<br />
　　鲁有二防一近宋隠十年伐宋取防是也一近齐隠九年公防齐侯于防是也此所城乃近齐之防鲁既事晋而外齐故城防以备之而明年齐卒有围成之则惧齐明矣<br />
　　【附録左传】郑良霄大宰石犹在楚【十一年楚人执之至今】石言于子囊曰先王卜征五年【先五年而卜其吉凶也征谓廵守征行】而歳习其祥祥习则行【五年习卜皆同吉乃廵狩】不习则増修徳而改卜【不习谓卜不吉】今楚实不竞行人何罪止郑一卿以除其偪【一卿谓良霄】使睦而疾楚以固于晋焉用之使归而废其使【言徃者郑使良霄至楚其意欲楚执之得有辞以坚事晋今释使归则郑无辞于楚是废其夲使之意】怨其君以疾其大夫而相牵引也不犹愈乎楚人归之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷三十九<br />
　　钦定四库全书<br />
　　日讲春秋解义卷四十<br />
　　襄公<br />
　　十有四年春王正月季孙宿叔老防晋士匄齐人宋人衞人郑公孙虿曹人莒人邾人滕人薛人人小邾人防吴于向【虿公羊作囆后同向杜注郑地】<br />
　　【左传】十四年春吴告败于晋【前年为楚败于庸浦】防于向为吴谋楚故也范宣子数吴之不徳也以退吴人【吴伐楚丧故】执莒公子务娄【在防不书非卿】以其通楚使也【莒贰于楚故比年伐鲁】将执戎子驹支【驹支戎子名】范宣子亲数诸朝【行之所在亦设朝位】曰来姜戎氏昔秦人迫逐乃祖吾离于瓜州【四岳之后皆姓姜又别为允姓瓜州杜注地在炖煌今陜西肃州西五百余里古炖煌郡地】乃祖吾离被苫盖【苫编茅也盖苫之别名】防荆棘以来归我先君我先君恵公有不腆之田与女剖分而食之【中分为剖】今诸侯之事我寡君不如昔者盖言语漏泄则职女之由诘朝之事【防事】尔无与焉与将执女对曰昔秦人负恃其众贪于<br />
　　土地逐我诸戎恵公蠲其大徳【蠲明也】谓我诸戎是四岳之裔胄也【四岳尧时方伯裔逺也胄后也】毋是翦弃赐我南鄙之田狐狸所居豺狼所嘷我诸戎除翦其荆棘驱其狐狸豺狼以为先君不侵不叛之臣【不内侵亦不外叛】至于今不贰昔文公与秦伐郑秦人窃与郑盟而舍戍焉于是乎有殽之师【在僖三十三年】晋御其上戎亢其下【亢犹当也】秦师不复我诸戎实然譬如捕鹿晋人角之诸戎掎之【角者当其头掎者踣其足】与晋踣之【踣僵也】戎何以不免自是以来晋之百役与我诸戎相继于时【言给晋役不旷时】以从执政犹殽志也岂敢离逷今官之师旅【官犹称执事也】无乃实有所阙以诸侯而罪我诸戎我诸戎饮食衣服不与华同贽币不通言语不逹何恶之能为不与于防亦无瞢焉【瞢闷也】赋青蝇而退【青蝇诗小雅取其恺悌君子无信谗言】宣子辞焉【辞谢】使即事于防成恺悌也【成恺悌不信谗也不书者戎为晋属不得特逹】于是子叔齐子为季武子介以防自是晋人轻鲁币而益敬其使【齐子叔老字也言晋敬鲁使经所以竝书二卿】<br />
　　吴来在向诸侯防之故曰防吴使举上客而叔老竝书者以卿行则不得不书矣季孙宿以卿为介而忘其亢叔老介于宿而不敢避鲁事可知矣<br />
　　【附録左传】吴子诸樊既除丧【诸樊吴子乗之长子】将立季札【札诸樊少弟】季札辞曰曹宣公之卒也诸侯与曹人不义曹君【曹君公子负刍也杀大子自立事在成公十三年】将立子臧子臧去之遂弗为也以成曹君君子曰能守节君义嗣也【诸樊适子故曰义嗣】谁敢奸君有国非吾节也札虽不才愿附于子臧以无失节固立之弃其室而耕乃舍之【言季札之让且明吴兄弟相】<br />
　　二月乙未朔日有食之<br />
　　夏四月叔孙豹防晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦【秦晋兵争止此左传】夏诸侯之大夫从晋侯伐秦以报栎之役也【栎役在十一年】晋侯待于竟使六卿帅诸侯之师以进【经所以不称晋侯】及泾不济【泾杜注水出安定朝那县至京兆高陆县入渭】叔向见叔孙穆子穆子赋匏有苦叶【诗邶风义取深则厉浅则掲言已志在必济】叔向退而具舟鲁人莒人先济郑子蟜见卫北宫懿子曰【懿子北宫括】与人而不固取恶莫甚焉若社稷何懿子説二子见诸侯之师而劝之济济泾而次秦人毒泾上流师人多死【饮毒水故】郑司马子蟜帅郑师以进师皆从之至于棫林【棫林杜注秦地案棫林即旧郑咸林也今为华州属陕西】不获成焉荀偃令曰鸡鸣而驾塞井夷灶【示不反】唯余马首是瞻【言进退从已】栾黡曰晋国之命未有是也余马首欲东乃归【黡恶偃自専故弃之归】下军从之左史谓魏荘子曰【左史晋大夫】不待中行伯乎【中行伯荀偃】荘子曰夫子命从帅【夫子谓荀偃】栾伯吾帅也【黡下军帅荘子为佐故曰吾帅】吾将从之从帅所以待夫子也【以从命为待】伯游曰吾令实过悔之何及多遗秦禽【军帅不和恐多为秦所禽获】乃命大还晋人谓之迁延之役【迁延却退】栾鍼曰此役也报栎之败也役又无功晋之耻也吾有二位于戎路【鍼黡之弟二位谓黡将下军鍼为戎右】敢不耻乎与士鞅驰秦师死焉【鞅士匄子】士鞅反栾黡谓士匄曰余弟不欲往而子召之余弟死而子来是而子杀余之弟也弗逐余亦将杀之士鞅奔秦于是齐崔杼宋华阅仲江防伐秦【仲江宋公孙师之子】不书惰也向之防亦如之衞北宫括不书于向【亦惰】书于伐秦摄也【能自整摄从郑子蟜俱济泾】秦伯问于士鞅曰晋大夫其谁先亡对曰其栾氏乎秦伯曰以其汰乎对曰然栾黡汰虐已甚犹可以免其在盈乎【盈黡之子】秦伯曰何故对曰武子之徳在民如周人之思召公焉爱其甘棠况其子乎【武子栾书黡之父也召公奭听讼于甘棠之下周人思之不害其树而作勿伐之诗在召南】栾黡死盈之善未能及人武子所施没矣而黡之怨实章将于是乎在秦伯以为知言为之请于晋而复之【为二十一年晋灭栾氏张本】此一役见晋悼公命将非人委政以阶厉也夫以十三国之卿大夫帅重兵压秦境而师出无律将各异心劳民无功晋侯待于境上视若赘旒此皆悼公终怠致诸臣之専恣也<br />
　　己未衞侯出奔齐【公羊作卫侯衎】<br />
　　【左传】衞献公戒孙文子甯恵子食【文子孙林父恵子甯殖】皆服而朝日旰不召【旰晏也】而射鸿于囿二子从之不释皮冠而与之言【皮冠田猎之冠也既不释冠又不与食】二子怒孙文子如戚【戚孙文子邑】孙蒯入使【蒯文子之子】公饮之酒使大师歌巧言之卒章【大师掌乐大夫巧言诗小雅其卒章曰彼何人斯居河之麋无拳无勇职为乱阶戚河上邑公欲以喻文子居河上而为乱也】大师辞师曹请为之【师曹乐人】初公有嬖妾使师曹诲之琴师曹鞭之公怒鞭师曹三百故师曹欲歌之以怒孙子以报公公使歌之遂诵之【恐孙蒯不解故】蒯惧告文子文子曰君忌我矣弗先必死【欲先公作乱】并帑于戚而入见蘧伯玉曰【伯玉蘧瑗】君之暴虐子所知也大惧社稷之倾覆将若之何对曰君制其国臣敢奸之【奸犹犯也】虽奸之庸知愈乎【言逐君更立未知当胜否】遂行从近闗出【惧难作欲速出竟】公使子蟜子伯子皮与孙子盟于丘宫【三子卫羣公子疑孙子故盟之丘宫杜注近戚地】孙子皆杀之四月己未子展奔齐【子展衞献公弟】公如鄄【鄄杜注衞地】使子行于孙子【子行羣公子使往请和】孙子又杀之公出奔齐孙氏追之败公徒于阿泽【阿泽杜注济北东阿县西南有大泽】鄄人执之【公徒因败散还故为公执之】初尹公佗学射于庾公差庾公差学射于公孙丁二子追公【二子佗与差】公孙丁御公子鱼曰【子鱼庾公差】射为背师不射为戮射为礼乎【礼射不求中】射两軥而还【軥车轭卷者】尹公佗曰子为师我则逺矣乃反之公孙丁授公辔而射之贯臂【贯佗臂】子鲜从公【子鲜公母弟鱄】及竟公使祝宗告亡且告无罪【告宗庙】定姜曰【定姜公适母】无神何告若有不可诬也有罪若何告无舍大臣而与小臣谋一罪也先君有冢卿以为师保而蔑之二罪也余以巾栉事先君而暴妾使余三罪也告亡而已无告无罪公使厚成叔吊于衞曰【厚成叔鲁大夫】寡君使瘠【厚成叔名】闻君不抚社稷而越在他竟若之何不吊以同盟之故使瘠敢私于执事曰有君不吊有臣不敏君不赦宥臣亦不帅职増滛发泄其若之何衞人使大叔仪对曰【大叔仪衞大夫】羣臣不佞得罪于寡君寡君不以即刑而悼弃之以为君忧君不忘先君之好辱吊羣臣又重恤之敢拜君命之辱重拜大贶厚孙归复命【厚孙成叔】语臧武仲曰卫君其必归乎有大叔仪以守有母弟鱄以出或抚其内或营其外能无归乎齐人以郲寄衞侯【郲齐所灭郲国】及其复也以郲粮归【言其贪】右宰谷从而逃归【谷衞大夫】衞人将杀之辞曰余不説初矣【言初从君非説之不获已耳】余狐裘而羔防【狐裘至美也以羔为防则少恶喻已虽从君出其罪不多】乃赦之衞人立公孙剽【剽穆公孙黒背子殇公】孙林父甯殖相之以听命于诸侯【聴盟防之命】衞侯在郲臧纥如齐唁衞侯衞侯与之言虐退而告其人曰衞侯其不得入矣其言粪土也亡而不变何以复国子展子鲜闻之见臧纥与之言道【顺道理】臧孙説谓其人曰衞君必入夫二子者或挽之或推之欲无入得乎【为二十六年衞侯归传】<br />
　　按春秋惟弑君者书某弑其君至君为其下所出只书出奔而已盖出之为言不容而见逐之谓言出奔则或君无道或臣彊皆可推其前后事迹而见之矣出奔而名者两君之辞剽已立而衎不名者剽以公孙为贵卿交诸侯以逐其君而自取之故絶其两君之称也然则叔武摄位而郑亦不名何也叔武称子剽称侯称子者譲之意也称侯者簒之实也美恶不嫌同辞<br />
　　【附録左传】师归自伐秦晋侯舍新军礼也成国不过半天子之军【成国大国】周为六军诸侯之大者三军可也于是知朔生盈而死【朔知防之长子盈朔弟也盈生而朔死】盈生六年而武子卒彘裘亦幼皆未可立也新军无帅故舍之【裘士鲂子十三年荀防士鲂卒子皆幼未任为卿故新军无帅遂舍之】　师旷侍于晋侯【师旷晋乐大师子野】晋侯曰衞人出其君不亦甚乎对曰或者其君实甚良君将赏善而刑淫养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神乏祀百姓絶望社稷无主将安用之弗去何为天生民而立之君使司牧之勿使失性有君而为之贰【贰卿佐】使师保之勿使过度是故天子有公诸侯有卿卿置侧室大夫有贰宗士有朋友庶人工商皂隶牧圉皆有亲昵以相辅佐也善则赏之过则匡之患则救之失则革之自王以下各有父兄子弟以补察其政史为书【谓大史君举则书】瞽为诗【瞽盲者为诗以风刺】工诵箴諌【工乐人也诵箴谏之辞】大夫规诲士言【士卑不得径逹闻君过失传告大夫】庶人谤【庶人不与政闻君过则诽谤】商旅于市【旅陈也陈其货物以示时所贵尚】百工献艺【献其技艺以喻政事】故夏书曰遒人以木铎徇于路【夏书征篇遒人行人之官也木铎木舌金铃徇于路求歌謡之言】官师相规工执艺事以諌正月孟春于是乎有之【有遒人徇路之事】諌失常也天之爱民甚矣岂其使一人肆于民上以从其淫而弃天地之性必不然矣【善师旷能因问尽言】<br />

                    <br>
                        　　莒人侵我东鄙<br />
　　莒自灭鄫后七年之闲四侵鲁境是蔑晋也湨梁之执盖有由矣<br />
　　秋楚公子贞帅师伐吴<br />
　　【左传】秋楚子为庸浦之役故【在前年】子囊师于棠以伐吴【棠楚地寰宇记六合古棠邑今六合县属江南】吴不出而还子囊殿以吴为不能而弗儆吴人自皋舟之隘要而击之【皋舟吴险阨之道】楚人不能相救吴人败之获楚公子宜谷【传言不备不可以师】楚既不得志于北方故构怨于吴载是年冬子囊卒遗言必城郢则吴为楚患迫矣<br />
　　【附録左传】王使刘定公赐齐侯命【将昏于齐故也定公刘夏之諡】曰昔伯舅大公右我先王股肱周室师保万民世胙大师以表东海王室之不壊繄伯舅是赖今余命女环【环齐灵公名】兹率舅氏之典纂乃祖考无忝乃旧敬之哉无废朕命【言王室不能命有功】<br />
　　冬季孙宿防晋士匄宋华阅衞孙林父郑公孙虿莒人邾人于戚<br />
　　【左传】晋侯问衞故于中行献子【献子荀偃】对曰不如因而定之衞有君矣伐之未可以得志而勤诸侯史佚有言曰因重而抚之【重不可移就抚安之】仲虺有言曰亡者侮之乱者取之推亡固存国之道也君其定衞以待时乎冬防于戚谋定衞也【定立剽】　范宣子假羽毛于齐而弗归【析羽为旌王者游车之所建齐私有之因谓之羽毛宣子闻而借观之】齐人始贰晋悼用师于郑衞衎无役不从今为其臣所逐晋当防诸侯纳衞君诛孙以伸伯讨乃聼贼臣立君而为防以定其位悼公之失莫甚于此林父在防以是知其谋定剽也荀偃弑君之贼其右剽也宜矣<br />
　　【附録左传】楚子囊还自伐吴卒将死遗言谓子庚必城郢【子庚司马公子午也当代子囊为令尹】君子谓子囊忠君薨不忘増其名【谓前年諡君为共】将死不忘衞社稷可不谓忠乎忠民之望也诗曰行归于周万民所望忠也【诗小雅忠信为周言徳行归于忠信即为万民所瞻仰】<br />
　　十有五年春宋公使向戌来聘二月己亥及向戌盟于刘【刘孔氏颖逹曰释例地闗盖鲁城外之近地】<br />
　　【左传】十五年春宋向戌来聘且寻盟【报二年豹之聘寻十一年亳之盟】见孟献子尤其室【尤责过也】曰子有令闻而美其室非所望也对曰我在晋吾兄为之毁之重劳且不敢闲【闲非也言献子友于兄且不隐其实】<br />
　　公尝如晋晋侯出国而盟公于长樗此霸主所以懐望国也而鲁以待向戌戍之亢公之卑为己甚矣<br />
　　刘夏逆王后于齐<br />
　　【左传】官师从单靖公逆王后于齐卿不行非礼也【官师刘夏非卿也天子不亲迎使上卿逆公监之乃为合礼】<br />
　　【公羊传】刘夏者何天子之大夫也刘者何邑也其称刘何以邑氏也外逆女不书此何以书过我也<br />
　　【谷梁传】过我故志之也<br />
　　婚姻得礼者常事不书失礼然后书王后天下之母上仪天王昏礼莫大于是而使士往迎是卑其身而轻人伦之本矣故因刘夏之过我而书之以示非礼不书归与纪季姜异鲁不为主也<br />
　　【附録左传】楚公子午为令尹【代子囊】公子罢戎为右尹蒍子冯为大司马【子冯叔敖从子】公子橐师为右司马公子成为左司马屈到为莫敖【屈到屈荡子】公子追舒为箴尹【追舒荘王子子南】屈荡为连尹养由基为宫廐尹以靖国人君子谓楚于是乎能官人官人国之急也能官人则民无觎心【无觊觎以求幸】诗云嗟我懐人寘彼周行能官人也【诗周南行列也周徧也诗人嗟叹言我思得贤人置之徧于列位是后妃之志以官人为急】王及公侯伯子男甸采衞大夫各居其列所谓周行也　郑尉氏司氏之乱【在十年】其余盗在宋郑人以子西伯有子产之故纳赂于宋【三子之父皆为尉氏所杀故】以马四十乘【百六十匹】与师茷师慧【乐师也茷慧其名】三月公孙黒为质焉【公孙黑子晳】司城子罕以堵女父尉翩司齐与之良司臣而逸之【贤而放之】托诸季武子武子寘诸卞郑人醢之三人也【三人堵女父尉翩司齐】师慧过宋朝将私焉【私小便】其相曰【相师者】朝也慧曰无人焉相曰朝也何故无人慧曰必无人焉若犹有人岂其以千乘之相易滛乐之蒙必无人焉故也【千乘相谓子产等也言不为子产早杀三盗俟赂方归是重淫乐而轻国相】子罕闻之固请而归之【言子罕能改过】<br />
　　夏齐侯伐我北鄙围成公救成至遇【遇杜注鲁地】<br />
　　【公羊传】其言至遇何不敢进也<br />
　　衞衎在齐而季孙宿防戚以立剽故齐来伐鲁于是时三分其民而公室卑弱不足以当敌故救成而不敢进也季孙救台遂入郓而不忌公亲救成则至遇而难前观宿之彊则知公之所以弱矣<br />
　　季孙宿叔孙豹帅师城成郛<br />
　　【左传】夏齐侯围成贰于晋故也于是乎城成郛<br />
　　由不能救成故成郛壊此孟氏私邑而叔季帅师城之者三家相党以备齐为名兴大役故其城坚固可守卒为鲁患而不可堕也<br />
　　秋八月丁巳日有食之<br />
　　邾人伐我南鄙<br />
　　【左传】秋邾人伐我南鄙【亦贰于晋故】使告于晋晋将为防以讨邾莒【十二年十四年莒人伐鲁未之讨】晋侯有疾乃止冬晋悼公卒遂不克防【为明年防湨梁】<br />
　　邾背晋与齐而党于莒故来伐鲁以望国而不竞如此则民分于三桓故也<br />
　　冬十有一月癸亥晋侯周卒<br />
　　晋悼贤君也悼没而春秋无覇矣晋自灵成景厉四世不竞周嗣服之初慨然思复文公之业经营内外卒成三驾之功楚服其威郑懐其徳抑何盛也然谨于诸侯而纵于大夫工于抚郑而拙于懐陈明于治楚而暗于治秦君子惜焉而尤失正者不讨衞孙林父甯殖逐君之恶而庇之晋之六卿鲁之三家齐之崔庆陈氏视此而纵矣<br />
　　【附録左传】郑公孙夏如晋奔防【夏子西】子蟜送【言诸侯畏晋故卿共】　宋人或得玉献诸子罕子罕弗受献玉者曰以示玉人玉人以为宝也故敢献之子罕曰我以不贪为宝尔以玉为宝若以与我皆防宝也不若人有其宝稽首而告曰小人懐璧不可以越乡【言必为盗所害】纳此以请死也【请免死】子罕寘诸其里使玉人为之攻之【攻治也】富而后使复其所【卖玉得富】　十二月郑人夺堵狗之妻而归诸范氏【堵狗堵女父之族狗娶于晋范氏郑人既诛女父畏狗因范氏作乱故夺其妻归范氏先絶之言郑之有谋】<br />
　　十有六年春王正月葬晋悼公<br />
　　晋平初立见诸侯多不协汲汲欲防而速其亲悖礼甚矣<br />
　　三月公防晋侯宋公衞侯郑伯曹伯莒子邾子薛伯伯小邾子于湨梁戊寅大夫盟【湨梁杜注湨水出河内轵县东南至温入河案尔雅梁莫大于湨梁湨水名梁隄也今济源县西北原山有白涧水即湨水也】<br />
　　【左传】十六年春晋悼公平公即位【平公悼公子彪】羊舌肸为傅【肸叔向也代士渥浊】张君臣为中军司马【张老子代其父】祁奚韩襄栾盈士鞅为公族大夫【祁奚去中军尉为公族大夫去剧职就闲官韩襄无忌子】虞丘书为乘马御【代程郑】改服修官烝于曲沃【既改防服修官选贤能烝冬祭也诸侯五月而既卒哭作主然后烝尝于庙今晋将有湨梁之役故速而烝】警守而下防于湨梁【顺河东行故曰下】命归侵田以我故执邾宣公莒犂比公【犂比莒子号】且曰通齐楚之使晋侯与诸侯宴于温使诸大夫舞曰歌诗必类【歌古诗当各从义类】齐髙厚之诗不类荀偃怒且曰诸侯有异志矣使诸大夫盟髙厚髙厚逃归于是叔孙豹晋荀偃宋向戌衞甯殖郑公孙虿小邾之大夫盟曰同讨不庭【自曹以下大夫不书故举小邾以包之】<br />
　　【公羊传】诸侯皆在是其言大夫盟何信在大夫也何言乎信在大夫徧刺天下之大夫也曷为徧刺天下之大夫君若赘旒然【旒旗旒赘系属之辞以旗旒为喻者言为臣下所执持东西莫能自主也】<br />
　　【谷梁传】湨梁之防诸侯失正矣诸侯防而曰大夫盟正在大夫也诸侯在而不曰诸侯之大夫大夫不臣也春秋书大夫皆有所系救徐之役诸侯次匡而遣大夫往则大夫帅师实受诸侯之命也故书曰公孙敖帅师及诸侯之大夫救徐鸡泽之防诸侯已盟而大夫又盟然犹受命盟袁侨也故书曰叔孙豹及诸侯之大夫及陈袁侨盟今湨梁之防诸侯皆在若大夫受命而盟则冝书鲁卿及诸侯之大夫盟而独书大夫则是大夫自相与盟非诸侯之命矣故不以大夫系之诸侯着诸侯失政而大夫无诸侯也<br />
　　晋人执莒子邾子以归【执以归始此】<br />
　　诸侯有罪执之以归而不归京师已则不臣而以讨人非正也故称晋人而二君不名<br />
　　齐侯伐我北鄙<br />
　　齐侯自柯陵之防遂不复出但使世子伉礼出防盖有轻诸侯之心晋防湨梁以讨贰齐独不至乃益复伐我三年之间师五至鲁暴亦甚矣<br />
　　夏公至自防<br />
　　见公出谋齐尚未及返而已见伐于齐也<br />
　　五月甲子地震<br />
　　叔老防郑伯晋荀偃卫甯殖宋人伐许<br />
　　【左传】许男请迁于晋【欲叛楚】诸侯遂迁许许大夫不可晋人归诸侯【唯以其师讨许】郑子蟜闻将伐许遂相郑伯以从诸侯之师【郑与许有宿怨故其君亲行】穆叔从公【从公归】齐子帅师防晋荀偃【齐子叔老】书曰防郑伯为夷故也【夷平也言诸侯之卿可以防伯子男于义为平】夏六月次于棫林庚寅伐许次于函氏【棫林函氏杜注皆许地】晋荀偃栾黡帅师伐楚以报宋杨梁之役【晋师独进杨梁役在十二年】楚公子格帅师及晋师战于湛阪【湛阪杜注襄城昆阳县北有湛水东入汝水经注湛水出犫县北鱼齿山东南流为湛浦即此今叶县北有昆阳城】楚师败绩晋师遂侵方城之外【不书不告】复伐许而还【许未迁故】<br />
　　郑非主兵曷为防郑伯春秋不以大夫主诸侯则推而属之郑正君臣之分也<br />
　　秋齐侯伐我北鄙围成【成左氏作郕今从公羊谷梁】<br />
　　【左传】秋齐侯围郕【郕鲁孟氏邑贰晋故伐鲁】孟孺子速徼之【孟献子之子荘子速也徼要也】齐侯曰是好勇去之以为之名速遂塞海陉而还【海陉杜注鲁隘道】<br />
　　去年伐我围成今春再伐至是又围成甚之也<br />
　　大雩<br />
　　冬叔孙豹如晋<br />
　　【左传】冬穆叔如晋聘且言齐故【言齐再伐鲁】晋人曰以寡君之未禘祀【禘祀三年丧毕之吉祭】与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶几乎【庶几晋来救】比执事之闲恐无及也见中行献子赋圻父【圻父诗小雅周司马掌封畿之兵甲故谓之圻父诗人责圻父为王爪牙不修其职使百姓受困苦之忧而无所止居】献子曰偃知罪矣敢不从执事以同恤社稷而使鲁及此见范宣子赋鸿雁之卒章【鸿雁诗小雅卒章曰鸿雁于飞哀鸣嗸嗸唯此哲人谓我劬劳言鲁忧困嗸嗸然若鸿雁之失所】宣子曰匄在此敢使鲁无鸠乎【鸠集也】<br />
　　书如晋于围成后着鲁不能自彊于政治急则求晋非待敌保邦之策也<br />
<br />
　　日讲春秋解义卷四十<br />
　　钦定四库全书<br />
　　日讲春秋解义卷四十一<br />
　　襄公<br />
　　十有七年春王二月庚午邾子牼卒【牼公羊谷梁作瞷】去年晋执以归此书卒者盖晋寻释之不书其归不告也<br />
　　宋人伐陈<br />
　　【左传】十七年春宋庄朝伐陈获司徒卬卑宋也【司徒卬陈大夫卑宋不设偹】<br />
　　宣十二年宋师伐陈为晋讨贰也此年宋人伐陈考之左氏不见二国致衅之由而陈自逃归后不复与诸侯防其亦以晋命伐之欤<br />
　　夏卫石买帅师伐曹<br />
　　【左传】衞孙蒯田于曹隧【越竟而猎蒯林父之子】饮马于重丘【重丘杜注曹邑寰宇记重丘在乗氏县东北今山东曹县东北有乗氏故城】毁其瓶重丘人闭门而訽之【訽骂也】曰亲逐而君尔父为厉【厉恶鬼林父逐君在十四】<br />
　　【年】是之不忧而何以田为夏衞石买孙蒯伐曹【买石稷子孙蒯不书非卿】取重丘曹人愬于晋【为明年晋人执石买】<br />
　　孙蒯犯上之臣越境田猎而遭曹人之辱不内自省乃挟贵卿将重兵以攻其国何义乎<br />
　　秋齐侯伐我北鄙围桃【桃公羊作洮杜注弁县东南有桃虚】<br />
　　齐髙厚帅师伐我北鄙围防【高厚上左氏无齐字】<br />
　　【左传】齐人以其未得志于我故【前年围郕辟孟孺子】秋齐侯伐我北鄙围桃高厚围臧纥于防【防臧纥邑】师自阳闗逆臧孙至于旅松【阳闗杜注在泰山钜平县东今山东寕阳县东北有阳闗故城旅松杜注近防地鲁师畏齐不敢至防】郰叔纥臧畴臧贾帅甲三百宵犯齐师送之而复【郰叔纥叔梁纥臧畴臧贾臧纥之昆弟也三子与臧纥共在防故夜送臧纥于旅松而复还守防】齐师去之【失臧纥故】齐人获臧坚【坚臧纥之族】齐侯使夙沙衞唁之且曰无死坚稽首曰拜命之辱抑君赐不终姑又使其刑臣礼于士以杙抉其伤而死【言使贱人来唁已是恵赐不终也夙沙衞奄人故谓之刑臣杙小木也椽属】<br />
　　齐君臣同来伐鲁异道而进分围二邑类而书之其恃众暴寡可见矣<br />
　　九月大雩<br />
　　宋华臣出奔陈<br />
　　【左传】宋华阅卒华臣弱皋比之室【臣阅之弟皋比阅之子弱侵易之】使贼杀其宰华吴贼六人以铍杀诸卢门合左师之后【卢门宋城门合向戍邑后屋后】左师惧曰老夫无罪贼曰皋比私有讨于吴遂幽其妻【幽吴妻也】曰畀余而大璧宋公闻之曰臣也不唯其宗室是暴大乱宋国之政必逐之左师曰臣也亦卿也大臣不顺国之耻也不如盖之乃舍之左师为己短防苟过华臣之门必骋【恶之】十一月甲午国人逐瘈狗瘈狗入于华臣氏国人从之华民惧遂奔陈【瘈狗狂狗也华臣心不自安见逐狗而惊走】<br />
　　华臣暴乱宗室国讨不加惧而出奔失政刑矣君子违不适仇国陈方仇宋而臣奔焉尤可诛也<br />
　　冬邾人伐我南鄙<br />
　　【左传】冬邾人伐我南鄙为齐故也<br />
　　鲁之四鄙莒伐其东齐伐其北邾伐其南其不振亦甚矣邾之先君以伐鲁见执于晋故嗣子叛晋与齐在丧而兴师以修怨也此祝柯之防所以复见执与<br />
　　【附録左传】宋皇国父为大宰为平公筑台妨于农收【周十一月今九月收敛时】子罕请俟农功之毕公弗许筑者讴曰泽门之晳实兴我役【泽门宋东城南门也皇国父白晳而居近泽门】邑中之黔实慰我心【子罕黑色而居邑中】子罕闻之亲执扑以行筑者【扑杖】而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故子罕曰宋国区区而有诅有祝祸之本也【善子罕分谤】齐晏桓子卒【晏婴父也】晏婴麤缞斩【斩不缉之也缞在胸前麤三升布】<br />

                    <br>
                        　　苴绖带杖菅屦【苴麻之有子者取其麤也杖竹杖菅屦草屦】食鬻居倚庐寝苫枕草【此礼与士丧礼畧同鬻谓朝一溢米暮一溢米倚庐倚东墙而为之苫编草也王俭云夏枕凷冬枕草】其老曰非大夫之礼也曰唯卿为大夫【晏子恶直已以斥时失礼故孙辞畧答家老】<br />
　　十有八年春白狄来<br />
　　【左传】十八年春白狄始来【白狄狄之别名】<br />
　　【公羊传】白狄者何夷狄之君也何以不言朝不能朝也不书朝者不能行朝礼也春秋据事直书因其来而接之则书来义与介葛卢同<br />
　　夏晋人执衞行人石买<br />
　　【左传】夏晋人执衞行人石买于长子执孙蒯于纯畱【长子纯畱杜注二县皆属上党郡纯地理志作屯今俱属山西潞安府】为曹故也【前年衞伐曹谷梁传】称行人怨接于上也<br />
　　石买以君命聘晋晋人执之晋知买伐曹之为恶独不知孙氏逐君之为恶乎假晋欲明天子之禁修方伯之义莫如正孙蒯之恶诸侯服矣今置所先而治所后伯讨固若是乎<br />
　　秋齐师伐我北鄙【谷梁作齐侯】<br />
　　冬十月公防晋侯宋公衞侯郑伯曹伯莒子邾子滕子薛伯杞伯小邾子同围齐<br />
　　【左传】秋齐侯伐我北鄙中行献子将伐齐梦与厉公讼弗胜【厉公献子所弑者】公以戈击之首队于前跪而戴之奉之以走见梗阳之巫皋【梗阳杜注晋邑在太原晋阳县南今山西清源县有梗阳故城皋巫名梦竝见之】他日见诸道与之言同【巫亦梦见献子与厉公讼】巫曰今兹主必死若有事于东方则可以逞【巫知献子有死征故劝使决意伐齐】献子许诺晋侯伐齐将济河献子以朱丝系玉二瑴【双玉曰瑴】而祷曰齐环怙恃其险【环齐灵公名】负其众庶弃好背盟陵虐神主【神主民也】曽臣彪将率诸侯以讨焉【彪晋平公名称臣者明上有天子以谦告神曽臣犹末臣】其官臣偃实先后之【守官之臣偃献子名】苟防有功无作神羞官臣偃无敢复济【偃信巫言故以死自誓】唯尔有神裁之沈玉而济冬十月防于鲁济寻湨梁之言同伐齐齐侯御诸平隂堑防门而守之广里【平隂杜注在济北卢县东北其城南有防防有门于门外作堑横行广一里今平隂古城在山东卢县东北】夙沙衞曰不能战莫如守险弗聼诸侯之士门焉齐人多死范宣子告析文子曰【析文子齐大夫子家】吾知子敢匿情乎鲁人莒人皆请以车千乘自其乡入既许之矣若入君必失国子盍图之子家以告公公恐晏婴闻之曰君固无勇而又闻是弗能乆矣【不能乆敌晋】齐侯登巫山以望晋师【巫山杜注在卢县东北今山东肥城县西北有孝堂山即齐侯望晋师处】晋人使司马斥山泽之险虽所不至必旆而疏陈之【斥候也疏建旌旗以为陈示众也】使乘车者左实右伪以旆先【伪以衣服为人形也建旆以先驱】舆曳柴而从之【以扬尘】齐侯见之畏其众也乃脱归【脱不张旗帜】丙寅晦齐师夜遁师旷告晋侯曰鸟乌之声乐齐师其遁【鸟乌得空营故乐也】邢伯告中行伯曰【刑伯晋大夫邢侯也中行伯献子】有班马之声【班别也夜遁马不相见故鸣】齐师其遁叔向告晋侯曰城上有乌齐师其遁十一月丁卯朔入平隂遂从齐师夙沙衞连大车以塞隧而殿【此衞所欲守险】殖绰郭最曰【殖绰郭最齐之勇士】子殿国师齐之辱也子姑先乎乃代之殿衞杀马于隘以塞道【恨二子故塞其道欲使晋得之】晋州绰及之射殖绰中肩两矢夹脰【脰颈也】曰止将为三军获不止将取其衷【射两矢中央】顾曰为私誓州绰曰有如日【言必不杀女明如日】乃弛弓而自后缚之【反缚之】其右具丙【州绰之右】亦舍兵而缚郭最皆衿甲面缚【衿甲不觧甲】坐于中军之鼔下晋人欲逐归者鲁衞请攻险【险固城守者】己卯荀偃士匄以中军克京兹【京兹杜注在平隂城东南】乙酉魏绛栾盈以下军克邿【栾黡死其子盈佐下军邿杜注平隂西有邿山】赵武韩起以上军围卢【卢齐邑】弗克十二月戊戌及秦周伐雍门之萩【秦周鲁大夫赵武及之共伐萩也雍门齐城门】范鞅门于雍门其御追喜以戈杀犬于门中【杀犬示间暇】孟庄子斩其橁以为公琴【庄子孺子速也橁木名】己亥焚雍门及西郭南郭刘难士弱率诸侯之师焚申池之竹木【二子晋大夫申池齐北门池】壬寅焚东郭北郭范鞅门于扬门【齐西门】州绰门于东闾【齐东门】左骖迫还于东门中以枚数阖【枚马檛也阖门扇也数其板示不恐】齐侯驾将走邮棠【邮棠杜注齐邑今山东即墨县南有甘棠社即古棠乡】大子与郭荣扣马曰【大子光也荣齐大夫】师速而疾略也【言欲略行其地无乆攻意】将退矣君何惧焉且社稷之主不可以轻轻则失众君必待之将犯之大子抽剑断鞅乃止甲辰东侵及潍南及沂【潍水经注潍水出琅琊箕县过东武平昌髙密淳于迳都昌入海箕县在今莒州东武故城今为诸城县治平昌髙宻淳于皆在今安丘县都昌今昌邑县也沂杜注沂水出东莞盖县至下邳入泗盖县省入沂水县今属山东青州府】<br />
　　【谷梁传】非围而曰围【据实伐】齐有大焉亦有病焉非大而足同焉【齐非大国诸侯岂足同围之与】诸侯同罪之也亦病矣凡侵伐围入未有书同者齐背盟主数伐小国诸侯同心围之故特书同见众所同恶也或疑鞌之战晋亦为鲁衞伐齐而书法各异盖事有似同实异者鞌之战虽曰为鲁衞讨其实大夫逞其私憾耳今兹伐齐则从众欲而出师以问齐人凭陵与国之罪非为其私此圣人之特笔也<br />
　　曹伯负刍卒于师<br />
　　【谷梁传】闵之也<br />
　　楚公子午帅师伐郑<br />
　　【左传】郑子孔欲去诸大夫【欲専权】将叛晋而起楚师以去之使告子庚子庚弗许【子庚楚令尹公子午】楚子闻之使扬豚尹冝告子庚曰【扬豚邑大夫名冝】国人谓不谷主社稷而不出师死不从礼【不能承先君之业死将不得从先君之礼】不谷即位于今五年师徒不出人其以不谷为自逸而忘先君之业矣大夫图之其若之何子庚叹曰君王其谓午懐安乎吾以利社稷也见使者稽首而对曰诸侯方睦于晋臣请尝之若可君而继之不可收师而退可以无害君亦无辱子庚帅师治兵于汾【汾杜注襄城县东北有汾丘城水经注颍水东歴罡丘城南故汾丘城也今襄城县属河南】于是子蟜伯有子张从郑伯伐齐【子张公孙黒肱】子孔子展子西守二子知子孔之谋【二子子展子西】完守入保子孔不敢防楚师楚师伐郑次于鱼陵【鱼陵杜注鱼齿山也在南阳犨县北郑地水经注湛水源于鱼齿山在今河南汝州东南】右师城上棘遂渉颍次于旃然【将渉颍故于水边权筑小城以为进退之备上棘郡县志阳翟有上棘城在今河南禹州南旃然杜注旃然水出荥阳成皋县东入汴水经注索水出京县西南嵩渚山即古旃然水也嵩渚山在今河南荥阳县东南】蒍子冯公子格率鋭师侵费滑胥靡献于雍梁【胥靡献于雍梁杜注皆郑邑河南阳翟县东北有雍氏城】右回梅山【梅山杜注在荥阳密县东北今河南郑州西南有梅山】侵郑东北至于虫牢而反子庚门于纯门信于城下而还【信再宿也】渉于鱼齿之下【杜注鱼齿山之下有滍水故言渉】甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞【歌者吹律以咏八风南风音防故曰不竞也师旷唯歌南北风者聼晋楚之强弱】多死声楚必无功董叔曰【晋大夫】天道多在西北【嵗在豕韦月又建亥故曰多在西北】南师不时必无功叔向曰在其君之徳也<br />
　　楚之伐闲郑伯之出也萧鱼以后楚师又加郑而无功晋悼推诚之效亦见于此<br />
　　十有九年春王正月诸侯盟于祝柯【柯公羊作阿祝柯杜注祝柯县属济南郡按礼记武王封黄帝之后于祝即此今山东长清县丰齐镇北有故城】<br />
　　【左传】十九年春诸侯还自沂上盟于督扬【督扬杜注即祝柯也】曰大毋侵小<br />
　　防有王臣而盟无王臣则再举诸侯防盟皆有王臣则不再言诸侯无王臣而再举诸侯以闲有异事言各有当也<br />
　　晋人执邾子<br />
　　【左传】执邾悼公以其伐我故【伐鲁在十七年】<br />
　　邾屡伐鲁不畏晋也故又执其君不言以归舍之也执之舍之不以王命虽当其罪非正也<br />
　　公至自伐齐<br />
　　【公羊传】此同围齐也何以致伐未围齐也未围齐则其言围齐何抑齐也曷为抑齐为其亟伐也或曰为其骄蹇使其世子处乎诸侯之上也【即上十一年伐郑齐世子光在莒子之上】<br />
　　【谷梁传】春秋之义已伐而盟复伐者则以伐致【亳城北之类】盟不复伐者则以防致【防于萧鱼之类】祝柯之盟盟复伐齐与曰非也然则何为以伐致也曰与人同事或执其君或取其地【同与邾围齐而晋执其君鲁取其地与盟后复伐何异】<br />
　　此与僖二十九年致围许异辞何也盖彼以防出而遂围许以围许为勲劳故以围告此以伐齐出而归以伐齐告围乃伐之一事耳皆鲁史之旧无他义也<br />
　　取邾田自漷水【漷水杜注漷水出东海合乡县西南经鲁国至髙平湖陆县入泗按合乡汉县北齐省湖陆即湖陵在今山东鱼防县东北】<br />
　　【左传】遂次于泗上疆我田【正邾鲁之界也泗水名】取邾田自漷水归之于我【邾田在漷水北今更以漷为界故曰取邾田】晋侯先归公享晋六卿于蒲圃赐之三命之服军尉司马司空舆尉候奄皆受一命之服贿荀偃束锦加璧乘马先吴寿梦之鼎【荀偃中军元帅故贿之五匹为束四马为乘寿梦吴子乘也献鼎于鲁因以为名古之献物必有以先故今以璧马为鼎之先】荀偃瘅疽生疡于头【瘅疽恶创】济河及着雍病目出大夫先归者皆反士匄请见弗内请后曰郑甥可【郑甥荀吴其母郑女】二月甲寅卒而视不可含【目开口噤】宣子盥而抚之曰事吴敢不如事主犹视栾懐子曰其为未卒事于齐故也乎乃复抚之曰主苟终所不嗣事于齐者有如河乃瞑受含宣子出曰吾浅之为丈夫也【自恨以私待人】<br />
　　【公羊传】其言自漷水何以漷为竟也何言乎以漷为竟漷移也【鲁本与邾以漷为竟漷移入邾界鲁随而有之】<br />
　　【谷梁传】轧辞也【轧委曲随漷水也言取邾田之多】其不日恶盟也僖公取济西田不言曹成公取汶阳田不言齐鲁地也此言取邾田则非鲁之旧而恃晋威以彊取明矣自漷水者随漷水以为界也<br />
　　季孙宿如晋<br />
　　【左传】季武子如晋拜师【谢伐齐】晋侯享之范宣子为政【代荀偃将中军】赋黍苖【黍苖诗小雅喻晋君忧劳鲁国如召伯】季武子兴再拜稽首曰小国之仰大国也如百谷之仰膏雨焉若常膏之其天下辑睦岂惟敝邑赋六月【六月亦小雅以晋侯比吉甫出征以匡王国】<br />
　　曹成公<br />
　　夏衞孙林父帅师伐齐<br />
　　【左传】晋栾鲂帅师从衞孙文子伐齐【栾鲂栾氏族为懐子之言故】十四年林父逐衞侯衎奔于齐故独伐齐林父之恶极矣亦以病晋侯也<br />
　　【附録左传】季武子以所得于齐之兵作林钟而铭鲁功焉【林钟律名铸钟声应林钟因以为名】臧武仲谓季孙曰非礼也夫铭天子令徳【天子铭徳不铭功】诸侯言时计功【举得时动有功则可铭】大夫称伐【铭其功伐之劳】今称伐则下等也【从大夫之例于三者为下等】计功则借人也言时则妨民多矣何以为铭且夫大伐小取其所得以作彝器铭其功烈以示子孙昭明徳而惩无礼也今将借人之力以救其死若之何铭之小国幸于大国而昭所获焉以怒之亡之道也【为城西郛及武城】<br />
　　秋七月辛卯齐侯环卒【环公羊作瑗】<br />
　　【左传】齐侯娶于鲁曰顔懿姬无子其侄鬷声姬生光以为大子【顔鬷二姬母姓因以为号懿声皆諡兄子曰侄】诸子仲子戎子【诸子诸妾姓子者二子皆宋女】戎子嬖仲子生牙属诸戎子戎子请以为大子许之仲子曰不可废常不祥【废立嫡之常】闲诸侯难【闲违也】光之立也列于诸侯矣今无故而废之是専黜诸侯而以难犯不祥也君必悔之公曰在我而已遂东大子光【徙之东鄙】使髙厚傅牙以为大子夙沙衞为少傅齐侯疾崔杼微逆光疾病而立之光杀戎子尸诸朝非礼也妇人无刑【无黥刖之刑】虽有刑不在朝市【谓犯死刑者犹不暴尸】夏五月壬辰晦齐灵公卒庄公即位【经书辛夘光定位而后赴】执公子牙于句渎之丘【地名】以夙沙衞易已【谓衞教公易大子】衞奔高唐以叛【髙唐杜注在祝柯县西北今山东禹城县北有古高唐城】<br />
　　晋士匄帅师侵齐至谷闻齐侯卒乃还<br />
　　【左传】晋士匄侵齐及谷闻丧而还礼也<br />
　　【公羊传】还者何善辞也何善尔大其不伐丧也此受命乎君而伐齐则何大乎其不伐丧大夫以君命出进退在大夫也<br />
　　【谷梁传】还者事未毕之辞也受命而诛生死无所加其怒不伐丧善之也善之则何为未毕也君不尸小事臣不専大名善则称君过则称己则民作让矣士匄外专君命故非之也然则为士匄者宜奈何宜墠帷而归命乎介【除地为墠于墠张帷反命于介介归告君君命乃还不敢专也】<br />
　　谷齐地还者善辞也春秋之时侵伐四出背殡帅师冒丧伐人者众矣而士匄奉命出师闻丧而还于礼得矣谷梁氏谓礼冝墠帷而归命于介非也使士匄未出晋境如是焉可也已至齐地则进退在士匄矣况丧必不可伐非进退可疑而待请者故详书所至及还善之也<br />
　　【附録左传】于四月丁未郑公孙虿卒赴于晋大夫范宣子言于晋侯以其善于伐秦也【十四年晋伐秦子蟜见诸侯之师而劝之济泾】六月晋侯请于王正追赐之大路使以行【行礼】礼也<br />
　　八月丙辰仲孙蔑卒<br />
　　齐杀其大夫高厚<br />
　　【左传】秋八月齐崔杼杀高厚于洒蓝而兼其室【洒蓝杜注齐地】书曰齐杀其大夫从君于昏也【解经不言崔杼杀而为国讨文】杀高厚者崔杼也然庄公徳杼援立之私听其所为而不问又以晋新行义于齐欲归罪于高厚以为解则亦公之所欲也故以国杀而不去其官<br />
　　郑杀其大夫公子嘉【嘉公羊作喜】<br />
　　【左传】郑子孔之为政也专国人患之乃讨西宫之难与纯门之师子孔当罪【十年尉止等作难西宫子孔知而不言前年子孔召椘师至纯门】以其甲及子革子良氏之甲守【以自守】甲辰子展子西率国人伐之杀子孔而分其室书曰郑杀其大夫专也子然子孔宋子之子也士子孔圭妫之子也【子然子革父士子孔子良父宋子圭妫皆郑穆公妾】圭妫之班亚宋子而相亲也【亚次也】士子孔亦相亲也僖之四年【郑僖四年鲁襄六年】子然卒简之元年【郑简元年鲁襄八年】士子孔卒司徒孔实相子革子良之室【司徒孔即子孔】三室如一故及于难子革子良出奔楚子革为右尹【子革即郑丹为楚右尹】郑人使子展当国子西聴政立子产为卿<br />

                    <br>
                        　　凡称国以杀大夫者国君大臣与谋其事不请于天子而擅杀之也故虽杀有罪亦书其官嘉召楚人伐其国则是背畔之臣国人之所同恶使子展子西正名诛之而不利其室则当如杀良霄之例称人以杀而削其官矣<br />
　　冬葬齐灵公<br />
　　【附録左传】齐庆封围髙唐【夙沙卫以髙唐叛故】弗克冬十一月齐侯围之见卫在城上号之乃下【卫下与齐侯语】问守备焉以无备告揖之乃登【齐侯以衞告诚揖而礼之欲生之也衞志于战死故不顺齐侯之揖而还登城】闻师将傅食髙唐人殖绰工偻防夜缒纳师【因其防食二子齐大夫】醢衞于军<br />
　　城西郛<br />
　　【左传】城西郛惧齐也<br />
　　郛外城也鲁备齐难城其国之西郛则凡西境亦不敢保其儆守益微矣<br />
　　叔孙豹防晋士匄于柯<br />
　　【左传】齐及晋平盟于大隧【大隧杜注地阙或曰在今髙唐州境】故穆叔防范宣子于柯穆叔见叔向赋载驰之四章【载驰衞风四章曰控于大邦谁因谁极取其欲引大国以自救助】叔向曰肸敢不承命<br />
　　鲁惧齐而援晋以自固是时政在大夫专相为防故详志之<br />
　　城武城【武城杜注泰山南武城县通典费县有古武城今故城在山东费县西南】<br />
　　【左传】穆叔归曰齐犹未也不可以不惧乃城武城【附録左传】衞石共子卒【石买】悼子不哀【买之子石恶】孔成子曰是谓蹷其本必不有其宗【孔成子衞大夫蹷拔也为二十八年石恶出奔】<br />
　　二十年春王正月辛亥仲孙速防莒人盟于向【速公羊作遫后同】<br />
　　【左传】二十年春及莒平孟庄子防莒人盟于向督扬之盟故也【督扬盟在前年】<br />
　　夏六月庚申公防晋侯齐侯宋公衞侯郑伯曹伯莒子邾子滕子薛伯伯小邾子盟于澶渊【澶渊杜注衞地在顿丘县南水经注浮水故渎上承大河于顿丘县而北出东迳繁阳故城按浮水即澶渊也当在今内黄县之南开州之西北】<br />
　　【左传】夏盟于澶渊齐成故也<br />
　　齐之无道诸侯围之而不服以士匄闻丧还师遂防于澶渊修徳来逺信有征矣经于服异则书同盟此齐成而盟何以不言同同盟云者名生于不足也平公祝柯澶渊之盟不言同其悼公之遗烈与<br />
　　秋公至自防<br />
　　仲孙速帅师伐邾<br />
　　【左传】邾人骤至【骤数也谓十五年十七年伐鲁】以诸侯之事弗能报也秋孟庄子伐邾以报之<br />
　　祝柯之防既执邾子又取其田报亦足矣而复伐之不已甚乎且夏盟而秋伐何以盟为<br />
　　蔡杀其大夫公子燮蔡公子履出奔楚【燮谷梁作湿】<br />
　　【左传】蔡公子燮欲以蔡之晋【背楚】蔡人杀之公子履其母弟也故出奔楚【欲自解】<br />
　　燮之欲去楚而之晋也既以追成先志又惧楚役求纾其民皆谋国之合义者国人乃不顺而杀之非其罪矣故称国而不去其官履惧祸出奔自理于楚春秋据事书之或谓贬其不与兄同志曲説也<br />
　　陈侯之弟黄出奔楚【黄公羊谷梁作光后同】<br />
　　【左传】陈庆虎庆寅畏公子黄之偪【二庆陈卿恐黄偪夺其政】愬诸楚曰与蔡司马同谋【同欲之晋蔡司马公子燮】楚人以为讨公子黄出奔楚【奔楚自理】初蔡文侯欲事晋曰先君与于践土之盟【先君谓父荘侯践土盟在僖二十八年】晋不可弃且兄弟也畏楚不能行而卒【文侯卒在宣十七年】楚人使蔡无常公子燮求从先君以利蔡不能而死书曰蔡杀其大夫公子燮言不与民同欲也【罪其违众】陈侯之弟黄出奔楚言非其罪也【称弟罪陈侯及二庆】公子黄将出奔呼于国曰庆氏无道求专陈国暴蔑其君而去其亲五年不灭是无天也【为二十三年陈杀二庆】<br />
　　【谷梁传】诸侯之尊弟兄不得以属通其弟云者亲之也亲而奔之恶也【所以恶陈侯】<br />
　　二庆愬陈黄于楚陈侯不能为之辨明而使之出奔是以一国之大不能庇其弟也黄见恶于楚而反奔楚盖方是时晋霸衰微诸侯畏楚欲隐身于他国恐楚人以为讨而不能庇故赴楚而自理与蔡履同可哀也矣<br />
　　叔老如齐<br />
　　【左传】齐子初聘于齐【齐鲁有怨今始复通故曰初】礼也<br />
　　冬十月丙辰朔日有食之<br />
　　季孙宿如宋<br />
　　【左传】冬季武子如宋报向戌之聘也【向戌聘在十五年】禇师段逆之以受享【段宋共公子子石也迎以入国受享礼】赋常棣之七章以卒【武子赋也七章以卒尽八章取其妻子好合如鼓瑟琴宜尔室家乐尔妻孥言二国好合宜其室家相亲如兄弟】宋人重贿之归复命公享之赋鱼丽之卒章【鱼丽诗小雅卒章曰物其有矣维其时矣喻聘宋得其时】公赋南山有台【南山有台诗小雅取其乐只君子邦家之基邦家之光喻武子奉使能为国光辉】武子去所曰臣不堪也【去所辟席】<br />
　　鲁自萧鱼后连嵗与彊齐邾莒交兵不遑聘问今始平齐遂交邻国以寻旧好且以结援耳<br />
　　【附録左传】衞甯惠子疾召悼子曰【悼子甯喜】吾得罪于君悔而无及也名藏在诸侯之策曰孙林父甯殖出其君君入则掩之【掩恶名】若能掩之则吾子也若不能犹有鬼神吾有馁而已不来食矣悼子许诺惠子遂卒【为二十六年衞侯归】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十一<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷四十二<br />
　　襄公<br />
　　二十有一年春王正月公如晋<br />
　　【左传】二十一年春公如晋拜师及取邾田也【谢十八年伐齐之师漷水之田】<br />
　　朝聘防同礼有常期襄公以取邾田徳晋而于嵗首朝正之会亲往拜之失礼甚矣<br />
　　邾庶其以漆闾丘来奔【漆闾丘杜注二邑在髙平南平阳县东北有漆乡西北有显闾亭今山东邹县北有漆城即漆乡也显闾亭即闾丘】<br />
　　【左传】邾庶其以漆闾丘来奔【庶其邾大夫】季武子以公姑姊妻之皆有赐于其从者于是鲁多盗季孙谓臧武仲曰子盍诘盗【诘治也】武仲曰不可诘也纥又不能季孙曰我有四封而诘其盗何故不可子为司冦将盗是务去若之何不能武仲曰子召外盗而大礼焉何以止吾盗子为正卿而来外盗使纥去之将何以能庶<br />
　　其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皁牧舆马【给其贱役从皁至牧凡八等之人】其小者衣裳剑带是赏盗也赏而去之其或难焉纥也闻之在上位者洒濯其心壹以待人轨度其信可明徴也【言欲纳民于法度必信有诸己前后所行皆可明騐】而后可以治人夫上之所为民之归也上所不为而民或为之是以加刑罚焉而莫敢不惩若上之所为而民亦为之乃其所也又可禁乎夏书曰念兹在兹【夏书大禹谟兹此也谓行此事当念使可施之于此】释兹在兹【释除也谓欲有所治除于人亦当顾己得无亦有之】名言兹在兹【名此事言此事亦皆当令可施于此】允出兹在兹【允信也一念信出于此则其征之事者亦当在此】惟帝念功【言其责在帝帝念功则功可成也此断章为义故与尚书本文稍殊】将谓由己壹也【言非但意念而已当湏信己诚至】信由己壹而后功可念也庶其非卿也以地来虽贱必书重地也<br />
　　【公羊传】邾娄庶其者何邾娄大夫也邾娄无大夫此何以书重地也<br />
　　【谷梁传】以者不以者也【人臣无専禄以邑叛之道】来奔者不言出举其接我者也漆闾丘不言及小大敌也<br />
　　春秋小国大夫多不书其姓氏庶其之书以其接我也以邑出为叛叛而归鲁则据其至鲁而言来奔内外异辞也春秋内大恶讳今受叛人直书不讳者公时在晋季孙宿受之也义与公在防未归而书灭项同漆闾丘不言及大小敌也<br />
　　【附録左传】齐侯使庆佐为大夫【庆佐崔杼党】复讨公子牙之党执公子买于句渎之丘公子鉏来奔叔孙还奔燕【三子齐公族】　夏楚子庚卒楚子使防子冯为令尹访于申叔豫【叔豫叔时孙】叔豫曰国多宠而王弱国不可为也遂以疾辞方暑阙地下冰而牀焉重茧衣裘【茧绵衣】鲜食而寝楚子使医视之复曰瘠则甚矣而血气未动乃使子南为令尹【子南公子追舒为二十二年楚杀追舒传】<br />
　　夏公至自晋<br />
　　秋晋栾盈出奔楚<br />
　　【左传】栾桓子娶于范宣子生懐子【桓子栾黡懐子栾盈】范鞅以其亡也怨栾氏【十四年栾黡强逐范鞅使奔秦】故与栾盈为公族大夫而不相能桓子卒栾祁与其老州宾通【栾祁桓子妻范宣子女盈之母也范氏尧后祁姓】几亡室矣【言乱甚】懐子患之祁惧其讨也愬诸宣子曰盈将为乱以范氏为死桓主而専政矣【桓主栾黡】曰吾父逐鞅也不怒而以宠报之【谓宣子不为黡责怒鞅而反与鞅宠位】又与吾同官而専之【同为公族大夫】吾父死而益富死吾父而専于国有死而已吾蔑从之矣其谋如是惧害于主吾不敢不言范鞅为之征【证其有此】懐子好施士多归之宣子畏其多士也信之懐子为下卿宣子使城着而遂逐之【着杜注晋邑在外易逐】秋栾盈出奔楚宣子杀箕遗黄渊嘉父司空靖邴豫董叔邴师申书羊舌虎叔罴囚伯华叔向籍偃【十人皆晋大夫盈之党伯华叔向兄羊舌虎其弟也籍偃上军司马】人谓叔向曰子离于罪其为不知乎叔向曰与其死亾若何诗曰优哉游哉聊以卒嵗知也【诗逸诗言君子优游于衰世以辟害而卒其夀是亦知也】乐王鲋见叔向曰【乐王鲋晋大夫乐桓子】吾为子请叔向弗应出不拜其人皆咎叔向叔向曰必祁大夫【祁大夫祁奚】室老闻之【室老叔向家臣之长】曰乐王鲋言于君无不行求赦吾子吾子不许祁大夫所不能也而曰必由之何也叔向曰乐王鲋从君者也何能行祁大夫外举不弃雠内举不失亲其独遗我乎诗曰有觉徳行四国顺之【诗大雅觉正直也】夫子觉者也晋侯问叔向之罪于乐王鲋对曰不弃其亲其有焉【言叔向笃亲亲必与叔虎同谋】于是祁奚老矣【老去公族大夫】闻之乘驲而见宣子曰诗曰惠我无疆子孙保之【诗周颂言文武有惠训之徳加于百姓故子孙保頼之】书曰圣有謩勲明征定保【书夏书言圣人之谟谋功勲明有效验可定安邦国】夫谋而鲜过惠训不倦者叔向有焉【谋鲜过有谟勲也惠训不倦惠我无疆也】社稷之固也犹将十世宥之以劝能者今壹不免其身以弃社稷不亦惑乎鲧殛而禹兴【言不以父废子】伊尹放太甲而相之卒无怨色【言不以一怨妨大徳】管蔡为戮周公右王【言兄弟罪不相及】若之何其以虎也弃社稷子为善谁敢不勉多杀何为宣子説与之乘以言诸公而免之【共载入见公】不见叔向而归叔向亦不吿免焉而朝【明不为私】初叔向之母妒叔虎之母美而不使【不使见叔向父】其子皆諌其母其母曰深山大泽实生龙蛇【言非常之地多生非常之物】彼美余惧其生龙蛇以祸女【龙蛇喻竒怪】女敝族也国多大宠不仁人闲之不亦难乎余何爱焉使往视寝生叔虎美而有勇力栾懐子嬖之故羊舌氏之族及于难栾盈过于周周西鄙掠之辞于行人曰【王行人】天子陪臣盈得罪于王之守臣【范宣子为王所命故曰守臣】将逃罪罪重于郊甸【谓为郊甸所侵掠曰罪重孙辞】无所伏窜敢布其死昔陪臣书能输力于王室【输力谓辅晋以翼戴天子】王施惠焉其子黡不能保任其父之劳大君若不弃书之力【大君谓天王】亾臣犹有所逃若弃书之力而思黡之罪臣戮余也将归死于尉氏【尉氏讨奸之官】不敢还矣敢布四体【布四体言无所隠】唯大君命焉王曰尤而效之其又甚焉【尤晋逐盈而自掠之是效尤】使司徒禁掠栾氏者归所取焉使候出诸轘辕【候送迎賔客之官轘辕杜注轘辕闗在缑氏县东南今河南巩县西南有轘辕山】凡大夫出奔皆不书逐之之人而以自奔为文者明其自有取奔之道也盈不能防闲其母祸有自矣故不以范匄逐之为文匄之罪易见盈之失难知也君子违不适雠国楚晋之雠也盈之奔楚欲因楚力以复入此无君之罪也<br />
　　九月庚戌朔日有食之<br />
　　冬十月庚辰朔日有食之<br />
　　厯家推歩之术皆一百七十三日始一交防去交逺则日食渐少无频食之理此年及二十四年频食古今术者不能考知故日食虽天数之常圣人必以为谴异而书之以警人君之怠也<br />
　　曹伯来朝<br />
　　【左传】冬曹武公来朝始见也<br />
　　曹伯即位三年此防毕入见天子时也不朝京师而朝鲁曽是以为礼乎<br />
　　公防晋侯齐侯宋公衞侯郑伯曹伯莒子邾子于商任【商任杜注地阙】<br />
　　【左传】防于商任锢栾氏也【禁锢栾氏使诸侯不得受】齐侯衞侯不敬叔向曰二君者必不免防朝礼之经也礼政之舆也【政湏礼而行】政身之守也【政存则身安】怠礼失政失政不立是以乱也【为二十五年齐弑光二十六年衞弑剽传】　知起中行喜州绰邢蒯出奔齐皆栾氏之党也【四子晋大夫】乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子为彼栾氏乃亦子之勇也【言子待之如栾氏亦为子用也】　齐荘公朝指殖绰郭最曰是寡人之雄也州绰曰君以为雄谁敢不雄然臣不敏平隂之役先二子鸣【前十八年晋伐齐及平隂州绰获殖绰郭最故自比于鸡鬬胜而先鸣】荘公为勇爵【设爵位以命勇士一云爵饮酒器设此以觞勇士】殖绰郭最欲与焉州绰曰东闾之役臣左骖廹还于门中识其枚数【事见前十八年】其可以与于此乎公曰子为晋君也对曰臣为隶新【言事齐日浅未得效勇耳】然二子者譬于禽兽臣食其肉而寝处其皮矣<br />
　　栾氏之出徒以范氏私相忌怨何有于国而平公受其激怒勤动诸侯以逞范鞅之积憾必欲盈无所容于世故盈发愤卒兴祸乱此皆以私败公足为世戒是时列国无事晋无所发政而亟防诸侯则知称为锢栾氏信不诬也<br />
　　【附録公羊】十有一月庚子孔子生【时嵗在己酉】<br />
　　【附録谷梁】庚子孔子生<br />
　　二十有二年春王正月公至自防<br />
　　当嵗之首月而公至自防着不朝正于庙也<br />
　　【附录左传】二十二年春臧武仲如晋雨过御叔【御叔鲁御邑大夫】御叔在其邑将饮酒曰焉用圣人【武仲多知时人谓之圣】我将饮酒而已雨行何以圣为穆叔闻之曰不可使也而傲使人【言御叔不任使四方】国之蠧也令倍其赋【古者家有国邑故以重赋为罚言穆叔能用教】<br />
　　夏四月<br />
　　【附录左传】夏晋人征朝于郑郑人使少正公孙侨对曰【少正郑卿官也公孙侨子产】在晋先君悼公九年我寡君于是即位【鲁襄八年】即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役【在九年】楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚【实朝言观衅饰辞也言欲往视楚知可去否】晋于是乎有萧鱼之役【在十一年】谓我敝邑迩在晋国譬诸草木吾臭味也而何敢差池【差池不齐一】楚亦不竞寡君尽其土实【土地所有】重之以宗器以受齐盟遂帅羣臣随于执事以防嵗终【朝正】贰于楚者子侯石盂归而讨之【石盂石防】湨梁之明年【湨梁在十六年】子蟜老矣公孙夏从寡君以朝于君见于尝酎【酒之新熟重者为酎尝新饮酒为尝酎】与执燔焉【助祭】闲二年闻君将靖东夏【谓二十年澶渊盟】四月又朝以听事期【听防期】不朝之闲无嵗不聘无役不从以大国政令之无常国家罢病不虞荐至【荐仍也】无日不惕岂敢忘职大国若安定之其朝夕在庭何辱命焉若不恤其患而以为口实【谓但有征责之言】其无乃不堪任命而翦为仇雠敝邑是惧其敢忘君命委诸执事执事实重图之【传言子产有辞所以免大国之讨】<br />

                    <br>
                        　　秋七月辛酉叔老卒<br />
　　【附录左传】秋栾盈自楚适齐晏平仲言于齐侯曰商任之防受命于晋【受锢栾氏之命】今纳栾氏将安用之小所以事大信也失信不立君其图之弗听退吿陈文子曰君人执信臣人执共忠信笃敬上下同之天之道也君自弃也弗能久矣【为二十五年齐弑其君光】　九月郑公孙黑肱有疾归邑于公【黑肱子张】召室老宗人立段【段子石黑肱子】而使黜官薄祭【黜官无多受职】祭以特羊殷以少牢【四时祀以一羊三年盛祭以羊豕殷盛也】足以共祀尽归其余邑曰吾闻之生于乱世贵而能贫民无求焉可以后亡敬共事君与二三子生在敬戒不在富也已己伯张卒君子曰善戒诗曰慎尔侯度用戒不虞郑子张其有焉【诗大雅侯维也义取慎法度戒未然】<br />
　　冬公防晋侯齐侯宋公衞侯郑伯曹伯莒子邾子薛伯伯小邾子于沙随【邾子下公羊谷梁有滕子】<br />
　　【左传】冬防于沙随复锢栾氏也【晋知栾盈在齐故】栾盈犹在齐晏子曰祸将作矣齐将伐晋不可以不惧【为明年齐伐晋】晋闻栾盈去楚适齐复为此防意専在于齐也大夫彊擅以范氏恶栾盈而期年之闲再合诸侯晋失伯者之义不足以令诸侯矣是以齐荘不服虽防而隂实保盈明年遂伐晋也<br />
　　公至自防<br />
　　楚杀其大夫公子追舒<br />
　　【左传】楚观起有宠于令尹子南【子南公子追舒】未益禄而有马数十乘【言子南偏宠观起令富】楚人患之王将讨焉子南之子弃疾为王御士王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎【问能止事我否】对曰父戮子居君焉用之泄命重刑臣亦不为【漏泄君命罪之重】王遂杀子南于朝轘观起于四竟子南之臣谓弃疾请徙子尸于朝【子子南欲犯命取殡】曰君臣有礼唯二三子【不欲犯命移尸】三日弃疾请尸王许之既葬其徒曰行乎曰吾与杀吾父行将焉入曰然则臣王乎曰弃父事雠吾弗忍也遂缢而死【讥康王与人子谋其父失君臣之义】复使防子冯为令尹公子齮为司马屈建为莫敖【屈建子本】有宠于防子者八人皆无禄而多马他日朝与申叔豫言弗应而退从之入于人中【申叔辟防子不欲与语】又从之遂归退朝见之【防子就申叔家见之】曰子三困我于朝吾惧不敢不见吾过子姑吿我何疾我也对曰吾不免是惧何敢吿子【言恐与子并罪故不敢与子语】曰何故对曰昔观起有宠于子南子南得罪观起车裂何故不惧自御而归不能当道【防子惶惧意不在御】至谓八人者曰吾见申叔夫子所谓生死而肉骨也知我者如夫子则可【夫子谓申叔也如夫子谓以义匡已】不然请止辞八人者而后王安之<br />
　　追舒宠近小人其及固宜然楚子乃与人之子谋杀其父贼恩害义甚矣故以累上之辞言之<br />
　　【附录左传】十二月郑游眅将如晋【游眅公孙虿子】未出竟遭逆妻者夺之以馆于邑丁巳其夫攻子明杀之以其妻行【子明游眅十二月无丁巳丁巳十一月十四日也】子展废良而立太叔【良游眅子太叔眅弟】曰国卿君之贰也民之主也不可以苟请舍子明之类【子明有罪而良又不贤故】求亾妻者使复其所使游氏勿怨曰无昭恶也<br />
　　二十有三年春王二月癸酉朔日有食之<br />
　　三月己巳伯匄卒<br />
　　【左传】二十三年春杞孝公卒晋悼夫人防之【悼夫人晋平公母孝公姊妹】平公不彻乐非礼也礼为邻国阙【礼诸侯絶期故以邻国责之】<br />
　　自桓公以来与晋悼为婚姻国鲁礼有加焉故其卒其葬皆得书<br />
　　夏邾畀我来奔【公羊作鼻我】<br />
　　【公羊传】邾娄鼻我者何邾娄大夫也邾娄无大夫此何以书以近书也<br />
　　畀我庶其之党书来奔恶内也乡受邾叛人邑今又纳其叛人故是年冬臧纥奔邾邾亦受之<br />
　　葬孝公<br />
　　陈杀其大夫庆虎及庆寅<br />
　　【左传】陈侯如楚公子黄愬二庆于楚楚人召之【二庆虎及寅也二十年二庆谮黄黄奔楚自理今陈侯往楚乃信黄为召二庆】使庆乐往杀之【庆乐二庆之族二庆畏诛故不敢自往】庆氏以陈叛夏屈建从陈侯围陈陈人城【治城以距君】板队而杀人役人相命各杀其长【庆氏忿其板队遂杀筑人故役人怒而作乱】遂杀庆虎庆寅楚人纳公子黄君子谓庆氏不义不可肆也故书曰惟命不于常【周书康诰言有义则存无义则亾】<br />
　　【谷梁传】称国以杀罪累上也及庆寅庆寅累也【以庆虎及之】庆虎与寅据国叛君其罪大矣楚实讨而克之而以国杀为文何也盖陈侯不能正其罪而帅楚师以临之使役人惧楚而杀二庆故不得以讨贼书然观陈蔡附楚尚能借楚之力以制乱臣而鲁臣之逆节皆齐晋成之盖义亦有愧于楚矣及庆寅以虎之罪而及之也<br />
　　陈侯之弟黄自楚归于陈<br />
　　黄之出以二庆二庆死则黄之归易矣自楚者因楚力也<br />
　　晋栾盈复入于晋入于曲沃<br />
　　【左传】晋将嫁女于吴齐侯使析归父媵之以藩载栾盈及其士【藩车之有障蔽者使若媵妾在其中】纳诸曲沃【栾盈邑】栾盈夜见胥午而吿之【胥午守曲沃大夫】对曰不可天之所废谁能兴之子必不免吾非爱死也知不集也【集成也】盈曰虽然因子而死吾无悔矣我实不天子无咎焉许诺伏之而觞曲沃人【胥午匿盈而饮其众】乐作午言曰今也得栾孺子何如【孺子栾盈】对曰得主而为之死犹不死也皆叹有泣者爵行又言皆曰得主何贰之有盈出徧拜之【谢众之思己】四月栾盈帅曲沃之甲因魏献子以昼入绛【献子魏舒绛晋国都】初栾盈佐魏荘子于下军【荘子魏绛献子之父】献子私焉故因之【私相亲爱】赵氏以原屏之难怨栾氏【成八年荘姬谮之栾郤为征】韩赵方睦【韩起让赵武故和睦】中行氏以伐秦之役怨栾氏【十四年晋伐秦栾黡违荀偃命】而固与范氏和亲【范宣子佐中行偃于中军】知悼子少而听于中行氏【悼子知防之子荀盈也少年十七知氏中行氏同祖故相听从】程郑嬖于公【郑亦荀氏宗】唯魏氏及七舆大夫与之【七舆官名】乐王鲋侍坐于范宣子或吿曰栾氏至矣宣子惧桓子曰奉君以走固宫必无害也【桓子乐王鲋固宫宫之有台观守备者】且栾氏多怨子为政栾氏自外子在位其利多矣既有利权又执民柄【赏罚为民柄】将何惧焉栾氏所得其唯魏氏乎而可强取也夫克乱在权子无懈矣公有姻防【夫人有杞防】王鲋使宣子墨缞冒绖二妇人辇以如公【恐栾氏有内应距之故为妇人服而入】奉公以如固宫范鞅逆魏舒【用王鲋计欲强取之】则成列既乘将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乘持带【骖乘必持带备堕队】遂超乘【跃登献子车】右抚剑左援带【劫之】命驱之出仆请【请所至】鞅曰之公宣子逆诸阶执其手赂之以曲沃【恐不与已同心】初斐豹隶也着于丹书【盖犯罪没为官奴以丹书其罪】栾氏之力臣曰督戎国人惧之斐豹谓宣子曰苟焚丹书我杀督戎宣子喜曰而杀之所不请于君焚丹书者有如日乃出豹而闭之【闭诸门外】督戎从之逾隠而待之【隠短墙也】督戎逾入豹自后击而杀之范氏之徒左台后【公台之后】栾氏乘公门【乘登】宣子谓鞅曰矢及君屋死之鞅用剑以帅卒【用剑短兵接敌欲致死】栾氏退摄车从之【鞅摄宣子戎车】遇栾乐【乐盈之族】曰乐免之死将讼女于天乐射之不中又注【注属矢于也】则乘槐本而覆【乐乐车轹槐而覆】或以防钩之断肘而死栾鲂伤【鲂栾氏族】栾盈奔曲沃晋人围之<br />
　　【公羊传】曲沃者何晋之邑也其言入于晋入于曲沃何栾盈将入晋晋人不纳由乎曲沃而入也<br />
　　盈挟齐援以入而不称自齐潜入也不言叛非直叛也劫众以敌君直乱而已矣曲沃栾氏邑盈帅曲沃之甲以入晋而兵败之后仍入曲沃盖当时彊臣各以利诱其私属背公死党不复知有大义春秋据实以书见诸行事者可谓深切着明矣<br />
　　秋齐侯伐衞遂伐晋【齐始伐盟主】<br />
　　【左传】秋齐侯伐衞先驱谷荣御王孙挥召扬为右【先驱前锋军】申驱成秩御莒恒申鲜虞之傅挚为右【申驱次前军傅挚申鲜虞之子也】曹开御戎晏父戎为右【公御右】贰广上之登御邢公卢蒲癸为右【贰广公副车】啓牢成御襄罢师狼蘧疏为右【左翼曰啓】胠商子车御侯朝桓跳为右【右翼曰胠】大殿商子游御夏之御宼崔如为右【大殿后军】烛庸之越驷乘【四人共乘殿车也】自衞将遂伐晋晏平仲曰君恃勇力以伐盟主若不济国之福也不徳而有功忧必及君崔杼諌曰不可臣闻之小国闲大国之败而毁焉必受其咎君其图之弗听陈文子见崔武子曰【文子陈完之孙须无武子崔杼也】将如君何武子曰吾言于君君弗听也以为盟主而利其难羣臣若急君于何有【言欲弑之以説晋】子姑止之文子退吿其人曰崔子将死乎谓君甚而又过之【弑君之恶过于背盟主】不得其死过君以义犹自抑也【自抑损】况以恶乎齐侯遂伐晋取朝歌【朝歌杜注属汲郡今河南淇县即古朝歌也】为二队入孟门登大行【二队分兵为二部孟门杜注晋隘道司马贞曰在朝歌东北大行杜注山在河内郡北地理志在野王县西北今河南河内县即河内郡野王县】张武军于荧庭【张武军谓筑垒壁荧庭杜注晋地】戍郫邵【取而守之郫邵杜注晋邑】封少水【封晋尸以为京观少水即浍水也出今河南密县古郐城西北】以报平隂之役乃还【平隂役在十八年】赵胜帅东阳之师以追之获晏牦【赵胜赵旃之子东阳杜注晋之山东魏郡广平以北今山东恩县西北有东阳城晏牦齐大夫】<br />
　　上书栾盈入曲沃而继书齐侯伐晋则称齐隂纳盈信而有征矣齐为平隂之役欲报晋而未有闲故隂纳盈以乱其国因乘乱以伐之度晋方内难力有所不能及也其言遂何意主伐晋而伐衞以先之犹齐桓意在伐楚而侵蔡以先之也<br />
　　八月叔孙豹帅师救晋次于雍榆【榆公羊谷梁作渝雍榆杜注晋地汲郡朝歌县东有雍城在今濬县西南】<br />
　　【左传】八月叔孙豹帅师救晋次于雍榆礼也<br />
　　【公羊传】曷为先言救而后言次先通君命也<br />
　　【谷梁传】言救后次非救也<br />
　　救者赴急之师次止也次于雍榆有所畏也不救则畏晋之讨往救则畏齐之彊于是迟回观望待其已去而后蹑之也然则齐桓聂北之次岂异此欤盖聂北之役先言次而后言救按兵待时卒能救邢故以救终之雍榆之役先言救而后言次心持两端缓不及事故以次终之<br />
　　己卯仲孙速卒<br />
　　【左传】季武子无适子公弥长而爱悼子欲立之【公弥公鉏悼子纥也】访于申丰曰【申丰季氏属大夫】弥与纥吾皆爱之欲择才焉而立之申丰趋退归尽室将行他日又访焉对曰其然将具敝车而行【其然犹必尔】乃止访于臧纥臧纥曰饮我酒吾为子立之季氏饮大夫酒臧纥为客【为上賔】既献【已献酒】臧孙命北靣重席新樽絜之【酒樽既新复澡絜之】召悼子降逆之大夫皆起及旅而召公鉏【献酬礼毕通行为旅】使与之齿【使从庶子之礼列在悼子下】季孙失色季氏以公鉏为马正【马正家司马】愠而不出闵子马见之【闵子马闵马父】曰子无然祸福无门唯人所召为人子者患不孝不患无所【所位处】敬共父命何常之有若能孝敬富倍季氏可也奸回不轨祸倍下民可也公鉏然之敬共朝夕恪居官次【次舍也】季孙喜使饮己酒而以具往【具燕飨之具】尽舍旃故公鉏氏富又出为公左宰【出季氏家臣仕于公】孟孙恶臧孙季孙爱之孟氏之御驺丰点好羯也【羯孟荘子之庶子孺子秩之弟孝伯也】曰从余言必为孟孙【为孟孙后】再三云羯从之孟荘子疾丰点谓公鉏苟立羯请雠臧氏【使孟氏与公鉏共憎臧孙】公鉏谓季孙曰孺子秩固其所也【固自当立】若羯立则季氏信有力于臧氏矣【不应立而立之则彼荷其恩故功力多也以臧氏为辞盖讥之】弗应己卯孟孙卒公鉏奉羯立于户侧【户侧防主】季孙至入哭而出曰秩焉在公鉏曰羯在此矣季孙曰孺子长公鉏曰何长之有唯其才也【季孙废鉏立纥云欲择才故以此答之】且夫子之命也【遂诬孟孙】遂立羯秩奔邾臧孙入哭甚哀多涕出其御曰孟孙之恶子也而哀如是季孙若死其若之何臧孙曰季孙之爱我疾疢也【常志相顺从身之害】孟孙之恶我药石也【常志相违戾犹药石之疗疾】美疢不如恶石夫石犹生我【愈已疾也】疢之美其毒滋多孟孙死吾亡无日矣<br />
　　冬十月乙亥臧孙纥出奔邾<br />
　　【左传】孟氏闭门告于季孙曰臧氏将为乱不使我葬【欲为公鉏讐臧氏】季孙不信臧孙闻之戒【戒为备也】冬十月孟氏将辟借除于臧氏【辟穿藏也于臧氏借人除葬道】臧孙使正夫助之【正夫隧正】除于东门甲从已而视之【畏孟氏故从甲士视作者】孟氏又告季孙季孙怒命攻臧氏【见其有甲故】乙亥臧纥斩鹿门之闗以出【鲁南城东门】奔邾初臧宣叔娶于铸生贾及为而死【铸杜注铸国济北蛇丘县所治今山东肥城县有铸乡即汉蛇丘县治也】继室以其侄穆姜之姨子也【侄穆姜姨母之子与穆姜为姨昆弟】生纥长于公宫姜氏爱之故立之臧贾臧为出在铸臧武仲自邾使吿臧贾且致大蔡焉【大蔡大龟】曰纥不佞失守宗祧敢吿不吊纥之罪不及不祀子以大蔡纳请其可贾曰是家之祸也非子之过也贾闻命矣再拜受使为以纳请【贾使为为己请】遂自为也【为自为请】臧孙如防【防臧孙邑】使来吿曰纥非能害也知不足也【言使甲从己但虑事浅耳】非敢私请苟守先祀无废二勲【二勲文仲宣叔】敢不辟邑乃立臧为臧纥致防而奔齐其人曰其盟我乎【谓陈其罪恶盟诸大夫以为戒】臧孙曰无辞【废长立少季孙所忌故谓无辞以罪己】将盟臧氏季孙召外史掌恶臣而问盟首焉【恶臣谓奔亡者盟首载书之章首】对曰盟东门氏也曰毋或如东门遂不听公命杀适立庶【文公命立子恶公子遂杀之立宣公】盟叔孙氏也曰毋或如叔孙侨如欲废国常荡覆公室【谓谮公与季孟于晋】季孙曰臧孙之罪皆不及此孟椒曰盍以其犯门斩闗季孙用之乃盟臧氏曰无或如臧孙纥干国之纪犯门斩闗臧孙闻之曰国有人焉谁居其孟椒乎【孟椒孟献子之孙子服惠伯居犹与也】<br />

                    <br>
                        　　【谷梁传】其日正臧孙纥之出也【正其有罪】蘧伯玉曰不以道事其君者其出乎<br />
　　纥阿季氏擅废立以取亡罪也以防不书者鲁不知以是罪纥特以犯门斩闗盟之故旧史唯纪其奔而圣人因之<br />
　　晋人杀栾盈<br />
　　【左传】晋人克栾盈于曲沃尽杀栾氏之族党栾鲂出奔宋书曰晋人杀栾盈不言大夫言自外也<br />
　　【公羊传】曷为不言杀其大夫非其大夫也<br />
　　【谷梁传】恶之弗有也【不言杀其大夫是不有之以为大夫】<br />
　　自外犯君而入非复晋大夫故不言杀其大夫称人者讨贼之辞<br />
　　齐侯袭莒<br />
　　【左传】齐侯还自晋不入遂袭莒门于且于【且于杜注莒邑在今山东莒州境】伤股而退【齐侯伤】明日将复战期于夀舒【夀舒杜注莒地亦属莒州】杞殖华还载甲夜入且于之隧【二子齐大夫且于隧狭路】宿于莒郊明日先遇莒子于蒲侯氏【蒲侯氏杜注近莒之邑】莒子重赂之使无死曰请有盟【欲以盟要二子无致死战】华周对曰【华周即华还】贪货弃命亦君所恶也昏而受命日未中而弃之何以事君莒子亲鼓之从而伐之获杞梁【梁即殖】莒人行成【胜大国益惧故行成】齐侯归遇梁之妻于郊【梁战死妻行迎防】使吊之辞曰殖之有罪何辱命焉若免于罪犹有先人之敝庐在下妾不得与郊吊齐侯吊诸其室【善妇人有礼】<br />
　　乘人不备掩而取之曰袭齐侯还自伐晋而袭莒无名之师盗贼之为耳不言遂闲有事也<br />
　　【附录左传】齐侯将为臧纥田【与之田邑】臧孙闻之见齐侯与之言伐晋【齐侯自道伐晋之功】对曰多则多矣抑君似防夫防昼伏夜动不穴于寝庙畏人故也今君闻晋之乱而后作焉宁将事之非防何如乃弗与田【臧孙知齐侯将败不欲受其邑故以比防欲使怒而止】仲尼曰知之难也有臧武仲之知【谓能辟齐祸】而不容于鲁国抑有由也作不顺而施不恕也夏书曰念兹在兹【言行事当常念如在己身也】顺事恕施也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十二<br />
　　钦定四库全书<br />
　　日讲春秋解义卷四十三<br />
　　襄公<br />
　　二十有四年春叔孙豹如晋<br />
　　【左传】二十四年春穆叔如晋【贺克栾氏】范宣子逆之问焉曰古人有言曰死而不朽何谓也穆叔未对宣子曰昔匄之祖自虞以上为陶唐氏【陶唐杜注尧所治地大原晋阳县也】在夏为御龙氏【谓刘累事见昭二十九年】在商为豕韦氏【豕韦杜注国名东郡白马县东南有韦城在今直隶滑县东南】在周为唐杜氏【唐杜杜注二国名殷末豕韦国于唐周成王灭唐迁之于杜为杜伯杜伯之子隰叔奔晋四世及士防食邑于范复为范氏杜京兆杜县今陜西西安府治东南有杜陵故城】晋主夏盟为范氏其是之谓乎【言己世为兴家】穆叔曰以豹所闻此之谓世禄非不朽也鲁有先大夫曰臧文仲既没其言立【立谓不废絶】其是之谓乎豹闻之大上有立徳【黄帝尧舜】其次有立功【禹稷】其次有立言【史佚周任臧文仲】虽久不废此之谓不朽若夫保姓受氏以守宗祊世不絶祀无国无之禄之大者不可谓不朽<br />
　　【善穆叔之知言】<br />
　　【附録左传】范宣子为政诸侯之币重郑人病之二月郑伯如晋子产寓书于子西以吿宣子【子西相郑伯如晋故】曰子为晋国四邻诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子赖之【赖恃用之】则晋国贰诸侯贰则晋国壊晋国贰则子之家壊何没没也【没没沈灭之言】将焉用贿夫令名徳之舆也【徳湏令名以逺闻】徳国家之基也有基无壊无亦是务乎有徳则乐乐则能久诗云乐只君子邦家之基有令徳也夫【诗小雅言君子乐美其道为邦家之基所以昭令徳】上帝临女无贰尔心有令名也夫【诗大雅言武王为天所临不敢懐二心所以获令名】恕思以明徳则令名载而行之是以逺至迩安毋宁使人谓子子实生我而谓子浚我以生乎象有齿以焚其身贿也【焚毙也】宣子说乃轻币是行也郑伯朝晋为重币故且请伐陈也郑伯稽首宣子辞子西相曰以陈国之介恃大国【大国楚也】而陵虐于敝邑寡君是以请罪焉敢不稽首【为明年郑入陈】<br />
　　仲孙羯帅师侵齐<br />
　　【左传】孟孝伯侵齐【孝伯仲孙羯】晋故也【前年齐伐晋故】<br />
　　叔孙豹救晋无功故孟孝伯帅师侵齐为晋报焉羯代速为卿未练而帅师非礼也<br />
　　夏楚子伐吴<br />
　　【左传】夏楚子为舟师以伐吴不为军政【不设赏罚之差】无功而还【为下吴召舒鸠张本】<br />
　　襄十一年楚失郑十四年伐吴自是舍郑不争又十年一再伐吴急吴而缓郑盖楚弱而吴张也<br />
　　秋七月甲子朔日有食之既<br />
　　春秋三书日食既桓三年以桓王败宣八年以楚荘兴是后则中国诸侯皆受盟于楚矣频月食者惟襄二十一年九月十月及此年七月八月歴法无此先儒以为写失真不可彊通也<br />
　　齐崔杼帅师伐莒<br />
　　【左传】齐侯既伐晋而惧将欲见楚子楚子使防啓彊如齐聘且请期【请防期】齐社搜军实使客观之陈文子曰【陈须无】齐将有防吾闻之兵不戢必取其族【戢蔵也族类也取其族还自害也】　秋齐侯闻将有晋师【夷仪之师】使陈无宇从防启彊如楚辞【陈无宇齐大夫辞有晋师未得相见】且乞师崔杼帅师送之遂伐莒侵介根【介根杜注莒邑城阳黔陬县东北计基城是也】<br />
　　齐既与莒平今复伐之无信己甚崔杼自虚朾同盟久専国政至是假伐莒以窃兵柄簒弑之祸其所由来者渐矣<br />
　　大水<br />
　　夷仪之防以水不克伐齐则知水之所及广矣非特鲁之灾也<br />
　　八月癸巳朔日有食之<br />
　　公防晋侯宋公衞侯郑伯曹伯莒子邾子滕子薛伯伯小邾子于夷仪【夷仪公羊作陈仪后同】<br />
　　【左传】防于夷仪将以伐齐水不克<br />
　　防于夷仪帅十二诸侯之师将以讨齐然防而不伐是有畏也国势不竞众志不一也曰水不克者特辞不能伐尔下书崔杼伐我西鄙盖知晋之无能为也<br />
　　冬楚子蔡侯陈侯许男伐郑<br />
　　【左传】冬楚子伐郑以救齐门于东门次于棘泽【棘泽在今河南新郑县东南】诸侯还救郑【夷仪诸侯】晋侯使张骼辅跞致楚师求御于郑【二子晋大夫欲得郑人自御知其地利故也】郑人卜宛射犬吉【射犬郑公孙】子大叔戒之曰【大叔游吉】大国之人不可与也【言不可与等欲使卑下之】对曰无有众寡其上一也【言在己上者有常分无大小国之异】大叔曰不然部娄无松柏【部娄小阜松柏大木喻小国异于大国】二子在幄坐射犬于外【二子张骼辅跞】既食而后食之使御广车而行【广车兵车】已皆乘乘车【乘车安车】将及楚师而后从之乘皆踞转而鼓琴【转衣装踞谓坐其上】近不告而驰之【射犬恨故近敌不告而驰】皆取胄于櫜而胄入垒皆下搏人以投收禽挟囚弗待而出【射犬又不待二子】皆超乘抽弓而射既免复踞转而鼓琴曰公孙同乘兄弟也胡再不谋【谓不告而驰不待而出】对曰曩者志入而已今则怯也皆笑曰公孙之亟也【亟急也】　楚子自棘泽还使防啓彊帅师送陈无宇【传言齐楚固相结】　吴人为楚舟师之役故【在此年夏】召舒鸠人舒鸠人叛楚【舒鸠杜注楚属国】楚子师于荒浦【荒浦杜注舒鸠地】使沈尹夀与师祁犂让之【二子楚大夫】舒鸠子敬逆二子而吿无之且请受盟二子复命王欲伐之防子曰【令尹防子冯】不可彼吿不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还【为明年楚灭舒鸠】<br />
　　晋合十二国之君畏齐不敢伐而徒致棘泽之役以患郑其无能可知矣诸侯救郑不书救不及事不足録也<br />
　　公至自防<br />
　　陈鍼宜咎出奔楚<br />
　　【左传】陈人复讨庆氏之党鍼宜咎出奔楚<br />
　　宜咎之事无闻焉而以庆氏之党逐则其人可知矣其后在楚为箴尹宜咎<br />
　　叔孙豹如京师<br />
　　【左传】齐人城郏【郏王城也于是谷雒鬬毁王宫故为王城之】穆叔如周聘且贺城王嘉其有礼也赐之大路【为昭四年叔孙以所赐路葬张本】据谷洛鬭毁王宫齐侯叛晋求媚于天子故为王城之于是叔孙豹始如京师聘且贺焉襄之聘晋者九是年春先聘晋冬乃聘王慢甚矣城郏鲁不与故不书<br />
　　大饥<br />
　　【谷梁传】五谷不升为大饥一谷不升谓之嗛二谷不升谓之饥三谷不升谓之馑四谷不升谓之康五谷不升谓之大侵大侵之礼君食不兼味台榭不涂弛侯廷道不除【侯射侯废侯不燕射廷内道路不修除】百官布而不制【官职修列不可缺废不更有造作】鬼神祷而不祀此大侵之礼也<br />
　　二谷不熟曰饥五谷不熟曰大饥古者备荒之政至纤且悉是年秋虽大水犹未至堕城郭没仓廪而遽至大饥则知备荒之无政矣<br />
　　【附録左传】晋侯嬖程郑使佐下军【代栾盈】郑行人公孙挥如晋聘【挥子羽】程郑问焉曰敢问降阶何由【问自降下之道】子羽不能对归以语然明【然明鬷蔑】然明曰是将死矣不然将亾贵而知惧惧而思降乃得其阶【阶犹道也】下人而已又何问焉且夫既登而求降阶者知人也不在程郑其有亡衅乎不然其有惑疾将死而忧也【为明年程郑死张本】<br />
　　二十有五年春齐崔杼帅师伐我北鄙<br />
　　【左传】二十五年春齐崔杼帅师伐我北鄙以报孝伯之师也【前年鲁使孟孝伯为晋伐齐】公患之使吿于晋孟公绰曰【孟公绰鲁大夫】崔子将有大志不在病我必速归何患焉其来也不宼使民不严异于他日齐师徒归【徒空也】<br />
　　崔杼懐无君之心邻国知之而齐荘贪伐国之功利令知昏豪不觉悟宜其及也<br />
　　夏五月乙亥齐崔杼弑其君光<br />
　　【左传】齐棠公之妻【棠公齐棠邑大夫】东郭偃之姊也东郭偃臣崔武子棠公死偃御武子以吊焉见棠姜而美之使偃取之【为己取】偃曰男女辨姓今君出自丁【齐丁公崔杼之祖】臣出自桓不可【桓公小白东郭偃之祖同姜姓故不可昏】武子筮之遇困【坎下兑上困】之大过【巽下兑上大过困六三变为大过】史皆曰吉示陈文子文子曰夫从风【坎为中男故曰夫变而为巽故曰从风】风陨妻不可娶也【风能陨落物者变而陨落故曰妻不可娶】且其繇曰困于石据于蒺藜入于其宫不见其妻凶【困六三爻辞】困于石往不济也【坎为险为水水之险者石不可以动】据于蒺藜所恃伤也【坎为险兑为泽泽之生物而险者蒺藜恃之则伤】入于其宫不见其妻凶无所归也【六三失位无应则防其妻失其所归也】崔子曰嫠也何先夫当之矣【寡妇曰嫠言棠公已当此凶】遂取之荘公通焉骤如崔氏以崔子之冠赐人侍者曰不可公曰不为崔子其无冠乎崔子因是又以其闲伐晋也曰晋必将报欲弑公以说于晋而不获闲公鞭侍人贾举而又近之乃为崔子闲公【伺公闲隙】夏五月莒为且于之役故莒子朝于齐【且于役在二十三年】甲戌飨诸北郭崔子称疾不视事【欲使公来】乙亥公问崔子【问疾】遂从姜氏姜入于室与崔子自侧户出公拊楹而歌【歌以命姜】侍人贾举止众从者而入闭门【为崔子闭公重言侍人者别下贾举】甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫【言崔子宫近公宫或滛者诈称公】陪臣干掫有淫者不知二命【干掫行夜言行夜得淫人受崔子命讨之不知他命掫夜戒有所击也】公逾墙又射之中股反队遂弑之贾举州绰邴师公孙敖封具铎父襄伊偻堙皆死【此非侍人贾举也八子皆齐勇力之臣为公所嬖者】祝佗父祭于髙唐【祝佗父荘公之嬖髙唐齐别庙】至复命不说弁而死于崔氏【爵弁祭服】申蒯侍渔者【侍渔监取鱼之官】退谓其宰曰尔以帑免我将死其宰曰免是反子之义也与之皆死崔氏杀鬷蔑于平隂【鬷蔑平隂大夫公外嬖传言荘公所养非国士故其死难皆宠嬖之人】晏子立于崔氏之门外【晏子平仲闻难而来】其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂为其口实社稷是养【口实禄养也】故君为社稷死则死之为社稷亡则亡之若为己死而为己亡非其私昵谁敢任之且人有君而弑之吾焉得死之而焉得亡之将庸何归【将用死亡之义何所归趣】门啓而入枕尸股而哭【以公尸枕己股】兴三踊而出人谓崔子必杀之崔子曰民之望也舍之得民卢蒲癸奔晋王何奔莒【二子荘公党为二十八年杀庆舍张本】叔孙宣伯之在齐也【宣伯鲁叔孙侨如成十六年奔齐】叔孙还纳其女于灵公嬖生景公【还齐羣公子纳宣伯女于灵公】丁丑崔杼立而相之庆封为左相盟国人于大宫【大宫大公庙】曰所不与崔庆者晏子仰天叹曰婴所不唯忠于君利社稷者是与有如上帝乃歃【盟书云所不与崔庆者有如上帝读书未终晏子抄答易其辞因自歃】辛巳公与大夫及莒子盟【莒子朝齐遇崔杼作乱未去故复与景公盟】大史书曰崔杼弑其君崔子杀之其弟嗣书而死者二人其弟又书乃舍之南史氏闻大史尽死执简以往闻既书矣乃还【南史氏齐史之在外者言齐有直史崔杼之罪所以闻】闾丘婴以帷缚其妻而载之与申鲜虞乘而出【二子荘公近臣】鲜虞推而下之【下婴妻也】曰君昏不能匡危不能救死不能死而知匿其昵【匿蔵也昵亲也】其谁纳之行及弇中【弇中狭道】将舍婴曰崔庆其追我鲜虞曰一与一谁能惧我【言道狭众无所用】遂舍枕辔而寝【恐失马也】食马而食驾而行出弇中谓婴曰速驱之崔庆之众不可当也【道广众得用故】遂来奔崔氏侧荘公于北郭【侧埋之不殡于庙】丁亥葬诸士孙之里【士孙人姓因名里死十三日便葬不待五月】四翣【防车之饰诸侯六翣】不跸【跸止行人】下车七乘不以兵甲【下车送防之车齐旧依上公礼九乘又有甲兵今皆降损】<br />
　　【谷梁传】荘公失言淫于崔氏【放言将淫崔氏为此见弑】<br />
　　齐荘公之难贾举州绰等十人皆死之而不得以死节称盖平日从君于昏以致乱亡虽杀身不足以偿其责也使其中有守义执节之臣将以死谏岂肯相随入崔氏之宫耶但晏婴号为贤者平时知君之必陷于乱亡而不能谏一旦有事则假社稷为重以自明其不必死使后世贪生忘义者得以借口而先儒或是其言亦习焉而未之察耳<br />

                    <br>
                        　　公防晋侯宋公衞侯郑伯曹伯莒子邾子滕子薛伯伯小邾子于夷仪<br />
　　【左传】晋侯济自泮【泮杜注阙】防于夷仪伐齐以报朝歌之役【朝歌役在二十三年】齐人以荘公说使隰鉏请成庆封如师【鉏隰朋之曽孙庆封独使于晋不通诸侯故不书】男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂【六正三军之六卿五吏文职三十帅武职皆军卿之属官百官正长羣有司师旅小将帅处守守国者赂财贿】晋侯许之使叔向告于诸侯公使子服恵伯对曰君舍有罪以靖小国君之恵也寡君闻命矣<br />
　　晋防诸侯于夷仪本谋伐齐以报朝歌之役崔杼弑君本以私忿防诸侯之伐遂以荘公之弑自解夫荘公既死则齐可不伐而崔杼覆载不容之恶不可不讨使晋能申明大义命齐人及崔氏之宗党皆安堵而独有讨于杼躬率诸侯进薄于城下齐之臣庶服义懐徳各有奋心杼之力能独抗乎诛其贼置其君以定其国则晋之六卿鲁之三桓皆有戢志矣不知出此而以赂罢兵此晋覇所以遂衰而终以自敝与<br />
　　【附录左传】晋侯使魏舒宛没逆衞侯【衞献公以十四年奔齐】将使衞与之夷仪崔子止其帑以求五鹿【崔杼欲得衞之五鹿故留衞侯妻子于齐以质之】<br />
　　六月壬子郑公孙舍之帅师入陈<br />
　　【左传】初陈侯防楚子伐郑【在前年】当陈隧者井堙木刋【隧径也堙塞也刋除也】郑人怨之六月郑子展子产帅车七百乘伐陈宵突陈城【突穿也】遂入之陈侯扶其太子偃师奔墓【欲逃冡闲】遇司马桓子【陈之司马】曰载余曰将廵城【不欲载公以廵城辞】遇贾获【贾获陈大夫】载其母妻下之而授公车公曰舍而母辞曰不祥【虽急犹不欲男女无别】与其娄扶其母以奔墓亦免子展命师无入公官与子产亲御诸门【欲服之而已故禁侵掠】陈侯使司马桓子赂以宗器陈侯免拥社【免防服拥社抱社主示服】使其众男女别而累以待于朝【累自囚繋以待命】子展执絷而见【絷马繮】再拜稽首承饮而进献【示不失臣敬】子美入数俘而出【子美子产也但数其所获人数不将以归】祝祓社司徒致民司马致节司空致地乃还【祓除也节兵符陈乱故正其众官修其所职以安定之】<br />
　　去秋夷仪之防楚合陈蔡许伐郑是年复防夷仪郑虑楚复来先帅师入陈以夺其心郑以蕞尔国当南北之冲晋楚之师更至叠出自子产得政不独修辞执礼足以服彊大而军政之修守不可拔攻则必克以是知立国贵自彊也<br />
　　秋八月己巳诸侯同盟于重丘【重丘杜注齐地寰宇记城县东北有重丘城今山东东昌府治】<br />
　　【左传】秋七月己巳【己巳七月十二日经书八月误】同盟于重丘齐成故也<br />
　　夷仪之防不书伐以齐逆服兵不加也杜氏预谓伐齐而书同盟以明齐亦同盟非也使齐果同盟当特书诸侯及齐某盟以着其失贼列奸之罪矣据经防不书伐而同盟书诸侯乃中有闲事之恒辞盖晋既许齐成齐乱未定崔杼既不敢自行又惧他人见诸侯而生异议实未尝使人出受盟耳<br />
　　【附録左传】赵文子为政【赵武代范匄】令薄诸侯之币而重其礼穆叔见之谓穆叔曰自今以往兵其少弭矣【弭止也】齐崔庆新得政将求善于诸侯武也知楚令尹【令尹屈建】若敬行其礼道之以文辞以靖诸侯兵可以弭【为二十七年晋楚盟于宋传】<br />
　　公至自防<br />
　　衞侯入于夷仪<br />
　　【左传】衞献公入于夷仪<br />
　　【公羊传】陈仪者何衞之邑也曷为不言入于衞谖君以弑也【谖诈也时衞侯为剽所逐不能自复诈言愿居是邑为剽臣然后伺候闲隙使甯喜弑之】衞侯之入夷仪与郑伯突同而或名或不名者郑伯夺正以立国人君之诸侯助之不知其义不可以有国也故特书其名以絶之若衎之出奔虽不为无罪而非突比故止书其爵此轻重之权衡也<br />
　　楚屈建帅师灭舒鸠<br />
　　【左传】楚防子冯卒屈建为令尹【屈建子木】屈荡为莫敖【代屈建】舒鸠人卒叛【前年辞不叛】楚令尹子木伐之及离城【杜注舒鸠城】吴人救之子木遽以右师先【先至舒鸠】子彊息桓子防子骈子盂帅左师以退【五人不及子木与吴相遇而退】吴人居其闲七日【居楚两军之闲】子彊曰久将垫隘隘乃禽也【垫隘虑水雨】不如速战请以其私卒诱之简师陈以待我【简阅精兵驻后为陈】我克则进奔则亦视之乃可以免不然必为吴禽从之五人以其私卒先撃吴师吴师奔登山以望见楚师不继复逐之傅诸其军【吴还逐五子至其本军】简师防之吴师大败遂围舒鸠舒鸠溃八月楚灭舒鸠<br />
　　晋霸既衰楚势益彊诸侯畏之故灭国书大夫之名氏自是凡大夫帅师灭国皆以名见而不复书人矣灭国不书大夫者吴也其威犹未盛于中夏也<br />
　　冬郑公孙夏帅师伐陈【夏公羊作虿】<br />
　　【左传】郑子产献防于晋【献入陈之功】戎服将事晋人问陈之罪对曰昔虞阏父为周陶正以服事我先王【阏父舜之后当周之兴阏父为武王陶正】我先王赖其利器用也与其神明之后也【舜圣故谓之神明】庸以元女大姬配胡公【庸用也元女武王之长女胡公阏父之子满也】而封诸陈以备三恪【周封夏殷后又封舜后谓之三恪示敬也】则我周之自出至于今是赖桓公之乱蔡人欲立其出【陈桓公鲍卒陈乱事在鲁桓五年蔡出桓公子厉公】我先君荘公奉五父而立之【五父佗桓公弟杀大子免而代之郑荘公因定其位】蔡人杀之我又与蔡人奉戴厉公至于荘宣皆我之自立【陈荘公宣公皆厉公子】夏氏之乱成公播荡又我之自入君所知也【宣公十一年陈夏征舒弑灵公灵公之子成公奔晋自晋因郑而入】今陈忘周之大徳蔑我大恵弃我姻亲介恃楚众以冯陵我敝邑不可亿逞【亿度也逞尽也】我是以有往年之告【谓郑伯稽首告晋请伐陈】未获成命则有我东门之役【前年陈从楚伐郑东门】当陈隧者井堙木刋敝邑大惧不竞而耻大姬天诱其衷啓敝邑心陈知其罪授手于我用敢献功晋人曰何故侵小对曰先王之命唯罪所在各致其辟且昔天子之地一圻【方千里】列国一同【方百里】自是以衰【衰差降】今大国多数圻矣若无侵小何以至焉晋人曰何故戎服对曰我先君武荘为平桓卿士【郑武公荘公为周平王桓王卿士】城濮之役文公布命曰【晋文公】各复旧职命我文公戎服辅王以受楚防不敢废王命故也士荘伯不能诘【士荘伯士弱也】复于赵文子文子曰其辞顺犯顺不祥乃受之冬十月子展相郑伯如晋拜陈之功【谢晋受其功】子西复伐陈陈及郑平仲尼曰志有之【志古书】言以足志文以足言【足犹成也】不言谁知其志言之无文行而不逺晋为伯郑入陈非文辞不为功慎辞哉<br />
　　郑再伐陈取成而还陈不能报楚不敢问以子产方明其政刑众知郑之不可侮也<br />
　　【附録左传】楚蒍掩为司马【蒍子冯之子】子木使庀赋【庀治】数甲兵【数阅】甲午蒍掩书土田【书土地之所宜】度山林【量度山林之材以供国用】鸠薮泽【鸠聚也聚成薮泽使民不得焚燎以备田猎之处】辨京陵【辨别也絶髙曰京大阜曰陵别之以为冢墓之地】表淳卤【淳卤埆薄之地表异轻其赋税】数疆潦【疆界有流潦者计数减其租入】防偃猪【偃猪下湿之地规度其受水多少】町原防【广平曰原防隄也隄防闲地不得方正如井田别为小顷町】牧隰皋【隰皋水崖下湿为刍牧之地】井衍沃【衍沃平美之地则制以为井田】量入修赋【量九土之所入而治理其赋税】赋车籍马【籍疏其毛色嵗齿以备军用】赋车兵徒卒甲楯之数【车兵甲士数器仗有常数】既成以授子木礼也【得治国之礼言楚之所以兴】<br />
　　十有二月吴子遏伐楚门于巢卒【遏公羊谷梁作谒】<br />
　　【左传】十二月吴子诸樊伐楚以报舟师之役【舟师在二十四年】门于巢【攻巢门】巢牛臣曰【牛臣巢人】吴王勇而轻若啓之【啓开门也】将亲门我获射之必殪是君也死疆其少安从之吴子门焉牛臣隠于短墙以射之卒<br />
　　【公羊传】门于巢卒者何入门乎巢而卒也入门乎巢而卒者何入巢之门而卒也吴子谒何以名伤而反未至乎舍而卒也<br />
　　【谷梁传】以伐楚之事门于巢卒也【因伐楚而经巢】于巢者外乎楚也【言于巢则不在楚】门于巢乃伐楚也【先攻巢乃可伐楚】诸侯不生名取卒之名加之伐楚之上者见以伐楚卒也其见以伐楚卒何也古者大国过小邑小邑必饰城而请罪礼也【饰城者修守备请罪问所以致师之意】吴子谒伐楚至巢入其门门人射吴子有矢创反舍而卒古者虽有文事必有武备非巢之不饰城而请罪非吴子之自轻也【非责两讥之也】<br />
　　举卒之名加于伐楚之上与七年郑伯髠顽如防卒于鄵同义皆以便文耳门于巢谓攻其城而门焉见遏之死于兵也若暴疾过巢门而卒则当书卒于巢<br />
　　【附录左传】楚子以灭舒鸠赏子木辞曰先大夫蒍子之功也以与蒍掩【往年楚子将伐舒鸠蒍子冯请退师以湏其叛故】　晋程郑卒子产始知然明【前年然明谓程郑将死今如其言故知之】问为政焉对曰视民如子见不仁者诛之如鹰鹯之逐鸟雀也子产喜以语子大叔且曰他日吾见蔑之靣而已【蔑然明名】今吾见其心矣子大叔问政于子产子产曰政如农功日夜思之思其始而成其终朝夕而行之行无越思如农之有畔其过鲜矣　衞献公自夷仪使与甯喜言【求复国也】甯喜许之大叔文子闻之【大叔仪】曰乌乎诗所谓我躬不説皇恤我后者甯子可谓不恤其后矣【诗小雅谓甯子必身受祸不得恤其后也】将可乎哉殆必不可君子之行思其终也思其复也书曰慎始而敬终终以不困【周书蔡仲之命】诗曰夙夜匪解以事一人今甯子视君不如奕棋其何以免乎奕者举棋不定不胜其耦【耦对敌也】而况置君而弗定乎必不免矣九世之卿族一举而灭之可哀也哉【甯氏出自衞武公及喜九世也明年衞献公归国二十七年果杀甯喜】　防于夷仪之嵗齐人城郏【在二十四年不直言防夷仪者别二十五年夷仪防】其五月秦晋为成【自十四年十三国伐秦至是始平】晋韩起如秦涖盟秦伯车如晋涖盟【伯车秦伯之弟鍼也】成而不结【为后年修成起本】<br />
　　日讲春秋解义卷四十三<br />
　　钦定四库全书<br />
　　日讲春秋解义卷四十四<br />
　　襄公<br />
　　二十有六年春<br />
　　【附録左传】二十六年春秦伯之弟鍼如晋修成【修防夷仪歳之成】叔向命召行人子员【欲使答秦命】行人子朱曰朱也当御【御进也言次当行】三云叔向不应子朱怒曰班爵同何以黜朱于朝抚剑从之叔向曰秦晋不和久矣今日之事幸而集晋国赖之不集三军暴骨子员道二国之言无私子常易之奸以事君者吾所能御也拂衣从之人救之平公曰晋其庻乎吾臣之所争者大师旷曰公室惧卑臣不心竞而力争【谓二子不心竞为忠而抚剑拂衣】不务徳而争善【争谓所行为善】私欲已侈能无卑乎<br />
　　王二月辛夘卫甯喜弑其君剽<br />
　　【左传】卫献公使子鲜为复【使为己求反国】辞敬姒强命之【敬姒献公及子鲜之母】对曰君无信臣惧不免敬姒曰虽然以吾故<br />
　　也许诺初献公使与甯喜言【言复国】甯喜曰必子鲜在不然必败【子鲜贤国人信之必欲使在其闲】故公使子鲜子鲜不获命于敬姒以公命与甯喜言曰苟反政由甯氏祭则寡人甯喜告蘧伯玉伯玉曰瑗不得闻君之出敢闻其入【十四年孙氏欲逐献公瑗走从近闗出】遂行从近闗出告右宰谷【卫大夫】右宰谷曰不可获罪于两君【前出献公今弑剽】天下谁畜之【畜犹容也】悼子曰吾受命于先人不可以贰【悼子甯喜受命在二十年】谷曰我请使焉而观之【观其可还与否】遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡【言子鲜为义多不过亡出】于我何为悼子曰虽然弗可以已孙文子在戚孙嘉聘于齐孙襄居守【二子孙文子之子】二月庚寅甯喜右宰谷伐孙氏不克伯国伤【伯国孙襄父兄皆不在故乘弱攻之】甯子出舎于郊【欲奔】伯国死孙氏夜哭国人召甯子甯子复攻孙氏克之辛夘杀子叔及大子角【子叔卫侯剽言子叔剽无諡故】书曰甯喜弑其君剽言罪之在甯氏也<br />
　　【谷梁传】此不正其日何也殖也立之喜也君之正也【父立以为君则子宜君之以明正也】<br />
　　剽虽簒立然春秋之法其实簒也以簒书其实为君也以君书剽既簒立凡卫之臣子立于其朝者君臣之分已定有致难于剽者自宜以弑君书矣先儒多谓甯喜父子反覆于二君之闲故蔽其罪犹一曲之义也<br />
　　卫孙林父入于戚以叛【书叛始此】<br />
　　【左传】孙林父以戚如晋【以邑属晋】书曰入于戚以叛罪孙氏也臣之禄君实有之义则进否则奉身而退专禄以周旋戮也<br />
　　宋鱼石入于彭城晋栾盈入于曲沃将为乱于国而抗其君不得以叛书叛者据邑而君不能讨也故书叛自林父始春秋之义常以上下比事而见其始也书卫侯衎出奔齐继书会于戚而林父在焉则知逐君者林父其终也书甯喜弑其君剽孙林父入于戚以叛继书衎归则知甯喜之弑由衎而林父为惧罪矣<br />
　　甲午卫侯衎复归于卫<br />
　　【左传】甲午卫侯入书曰复归国纳之也大夫逆于竟者执其手而与之言道逆者自车揖之逆于门者颔之而已【颔摇其头言衎骄心易生】公至使让大叔文子曰寡人淹恤在外二三子皆使寡人朝夕闻卫国之言吾子独不在寡人【在存问也公闻文子答甯喜之言故忿之】古人有言曰非所怨勿怨寡人怨矣对曰臣知罪矣臣不佞不能负羁絏以从扞牧圉臣之罪一也有出者有居者【出谓衎居谓剽也】臣不能贰通外内之言以事君臣之罪二也有二罪敢忘其死乃行从近闗出公使止之【传言卫侯不能安和大臣公羊传】此谖君以弑也其言复归何恶剽也曷为恶剽剽之立于是未有说也【剽以公孙簒立位非其次故未有说】然则曷为不言剽之立不言剽之立者以恶卫侯也【卫侯失众出奔故亦恶之】<br />
　　【谷梁传】日归见知弑也【喜弑君衎归故録日以见其知情】<br />
　　卫侯出奔齐及入于夷仪皆以爵称今既得国乃书其名何也使人之臣弑其君而求利焉其恶大矣故特书名以着其罪而又书复归以见国其所固有也<br />

                    <br>
                        　　【附録左传】卫人侵戚东鄙【以林父叛故】孙氏愬于晋晋戌茅氏【茅氏杜注戚东鄙】殖绰伐茅氏杀晋戌三百人【殖绰齐人今来在卫】孙蒯追之弗敢击文子曰厉之不如【厉恶鬼以比殖绰】遂从卫师败之圉【圉杜注卫地今直开州东有圉城】雍鉏获殖绰【雍鉏孙氏臣】复愬于晋【为下晋讨卫张本】　郑伯赏入陈之功【入陈在前年】三月甲寅朔享子展赐之先路三命之服先八邑【以路及命服为邑先八邑三十二井】赐子产次路再命之服先六邑子产辞邑曰自上以下隆杀以两礼也臣之位在四【上卿子展次卿子西十一年良霄见经十九年乃立子产为卿故位在四】且子展之功也臣不敢及赏礼请辞邑公固予之乃受三邑【位次当受二邑以公固与之故受三邑】公孙挥曰子产其将知政矣让不失礼<br />
　　夏晋侯使荀吴来聘<br />
　　【左传】晋人为孙氏故召诸侯将以讨卫也夏中行穆子来聘【穆子荀吴】召公也【召公为澶渊防】<br />
　　【附录左传】楚子秦人侵吴及雩娄【雩娄杜注属安丰郡今江南霍丘县西南有故城】闻吴有备而还遂侵郑五月至于城麇郑皇颉戌之【皇颉郑大夫守城麇之邑】出与楚师战败穿封戌囚皇颉公子围与之争之【公子围共王子灵王也】正于伯州犂伯州犂曰请问于囚乃立囚【立皇颉于庭而问之】伯州犂曰所争君子也其何不知【言王子围及穿封戌皆非细人易别识也】上其手曰夫子为王子围寡君之贵介弟也下其手曰此子为穿封戌方城外之县尹也谁获子【上下手以道囚意】囚曰颉遇王子弱焉【弱败也】戌怒抽戈逐王子围弗及楚人以皇颉归印堇父与皇颉戌城防【印堇父郑大夫】楚人囚之以献于秦郑人取货于印氏以请之子大叔为令正【主作辞令之正】以为请子产曰不获受楚之功而取货于郑不可谓国秦其不然【受楚献功大名也以货免之小利也故谓秦不尔】若曰拜君之勤郑国微君之恵楚师其犹在敝邑之城下其可【辞如此归功于秦则堇父可得】弗从遂行秦人不予更币从子产而后获之【称子产之善于辞】<br />
　　公会晋人郑良霄宋人曹人于澶渊<br />
　　【左传】六月公会晋赵武宋向戌郑良霄曹人于澶渊以讨卫疆戚田取卫西鄙懿氏六十以与孙氏【懿氏杜注戚城西北五十里有懿城今戚城在开州北】赵武不书尊公也向戌不书后也郑先宋不失所也【如期至】于是卫侯会之【晋将执之不得与会故不书】晋人执甯喜北宫遗使女齐以先归【讨其弑君伐孙氏也遗北宫适之子女齐司马侯归晋而后告诸侯故经书在秋】卫侯如晋晋人执而囚之于士弱氏【士弱晋主狱大夫】秋七月齐侯郑伯为卫侯故如晋晋侯兼享之晋侯赋嘉乐【嘉乐诗大雅取其嘉乐君子显显令徳宜民宜人受禄于天】国景子相齐侯【景子国弱】赋蓼萧【蓼萧诗小雅言大平泽及逺若露之在萧以喻晋君恩泽及诸侯】子展相郑伯赋缁衣【缁衣诗郑风取适子之馆兮还予授子之粲兮言不敢违逺于晋】叔向命晋侯拜二君曰寡君敢拜齐君之安我先君之宗祧也敢拜郑君之不贰也【蓼萧缁衣二诗所趣各不同故拜二君词异】国子使晏平仲私于叔向曰晋君宣其明徳于诸侯恤其患而补其阙正其违而治其烦所以为盟主也今为臣执君若之何叔向告赵文子文子以告晋侯晋侯言卫侯之罪使叔向告二君【言自以杀晋戍三百人为罪不以林父故】国子赋辔之柔矣【逸诗义取寛政以安诸侯若柔辔之御刚马】子展赋将仲子兮【将仲子诗郑风义取众言可畏卫侯虽别有罪而众人谓晋为臣执君】晋侯乃许归卫侯叔向曰郑七穆罕氏其后亡者也子展俭而壹【子展郑子罕之子郑穆公十一子子展子西子产伯有子大叔子石伯石为七穆子然二子孔已亡子羽不为卿故惟言七穆】澶渊卫地之近戚者晋党于孙氏讨卫而疆戚田因为此会此晋之所以失诸侯也夷仪之会以赂定乱贼此会复披卫地以奬叛臣盖晋之彊家皆有弱其君之心故与隣国之乱臣声势相倚平公暗弱听其倒行逆施而不察岂不悖乎晋宋称人会者非卿也凡此类宜以经为断而不可以传汨之疆戚田事本细微故诸国皆大夫而鲁君独亲之吴人所讥国君道长而大夫不出门盖谓此耳<br />
　　秋宋公杀其世子痤【痤谷梁作座】<br />
　　【左传】初宋芮司徒生女子【芮司徒宋大夫】赤而毛弃诸堤下共姬之妾取以入【共姬宋伯姬】名之曰弃长而美平公入夕【平公共姬子】共姬与之食公见弃也而视之尤【尤甚也】姬纳诸御嬖生佐【佐元公】恶而婉【貌恶而心顺】大子痤美而很【貌美而心很戾】合左师畏而恶之【合左师向戌】寺人恵墙伊戾为大子内师而无宠【恵墙氏伊戾名】秋楚客聘于晋过宋大子知之请野享之公使往伊戾请从之公曰夫不恶女乎【夫谓大子】对曰小人之事君子也恶之不敢逺好之不敢近敬以待命敢有贰心乎纵有共其外莫共其内臣请往也遣之至则欿用牲加书徴之【诈作盟处为大子反徴验】而骋告公曰大子将为乱既与楚客盟矣公曰为我子又何求对曰欲速公使视之则信有焉【有盟徴】问诸夫人与左师【夫人佐母弃也】则皆曰固闻之公囚大子大子曰唯佐也能免我【以其婉也】召而使请曰日中不来吾知死矣左师闻之聒而与之语【聒讙也欲使佐失期】过期乃缢而死佐为大子公徐闻其无罪也乃亨伊戾左师见夫人之歩马者【歩马习马】问之对曰君夫人氏也左师曰谁为君夫人余胡弗知圉人归以告夫人夫人使馈之锦与马先之以玉曰君之妾弃使某献左师改命曰君夫人而后再拜稽首受之【左师令使者改命也传言宋公闇左师防大子所以无罪而死】<br />
　　申生之死晋献终不寤宋公既知伊戾之谗而烹之乃于芮弃之宠爱左师之委任终无改焉大学于修身齐家专以辟为戒职此故耳<br />
　　晋人执卫甯喜<br />
　　【公羊传】此执有罪何以不得为伯讨不以其罪执之也甯喜身负大恶晋若正其罪而执之归于京师则为霸讨当如厉公之执曹伯以爵称今以伐戚杀戌而执之以快林父之心悖矣殖与喜之恶一也殖以附晋免喜以背晋执林父与喜之恶一也林父以附晋获庇喜以背晋见执然则晋非执弑君之贼执不附已者耳故称人以着其罪焉<br />
　　【附录左传】郑伯归自晋使子西如晋聘辞曰寡君来烦执事惧不免于戾使夏谢不敏【夏子西名】君子曰善事大国初楚伍参与蔡大师子朝友其子伍举与声子相<br />
　　善也【声子子朝之子伍举子胥祖父椒举也】伍举娶于王子牟王子牟为申公而亡【获罪出奔】楚人曰伍举实送之伍举奔郑将遂奔晋声子将如晋遇之于郑郊班荆相与食而言复故【班布也布荆坐地共议归楚事】声子曰子行也吾必复子及宋向戌将平晋楚【平在明年】声子通使于晋还如楚令尹子木与之语问晋故焉且曰晋大夫与楚孰贤对曰晋卿不如楚其大夫则贤皆卿材也如梓皮革自楚往也虽楚有材晋实用之子木曰夫独无族姻乎对曰虽有而用楚材实多归生闻之【归生声子名】善为国者赏不僭而刑不滥赏僭则惧及滛人刑滥则惧及善人若不幸而过宁僭无滥与其失善宁其利滛无善人则国从之【从之亡也】诗曰人之云亡邦国殄瘁无善人之谓也【诗大雅殄尽也瘁病也】故夏书曰与其杀不辜宁失不经惧失善也【夏书大禹谟不经不用常法】商颂有之曰不僭不滥不敢怠皇命于下国封建厥福【诗商颂言殷汤赏不僭差刑不滥溢不敢怠解以自寛暇故能为下国所命为天子】此汤所以获天福也古之治民者劝赏而畏刑恤民不倦赏以春夏刑以秋冬【顺天时】是以将赏为之加膳加膳则饫赐【饫餍也酒食赐下无不餍足所谓加膳也】此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多滛刑其大夫逃死于四方而为之谋主以害楚国不可救疗所谓不能也【不能用其材】子仪之乱【在文十四年】析公奔晋晋人寘诸戎车之殿【殿后车】以为谋主绕角之役晋将遁矣析公曰楚师轻窕易震荡也若多鼓钧声以夜军之楚师必遁晋人从之楚师宵溃晋遂侵蔡袭沈获其君败申息之师于桑隧获申丽而还【成六年晋栾书救郑与楚师遇于绕角楚师还晋侵沈获沈子八年复侵楚败申息获申丽】郑于是不敢南面楚失华夏则析公之为也雍子之父兄谮雍子君与夫人不善是也【不是其曲直】雍子奔晋晋人与之鄐【鄐杜注晋邑】以为谋主彭城之役晋楚遇于靡角之谷【在成十八年】晋将遁矣雍子发命于军曰归老幼反孤疾二人役归一人简兵搜乘秣马蓐食师陈焚次【次舎也焚舎示必死】明日将战行归者而逸楚囚【欲使楚知之】楚师宵溃晋降彭城而归诸宋以鱼石归【在元年】楚失东夷子辛死之则雍子之为也【楚东小国及陈见楚不能救彭城皆叛五年楚人讨陈叛故杀令尹子辛】子反与子灵争夏姬【子灵巫臣】而雍害其事子灵奔晋晋人与之邢【邢杜注晋邑】以为谋主扞御北狄通吴于晋教吴叛楚教之乘车射御驱侵使其子狐庸为吴行人焉吴于是伐巢取驾克棘入州来【驾棘杜注皆楚邑谯国酂县东北有棘亭在今河南永城县南】楚罢于奔命至今为患则子灵之为也【事见成七年】若敖之乱伯贲之子贲皇奔晋晋人与之苖【若敖乱在宣四年苖杜注晋邑今河南济源县西有苖亭】以为谋主鄢陵之役【在成十六年】楚晨压晋军而陈晋将遁矣苖贲皇曰楚师之良在其中军王族而已若塞井夷灶成陈以当之栾范易行以诱之【栾书时将中军范燮佐之易行谓简易兵备令楚贪已不复頋二穆之兵】中行二郤必克二穆【郤锜时将上军中行偃佐之郤至佐新军令此三人分良以攻二穆之兵楚子重子辛皆出穆王故曰二穆】吾乃四萃于其王族必大败之【四萃四靣集攻之】晋人从之楚师大败王夷师熸【夷伤也熸火灭也军败之状】子反死之郑叛吴兴楚失诸侯则苖贲皇之为也子木曰是皆然矣声子曰今又有甚于此椒举娶于申公子牟子牟得戾而亡君大夫谓椒举女实遣之惧而奔郑引领南望曰庶几赦余亦弗图也今在晋矣晋人将与之县以比叔向彼若谋害楚国岂不为患子木惧言诸王益其禄爵而复之声子使椒鸣逆之【椒鸣伍举子】<br />
　　八月壬午许男甯卒于楚<br />
　　冬楚子蔡侯陈侯伐郑<br />
　　【左传】许灵公如楚请伐郑【十六年晋伐许他国皆大夫独郑伯自行故许恚欲报之】曰师不兴孤不归矣八月卒于楚楚子曰不伐郑何以求诸侯冬十月楚子伐郑郑人将御之子产曰晋楚将平诸侯将和【和在明年】楚王是故昧于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之【衅动也啬贪也言郑之欲与楚战者皆衅勇贪名之人非能为国计虑久利不可从】子展说不御宼十二月乙酉入南里【南里杜注郑邑今河南新郑县南有地名南里】堕其城渉于乐氏【乐氏杜注津名在今河南新郑县境洧水济渡处】门于师之梁【郑城门】县门发获九人焉渉于汜而归【于汜城下渉汝水南归】而后葬许灵公【卒灵公之志而后葬之】<br />
　　楚以许故偕蔡陈伐郑郑自萧鱼以来至此三被楚祸而犹未忍叛晋则悼公推诚之效也然十八年楚公子午不得志于郑二十四年诸侯救之此年诸侯不救郑亦不御使楚得逞盖是时晋平昏庸大夫专恣不在诸侯而南北分霸之势成矣<br />
　　葬许灵公<br />
　　【附録左传】卫人归卫姬于晋乃释卫侯【卫侯以女説晋而后得免】君子是以知平公之失政也　晋韩宣子聘于周王使请事【问何事来聘】对曰晋士起将归时事于宰旅无他事矣【起宣子名礼诸侯大夫入天子国称士时事四时贡职宰旅冢宰之下士言献贡赋于宰旅不敢斥尊】王闻之曰韩氏其昌阜于晋乎辞不失旧　齐人城郏之歳【在二十四年】其夏齐乌余以廪丘奔晋【乌余齐大夫麇丘杜注东郡廪丘县故城是在今山东范县东南】袭卫羊角取之【羊角杜注廪丘县所治羊角城是在今山东范县东南新安村】遂袭我髙鱼【髙鱼杜注髙鱼城在廪丘县东北今山东郓城县西髙鱼乡是其地】有大雨自其窦入【雨故水窦开】介于其库【入髙鱼库而介其甲】以登其城克而取之又取邑于宋于是范宣子卒【宣子范匄】诸侯弗能治也及赵文子为政乃卒治之文子言于晋侯曰晋为盟主诸侯或相侵也则讨而使归其地今乌余之邑皆讨类也【言于比类宜见讨】而贪之是无以为盟主也请归之公曰诺孰可使也对曰胥梁带能无用师【胥梁带晋大夫能无用师言有权谋】晋侯使往<br />
　　二十有七年春<br />
　　【附録左传】二十七年春胥梁带使诸丧邑者具车徒以受地必周【诸丧邑谓齐鲁宋也周密也必密来勿以受地为名】使乌余具车徒以受封【乌余以地来故诈许封之】乌余以其众出使诸侯伪效乌余之封者【效致也使齐鲁宋伪若致邑封乌余者】而遂执之尽获之皆取其邑而归诸侯诸侯是以睦于晋【传言赵文子贤故平公虽失政而诸侯犹睦】<br />
　　齐侯使庆封来聘<br />
　　【左传】齐庆封来聘其车美孟孙谓叔孙曰庆季之车【季庆封字】不亦美乎叔孙曰豹闻之服美不称必以恶终美车何为叔孙与庆封食不敬为赋相鼠亦不知也【相鼠诗鄘风曰相鼠有皮人而无仪人而无仪不死何为庆封不知此诗为己言其阍甚为明年庆封来奔传】齐鲁不交好者三十年于兹景公即位始修好于四邻而命庆封来聘亦贤于日寻侵伐者矣<br />
　　夏叔孙豹防晋赵武楚屈建蔡公孙归生卫石恶陈孔奂郑良霄许人曹人于宋【奂公羊作瑗后同晋楚始同主盟】<br />
　　【左传】宋向戌善于赵文子又善于令尹子木欲弭诸侯之兵以为名【欲获息民之名】如晋告赵孟赵孟谋于诸大夫韩宣子曰兵民之残也财用之蠧【蠧害物之虫】小国之大菑也将或弭之虽曰不可必将许之弗许楚将许之以召诸侯则我失为盟主矣晋人许之如楚楚亦许之如齐齐人难之陈文子曰晋楚许之我焉得己且人曰弭兵而我弗许则固携吾民矣将焉用之齐人许之告于秦秦亦许之皆告于小国为会于宋五月甲辰晋赵武至于宋丙午郑良霄至六月丁未朔宋人享赵文子叔向为介司马置折俎礼也【折俎体解节折升之于俎合卿享宴之礼故曰礼也周礼司马掌会同之事】仲尼使举是礼也以为多文辞【举谓记录之也宋向戌自美弭兵之意敬逆赵武赵武叔向因享宴之防展宾主之辞故仲尼以为多文辞】戊申叔孙豹齐庆封陈湏无卫石恶至【湏无陈文子】甲寅晋荀盈从赵武至【从后也后武遣盈如楚】丙辰邾悼公至【小国故君自来】壬戌楚公子黑肱先至成言于晋【时令尹子木止陈遣黑肱就晋大夫成盟载之言两相然可】丁夘宋向戌如陈从子木成言于楚戊辰滕成公至子木谓向戌请晋楚之从交相见也【使诸侯从晋楚者更相朝见】庚午向戌复于赵孟赵孟曰晋楚齐秦匹也晋之不能于齐犹楚之不能于秦也【不能服而使之】楚君若能使秦君辱于敝邑寡君敢不固请于齐壬申左师复言于子木子木使驲谒诸王王曰释齐秦他国请相见也【经所以不书齐秦】秋七月戊寅左师至【从陈还】是夜也赵孟及子晳盟以齐言【子晳公子黑肱素要齐其辞至盟时不得复讼争】庚辰子木至自陈陈孔奂蔡公孙归生至曹许之大夫皆至以藩为军【示不相忌】晋楚各处其偏【晋处北楚处南】伯夙谓赵孟曰【伯夙荀盈】楚氛甚恶惧难【氛气也言楚有袭晋之气】赵孟曰吾左还入于宋若我何【营在宋北东头为上故晋营在东有急可左回入宋东门】<br />

                    <br>
                        　　晋楚争衡诸侯各有所属前此时叛而即楚者不过陈蔡郑许近楚之国耳今则南北分霸鲁宋卫曹皆以事晋者事楚往朝会伐而天下之大防尽溃矣自晋士縠盟垂陇以前虽霸国之大夫不以名见也继而内大夫与霸国之大夫离防以名见继而齐宋卫之大夫众会以名见继而郑大夫亦以名见至此而诸侯之大夫尽以名见其称人者独微国耳盖大夫益张礼乐征伐皆自之出而列国之大防尽溃矣此鲁侯降为家人六卿分晋之端兆也<br />
　　卫杀其大夫甯喜<br />
　　【左传】卫甯喜专公患之公孙免余请杀之【免余卫大夫】公曰微甯子不及此吾与之言矣【言政由甯氏】事未可知祗成恶名止也对曰臣杀之君勿与知乃与公孙无地公孙臣谋【二公孙卫大夫】使攻甯氏弗克皆死公曰臣也无罪父子死余矣【献公出时公孙臣之父为孙氏所杀】夏免余复攻甯氏杀甯喜及右宰谷尸诸朝【谷不书非卿也】石恶将会宋之盟受命而出衣其尸枕之股而哭之欲敛以亡惧不免且曰受命矣乃行【行防于宋为明年石恶奔传】<br />
　　【谷梁传】称国以杀罪累上也甯喜弑君其以累上之辞言之何也尝为大夫与之渉公事矣【渉犹歴也】甯喜出君弑君而不以弑君之罪罪之者恶献公也<br />
　　剽簒国者也国人可讨而甯喜尝事之以为君不得杀也故书弑以正其罪喜弑君者也凡人宜讨而卫献与之要言以速其弑与之共事而假手于他人以杀之则杀之不以其罪故称国以杀而不去其官<br />
　　卫侯之弟鱄出奔晋【鱄谷梁作专】<br />
　　【左传】子鲜曰逐我者出【谓孙林父】纳我者死【谓甯喜】赏罚无章何以沮劝君失其信而国无刑不亦难乎且鱄实使之【使甯喜纳君】遂出奔晋公使止之不可及河又使止之止使者而盟于河【誓不还】托于木门【木门杜注晋邑】不乡卫国而坐【怨之深也】木门大夫劝之仕不可曰仕而废其事罪也从之昭吾所以出也将谁愬乎【从之谓治其事也事治则明已出欲仕无所自愬】吾不可以立于人之朝矣终身不仕公丧之如税服终身【税即繐也丧服繐缞裳缕细而希非五服之常本无月数痛愍子鲜故特为此服此服无月数而献公寻薨故言终身】公与免余邑六十辞曰唯卿备百邑臣六十矣下有上禄乱也【此一乘之邑非四井之邑论语称千室又云十室明通称】臣弗敢闻且甯子唯多邑故死臣惧死之速及也公固与之受其半以为少师公使为卿辞曰大叔仪不贰能赞大事君其命之乃使文子为卿【文子大叔仪】<br />
　　【公羊传】卫杀其大夫甯喜则卫侯之弟鱄曷为出奔晋为杀甯喜出奔也曷为为杀甯喜出奔卫甯殖与孙林父逐卫侯而立公孙剽甯殖病将死谓喜曰黜公者非吾意也孙氏为之我即死女能固纳公乎喜曰诺甯殖死喜立为大夫使人谓献公曰黜公者非甯氏也孙氏为之吾欲纳公何如献公曰子苟纳我吾请与子盟喜曰无所用盟请使公子鱄约之【喜素信鱄】献公谓公子鱄曰甯氏将纳我吾欲与之盟其言曰无所用盟请使公子鱄约之子固为我与之约矣公子鱄辞曰夫负羁絷执鈇锧从君东西南北则是臣仆庶孽之事也若夫约言为信则非臣仆庶孽之所敢与也献公怒曰黜我者非甯氏与孙氏凡在尔【欲以此语廹令必约之】公子鱄不得已而与之约己约归至杀甯喜公子鱄挈其妻子而去之将济于河挈其妻子而与之盟曰苟有履卫地食卫粟者昧雉彼视【昧割也时割雉以为盟曰负盟者视彼割雉】<br />
　　【谷梁传】专喜之徒也专之为喜之徒何也已虽急纳其兄与人之臣谋弑其君是亦弑君者也专其曰弟何也专有是信者【言君本使专与喜为约许以赂】君赂不入乎喜而杀喜是君不直乎喜也故出奔晋织絇邯郸终身不言卫专之去合乎春秋【得见几之义】<br />
　　卫侯食言使鱄引咎而自窜过固大矣而鱄亦不能无过盖始虽为兄求复与喜要言然宜思所以寘剽俾两得而无害至于政由甯氏祭则寡人则信不近义言之必不可复者也始谋不臧终虽隠身于异国亦差彊于食其言而不知自愧者耳先儒多以去贤鱄过矣<br />
　　秋七月辛巳豹及诸侯之大夫盟于宋<br />
　　【左传】辛巳将盟于宋西门之外楚人衷甲【甲在衣中欲因会击晋】伯州犂曰合诸侯之师以为不信无乃不可乎夫诸侯望信于楚是以来服若不信是弃其所以服诸侯也固请释甲子木曰晋楚无信久矣事利而已苟得志焉焉用有信大宰退【太宰伯州犂】告人曰令尹将死矣不及三年求逞志而弃信志将逞乎志以发言言以出信信以立志参以定之【志言信三者具而后身安存】信亡何以及三【为明年子木死起本】赵孟患楚衷甲以告叔向叔向曰何害也匹夫一为不信犹不可单毙其死【单尽也毙踣也】若合诸侯之卿以为不信必不捷矣食言者不病【不病者单毙于死】非子之患也夫以信召人而以僭济之必莫之与也安能害我且吾因宋以守病则夫能致死【为楚所病则欲入宋城夫谓宋也】与宋致死虽倍楚可也子何惧焉又不及是曰弭兵以召诸侯而称兵以害我吾庸多矣非所患也季武子使谓叔孙以公命曰视邾滕【两事晋楚则贡赋重故欲比小国武子恐叔孙不从其言故假公命以敦之】既而齐人请邾宋人请滕皆不与盟叔孙曰邾滕人之私也我列国也何故视之宋卫吾匹也乃盟故不书其族言违命也晋楚争先【争先歃血】晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣【狎更也】岂专在晋叔向谓赵孟曰诸侯归晋之徳只非归其尸盟也子务徳无争先且诸侯盟小国固必有尸盟者【小国主辨具】楚为晋细不亦可乎乃先楚人书先晋晋有信也【盖孔子追正之】壬午宋公兼享晋楚之大夫赵孟为客【客一坐所尊】子木与之言弗能对使叔向侍言焉子木亦不能对也乙酉宋公及诸侯之大夫盟于蒙门之外【前盟诸大夫不敢敌公礼也今宋公以近在其国故谦而重盟防门杜注宋城门】子木问于赵孟曰范武子之徳何如对曰夫子之家事治言于晋国无隠情其祝史陈信于鬼神无愧辞子木归以语王王曰尚矣哉能歆神人宜其光辅五君以为盟主也【五君谓文襄灵成景】子木又语王曰宜晋之伯也有叔向以佐其卿楚无以当之不可与争晋荀盈遂如楚涖盟【重结晋楚之好】　郑伯享赵孟于垂陇【自宋还过郑】子展伯有子西子产子大叔二子石从【二子石印段公孙段】赵孟曰七子从君以宠武也请皆赋以卒君贶武亦以观七子之志【诗以言志】子展赋草虫【草虫诗召南曰未见君子忧心忡忡亦既见止亦既觏止我心则降以赵孟为君子】赵孟曰善哉民之主也【在上不忘降故可以主民】抑武也不足以当之【辞君子】伯有赋鹑之贲贲【鹑之贲贲诗鄘风义取人之无良我以为兄我以为君也】赵孟曰牀笫之言不逾阈况在野乎非使人之所得闻也【笫箦也此诗刺滛乱故云牀笫之言】子西赋黍苖之四章【黍苖诗小雅四章曰肃肃谢功召伯营之列列征师召伯成之比赵孟于召伯】赵孟曰寡君在武何能焉【推善于其君】子产赋隰桑【隰桑诗小雅义取思见君子尽心以事之曰既见君子其乐如何】赵孟曰武请受其卒章【卒章曰心乎爱矣遐不谓矣中心藏之何日忘之赵孟欲子产之见规诲】子大叔赋野有蔓草【野有蔓草诗郑风取其邂逅相遇适我愿兮】赵孟曰吾子之恵也【大叔喜于相遇故赵武受其恵】印段赋蟋蟀【蟋蟀诗唐风曰无已大康职思其居好乐无荒良士瞿瞿言瞿瞿然頋礼义】赵孟曰善哉保家之主也吾有望矣【能戒惧不荒所以保家】公孙段赋桑扈【桑扈诗小雅义取君子有礼文故能受天之祜】赵孟曰匪交匪敖福将焉往【此桑扈诗卒章赵孟因以取意】若保是言也欲辞福禄得乎卒享文子告叔向曰伯有将为戮矣诗以言志志诬其上而公怨之以为宾荣【伯有称人之无良是诬其上也赵孟倡赋诗以自宠故曰为宾荣】其能久乎幸而后亡叔向曰然已侈所谓不及五稔者夫子之谓矣【为三十年郑杀良霄传】文子曰其余皆数世之主也子展其后亡者也在上不忘降【谓赋草虫曰我心则降】印氏其次也乐而不荒【谓赋蟋蟀曰好乐无荒】乐以安民不滛以使之后亡不亦可乎　宋左师请赏曰请免死之邑【欲宋君称功加厚赏故谦言免死之邑】公与之邑六十以示子罕子罕曰凡诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材【金木水火土也】民竝用之废一不可谁能去兵兵之设久矣所以威不轨而昭文徳也圣人以兴【谓汤武】乱人以废【谓桀纣】废兴存亡昏明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏无厌之甚也削而投之【削赏左师之书】左师辞邑向氏欲攻司城【司城子罕】左师曰我将亡夫子存我徳莫大焉又可攻乎君子曰彼己之子邦之司直【诗郑风司主也】乐喜之谓乎【乐喜子罕也善其不阿向戌】何以恤我我其收之【诗周颂恤忧也收取也】向戌之谓乎【善向戌能知其过】<br />
　　【公羊传】曷为再言豹殆诸侯也【殆危也】曷为殆诸侯为卫石恶在是也曰恶人之徒在是矣<br />
　　【谷梁传】湨梁之会诸侯在而不曰诸侯之大夫大夫不臣也晋赵武耻之豹云者恭也【不举姓氏】诸侯不在而曰诸侯之大夫大夫臣也其臣恭也晋赵武为之防也楚之争霸常始于宋而南北分霸卒成于宋自向戌为弭兵之説而赵武从之驱天下诸侯南乡而朝楚楚欲不违而晋势益大屈矣方是时晋楚皆倦于兵是以偶息数年之争而鲁师取郓晋师败狄至楚围簒立大合诸侯伐吴灭赖所谓弭兵者安在哉湨梁之盟不书诸侯之大夫以诸侯在会而大夫盟故不书诸侯以罪其臣此盟则诸侯不在故书诸侯之大夫以存其君义各有当也<br />
　　【附录左传】齐崔杼生成及彊而寡【偏丧曰寡寡特也】娶东郭姜生明东郭姜以孤入曰棠无咎【无咎棠公子】与东郭偃相崔氏【偃姜之弟】崔成有疾而废之【有恶疾也】而立明成请老于崔【崔杜注济南东朝阳县西北有崔氏城在今山东章丘县西北】崔子许之偃与无咎弗予曰崔宗邑也必在宗主【宗邑宗庙所在宗主谓崔明】成与彊怒将杀之告庆封曰夫子之身【夫子谓崔杼】亦子所知也唯无咎与偃是从父兄莫得进矣大恐害夫子敢以告庆封曰子姑退吾圗之告卢蒲嫳【嫳庆封属大夫】卢蒲嫳曰彼君之雠也【君谓齐庄公】天或者将弃彼矣彼实家乱子何病焉崔之薄庆之厚也他日又告【成彊复告】庆封曰苟利夫子必去之难吾助女九月庚辰崔成崔彊杀东郭偃棠无咎于崔氏之朝崔子怒而出其众皆逃求人使驾不得使圉人驾寺人御而出【圉人飬马者寺人奄士】且曰崔氏有福止余犹可【恐灭家祸不止其身】遂见庆封庆封曰崔庆一也【言如一家】是何敢然请为子讨之使卢蒲嫳帅甲以攻崔氏崔氏堞其宫而守之【堞短垣使其众居短垣内以自守】弗克使国人助之遂灭崔氏杀成与彊而尽俘其家其妻缢【妻东郭姜】嫳复命于崔子且御而归之【嫳为崔子御】至则无归矣乃缢【终入于其宫不见其妻凶】崔明夜辟诸大墓【开先人之冢以藏之】辛巳崔明来奔庆封当国楚防罢如晋涖盟【罢令尹子荡报荀盈也】晋侯享之将出赋既醉【既醉诗大雅曰既醉以酒既饱以徳君子万年介尔景福以美晋侯比之太平君子也】叔向曰防氏之有后于楚国也宜哉承君命不忘敏子荡将知政矣敏以事君必能养民政其焉往　崔氏之乱【在二十五年】申鲜虞来奔【申鲜虞庄公之党】仆赁于野以丧庄公【为庄公服丧】冬楚人召之遂如楚为右尹【传言楚能用贤】<br />
　　冬十有二月乙亥朔日有食之<br />
　　【左传】十一月乙亥朔日有食之辰在申司歴过也再失闰矣【谓斗建指申周十一月今之九月当建戌而在申故知再失闰也文十一年三月甲子至今年七十一歳应有二十六闰今长歴推得二十四闰通计少再闰】<br />
　　传曰辰在申再失闰矣若十有二月当为辰在亥则是三失闰非再失也杜氏预推歴与传合当以传为定<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十四<br />
　　钦定四库全书<br />
　　日讲春秋解义卷四十五<br />
　　襄公<br />
　　二十有八年春无冰<br />
　　【左传】二十八年春无冰梓慎曰【梓慎鲁大夫】今兹宋郑其饥乎歳在星纪而淫于枵【歳歳星也星纪在丑斗牛之次枵在子虚危之次十八年晋董叔曰天道多在西北是歳歳星在亥至此年十一歳故在星纪明年乃当在枵今已在枵淫行失次】以有时菑隂不堪阳【时菑无冰也盛隂用事而温无冰是隂不胜阳地气发泄】蛇乗龙【蛇武之宿虚危之星龙歳星歳星木也木为青龙失次出虚危下为蛇所乗】龙宋郑之星也【歳星本位在东方东方房心为宋角亢为郑故以龙为宋郑之星】宋郑必饥枵虚中也【枵三宿虚星在其中】枵耗名也土虚而民耗不饥何为【歳为宋郑之星今失常淫入虚耗之次时复无冰地气发泄故曰土虚民耗】<br />
　　自正月至三月为春在夏时则十一月十二月正月也此三月内无冰则天道恒燠故特书之以纪异<br />
　　【附录左传】夏齐侯陈侯蔡侯北燕伯伯胡子沈子白狄朝于晋宋之盟故也【陈侯蔡侯胡子沈子楚属也宋盟曰晋楚之从交相见故朝晋燕国杜注蓟县今京城东偏即其地】齐侯将行庆封曰我不与盟何为于晋【以宋盟释齐秦】陈文子曰先事后贿礼也【事大国当先从其政事而后荐贿以副已心】小事大未获事焉从之如志礼也【言当从大国请事以顺其志】虽不与盟敢叛晋乎重丘之盟未可忘也【重丘盟在二十五年】子其劝行<br />
　　夏卫石恶出奔晋<br />
　　【左传】卫人讨甯氏之党故石恶出奔晋卫人立其从子圃以守石氏之祀【恶之先石碏有功卫国故】礼也<br />
　　邾子来朝<br />
　　【左传】邾悼公来朝时事也<br />
　　邾自晋执其君鲁取其田微弱极矣故亟修礼于鲁<br />
　　秋八月大雩<br />
　　【左传】秋八月大雩旱也<br />
　　【附录左传】蔡侯归自晋入于郑郑伯享之不敬子产曰蔡侯其不免乎日其过此也【往日至晋时】君使子展迋劳于东门之外而傲【迋往也】吾曰犹将更之今还受享而惰乃其心也君小国事大国而惰傲以为己心将得死乎若不免必由其子其为君也淫而不父【通大子班之妻】侨闻之如是者恒有子祸【为三十年蔡世子班弑其君传】<br />

                    <br>
                        　　仲孙羯如晋<br />
　　【左传】孟孝伯如晋告将为宋之盟故如楚也【鲁晋属故告晋而行】公因宋之盟将朝于楚又先禀命于晋南北分覇列国皆疲于奔命矣<br />
　　【附录左传】蔡侯之如晋也郑伯使游吉如楚及汉楚人还之曰宋之盟君实亲辱【君谓郑伯】今吾子来寡君谓吾子姑还吾将使驲奔问诸晋而以告【问郑君应来朝否】子大叔曰宋之盟君命将利小国而亦使安定其社稷镇抚其民人以礼承天之休此君之宪令而小国之望也寡君是故使吉奉其皮币以歳之不易聘于下执事【言歳有饥荒之难故郑伯不得自朝楚】今执事有命曰女何与政令之有必使而君弃而封守跋涉山川蒙犯霜露以逞君心小国将君是望敢不唯命是聼无乃非盟载之言以阙君徳而执事有不利焉小国是惧不然其何劳之敢惮子大叔归复命告子展曰楚子将死矣不修其政徳而贪昧于诸侯以逞其愿欲久得乎周易有之在复【震下坤上复】之颐【震下艮上颐复上六变得颐】曰迷复凶【复上六爻辞也复反也隂处极位终迷不反故凶】其楚子之谓乎欲复其愿【谓欲得郑朝以复其愿】而弃其本【不修徳】复归无所【失道已逺】是谓迷复能无凶乎君其往也送葬而归以快楚心楚不几十年未能恤诸侯也【几近也】吾乃休吾民矣裨灶曰【裨灶郑大夫裨谌】今兹周王及楚子皆将死歳弃其次而旅于明年之次以害鸟帑周楚恶之【旅客处也歳星弃星纪之次客在枵歳星所在其国有福失次于北祸冲在南南为朱鸟鸟尾曰帑鹑火鹑尾周楚之分故周王楚子受其咎俱论歳星过次梓慎则曰宋郑饥裨灶则曰周楚王死传故备举以示卜占惟人所在】　九月郑游吉如晋告将朝于楚以从宋之盟子产相郑伯以如楚舎不为坛【至敌国郊除地封土为坛以受郊劳】外仆言曰【外仆掌次舎者】昔先大夫相先君适四国未尝不为坛自是至今亦皆循之今子草舎无乃不可乎子产曰大适小则为坛小适大苟舎而已焉用坛侨闻之大适小有五美宥其罪戾赦其过失救其菑患赏其徳刑【刑法也】教其不及小国不困懐服如归是故作坛以昭其功宣告后人无怠于徳小适大有五恶说其罪戾【自解说】请其不足行其政事【奉行大国之政】共其职贡从其时命不然则重其币帛以贺其福而吊其凶皆小国之祸也焉用作坛以昭其祸所以告子孙无昭祸焉可也<br />
　　冬齐庆封来奔<br />
　　【左传】齐庆封好田而耆酒与庆舎政【舎庆封子封当国不自为政以付舎】则以其内实迁于卢蒲嫳氏【内实寳物妻妾也移而居嫳家】易内而饮酒数日国迁朝焉【就于卢蒲氏朝见封】使诸亡人得贼者以告而反之【亡人辟崔氏难出奔者】故反卢蒲癸癸臣子之【子之庆舎】有宠妻之【子之以其女妻癸】庆舎之士谓卢蒲癸曰男女辨姓子不辟宗何也【庆氏卢蒲氏皆姜姓】曰宗不余辟余独焉辟之赋诗断章余取所求焉恶识宗【言己欲求宠于庆氏为庄公报雠不能頋礼如赋诗者取其一章而己】癸言王何而反之二人皆嬖【二子皆庄公党】使执寝戈而先后之【寝戈亲近兵杖】公膳日双鸡【卿大夫之膳食】饔人窃更之以鹜【鹜鸭也】御者知之则去其肉而以其洎馈【御进食者洎肉汁也欲使诸大夫怨庆氏减其膳盖癸与何之谋】子雅子尾怒【二子皆恵公孙】庆封告卢蒲嫳卢蒲嫳曰譬之如禽兽吾寝处之矣使析归父告晏平仲【欲与共谋子雅子尾】平仲曰婴之众不足用也知无能谋也言弗敢出【不敢泄谋】有盟可也子家曰【子家析归父】子之言云又焉用盟告北郭子车【子车齐大夫】子车曰人各有以事君非佐之所能也【佐子车名】陈文子谓桓子曰【桓子文子之子无宇】祸将作矣吾其何得对曰得庆氏之木百车于庄【庆封时有此木积于六轨之道】文子曰可慎守也已【善其不志于货财】卢蒲癸王何卜攻庆氏示子之兆曰或卜攻雠敢献其兆子之曰克见血冬十月庆封田于莱陈无宇从丙辰文子使召之请曰无宇之母疾病请归庆季卜之【季庆封】示之兆曰死奉而泣【无宇泣】乃使归庆嗣闻之【嗣庆封之族】曰祸将作矣谓子家速归【子家庆封字】祸作必于尝【尝秋祭】归犹可及也子家弗聼亦无悛志子息曰【子息庆嗣】亡矣幸而获在吴越陈无宇济水而戕舟发梁【不欲庆封得救难】卢蒲姜谓癸曰【卢蒲姜庆舎女】有事而不告我必不捷矣癸告之【告欲杀庆舎】姜曰夫子愎【夫子谓庆舎】莫之止将不出我请止之癸曰诺十一月乙亥尝于大公之庙庆舎涖事卢蒲姜告之且止之弗聼曰谁敢者遂如公【至公所】麻婴为尸庆奊为上献【上献先献者二子皆庆氏党】卢蒲癸王何执寝戈庆氏以其甲环公宫【庙在宫内】陈氏鲍氏之圉人为优【优俳】庆氏之马善惊士皆释甲束马而饮酒且观优至于鱼里【鱼里杜注里名当在今山东临淄县境优在鱼里就观之】栾髙陈鲍之徒介庆氏之甲【栾子雅髙子尾陈陈湏无鲍鲍国】子尾抽桷击扉三【桷椽也扉门阖也以桷击扉为期】卢蒲癸自后刺子之王何以戈击之解其左肩犹援庙桷动于甍【甍屋栋】以俎壶投杀人而后死【言其多力】遂杀庆绳麻婴【庆绳庆奊】公惧鲍国曰羣臣为君故也陈须无以公归税服而如内宫庆封归遇告乱者丁亥伐西门弗克还伐北门克之入伐内宫【陈鲍在公所故】弗克反陈于岳【岳杜注里名】请战弗许遂来奔献车于季武子美泽可以鉴展庄叔见之【鲁大夫】曰车甚泽人必瘁宜其亡也叔孙穆子食庆封庆封汜祭【礼食有祭示有所先也汜祭逺散所祭不共】穆子不説使工为之诵茅鸱【茅鸱逸诗刺不敬】亦不知既而齐人来让【让鲁受庆封】奔吴吴句余予之朱方【句余吴子夷末也朱方杜注吴邑今江南镇江府治】聚其族焉而居之富于其旧子服恵伯谓叔孙曰天殆富滛人庆封又富矣穆子曰善人富谓之赏滛人富谓之殃天其殃之也其将聚而殱旃【为昭四年杀庆封传】<br />
　　据左氏卢蒲癸王何杀庆舎逐庆封而戮崔杼经不书崔杼死于家难非以贼讨过时而戮其尸与郑归生同或其国不告或虽告而义不得以讨贼书也庄公之弑幸臣从死者十人而为之讨贼复雠亦出于幸臣岂非卿大夫之耻与<br />
　　【附录左传】癸巳天王崩未来赴亦未书礼也　崔氏之乱丧羣公子故鉏在鲁叔孙还在燕贾在句渎之丘【在襄二十五年】及庆氏亡皆召之具其器用而反其邑焉与晏子邶殿其鄙六十【邶殿杜注齐百郡】弗受子尾曰富人之所欲也何独弗欲对曰庆氏之邑足欲故亡吾邑不足欲也益之以邶殿乃足欲足欲亡无日矣在外不得宰吾一邑不受邶殿非恶富也恐失富也且夫富如布帛之有幅焉为之制度使无迁也夫民生厚而用利于是乎正徳以幅之使无黜嫚【黜犹放也】谓之幅利利过则为败吾不敢贪多所谓幅也与北郭佐邑六十受之与子雅邑辞多受少与子尾邑受而稍致之公以为忠故有宠释卢蒲嫳于北竟【释放也】求崔杼之尸将戮之不得叔孙穆子曰必得之武王有乱臣十人崔杼其有乎不十人不足以葬【葬必湏十人崔氏不能令十人同心故必得】既崔氏之臣曰与我其拱璧吾献其柩于是得之十二月乙亥朔齐人迁庄公殡于大寝【路寝】以其棺尸崔杼于市国人犹知之皆曰崔子也【始求崔杼之尸不得故传云国人皆知之】<br />
　　十有一月公如楚【诸夏之君始旅见于楚】<br />
　　【左传】为宋之盟故公及宋公陈侯郑伯许男如楚公过郑郑伯不在【已在楚】伯有迋劳于黄崖不敬【黄崖杜注荥阳宛陵县西有黄水今黄水在河南新郑县东】穆叔曰伯有无戾于郑郑必有大咎敬民之主也而弃之何以承守郑人不讨必受其辜济泽之阿行潦之苹藻寘诸宗室季兰尸之敬也【言取苹藻之菜于阿泽之中使服兰之女而为之主神犹享之以其敬也】敬可弃乎【为三十年郑杀良霄传】及汉楚康王卒公欲反叔仲昭伯曰【昭伯叔仲帯】我楚国之为岂为一人行也子服恵伯曰君子有逺虑小人从迩饥寒之不恤谁遑其后不如姑归也叔孙穆子曰叔仲子专之矣【言足专任】子服子始学者也【言未识逺】荣成伯曰【成伯荣驾鵞】逺圗者忠也公遂行宋向戌曰我一人之为非为楚也饥寒之不恤谁能恤楚姑归而息民待其立君而为之备宋公遂反<br />
　　举鲁以见其余也书公朝于王所见王纲之坠书公如楚见霸业之衰凡举鲁以见其余者皆天下之辞也僖二十八年郑文公始朝于楚二十四年宋成公亦如楚自是以后郑伯屡朝于楚而陈许诸君朝楚传亦闲见至是则中国诸侯旅朝于楚直以事天子之礼事之矣迨昭九年而诸侯之大夫亦旅见于楚矣迨哀四年而晋亦京师楚矣凡此皆宋之盟实为厉阶也<br />
　　【附录左传】楚屈建卒赵文子丧之如同盟礼也<br />
　　十有二月甲寅天王崩<br />
　　【左传】王人来告丧问崩日以甲寅告故书之以徴过也也【讥其怠慢】<br />
　　乙未楚子昭卒<br />
　　乙未距甲寅四十二日其为闰明矣而不书闰者见丧服之不数闰也齐景公葬书闰月明杀恩之非礼也<br />
　　二十有九年春王正月公在楚<br />
　　【左传】二十九年春王正月公在楚释不朝正于庙也楚人使公亲襚【诸侯有遣使襚之礼今楚欲遣使之比】公患之穆叔曰祓殡而襚则布币也【先使巫祓殡之凶邪而行襚礼与朝而布币无异】乃使巫以桃茢先祓殡【茢黍穰】楚人弗禁既而悔之【礼君临臣丧乃祓殡故楚悔之】<br />
　　【公羊传】何言乎公在楚正月以存君也<br />
　　【谷梁传】闵公也【闵公为楚所制故存録】<br />
　　公如齐晋歳首阙朝正之礼亦多矣而经不书此独书者何公廹于蛮荆久留以俟其葬而不能奔天王之丧故特书公所在以明其义以是知凡君在行国之守臣月朔必以公不朝正之故告于庙孔子修经以为常事而削之耳<br />
　　【附録左传】二月癸卯齐人葬庄公于北郭【兵死不入兆域故葬北郭】夏四月葬楚康王公及陈侯郑伯许男送葬至于西门之外诸侯之大夫皆至于墓楚郏敖即位【郏敖康王子熊麇也】王子围为令尹【围康王弟】郑行人子羽曰是谓不宜必代之昌松柏之下其草不殖【言楚君弱令尹强物不两盛为昭元年围弑郏敖起本】<br />
　　夏五月公至自楚<br />
　　【左传】公还及方城季武子取卞【取卞邑以自益】使公冶问【问公起居公冶季氏属大夫】玺书追而与之【玺印也】曰闻守卞者将叛臣帅徒以讨之既得之矣敢告公冶致使而退及舎而后闻取卞【发书乃闻之】公曰欲之而言叛祗见疏也公谓公冶曰吾可以入乎【以季氏疏已故不敢入】对曰君实有国谁敢违君公与公冶冕服【以卿服赏之】固辞强之而后受公欲无入荣成伯赋式微乃归【诗邶风曰式微式微胡不归式用也义取寄寓之微陋劝公归也】五月公至自楚公冶致其邑于季氏而终不入焉曰欺其君何必使余季孙见之则言季氏如他日不见则终不言季氏及疾聚其臣曰【大夫家臣】我死必无以冕服敛非徳赏也【言公畏季氏而赏其使非以我有徳】且无使季氏葬我<br />
　　【谷梁传】喜之也【逺之蛮国喜得全归】致君者殆其往而喜其反此致君之意义也<br />
　　公十一月如楚至夏始归外辱于蛮荆内胁于彊臣危殆甚矣故返国而以告于庙也<br />
　　庚午卫侯衎卒<br />
　　【附録左传】葬灵王【不书鲁不会】郑上卿有事子展使印段往伯有曰弱不可【印段年少官卑】子展曰与其莫往弱不犹愈乎诗云王事靡盬不遑啓处【诗小雅盬不坚固也啓跪也言王事无不坚固故不暇跪处】东西南北谁敢宁处【谓上卿】坚事晋楚以蕃王室也王事无旷何常之有遂使印段如周【传言周衰卑于晋楚】<br />
　　阍弑吴子余祭<br />
　　【左传】吴人伐越获俘焉以为阍使守舟吴子余祭观舟阍以刀弑之<br />
　　【公羊传】阍者何门人也刑人也刑人则曷为谓之阍刑人非其人也【以刑人为阍非其人】君子不近刑人近刑人则轻死之道也<br />
　　【谷梁传】阍门者也寺人也不称名姓阍不得齐于人不称其君阍不得君其君也礼君不使无耻不近刑人不狎敌不迩怨贱人非所贵也贵人非所刑也刑人非所近也举至贱而加之吴子吴子近刑人也阍弑吴子余祭仇之也【怨仇余祭故弑之】<br />
　　阍刑人也谓之弑则其君也不曰其君贱阍也盗杀蔡侯申书杀阍书弑以食庶人在官者之禄也在礼国君不近刑人不迩怨据左氏阍乃越俘可以知违礼之起祸矣<br />
　　【附録左传】郑子展卒子皮即位【子皮罕虎代父为上卿】于是郑饥而未及麦民病子皮以子展之命饩国人粟【在丧故以父命】戸一钟【六斛四斗曰钟】是以得郑国之民故罕氏常掌国政以为上卿宋司城子罕闻之曰邻于善民之望也【民亦望君为善】宋亦饥请于平公出公粟以贷使大夫皆贷司城氏贷而不书【施而不徳】为大夫之无者贷宋无饥人叔向闻之曰郑之罕宋之乐其后亡者也二者其皆得国乎【得国政】民之归也施而不徳乐氏加焉其以宋升降乎【升降随宋盛衰】<br />
　　仲孙羯会晋荀盈齐髙止宋华定卫世叔仪郑公孙段曹人莒人滕人薛人小邾人城【仪公羊作齐莒人下公羊谷梁有邾人左传】晋平公出也故治【治理其地修其城】六月知悼子合诸侯之大夫以城孟孝伯会之郑子大叔与伯石往子大叔见大叔文子【卫大叔仪】与之语文子曰甚乎其城也子大叔曰若之何哉晋国不恤周宗之阙而夏肄是屏【周宗诸姬也夏肄也肄余也屏城也】其弃诸姬亦可知也已诸姬是弃其谁归之吉也闻之弃同即异是谓离徳诗曰协比其邻昏姻孔云【诗小雅言王者和协近亲则昏姻甚归附也云犹旋旋归之】晋不邻矣其谁云之　齐高子容与宋司徒见知伯女齐相礼【子容高止也司徒华定也知伯荀盈也女齐司马侯也】宾出司马侯言于知伯曰二子皆将不免子容专【自是也】司徒侈皆亡家之主也知伯曰何如对曰专则速及侈将以其力毙专则人实毙之将及矣【为此秋髙止出奔燕昭二十年华定出奔陈传】<br />
　　【谷梁传】古者天子封诸侯其地足以容其民其民足以满城以自守也危而不能自守故诸侯之大夫相帅以城之此变之正也<br />
　　齐桓城卫而诸侯归心其志公也晋平城而人疾其役其志私也平公内不能讨卫乱外屈于楚以致中夏诸侯南乡而旅见乃役十一国以城毋家动又不时诸侯之贰不亦宜乎<br />

                    <br>
                        　　晋侯使士鞅来聘<br />
　　【左传】范献子来聘拜城也公享之展庄叔执币【公将以酬宾】射者三耦【二人为耦】公臣不足取于家臣家臣展瑕展玉父为一耦公臣公巫召伯仲顔庄叔为一耦鄫鼔父党叔为一耦【言公室卑微公臣不能备于三耦】<br />
　　拜城且俾我归田也以私役诸侯又有所请故特重其礼而遣聘焉<br />
　　子来盟<br />
　　【左传】晋侯使司马女叔侯来治田【使鲁归前侵田所归少故不书】弗尽归也晋悼夫人愠曰【夫人平公母女】齐也取货先君若有知也不尚取之【不尚叔侯之取货】公吿叔侯叔侯曰虞虢焦滑霍掦韩魏皆姬姓也【八国皆晋所灭杜注焦在陜县扬属平阳郡】晋是以大若非侵小将何所取武献以下兼国多矣【武公献公晋始盛之君】谁得治之夏余也而即东夷鲁周公之后也而睦于晋以封鲁犹可而何有焉【何有尽归之】鲁之于晋也职贡不乏玩好时至公卿大夫相继于朝史不絶书府无虚月【无月不受鲁贡】如是可矣何必瘠鲁以肥且先君而有知也毋宁夫人而焉用老臣【言先君毋宁怪夫人之所为无用责我】　文公来盟【鲁归其田故来盟】书曰子贱之也【贱其用夷礼】<br />
　　子来盟为田故也晋治田非出于公义鲁归田亦非出于诚心故子亲来要结之<br />
　　吴子使札来聘【吴始聘吴始君臣竝见】<br />
　　【左传】吴公子札来聘见叔孙穆子说之谓穆子曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子【为昭四年牛作乱起本】请观于周乐【鲁以周公故有天子礼乐】使工为之歌周南召南【此皆各依其本国歌所常用声曲】曰美哉【美其声】始基之矣犹未也【犹有商纣未尽善也】然勤而不怨矣为之歌邶鄘卫【邶鄘孔氏颖逹曰自纣城而北谓之邶自纣城而南谓之鄘今邶城在河南卫辉府东北鄘城在新乡县西武王克殷分其地为三监三监叛周公灭之以其地封康叔故三国尽被康叔之化】曰美哉渊乎忧而不困者也吾闻卫康叔武公之徳如是是其卫风乎【武公康叔九世孙聼声以为别故有疑言】为之歌王【王黍离也平王东迁王政不行风俗下同于诸侯故不为雅】曰美哉思而不惧其周之东乎为之歌郑【诗第七】曰美哉其细已甚民弗堪也是其先亡乎为之歌齐【诗第八】曰美哉泱泱乎大风也哉【泱泱大之声】表东海者其大公乎国未可量也为之歌豳【诗第十五豳杜注周之旧国在新平漆县东北今陜西邠州东北有豳亭豳谷三水县有豳城皆是也】曰美哉荡乎乐而不滛其周公之东乎【荡乎荡然也周公遭管蔡之变东征三年为成王陈后稷先公不敢荒滛以成王业故言其周公之东乎】为之歌秦【诗第十一后仲尼删定故不同】曰此之谓夏声夫能夏则大大之至也其周之旧乎【秦本在西戎汧陇之西秦仲始有车马礼乐去戎狄之音而有诸夏之声故谓之夏声及襄公佐平王东迁而受其故地故曰周之旧】为之歌魏【诗第九魏姬姓国闵元年晋献公灭之】曰美哉沨沨乎大而婉险而易行以徳辅此则明主也【沨沨中庸之声婉约也险当为俭字之误也】为之歌唐【诗第十晋诗】曰思深哉其有陶唐氏之遗民乎不然何忧之逺也【晋夲唐国帝尧旧都】非令徳之后谁能若是为之歌陈【诗第十二】曰国无主其能久乎【滛声放荡无所畏忌故曰国无主】自郐以下无讥焉【郐第十三曹第十四郐在今河南宻县东北不复讥论之以其微也】为之歌小雅【小雅小正亦乐歌之常】曰美哉思而不贰怨而不言其周徳之衰乎犹有先王之遗民焉为之歌大雅【大雅陈文王之徳以正天下】曰广哉熙熙乎【熙熙和乐声】曲而有直体【论其声】其文王之徳乎【雅颂所以咏盛德形容故但歌其美者不皆歌变雅】为之歌颂【颂者以其成功告于神明】曰至矣哉【言道备】直而不倨曲而不屈迩而不偪逺而不携迁而不滛复而不厌【常日新】哀而不愁乐而不荒用而不匮广而不宣【不自显】施而不费取而不贪处而不底【底滞也】行而不流五声和八风平节有度守有序盛徳之所同也【颂有殷鲁故曰盛徳所同】见舞象箾南籥者【象箾舞所执南籥以籥舞也皆文王之乐】曰美哉【美其容】犹有憾【文王恨不及已致大平】见舞大武者【武王乐】曰美哉周之盛也其若此乎见舞韶濩者【殷汤乐】曰圣人之也而犹有惭徳【惭于始伐】圣人之难也见舞大夏者【禹乐】曰美哉勤而不徳【尽力沟洫勤也】非禹其谁能修之见舞韶箾者【舜乐】曰徳至矣哉大矣如天之无不帱也如地之无不载也虽甚盛徳其蔑以加于此矣观止矣若有他乐吾不敢请已其出聘也通嗣君也【吴子余祭嗣立】故遂聘于齐说晏平仲谓之曰子速纳邑与政无邑无政乃免于难齐国之政将有所归未获所归难未歇也故晏子因陈桓子以纳政与邑是以免于栾高之难【栾子雅高子尾难在昭八年】聘于郑见子产如旧相识与之缟带子产献纻衣焉【大带也吴地贵缟郑地贵纻故各献已所贵示不为彼货利】谓子产曰郑之执政侈【侈谓伯有】难将至矣政必及子子为政慎之以礼不然郑国将败适卫说蘧瑗【蘧伯玉】史狗【史朝之子文子】史防【史鱼】公子荆【字南楚】公叔发【公叔文子】公子朝曰卫多君子未有患也自卫如晋将宿于戚【戚孙文子之邑】闻钟声焉曰异哉吾闻之也辩而不徳【辩犹争也】必加于戮夫子获罪于君以在此惧犹不足而又何乐夫子之在此也犹燕之巢于幕上【言至危】君又在殡而可以乐乎【卫献公卒未葬】遂去之【不止宿】文子闻之终身不聴琴瑟适晋说赵文子韩宣子魏献子曰晋国其萃于三族乎说叔向将行谓叔向曰吾子勉之君侈而多良【谓多以恶人为良而善之】大夫皆富政将在家吾子好直必思自免于难<br />
　　【公羊传】吴无君无大夫【据向之防称国】此何以有君有大夫贤季子也何贤乎季子让国也其让国奈何谒也余祭也夷昧也与季子同母者四季子弱而才兄弟皆爱之同欲立之以为君谒曰今若是迮而与季子国【迮起也仓卒意】季子犹不受也请无与子而与弟弟兄迭为君而致国乎季子皆曰诺故诸为君者皆轻死为勇饮食必祝曰天苟有吴国尚速有悔于予身故谒也死余祭也立余祭也死夷昧也立夷昧也死则国宜之季子者也季子使而亡焉僚者长庶也即之【即位】季子使而反至而君之尔阖庐曰【阖庐谒之长子光】先君之所以不与子国而与弟者凡为季子故也将从先君之命与则国宜之季子者也如不从先君之命与则我宜立者也僚焉得为君乎于是使专诸刺僚【专诸膳宰僚耆炙鱼因进鱼而刺之】而致国乎季子季子不受曰尔杀吾君吾受尔国是吾与尔为簒也尔杀吾兄吾又杀尔是父子兄弟相杀终身无已也去之延陵【延陵吴下邑公子无去国之义故不越竟】终身不入吴国故君子以其不受为义以其不杀为仁贤季子则吴何以有君有大夫以季子为臣则宜有君者也札者何吴季子之名也春秋贤者不名此何以名许夷狄者不壹而足也【当以渐进之故季子降字而名】季子者所贤也曷为不足乎季子许人臣者必使臣许人子者必使子也【臣子尊荣莫不欲与君父共之春秋隆父子之亲厚君臣之义故贤者不名而札名以成尊于上也】<br />
　　【谷梁传】吴其称子何也善使延陵季子故进之也身贤贤也使贤亦贤也延陵季子之贤尊君也【以季子之贤吴子得进称子是尊君也】其名成尊于上也<br />
　　札称名称吴子使本与楚子使椒来聘秦伯使术来聘同秦楚之使再而后书名称使初通于鲁鲁犹忽之吴则晋以楚故数合诸侯以防之鲁又尝奉晋命特遣国卿偕卫卿以防之其重吴也久矣故始通而旧史所书一同于秦楚耳先儒乃谓孔子特称名以贬札而推原其故以为辞国而生乱不思札之辞国乃在聘鲁之后而预贬之何义乎自盟宋以后中夏诸侯尽朝于楚吴楚方雠故歴聘上国以聮逺交且以观诸侯之乡背而其后楚求诸侯于晋以伐吴此当日邦交之情实也<br />
　　秋九月葬卫献公<br />
　　齐高止出奔北燕【北燕始见经】<br />
　　【左传】秋九月齐公孙虿公孙灶放其大夫髙止于北燕【止高厚之子虿子尾灶子雅】乙未出书曰出奔罪高止也【实放书奔所以示罪】高止好以事自为功且专故难及之<br />
　　【谷梁传】其曰北燕从史文也【以时有直言燕者故知从史文】<br />
　　据传齐公孙虿公孙灶放高止于北燕君放大夫可也臣放大夫不可以训故以出奔书<br />
　　冬仲孙羯如晋<br />
　　【左传】冬孟孝伯如晋报范叔也【范叔士鞅此年夏来聘】<br />
　　【附録左传】为高氏之难故高竖以卢叛【竖高止子】十月庚寅闾丘婴帅师围卢高竖曰苟使高氏有后请致邑齐人立敬仲之曾孙酀【敬仲高傒】良敬仲也【良犹贤也】十一月乙夘高竖致卢而出奔晋晋人城緜而寘旃　郑伯有使公孙黑如楚【黑子晳】辞曰楚郑方恶而使余往是杀余也伯有曰世行也【言世为行人】子晳曰可则往难则已何世之有伯有将强使之子晳怒将伐伯有氏大夫和之十二月己巳郑大夫盟于伯有氏裨谌曰是盟也其与几何诗曰君子屡盟乱是用长【诗小雅】今是长乱之道也祸未歇也必三年而后能纾然明曰政将焉往裨谌曰善之代不善天命也其焉辟子产举不逾等则位班也【班次应知政】择善而举则世隆也【为世所高】天又除之夺伯有魄【丧其精神为子产驱除】子西即世将焉辟之天祸郑久矣其必使子产息之乃犹可以戾【戾定也】不然将亡矣<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十五<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷四十六<br />
　　襄公<br />
　　三十年春王正月楚子使防罢来聘【罢公羊作颇】<br />
　　【左传】三十年春王正月楚子使防罢来聘通嗣君也【郊敖即位】穆叔问王子之为政何如【王子围为令尹】对曰吾侪小人食而听事犹惧不给命而不免于戾焉与知政固问焉不告穆叔告大夫曰楚令尹将有大事子荡将与焉【子荡防罢】助之匿其情矣<br />
　　公逾年在楚郏敖新即位使防罢来聘鲁以君行而楚以大夫报行霸主之礼于中国非晋平赵武之责而何哉<br />
　　【附録左传】子产相郑伯以如晋叔向问郑国之政焉对曰吾得见与否在此嵗也驷良方争未知所成【驷子晳良伯有】若有所成吾得见乃可知也叔向曰不既和矣乎对曰伯有侈而愎子晳好在人上莫能相下也虽其和<br />
　　也犹相积恶也恶至无日矣【为此年秋良霄出奔传】　三月癸未晋悼夫人食舆人之城杞者【舆众也城杞在徃年】绛县人或年长矣无子而徃与于食有与疑年使之年【使言某年】曰臣小人也不知纪年臣生之嵗正月甲子朔四百有四十五甲子矣其季于今三之一也【所称正月夏正月也三分六甲之一得甲子甲戌尽癸未】吏走问诸朝师旷曰鲁叔仲惠伯会郤成子于承匡之嵗也【在文十一年】是嵗也狄伐鲁叔孙庄叔于是乎败狄于咸获长狄侨如及虺也豹也而皆以名其子七十三年矣史赵曰【晋大史名赵】亥有二首六身下二如身是其日数也【古亥字二画在上三人在下故以二为首以六为身下首之二画竖置身旁当为恀字则是老人始生至今之日数葢以二首为二万六身为六千六百六十日也】士文伯曰【文伯士弱之子】然则二万六千六百有六旬也赵孟问其县大夫则其属也【属赵武】召之而谢过焉曰吾不才任君之大事以晋国之多虞不能由吾子【由用也】使吾子辱在泥涂乆矣武之罪也敢谢不才遂仕之使助为政辞以老与之田使为君复陶【复陶主衣服之官】以为绛县师【县师掌地域辨其夫家人民】而废其舆尉【以役孤老故】于是鲁使者在晋归以语诸大夫季武子曰晋未可媮也【媮薄也】有赵孟以为大夫有伯瑕以为佐【伯瑕士文伯】有史赵师旷而咨度焉有叔向女齐以师保其君其朝多君子其庸可媮乎勉事之而后可【传言晋所以不失诸侯】夏四月已亥郑伯及其大夫盟【驷良争故】君子是以知郑难之不己也<br />
　　夏四月蔡世子般弑其君固<br />
　　【左传】蔡景侯为大子般娶于楚通焉太子弑景侯【终子产言有子祸】<br />
　　【谷梁传】其不日子夺父政是谓夷之<br />
　　不言其父而言其君者君于世子有父之亲有君之尊故互举以尽其义也<br />
　　五月甲午宋灾宋伯姬卒【伯姬上公羊谷梁无宋字】<br />
　　【左传】或叫于宋大庙【叫呼也】曰譆譆出出【譆譆热也出出戒伯姬】鸟鸣于亳社【殷社】如曰譆譆【皆火妖也】甲午宋大灾宋伯姬卒待姆也【姆女师】君子谓宋共姬女而不妇女待人【待人而行】妇义事也【义从宜也伯姬时年六十左右】<br />
　　【谷梁传】取卒之日加之灾上者见以灾卒也其见以灾卒奈何伯姬之舎失火左右曰夫人少辟火乎伯姬曰妇人之义傅母不在宵不下堂左右又曰夫人少辟火乎伯姬曰妇人之义保母不在宵不下堂遂逮乎火而死妇人以贞为行者也伯姬之妇道尽矣详其事贤伯姬也<br />
　　连书灾与卒而贯以日见以灾卒也伯姬年逾六十虽辟火以全生不害为贞而致死以守礼妇道尽矣而宋之臣子缓救以死其君母罪可胜诛哉<br />
　　天王杀其弟佞夫【公羊作年夫】<br />
　　【左传】初王儋季卒【儋季周灵王弟】其子括将见王而叹单公子愆期为灵王御士过诸廷【愆期行过王廷】闻其叹而言曰乌乎必有此夫【欲有此朝廷之权】入以告王且曰必杀之不慼而愿大视躁而足髙心在他矣不杀必害王曰童子何知及灵王崩儋括欲立王子佞夫【佞夫灵王子景王弟】佞夫弗知戊子儋括围蒍逐成愆【成愆蒍邑大夫】成愆奔平畤【平畤杜注周邑】五月癸已尹言多刘毅单蔑甘过巩成杀佞夫【五子周大夫】括瑕廖奔晋【括廖不书贱也】书曰天王杀其弟佞夫罪在王也【以佞夫不知故】<br />
　　【谷梁传】传曰诸侯且不首恶况于天子乎君无忍亲之义天子诸侯所亲者唯长子母弟耳天王杀其弟佞夫甚之也<br />
　　郑伯克叚于鄢不书弟叚不弟也今天王之杀佞夫书弟则知非佞夫之罪也儋括之乱佞夫不知而以嫌见杀过矣<br />
　　王子瑕奔晋<br />

                    <br>
                        　　儋括之乱佞夫见杀瑕惧祸而奔则必与闻乎儋括之谋矣瑕与子朝皆为逆乱无所容身避罪逃窜与守官保禄而出奔者异故皆不言出<br />
　　【附録左传】六月郑子产如陈涖盟归复命告大夫曰陈亡国也不可与也聚禾粟缮城郭恃此二者而不抚其民其君弱植公子侈大子卑大夫敖政多门以介于大国能无亡乎不过十年矣【为昭八年楚灭陈传】<br />
　　秋七月叔弓如宋葬宋共姬【共姬上谷梁无宋字】<br />
　　【左传】秋七月叔弓如宋葬共姬也<br />
　　【公羊传】外夫人不书葬此何以书隐之也何隐尔宋灾伯姬卒焉其称諡何贤也何贤尔宋灾伯姬存焉有司复曰火至矣请出伯姬曰不可吾闻之也妇人夜出不见傅母不下堂傅至矣母未至也逮乎火而死【谷梁传】外夫人不书葬此其言葬何也吾女也卒灾故隐而葬之也<br />
　　鲁髙共姬之义故使卿共葬事内女之葬不书遭变然后书庄四年齐侯葬纪伯姬三十年葬纪叔姬此年葬共姬皆非常也<br />
　　郑良霄出奔许自许入于郑郑人杀良霄<br />
　　【左传】郑伯有耆酒为窟室而夜饮酒【窟室地室】击钟焉朝至未己朝者曰公焉在【家臣故谓伯有为公】其人曰吾公在壑谷【壑谷窟室】皆自朝布路而罢【布路分散】既而朝【伯有朝郑君】则又将使子晳如楚归而饮酒庚子子晳以驷氏之甲伐而焚之伯有奔雍梁【雍梁杜注郑地】醒而后知之遂奔许大夫聚谋子皮曰仲虺之志云乱者取之亡者侮之推亡固存国之利也罕驷丰同生【罕子皮驷子晳丰公孙也三家本同母兄弟】伯有汰侈故不免人谓子产就直助强【时谓子晳直三家强】子产曰岂为我徒【徒党也言不以驷良为党】国之祸难谁知所敝或主强直难乃不生【言能强能直则可弭难今三家未能伯有方争】姑成吾所【欲以无所附着为所】辛丑子产敛伯有氏之死者而殡之不及谋而遂行【不与于国谋】印从之【义子产】子皮止之众曰人不我顺何止焉子皮曰夫子礼于死者况生者乎遂自止之壬寅子产入癸卯子石入【子石印段】皆受盟于子晳氏乙已郑伯及其大夫盟于大宫盟国人于师之梁之外【师之梁郑城门】伯有闻郑人之盟已也怒闻子皮之甲不与攻己也喜曰子皮与我矣癸丑晨自墓门之渎入【墓门郑城门】因马师颉介于襄库以伐旧北门【马师颉子羽孙】驷帯率国人以伐之【驷帯子西子子晳之宗主】皆召子产子产曰兄弟而及此吾从天所与伯有死于羊肆【羊肆市列】子产襚之枕之股而哭之敛而殡诸伯有之臣在市侧者既而葬诸斗城【斗城杜注郑地名今河南陈留县南有斗城】子驷氏欲攻子产子皮怒之曰礼国之干也杀有礼祸莫大焉【葬伯有为有礼】乃止于是游吉如晋还闻难不入复命于介八月甲子奔晋驷帯追之及酸枣【酸枣杜注陈畱县今河南延津县北有古城】与子上盟【子上驷带】用两珪质于河使公孙肸入盟大夫已已复归【游吉归】书曰郑人杀良霄不称大夫言自外入也【既出位絶非复郑大夫】于子蟜之卒也【子蟜公孙虿卒在十九年】将葬公孙挥与裨灶晨防事焉过伯有氏其门上生莠子羽曰其莠犹在乎【子羽公孙挥以莠喻伯有】于是嵗在降娄降娄中而旦【降娄奎娄也周七月今年月降娄中而天明】裨灶指之曰犹可以终嵗【指降娄也嵗星十二年而一终】嵗不及此次也己【不及降娄】及其亡也嵗在娵訾之口【娵訾营室东壁二十八年嵗星淫在枵今三十年在娵訾是嵗星停在枵二年】其明年乃及降娄仆展从伯有与之皆死【仆展郑大夫伯有党】羽颉出奔晋为任大夫【羽颉马师颉任杜注晋县属广平郡今直隶任县东南有古任城】鸡泽之防【在三年】郑乐成奔楚遂适晋羽颉因之与之比而事赵文子言伐郑之说焉以宋之盟故不可子皮以公孙鉏为马师【鉏子罕之子代羽颉谷梁传】不言大夫恶之也<br />
　　称人以杀而不言大夫讨贼之辞也不言复入方出而遽归与宋鱼石晋栾盈去国数年而复入者异也不言叛者将不利于国非据邑以自保不得书叛也<br />
　　冬十月葬蔡景公<br />
　　【公羊传】贼未讨何以书葬君子辞也【君子为中国讳弑父耻重故隐之谷梁传】不日卒而月葬不葬者也卒而葬之不忍使父失民于子也【不书葬则与失民同故曰不忍使父失民于子】<br />
　　春秋大法君弑而贼不讨则不书葬蔡景公之葬何以书徧刺天下之诸侯也在礼知生者吊知死者伤世子弑君覆载所不容也不能致讨而使人徃防其葬以礼于生者人理灭矣<br />
　　【附録左传】楚公子围杀大司马蒍掩而取其室【蒍掩二十五年为大司马】申无宇曰【无宇芋尹】王子必不免善人国之主也王子相楚国将善是封殖而虐之是祸国也且司马令尹之偏而王之四体也絶民之主去身之偏艾王之体以祸其国无不祥大焉【不祥无大于是】何以得免【为昭十三年楚弑灵王传】<br />
　　晋人齐人宋人卫人郑人曹人莒人邾人滕人薛人人小邾人防于澶渊宋灾故<br />
　　【左传】为宋灾故诸侯之大夫防以谋归宋财冬十月叔孙豹防晋赵武齐公孙虿宋向戌衞北宫佗【佗北宫括之子】郑罕虎【虎子皮】及小邾之大夫防于澶渊既而无归于宋故不书其人君子曰信其不可不慎乎澶渊之防卿不书不信也夫诸侯之上卿防而不信宠名皆弃【宠谓族也】不信之不可也如是诗曰文王陟降在帝左右信之谓也【诗大雅言文王之所以能上接天下接人动顺帝者唯以信】又曰淑慎尔止无载尔伪【逸诗也言当善慎举止无载行诈伪】不信之谓也书曰某人某人防于澶渊宋灾故尤之也不书鲁大夫讳之也<br />
　　【公羊传】宋灾故者何诸侯防于澶渊凡为宋灾故也防未有言其所为者此言所为何録伯姬也诸侯相聚而更宋之所防【更复也】曰死者不可复生尔财复矣此大事也曷为使微者卿也卿则其称人何贬曷为贬卿不得忧诸侯也【大夫之义得忧内不得忧外所以抑臣道也】<br />
　　【谷梁传】防不言其所为其曰宋灾故何也不言灾故则无以见其善也其曰人何也救灾以众何救焉更宋之所防财也澶渊之会中国不侵伐夷狄夷狄不入中国无侵伐八年善之也晋赵武楚屈建之力也防未有言所为者此防书宋灾故与桓二年稷之防书成宋乱同乃程子所谓春秋大义数十炳如日星者也世子弑君之恶不能讨宋之灾已过时矣而合十二国为防以更其财不亦傎乎使不书宋灾故则习其读者疑于欲讨蔡般而不果矣列国书人归财细事卿不行也鲁与宋姻亲使卿会葬则周恤之事必多故是役转不与耳<br />
　　【附録左传】郑子皮授子产政【伯有死子皮知政以子产贤故让之】辞曰国小而偪【偪近大国】族大宠多不可为也子皮曰虎帅以听谁敢犯子子善相之国无小小能事大国乃寛子产为政有事伯石【伯石公孙有事欲使之】赂与之邑子大叔曰国皆其国也【言郑大夫共忧郑国事】奚独赂焉子产曰无欲实难皆得其欲以从其事而要其成非我有成其在人乎【言事成犹在我非在他也】何爱于邑邑将焉徃【言犹在国】子太叔曰若四国何子产曰非相违也而相从也【言赂以邑欲为和顺】四国何尤焉郑书有之曰【郑国史书】安定国家必大焉先【先和大族】姑先安大以待其所归既伯石惧而归邑卒与之伯有既死使大史命伯石为卿辞大史退则请命焉【请大史更命已】复命之又辞如是三乃受策入拜子产是以恶其为人也【恶其虚饰】使次己位【畏其作乱故宠之】子产使都鄙有章【国都及邉鄙车服尊卑各有分部】上下有服【公卿大夫服不相逾】田有封洫【封疆也洫沟也】庐井有伍【庐舎也九夫为井使五家相保】大人之忠俭者【大人谓卿大夫】从而与之泰侈者因而毙之丰卷将祭请田焉【田猎也】弗许曰唯君用鲜【野兽】众给而已【众臣祭以刍豢为足】子张怒退而征役【子张丰卷召兵欲攻子产】子产奔晋子皮止之而逐丰卷丰卷奔晋子产请其田里【请于公不没入】三年而复之反其田里及其入焉【田里所收入】从政一年舆人诵之曰取我衣冠而褚之【褚畜也奢侈者畏法故畜藏】取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之【传言郑所以兴】<br />
　　三十有一年春王正月<br />
　　【附録左传】三十一年春王正月穆叔至自防【澶渊防还】见孟孝伯语之曰赵孟将死矣其语偷不似民主且年未盈五十而谆谆焉如八九十者弗能久矣【成二年战于鞌赵朔已死于是赵文子始生至襄三十年防澶渊盖年四十七八故言未盈五十】若赵孟死为政者其韩子乎【韩子韩起】吾子盍与季孙言之可以树善君子也【言韩起有君子之德】晋君将失政矣若不树焉使早备鲁【使韩子早为鲁备】既而政在大夫韩子懦弱大夫多贪求欲无厌齐楚未足与也鲁其惧哉孝伯曰人生几何谁能无偷朝不及夕将安用树穆叔出而告人日孟孙将死矣吾语诸赵孟之偷也而又甚焉又与季孙语晋故【如与孟孙言】季孙不从及赵文子卒【在昭元年】晋公室卑政在侈家韩宣子为政不能圗诸侯鲁不堪晋求谗慝多是以有平丘之会【平丘会在昭十三年晋人执季孙意如】　齐子尾害闾丘婴欲杀之使帅师以伐阳州【阳州杜注鲁地在东平西北盖齐鲁竟上邑】我问师故夏五月子屋杀闾丘婴以说于我师工偻洒渻灶孔虺贾寅出奔莒【四子婴之党】出羣公子【为昭十年栾髙之难复羣公子起本】<br />
　　夏六月辛巳公薨于楚宫<br />
　　【左传】公作楚宫【适楚好其宫归而作之】穆叔曰大誓云民之所欲天必从之君欲楚也夫故作其宫若不复适楚必死是宫也六月辛巳公薨于楚宫叔仲带窃其拱璧以与御人纳诸其懐而从取之由是得罪【得罪谓鲁人薄之故子孙不得志于鲁】<br />
　　【谷梁传】楚宫非正也<br />
　　楚宫别宫也公适楚美其宫归而作之遂薨于此鲁至襄公季孙宿专行无忌诸大夫则而象之三桓益彊四邻交侵内失其政柄而外弱于邾莒其所以致此者以公履危而懐安不能自彊于政治非独以承国于幼弱也<br />
　　秋九月癸巳子野卒<br />
　　【左传】立胡女敬归之子子野【胡归姓之国敬归襄公妾】次于季氏秋九月癸巳卒毁也　立敬归之娣齐归之子公子稠【齐諡稠昭公名】穆叔不欲曰大子死有母弟则立之无则立长年钧择贤义钧则卜古之道也非适嗣何必娣之子【言子稠非适嗣】且是人也居防而不哀在慼而有嘉容是谓不度不度之人鲜不为患若果立之必为季氏忧武子不听卒立之比及葬三易衰衰衽如故衰【言其嬉戯无度】于是昭公十九年矣犹有童心君子是以知其不能终也【为昭二十五年公孙于齐传】<br />
　　【谷梁传】子卒日正也<br />
　　传称子野以毁卒先儒以为书名未终丧也不薨不葬未逾年也但据经所书则与子般子赤见弑者无异按传立胡女敬归之子子野次于季氏既为嗣子则当宅忧于殡宫而次于季氏则其情事不可推而所以卒者亦不可考矣此一经之大义姑发所疑以备先儒所未及不可以无辨也<br />
　　已亥仲孙羯卒<br />
　　【左传】已亥孟孝伯卒【终穆叔言子貜嗣为大夫是为僖子】<br />
　　冬十月滕子来会葬<br />
　　【左传】冬十月滕成公来防葬惰而多涕子服惠伯曰滕君将死矣怠于其位而哀己甚兆于死所矣能无从乎【为昭三年滕子卒传】<br />
　　礼诸侯之丧士吊大夫送葬今滕子亲防而鲁受之皆非礼也<br />
　　癸酉葬我君襄公<br />
　　【左传】癸酉葬防公<br />
　　【附録左传】公薨之月子产相郑伯以如晋晋侯以我丧故未之见也子产使尽坏其馆之垣而纳车马焉士文伯譲之曰敝邑以政刑之不修寇盗充斥【充满斥见言其多】无若诸侯之属辱在寡君者何是以令吏人完客所馆髙其闬闳【闬闾也】厚其墙垣以无忧客使今吾子坏之虽从者能戒其若异客何以敝邑之为盟主缮完葺墙【葺覆也】以待宾客若皆毁之其何以共命寡君使丐请命【正义曰丐士文伯名】对曰以敝邑褊小介于大国诛求无时是以不敢宁居悉索敝赋以来防时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也【荐陈犹献见也】其暴露之则恐燥湿之不时而朽蠧以重敝邑之罪侨闻文公之为盟主也宫室卑庳无观台榭以崇大诸侯之馆馆如公寝库廐缮修司空以时平易道路【易治也】圬人以时塓馆宫室【圬人涂者塓涂也】诸侯宾至甸设庭燎【庭燎设火于庭】仆人廵宫车马有所宾从有代【代客役】巾车脂辖【巾车主车之官】隶人牧圉各瞻其事【瞻视客所当得】百官之属各展其物【展陈也】公不留賔而亦无废事忧乐同之事则廵之【廵行也】敎其不知而恤其不足宾至如归无宁菑患【无宁宁也】不畏冦盗而亦不患燥湿今铜鞮之宫数里【铜鞮晋离宫】而诸侯舎于隶人【舎如隶人舍】门不容车而不可逾越盗贼公行而夭疠不戒【疠犹灾也言水潦不时】宾见无时命不可知若又勿壊是无所藏币以重罪也敢请执事将何所命之虽君之有鲁防亦敝邑之忧也【言郑与鲁亦有同姓之忧】若获荐币修垣而行君之惠也敢惮勤劳文伯复命赵文子曰信我实不德而以隶人之垣以赢诸侯【赢受也】是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆叔向曰辞之不可以己也如是夫子产有辞诸侯赖之若之何其释辞也诗曰辞之辑矣民之协矣辞之绎矣民之莫矣【诗大雅言辞辑睦则民恊同辞说绎则民安定莫犹定也】其知之矣郑子皮使印段如楚以适晋告礼也【得事大国之礼】<br />
　　十有一月莒人弑其君密州<br />
　　【左传】莒犂比公生去疾及展舆【犂比莒子密州之号】既立展舆【立以为世子】又废之犂比公虐国人患之十一月展舆因国人以攻莒子弑之乃立【展舆立为君】去疾奔齐齐出也【母齐女】展舆呉出也【为明年奔呉传】书曰莒人弑其君买朱鉏【买朱鉏密州之字】言罪之在也【罪在鉏也】<br />
　　称人以弑者一国之人所欲弑也莒子虐莒人弑之立展舆春秋称莒人则罪不在展舆矣左传展舆因国人以攻莒子陆氏淳谓以当作之传文偶误后儒承误而不敢輙改盖得其义<br />

                    <br>
                        　　【附録左传】吴子使屈狐庸聘于晋【屈狐庸巫臣之子也成七年适吴为行人】通路也【通吴晋之路】赵文子问焉曰延州来季子其果立乎【延州来季札邑】巢陨诸樊【在二十五年】阍戕戴吴【在二十九年戴吴余祭】天似啓之何如对曰不立是二王之命也非启季子也若天所启其在今嗣君乎【嗣君谓夷昧】甚徳而度德不失民度不失事【审事情】民亲而事有序其天所启也有吴国者必此君之子孙实终之季子守节者也虽有国不立　十二月北宫文子相卫襄公以如楚【文子北宫佗襄公献公子】宋之盟故也过郑印段廷劳于棐林如聘礼而以劳辞【用聘礼而用郊劳之辞】文子入聘【报印】子羽为行人冯简子与子太叔逆客事毕而出言于卫侯曰郑有礼其数世之福也其无大国之讨乎诗云谁能执热逝不以濯【诗大雅濯以水濯手】礼之于政如热之有濯也濯以救热何患之有【此以上文子辞】子产之从政也择能而使之冯简子能断大事子大叔美秀而文公孙挥能知四国之为【知诸侯所欲为】而辨于其大夫之族姓班位贵贱能否而又善为辞令裨谌能谋谋于野则获【得所谋也】谋于邑则否【此才性之蔽】郑国将有诸侯之事子产乃问四国之为于子羽且使多为辞令与裨谌乗以适野使谋可否而告冯简子使断之事成乃授子大叔使行之以应对宾客是以鲜有败事北宫文子所谓有礼也【传迹子产行事以明文子之言】　郑人游于乡校【乡之学校】以论执事【论其得失】然明谓子产曰毁乡校如何【患人于中谤议国政】子产曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨【为忠善则怨谤息】不闻作威以防怨岂不遽止然犹防川大决所犯伤人必多吾不克救也不如小决使道【道通也】不如吾闻而药之也【以为己药石】然明曰蔑也今而后知吾子之信可事也小人实不才若果行此其郑国实頼之岂唯二三臣仲尼闻是语也曰以是观之人谓子产不仁吾不信也　子皮欲使尹何为邑【为邑大夫】子产曰少未知可否子皮曰愿吾爱之不吾叛也【愿谨善也叛逹也】使夫徃而学焉夫亦愈知治矣【夫谓尹何】子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而己其谁敢求爱于子子于郑国栋也栋折榱崩侨将厌焉敢不尽言子有美锦不使人学制焉大官大邑身之所庇也而使学者制焉其为美锦不亦多乎【言视美锦之重多于官邑】侨闻学而后入政未闻以政学者也若果行此必有所害譬如田猎射御贯则能获禽【贯习也】若未尝登车射御则败绩厌覆是惧何暇思获子皮曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之防子之言吾不知也他日我曰子为郑国我为吾家以庇焉其可也今而后知不足自今请虽吾家听子而行子产曰人心之不同如其面焉吾岂敢谓子面如吾面乎抑心所谓危亦以告也子皮以为忠故委政焉子产是以能为郑国【传言子产之治乃子皮之力】　卫侯在楚北宫文子见令尹围之威仪言于卫侯曰今尹似君矣将有他志虽获其志不能终也诗曰靡不有初鲜克有终终之实难令尹其将不免公曰子何以知之对曰诗云敬慎威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如是是以上下能相固也衞诗曰威仪棣棣不可选也【诗邶风棣棣富而闲也选数也】言君臣上下父子兄弟内外大小皆有威仪也周诗曰朋友攸摄摄以威仪【诗大雅攸所也摄佐也】言朋友之道必相敎训以威仪也周书数文王之德曰【周书武成】大国畏其力小国懐其德言畏而爱之也诗云不识不知顺帝之则言则而象之也【大雅又言文王行事无所斟酌惟在则象上天】纣囚文王七年诸侯皆从之囚纣于是乎惧而归之可谓爱之文王伐崇再驾而降为臣蛮夷帅服可谓畏之文王之功天下诵而歌舞之可谓则之文王之行至今为法可谓象之有威仪也故君子在位可畏施舎可爱进退可度周旋可则容止可观作事可法德行可象声气可乐动作有文言语有章以临其下谓之有威仪也<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十六<br />
　　钦定四库全书<br />
　　日讲春秋解义卷四十七<br />
　　昭公【公名稠襄公子母齐归在位二十五年孙于齐在外八年凡三十二年薨于干侯諡法威仪恭明曰昭】<br />
　　周【景王四年鲁昭公二十二年景王崩王猛立是年卒王室乱弟敬王立昭二十三年尹氏立王子朝昭二十六年敬王入于成周子朝奔楚】<br />
　　郑【简公二十五年鲁昭公十二年简公卒子定公宁立昭二十八年定公卒献公虿立】<br />
　　齐【景公七年】<br />
　　宋【平公三十五年鲁昭公十年平公卒子元公佐立昭二十五年元公卒子景公头曼立】晋【平公十七年赵武为政鲁昭公元年冬赵武卒韩起为政鲁昭公十年平公卒子昭公夷立鲁昭公十六年晋昭公卒子顷公去疾立昭二十八年魏舒为政昭三十年顷公卒子定公午立】<br />
　　卫【襄公三年鲁昭公七年襄公卒子灵公元立】<br />
　　蔡【灵公二年鲁昭公十一年楚杀蔡灵公灭蔡昭十三年楚平王封蔡蔡侯庐立是为平公昭二十年平公卒太子朱立昭二十一年朱奔楚平公弟悼公东国立昭二十三年悼公卒弟昭公申立】<br />
　　曹【武公十四年鲁昭公十四年武公卒子平公须立昭十八年平公卒子悼公午立昭二十七年悼公卒弟声公野立昭三十二年平公弟通弑声公代立是为隐公】<br />
　　滕【成公三十五年鲁昭公三年成公卒悼公宁立昭二十八年悼公卒顷公结立】<br />
　　陈【哀公二十八年鲁昭公八年哀公卒楚灭陈昭十三年楚平王封陈陈侯吴立是为惠公】<br />
　　【文公九年鲁昭公六年文公卒子平公郁厘立昭二十四年平公卒子悼公成立】<br />
　　薛【鲁昭公三十一年薛献公谷卒入春秋薛始书名子襄公定立】<br />
　　莒【展舆元年鲁昭公元年齐纳莒公子去疾是为着丘公展舆奔吴昭十四年着丘公卒子郊公立是年奔齐着丘之弟庚舆立是为共公昭二十三年庚舆来奔齐纳郊公】<br />
　　邾【悼公十五年鲁昭公元年悼公卒庄公穿立】<br />
　　许【悼公六年鲁昭公九年迁于夷昭十八年迁于白羽昭十九年悼公弑斯立】<br />
　　小邾【穆公十三年鲁昭公十七年小邾穆公来朝】<br />
　　楚【郏敖四年鲁昭公元年楚围弑而自立改名虔是为灵王楚防罢为令尹昭十三年灵王弑平王居立即弃疾子旗为令尹昭十四年杀成然子暇为令尹昭二十三年子常为令尹昭二十六年平王卒昭王轸立】<br />
　　秦【景公三十六年鲁昭公五年景公卒子哀公立】<br />
　　吴【夷末二年鲁昭公十五年夷末卒子僚立昭二十七年僚弑阖庐立一名光诸樊子】<br />
　　越【鲁昭公五年越防楚伐吴始见经即书人】<br />
<br />
　　钦定四库全书<br />
　　日讲春秋解义卷四十七<br />
　　昭公【名稠襄公之子母齐归以景王四年即位在位二十五年孙于齐在外八年諡法威仪恭明曰昭】<br />
　　元年春王正月公即位<br />
　　【谷梁传】继正即位正也<br />
　　子野卒于季氏季氏既以毁告则自当行即位之礼如常矣襄公夙有憾于季氏自楚而返几不敢入其后昭公又为季氏所逐凡所载昭公临丧不戚及穆叔议其不当立皆季氏之党之诬辞耳<br />
　　叔孙豹会晋赵武楚公子围齐国弱宋向戌衞齐恶陈公子招蔡公孙归生郑罕虎许人曹人于虢【国弱公羊作国酌齐恶公羊作石恶罕虎公羊作轩虎虢公羊作漷谷梁作郭杜注郑地】<br />
　　【左传】元年春楚公子围聘于郑且娶于公孙段氏伍举为介将入馆郑人恶之【知楚懐诈】使行人子羽与之言乃<br />
　　馆于外【舎城外】既聘将以众逆子产患之使子羽辞曰以敝邑褊小不足以容从者请墠听命【欲于城外除地为墠行昏礼】令尹命太宰伯州犂对曰君辱贶寡大夫围谓围将使丰氏抚有而室【丰氏公孙】围布几筵告于庄共之庙而来【庄王共王围之祖父】若野赐之是委君贶于草莾也是寡大夫不得列于诸卿也【言不得从卿礼】不宁唯是又使围防其先君【蒙欺也】将不得为寡君老【大臣称老惧辱命而黜退】其蔑以复矣唯大夫图之子羽曰小国无罪恃实其罪【恃大国而无备则是罪】将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也【馆人守舎人也】其敢爱丰氏之祧伍举知其有备也请垂櫜而入【垂櫜示无弓】许之正月乙未入逆而出遂防于虢寻宋之盟也【宋盟在襄二十七年】祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋子木之信称于诸侯犹诈晋而驾焉【诈谓衷甲】况不信之尤者乎楚重得志于晋晋之耻也子相晋国以为盟主于今七年矣【襄二十五年为政以春言故云七年】再合诸侯【襄二十五年防夷仪二十六年防澶渊】三合大夫【襄二十七年防宋三十年防澶渊及今会虢也】服齐狄寕东夏【襄二十八年齐侯白狄朝晋】平秦乱【襄二十六年秦晋为成】城淳于【襄二十九年城杞之淳于杞迁都】师徒不顿国家不罢民无谤讟诸侯无怨天无大灾子之力也有令名矣而终之以耻午也是惧吾子其不可以不戒文子曰武受赐矣然宋之盟子木有祸人之心武有仁人之心是楚所以驾于晋也今武犹是心也楚又行僭【僭不信】非所害也武将信以为本循而行之譬如农夫是穮是蓘【穮耘也壅苖为蓘】虽有饥馑必有丰年【言耕鉏不以水旱息必获丰年之收】且吾闻之能信不为人下吾未能也诗曰不僭不贼鲜不为则信也【诗大雅贼害人也】能为人则者不为人下矣吾不能是难楚不为患楚令尹围请用牲读旧书加于牲上而已【旧书宋之盟书楚恐晋先歃故欲从旧书加于牲上不歃血经所以不书盟】晋人许之三月甲辰盟楚公子围设服离卫【设君服二人执戈陈于前以自卫离陈也】叔孙穆子曰楚公子美矣君哉郑子皮曰二执戈者前矣【礼君行有二执戈在前】蔡子家曰蒲宫有前不亦可乎【公子围在防特缉蒲为王殿屋蔽屏以自殊异言既造王宫而居之虽服君服无所怪也】楚伯州犂曰此行也辞而假之寡君【闻诸大夫讥之故言假以饰令尹过】郑行人挥曰假不反矣伯州犂曰子姑忧子晳之欲背诞也【襄三十年郑子晳杀伯有背命放诞将为国难言子且自忧此无为忧令尹】子羽曰当璧犹在【子羽行人挥当璧谓弃疾事在昭十三年】假而不反子其无忧乎齐国子曰吾代二子愍矣【国子国弱也二子谓王子围及伯州犂】陈公子招曰不忧何成二子乐矣卫齐子曰苟或知之虽忧何害【齐子齐恶言先知为备虽有忧难无所损害】宋合左师曰大国令小国共吾知共而己晋乐王鲋曰小旻之卒章善矣吾从之【小旻诗小雅其卒章义取非唯暴虎冯河之可畏也不敬小人亦危殆王鲋从斯义故不敢讥公子围】退防子羽谓子皮曰叔孙绞而婉【绞切也讥其似君反谓之美故曰婉】宋左师简而礼【无所臧否故曰简共事大国故曰礼】乐王鲋字而敬【字爱也不犯凶人所以自爱敬】子与子家持之【子子皮子家蔡公孙归生持之言无所取与】皆保世之主也齐卫陈大夫其不免乎国子代人忧子招乐忧齐子虽忧弗害夫弗及而忧与可忧而乐与忧而弗害皆取忧之道也忧必及之大誓曰民之所欲天必从之【大誓周书】三大夫兆忧忧能无至乎言以知物其是之谓矣【物类也察言以知祸福之类公羊传】此陈侯之弟招也何以不称弟【据八年称弟】贬曷为贬为杀世子偃师贬曰陈侯之弟招杀陈世子偃师大夫相杀称人此其称名氏以杀何【后八年事】言将自是弑君也【明其欲弑君故令与弑君而立者同文孔瑗弑君本谋在招】今将尔词【曷】为与亲弑者同君亲无将将而必诛焉然则曷为不于其弑焉贬【据未弑也】以亲者弑然后其罪恶甚春秋不待贬絶而罪恶见者不贬絶以见罪恶也贬絶然后罪恶见者贬絶以见罪恶也今招之罪已重矣曷为复贬乎此【据弃疾不豫贬】着招之有罪也何着乎招之有罪【据弃疾不着】言楚之托乎讨招以灭陈也【八年楚灭陈讨招之意不明故豫贬于此明楚先以正罪讨招乃灭陈也】<br />
　　自向戌为弭兵之说而赵武从之至是楚人再先于晋而齐亦从盟矣晋既再屈楚围簒立遂合诸侯伐吴诛齐庆封执徐子灭陈灭蔡兵祸之烈诸侯之屈辱危亡前此所未有也向戌之以诬道蔽诸侯赵武以偷安祸列国罪不容于诛矣<br />
　　三月取郓<br />
　　【左传】季武子伐莒取郓莒人告于防楚告于晋曰寻盟未退【寻弭兵之盟】而鲁伐莒渎齐盟请戮其使【时叔孙豹在防欲戮之】乐桓子相赵文子【桓子即王鲋】欲求货于叔孙而为之请使请带焉【难指求货故以带为辞】弗与梁其踁日【踁叔孙家臣】货以藩身子何爱焉叔孙曰诸侯之防衞社稷也我以货免鲁必受师【言不戮其使必伐其国】是祸之也何卫之为人之有墙以蔽恶也【喻己为国卫如墙为人蔽】墙之隙坏谁之咎也【咎在墙】卫而恶之吾又甚焉【罪甚墙】虽怨季孙鲁国何罪叔出季处有自来矣【季孙守国叔孙出使所从来久】吾又谁怨然鲋也贿弗与不已召使者裂裳帛而与之曰带其褊矣【言带褊尽故裂裳示不相逆】赵孟闻之曰临患不忘国忠也思难不越官信也【谓言叔出季处】图国忘死贞也谋主三者义也【三者忠信贞】有是四者又可戮乎乃请诸楚曰鲁虽有罪其执事不辟难【执事谓叔孙】畏威而敬命矣子若免之以劝左右可也若子之羣吏处不辟汚【汚劳事】出不逃难其何患之有患之所生汚而不治难而不守所由来也能是二者又何患焉不靖其能其谁从之【安靖贤能则众附从】鲁叔孙豹可谓能矣请免之以靖能者子防而赦有罪又赏其贤诸侯其谁不欣焉望楚而归之视逺如迩疆埸之邑一彼一此何常之有王伯之令也引其封疆而树之官【引正也】举之表旗而着之制令【旌旗以表贵贱为诸侯作制度法令使不得相侵犯】过则有刑犹不可壹于是乎虞有三苖【三苖饕餮放三危者】夏有观扈【观杜注观国顿丘衞县今山东观城县西有古观国城扈杜注在始平鄠县今陜西鄠县北有古城书序曰启与有扈战于甘之野】商有姺邳【姺邳柱注二国商诸侯邳今下邳县竹书纪年商外壬元年姺人邳人叛即此】周有徐奄【徐奄杜注二国皆嬴姓书序曰成王伐淮夷遂践奄徐即淮夷今山东曲阜县旧城即古奄地】自无令王诸侯逐进【逐犹竞也】狎主齐盟其又可壹乎恤大舎小足以为盟主又焉用之【焉用治小事】封疆之削何国蔑有主齐盟者谁能辩焉【辩治也】吴濮有衅楚之执事岂其顾盟【吴在东濮在南杜注建寕郡南有濮夷在今云南界】莒之疆事楚勿与知诸侯无烦不亦可乎莒鲁争郓为日久矣苟无大害于其社稷可无亢也【亢御】去烦宥善莫不竞劝子其图之固请诸楚楚人许之乃免叔孙　令尹享赵孟赋大明之首章【大明诗大雅言文王明明照于下故能赫赫盛于上令尹意在首章故特称以自光大】赵孟赋小宛之二章【小宛诗小雅取其各敬尔仪天命不又言天命一去不可复还以戒令尹】事毕赵孟谓叔向曰令尹自以为王矣何如对曰王弱令尹强其可哉【言可成】虽可不终赵孟曰何故对曰强以克弱而安之强不义也【安于胜君是强而不义】不义而强其毙必速诗曰赫赫宗周褒姒灭之强不义也【诗小雅襄姒幽王后王惑焉而行不义遂至灭亡言虽赫赫盛彊不义足以灭之】令尹为王必求诸侯晋少懦矣诸侯将徃若获诸侯其虐滋甚民弗堪也将何以终夫以彊取不义而克必以为道道以淫虐弗可久己矣【为十二年楚弑灵王传】<br />

                    <br>
                        　　【公羊传】郓者何内之邑也其言取之何不听也<br />
　　季孙宿救台遂入郓欲取而未得故承莒乱伐而取之其事与归父伐邾取绎同而书法异何也使书伐莒取郓则疑于始讨贼而终得赂但书取郓则攻夺而已矣<br />
　　【附録左传】夏四月赵孟叔孙豹曹大夫入于郑【防罢过郑】郑伯兼享之子皮戒赵孟【戒享期】礼终赵孟赋瓠叶【受所戒礼毕而赋诗瓠叶诗小雅义取古人不以微薄废礼虽瓠叶首犹与賔客享之】子皮遂戒穆叔且告之【告以赵孟赋瓠叶】穆叔曰赵孟欲一献【瓠叶诗义取薄物而以献酬知欲一献】子其从之子皮曰敢乎穆叔曰夫人之所欲也又何不敢及享具五献之笾豆于幕下【朝聘之制大国之卿五献】赵孟辞私于子产曰武请于冢宰矣【冢宰子皮请谓赋瓠叶】乃用一献赵孟为客礼终乃宴穆叔赋鹊巢【鹊巢诗召南喻晋君有国赵孟治之】赵孟曰吾不堪也又赋采蘩【亦诗召南义取蘩菜薄物可以荐公侯享其信不求其厚】曰小国为蘩大国省穑而用之其何实非命【穑爱也】子皮赋野有死麕之卒章【亦诗召南卒章喻赵孟以义抚诸侯无以非礼相加陵】赵孟赋常棣【常棣诗小雅取其凡今之人莫如兄弟言欲亲兄弟之国】且曰吾兄弟比以安尨也可使无吠【受子皮之诗】穆叔子皮及曹大夫兴拜举兕爵曰小国赖子知免于戾矣【兕爵罚不敬言小国防赵孟德比以安自知免此罚戮】饮酒乐赵孟出曰吾不复此矣　天王使刘定公劳赵孟于颍馆于雒汭【王景王定公刘夏雒汭杜注在河南巩县南水曲流为汭】刘子曰美哉禹功【见河雒而思禹功】明德逺矣微禹吾其鱼乎吾与子弁冕端委以治民临诸侯【端委礼衣】禹之力也子盍亦逺绩禹功而大庇民乎对曰老夫罪戾是惧焉能恤逺吾侪偷食朝不谋夕何其长也刘子归以语王曰谚所谓老将知而耄及之者【耄乱也】其赵孟之谓乎为晋正卿以主诸侯而侪于隶人朝不谋夕弃神人矣神怒民叛何以能乆赵孟不复年矣【言将死不复见明年】神怒不歆其祀民叛不即其事祀事不从又何以年【为此冬赵孟卒张本】　叔孙归曾夭御季孙以劳之旦及日中不出【恨季孙伐莒使己防被戮】曾夭谓曾阜曰【阜叔孙家臣】旦及日中吾知罪矣鲁以相忍为国也忍其外不忍其内焉用之【欲受楚戮是忍其外日中不出是不忍其内】阜曰数月于外【言叔孙劳役在外数月】一旦于是庸何伤贾而欲赢而恶嚣乎【言譬如商贾求赢利者不得恶喧嚣之声】阜谓叔孙曰可以出矣叔孙指楹曰虽恶是其可去乎【楹柱也以喻鲁有季孙犹屋有柱】乃出见之　郑徐吾犯之妹美【犯郑夫夫】公孙楚聘之矣【楚子南穆公孙】公孙黒又使强委禽焉【禽鴈也纳采用鴈】犯惧告子产子产曰是国无政非子之患也唯所欲与犯请于二子请使女择焉皆许之子晳盛饰入布币而出【子晳公孙黒布陈防币】子南戎服入左右射超乗而出女自房观之曰子晳信美矣抑子南夫也【言丈夫】夫夫妇妇所谓顺也适子南氏子晳怒既而櫜甲以见子南欲杀之而取其妻子南知之执戈逐之及冲【冲交道】击之以戈子晳伤而归告大夫曰我好见之不知其有异志也故伤大夫皆谋之子产曰直钧幼贱有罪罪在楚也【先聘子南直也子南用戈子晳直也子产力未能讨故钧其事归罪于楚】乃执子南而数之曰国之大节有五女皆奸之畏君之威听其政尊其贵事其长飬其亲五者所以为国也今君在国汝用兵焉不畏威也奸国之纪不听政也【奸国之纪谓伤人】子晳上大夫女嬖大夫而弗下之不尊贵也幼而不忌不事长也【忌畏也】兵其从兄【子晳子南之从兄】不养亲也君曰余不女忍杀宥女以远勉速行乎无重而罪五月庚辰郑放游楚于吴【游楚即子南】将行子南子产咨于大叔【大叔游楚之兄子】大叔曰吉不能亢身焉能亢宗【亢蔽也】彼国政也非私难也子圗郑国利则行之又何疑焉周公杀管叔而蔡蔡叔【蔡放也】夫岂不爱王室故也吉若获戾子将行之何有于诸游【为二年郑杀公孙黒传】<br />
　　夏秦伯之弟鍼出奔晋<br />
　　【左传】秦后子有宠于桓如二君于景【后子秦桓公子景公母弟鍼也其权宠如二君】其母曰弗去惧选【选数也恐景公数其罪而加戮】癸夘鍼适晋其车千乗书曰秦伯之弟鍼出奔晋罪秦伯也【罪失敎】后子享晋侯造舟于河【造舟为梁通秦晋之道】十里舎车【一舎八乘为八反之备】自雍及绛【雍绛相去千里】归取酬币【备九献之仪始礼自齐其一故续送其八酬酒币】终事八反【每十里以八乗车各以次载币相授而还不径至故言八反千里用车八百乘其二百乗以自随传言秦鍼之奢富】司马侯问焉曰子之车尽于此而己乎对曰此之谓多矣若能少此吾何以得见【言己坐车多故出奔】女叔齐以告公且曰秦公子必归臣闻君子能知其过必有令图令圗天所赞也后子见赵孟赵孟曰吾子其曷归【问何时当归】对曰鍼惧选于寡君是以在此将待嗣君赵孟曰秦君何如对曰无道赵孟曰亡乎对曰何为一世无道国未艾也【艾絶也】国于天地有与立焉【言欲辅助之者多】不数世淫弗能毙也赵孟曰天乎对曰有焉赵孟曰其防何对曰鍼闻之国无道而年谷和熟天赞之也鲜不五稔赵孟视防曰朝夕不相及谁能待五【防日景赵孟意衰以日景自喻故言如此】后子出而告人曰赵孟将死矣主民翫岁而愒日【翫愒皆贪也】其与几何<br />
　　【公羊传】秦无大夫此何以书仕诸晋也曷为仕诸晋有千乗之国而不能容其母弟故君子谓之出奔也【谷梁传】诸侯之尊弟兄不得以属通其弟云者亲之也亲而奔之恶也<br />
　　鍼者秦桓公之子景公母弟也桓公爱其少子宠赉优厚鍼遂富拟于君所以出奔也国家强干弱枝衣服礼秩皆有差等非徒为国逺虑亦以善全其所爱耳鍼以公子至有车千乗则其人亦非能守礼秉义者然既奔之后能自知其过必有令图是以终得返国与<br />
　　【附録左传】郑为游楚乱故六月丁巳郑伯及其大夫盟于公孙段氏罕虎公孙侨公孙段印段游吉驷带私盟于闺门之外实薰隧【闺门郑城门薫隧门外道名实之者为明年子产数子晳罪称薰隧盟起本】公孙黑强与于盟使大史书其名且曰七子【自欲同于六卿故曰七子】子产弗讨【子晳强讨之恐乱国】<br />
　　六月丁巳邾子华卒<br />
　　晋荀吴帅师败狄于大卤【大卤公羊谷梁作大原杜注大原晋阳县】<br />
　　【左传】晋中行穆子败无终及羣狄于大原【即大卤也无终山戎】崇卒也将战魏舒曰彼徒我车所遇又阨【地险不便车】以什共车必克【更增十人以当一车之用】困诸阨又克请皆卒【去车为步卒】自我始乃毁车以为行五乗为三伍【乗车者车三人五乗十五人今改去车更以五人为伍分为三伍】荀吴之嬖人不肯即卒斩以徇为五陈以相离两于前伍于后専为右角参为左角偏为前拒【皆临时处置之名】以诱之翟人笑之未陈而薄之大败之<br />
　　【公羊传】此大卤也曷为谓之大原地物从中国邑人名从主人原者何上平曰原下平曰隰<br />
　　【谷梁传】传曰中国曰大原夷狄曰大卤号从中国名从主人<br />
　　悼公复霸魏绛请和戎曰劳师于戎而楚伐陈必不能救晋既委诸侯于楚而又有事于狄此楚围所以得假讨贼之名以倂吞陈蔡与<br />
　　秋莒去疾自齐入于莒<br />
　　【左传】莒展舆立而夺羣公子秩公子召去疾于齐【去疾奔齐在襄三十一年】秋齐公子鉏纳去疾<br />
　　去疾以名系国与齐小白同明其当有国也于次去疾为长以君弑出奔而国人召之则其复无恶可知矣<br />
　　莒展舆出奔吴【展下公羊谷梁无舆字】<br />
　　【左传】展舆奔呉<br />
　　展舆之立逾年矣与郑忽曹羁异而不称爵其罪大也为弑君者所立既立乎其位而不能讨贼则不可以有国矣以名系国以其尝为世子与郑突曹赤无先君之命者异也其奔呉本呉出也<br />
　　叔弓帅师疆郓田<br />
　　【左传】叔弓帅师疆郓田因莒乱也【此春取郓今正其疆界】于是莒务娄瞀胡及公子灭明以大厖与常仪靡奔齐【三子展舆党大厖常仪靡杜注莒二邑当在今莒州北竟】君子曰莒展之不立弃人也夫【夺羣公子秩是弃人】人可弃乎诗曰无竞维人善矣【诗周颂言惟得人则国家强】<br />
　　【公羊传】疆郓田者何与莒为竟也与莒为竟则曷为帅师而往畏莒也<br />
　　【谷梁传】疆之为言犹竟也<br />
　　取郓不书帅师者乘莒乱出其不意而取之为易今欲固其所得则莒人来争必矣故动大众使卿将以疆之胁莒以必从也<br />
　　葬邾悼公<br />
　　邾滕薛小国也秦逺国也皆至昭公而书葬鲁衰甚矣待小国如大国逺国如近国<br />
　　【附録左传】晋侯有疾郑伯使公孙侨如晋聘且问疾叔向问焉曰寡君之疾病卜人曰实沈台骀为祟史莫之知敢问此何神也子产曰昔高辛氏有二子【髙辛帝喾】伯曰阏伯季曰实沈居于旷林不相能也【旷林杜注地阙】日寻干戈以相征讨后帝不臧【后帝尧也】迁阏伯于商丘主辰【商丘杜注宋地即今河南商丘县辰大火也】商人是因故辰为商星【商人汤先相土封商丘因阏伯故国祀辰星】迁实沈于大夏主参【大夏杜注晋阳县即大原也参水星】唐人是因以服事夏商【唐人若刘累之等】其季世曰唐叔虞当武王邑姜方震大叔【邑姜武王后懐胎为震大叔即叔虞】梦帝谓己余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参为晋星由是观之则实沈参神也昔金天氏有裔子曰昧为冥师生允格台骀【金天氏帝少暤冥水官昧为水官之长】台骀能业其官宣汾洮【汾洮杜注二水名后汉志闻喜有洮水今闻喜县属山西】障大泽以处大原帝用嘉之【帝颛顼】封诸汾川沈姒蓐黄实守其祀【四国台骀之后】今晋主汾而灭之矣由是观之则台骀汾神也抑此二者不及君身山川之神则水旱疠疫之灾于是乎禜之【周礼四曰禜祭为营儹用币以祈福祥】日月星辰之神则雪霜风雨之不时于是乎禜之若君身则亦出入饮食哀乐之事也山川星辰之神又何为焉侨闻之君子有四时朝以听政昼以访问夕以修令夜以安身于是乎节宣其气勿使有所壅闭湫底以露其体【湫集也底滞也露羸也节宣失时则血气集滞而体羸露】兹心不爽而昏乱百度【爽明也】今无乃壹之【同四时也】则生疾矣侨又闻之内官不及同姓【内官嫔御】其生不殖【殖长也】美先尽矣则相生疾【同姓之相与先美矣美极则尽尽则生疾】君子是以恶之故志曰买妾不知其姓则卜之违此二者古之所慎也【壹四时取同姓二者古人所慎】男女辨姓礼之大司也今君内实有四姬焉【同姓姬四人】其无乃是也乎若由是二者弗可为也已【为治也】四姬有省犹可无则必生疾矣【据异姓去同姓故言省】叔向曰善哉肸未之闻也此皆然矣叔向出行人挥送之叔向问郑故焉且问子晳对曰其与几何无礼而好陵人怙富而卑其上弗能久矣晋侯闻子产之言曰博物君子也重贿之　晋侯求医于秦秦伯使医和视之曰疾不可为也是谓近女室疾如蛊【蛊惑疾】非鬼非食惑以丧志【惑女色而失志】良臣将死天命不祐公曰女不可近乎对曰节之先王之乐所以节百事也故有五节【五声之节】迟速本末以相及中声以降五降之后不容弹矣【此谓先王之乐得中声声成五降而息也降罢退】于是有烦手淫声慆堙心耳乃忘平和君子弗听也【五降不息则杂声竝奏慆慢也书无即慆淫】物亦如之至于烦乃舎也己无以生疾君子之近琴瑟以仪节也非以慆心也【为心之仪节使动不过度】天有六气【谓阴阳风雨晦明也】降生五味【谓金味辛木味酸水味咸火味苦土味甘皆由阴阳风雨而生】发为五色【辛色白酸色青咸色黑苦色赤甘色黄发见也】征为五声【白声商青声角黑声羽赤声徴黄声宫徴验也】淫生六疾【淫过也】六气曰阴阳风雨晦明也分为四时序为五节过则为菑隂淫寒疾【寒过则为冷】阳淫热疾【热过则喘渴】风淫末疾【末四肢也风为缓急】雨淫腹疾【雨湿之气为泄注】晦淫惑疾【晦夜也为宴寝过节则心惑乱】明淫心疾【明昼也思虑烦多心劳生疾】女阳物而晦时淫则生内热惑蛊之疾【女常随男故言阳物家道常在夜故言晦时】今君不节不时能无及此乎出告赵孟赵孟曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉【改改行以救菑】必受其咎今君至于淫以生疾将不能图恤社稷祸孰大焉主不能御吾是以云也赵孟曰何谓蛊对曰淫溺惑乱之所生也于文皿虫为蛊【文字也皿器也器受虫害者为蛊】谷之飞亦为蛊【谷久积则变为飞虫名曰蛊】在周易女惑男风落山谓之蛊【防下艮上蛊防为长女为风艮为少男为山少男说长女非匹故惑山木得风而落】皆同物也【物犹类也】赵孟曰良医也厚其礼而归之<br />
　　冬十有一月己酉楚子麇卒【麇公羊谷梁作卷】<br />
　　【左传】楚公子围使公子黑肱伯州犂城犨栎郏【黒肱王子围之弟子晳也犨栎郏杜注犨县属南阳郏县属襄城栎河南阳翟县三邑本郑地今犨县故城在河南鲁山县东南郏县属河南汝州】郑人惧子产曰不害令尹将行大事而先除二子也【二子谓黒肱伯州犁】祸不及郑何患焉冬楚公子围将聘于郑伍举为介未出竟闻王有疾而还伍举遂聘十一月己酉公子围至入问王疾缢而弑之遂杀其二子幕及平夏【皆郏敖子】右尹子干出奔晋【子干王子比】宫廐尹子晳出奔郑杀大宰伯州犁于郏葬王于郏谓之郏敖使赴于郑伍举问应为后之辞焉【问赴者】对曰寡大夫围伍举更之曰共王之子围为长【伍举更赴辞使从礼此告终称嗣不以簒弑赴诸侯】子干奔晋从车五乘叔向使与秦公子同食【食禄同】皆百人之饩赵文子曰秦公子富叔向曰底禄以德【底致也】德钧以年年同以尊公子以国不闻以富且夫以千乘去其国彊御己甚诗曰不侮鳏寡不畏彊御【诗大雅】秦楚匹也使后子与子干齿【以年齿为髙下而坐】辞曰鍼惧选楚公子不获是以皆来亦唯命【不获不得自安言唯主人命所处】且臣与羇齿无乃不可乎【后子先来仕欲自同于晋臣为主人子干后来奔以为羇旅之客】史佚有言曰非羇何忌【忌敬也欲谦以自别】　楚灵王即位【灵王公子围也即位易名熊防】防罢为令尹防啓彊为大宰郑游吉如楚葬郏敖且聘立君归谓子产曰具行器矣楚王汰侈而自说其事必合诸侯吾往无日矣子产曰不数年未能也【为四年防申】<br />

                    <br>
                        　　据及他书言麇为围所弑者不可悉数而经书卒或曰以申之防为诸侯讳也夫乱贼不讨如成宋乱宋灾故之类圣人皆明着其罪何以讳为或曰麇以病卒实非弑也则诸记所云岂尽妄乎盖楚无齐晋太史之直书列国之史皆承其伪赴无所据以革之与郑伯髠顽等耳<br />
　　楚公子比出奔晋<br />
　　郑伯髠顽以如防道卒故可变文以发人之疑而楚麇则无可因之事也然围与比皆公子围専兵柄麇卒而比奔围遂得国而麇之子不立则其情亦不可掩矣<br />
　　【附録左传】十二月晋既烝【烝冬祭也】赵孟适南阳将防孟子余【孟子余赵衰赵武之曾祖其庙在于晋之南阳温县往防祭之】甲辰朔烝于温【赵氏烝祭甲辰十二月朔】庚戌卒【十二月七日终刘定公秦后子之言】郑伯如晋吊及雍乃复【传言大夫强诸侯畏而吊之】<br />
　　二年春晋侯使韩起来聘<br />
　　【左传】二年春晋侯使韩宣子来聘【公即位故宣子韩起】且告为政而来见【代赵武为政】礼也观书于太史氏见易象与鲁春秋曰周礼尽在鲁矣【易象上下经之象辞鲁春秋史记之防书春秋遵周公之典以序事故曰周礼】吾乃今知周公之德与周之所以王也公享之季武子赋緜之卒章【緜诗大雅卒章义取文王有四臣故能兴起以晋侯比文王以韩子比四辅】韩子赋角弓【角诗小雅取其兄弟昏姻无胥逺矣】季武子拜曰敢拜子之弥缝敝邑寡君有望矣【谓以兄弟之义】武子赋节之卒章【节诗小雅卒章取式讹尔心以畜万邦以美晋徳】既享宴于季氏有嘉树焉宣子誉之武子曰宿敢不封殖此树以无忘角遂赋甘棠【甘棠诗召南召伯息于甘棠之下诗人思之而爱其树武子欲封殖嘉树如甘棠以宣子比召公】宣子曰起不堪也无以及召公宣子遂如齐纳币【为平公聘少姜】见子雅子雅召子旗【子旗子雅之子】使见宣子宣子曰非保家之主也不臣【志气亢】见子尾子尾见彊【彊子尾之子】宣子谓之如子旗大夫多笑之唯晏子信之曰夫子君子也【夫子韩起】君子有信其有以知之矣自齐聘于衞衞侯享之北宫文子赋淇澳【淇澳诗衞风美武公也言宣子有武公之德】宣子赋木瓜【木瓜亦卫风义取欲厚报以为好】前此晋之聘鲁者九未闻以上卿执政承使者盖晋益衰故视列国如匹敌犹鲁益衰则视邾薛如大国耳<br />
　　【附录左传】夏四月韩须如齐逆女【须韩起子逆少姜】齐陈无宇送女致少姜少姜有宠于晋侯晋侯谓之少齐【为立别号所以宠异之】谓陈无宇非卿执诸中都【中都杜注晋邑在西河界休县东南今山西平遥县西北有中都古城】少姜为之请曰送从逆班【班列也】畏大国也犹有所易是以乱作【韩须公族大夫陈无宇上大夫言齐畏晋改易礼制使上大夫送遂致此执辱之罪盖少姜谦以示讥】<br />
　　夏叔弓如晋<br />
　　【左传】叔弓聘于晋报宣子也【此春韩宣子来聘】晋侯使郊劳辞曰寡君使弓来继旧好固曰女无敢为宾彻命于执事【彻达也】敝邑矣敢辱郊使请辞致馆辞曰寡君命下臣来继旧好好合使成臣之禄也【禄荣也】敢辱大馆叔向曰子叔子知礼哉【子叔子叔弓】吾闻之曰忠信礼之器也卑让礼之宗也辞不忘国忠信也【谓称旧好】先国后已卑让也【谓始称敝邑之次称臣之禄】诗曰敬慎威仪以近有德夫子近德矣【诗大雅】<br />
　　秋郑杀其大夫公孙黑<br />
　　【左传】秋郑公孙黑将作乱欲去游氏而代其位【游氏大叔之族】伤疾作而不果驷氏与诸大夫欲杀之【驷氏黑之族】子产在鄙闻之惧弗及乘遽而至使吏数之曰伯有之乱【在襄三十年】以大国之事而未尔讨也尔有乱心无厌国不女堪専伐伯有而罪一也昆弟争室而罪二也【谓争徐吾犯之妹】薰隧之盟女矫君位而罪三也【谓使大史书七子】有死罪三何以堪之不速死大刑将至再拜稽首辞曰死在朝夕无助天为虐子产曰人谁不死凶人不终命也作凶事为凶人不助天其助凶人乎请以印为褚师【印子晳之子褚师市官】子产曰印也若才君将任之不才将朝夕从女女罪之不恤而又何请焉不速死司寇将至七月壬寅缢尸诸周氏之衢加木焉【书其罪于木以加尸上】<br />
　　黑怙彊而好乱干国之纪数矣君大夫畏而不敢诛防其疾而后幸胜焉则所以讨罪者非其道矣故称国以杀而不去其官<br />
　　冬公如晋至河乃复季孙宿如晋<br />
　　【左传】晋少姜卒公如晋及河晋侯使士文伯来辞曰非伉俪也请君无辱公还季孙宿遂致服焉【致少姜之禭服】叔向言陈无宇于晋侯曰彼何罪君使公族逆之齐使上大夫送之犹曰不共君求以贪国则不共【逆卑于送是晋国不共】而执其使君刑己颇何以为盟主且少姜有辞冬十月陈无宇归　十一月郑印段如晋吊【吊少姜公羊传】其言至河乃复何不敢进也<br />
　　【谷梁传】耻如晋故着有疾也　公如晋而不得入季孙宿如晋而得入恶季孙宿也<br />
　　季孙久自结于晋以擅鲁自襄公之末君臣之衅已开故嗣君丧毕而朝霸国季孙畏公之诉已于晋也故使晋辞公而后己入焉公谷所实得其情盖晋之彊家与季孙同志故计无不行观此则子野之卒书法与见弑者不殊不可谓非笔削之大义也不然圣人作经岂若是混而无别哉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　日讲春秋解义卷四十七<br />
<经部,春秋类,日讲春秋解义><br />
　　钦定四库全书<br />
　　日讲春秋解义卷四十八<br />
　　昭公<br />
　　三年春王正月<br />
　　【附録左传】三年春王正月郑游吉如晋送少姜之梁丙与张趯见之【二子晋大夫】梁丙曰甚矣哉子之为此来也【卿共妾葬过礼甚】子大叔曰将得已乎昔文襄之霸也其务不烦诸侯令诸侯三嵗而聘五嵗而朝有事而防不协而盟君薨大夫吊卿共事夫人士吊大夫送葬足以昭礼命事谋阙而已【朝聘以昭礼盟防以谋阙】无加命矣【命有常】今嬖宠之防不敢择位而数于守适【不敢以其位卑而令礼数如守适夫人】惟惧获戾岂敢惮烦少姜有宠而死齐必继室今兹吾又将来贺不唯此行也张趯曰善哉吾得闻此数也然自今子其无事矣譬如火焉【火心星】火中寒暑乃退【心以季夏昏中而暑退季冬旦中而寒退】此其极也能无退乎晋将失诸侯诸侯求烦不获【言将不能复烦诸侯】二大夫退子<br />
　　大叔告人曰张趯有知其犹在君子之后乎【讥其无隐讳】<br />
　　丁未滕子原卒【原公羊作泉】<br />
　　【左传】丁未滕子原卒同盟故书名<br />
　　【附録左传】齐侯使晏婴请继室于晋【复以女继少姜】曰寡君使婴曰寡人愿事君朝夕不倦将奉质币以无失时则国家多难是以不获不腆先君之适【谓少姜】以备内官焜燿寡人之望则又无禄早世陨命寡人失望君若不忘先君之好恵顾齐国辱收寡人徼福于大公丁公【二公齐先君】照临敝邑镇抚其社稷则犹有先君之适及遗姑姊妹若而人【言如常人不敢誉】君若不弃敝邑而辱使董振择之【董正也振整也言选择精审也】以备嫔嫱寡人之望也韩宣子使叔向对曰寡君之愿也寡君不能独任其社稷之事未有伉俪在缞绖之中是以未敢请君有辱命恵莫大焉若恵顾敝邑抚有晋国赐之内主岂唯寡君举羣臣实受其贶其自唐叔以下实宠嘉之既成昏【许昏成】晏子受礼【受宾享之礼】叔向从之宴相与语叔向曰齐其何如【问兴衰】晏子曰此季世也吾弗知齐其为陈氏矣公弃其民而归于陈氏齐旧四量豆区釜钟四升为豆各自其四以登于釜【四豆为区区斗六升四区为釜釡六斗四升登成也】釜十则钟【六斛四斗】陈氏三量皆登一焉钟乃大矣【登加也加一谓加旧量之一也以五升为豆五豆为区五区为釡则区二斗釡八斗钟八斛】以家量贷而以公量收之【贷厚而收薄】山木如市弗加于山鱼盐蜃蛤弗加于海【价如在山海不加贵】民参其力二入于公而衣食其一【言公重赋敛】公聚朽蠧而三老冻馁【三老谓上夀中夀下夀皆八十已上不见养遇】国之诸市屦贱踊贵【踊刖足者屦言刖多】民人痛疾而或燠休之【燠休痛念之声谓陈氏也】其爱之如父母而归之如流水欲无获民将焉辟之箕伯直柄虞遂伯戏【四人皆舜后陈氏之先】其相胡公大姬已在齐矣【胡公四人之后周始封陈之祖大姬其妃也言陈氏将有国其先祖鬼神已共在齐】叔向曰然虽吾公室今亦季世也戎马不驾卿无军行公乗无人卒列无长【百人为卒言人皆非其人非其长】庶民罢敝而公室滋侈道殣相望而女富溢尤【嬖宠之家】民闻公命如逃寇雠栾郤胥原狐续庆伯降在皁【八姓晋旧臣之族也皁贱官】政在家门民无所依君日不悛以乐慆忧【慆蔵也】公室之卑其何日之有谗鼎之铭曰【谗鼎鼎名】昧旦丕显后世犹怠【昧旦早起也丕大也言夙兴以务大显后世犹觧怠】况日不悛其防久乎晏子曰子将若何叔向曰晋之公族尽矣肸闻之公室将卑其宗族枝叶先落则公从之肸之宗十一族惟羊舌氏在而已肸又无子【无贤子】公室无度幸而得死岂其获祀初景公欲更晏子之宅曰子之宅近市湫隘嚣尘不可以居请更诸爽垲者【爽明垲燥】辞曰君之先臣容焉臣不足以嗣之于臣侈矣且小人近市朝夕得所求小人之利也敢烦里旅【旅众也不敢劳众为己宅】公笑曰子近市识贵贱乎对曰既利之敢不识乎公曰何贵何贱于是景公繁于刑有鬻踊者故对曰踊贵屦贱既已告于君故与叔向语而称之景公为是省于刑君子曰仁人之言其利博哉晏子一言而齐侯省刑诗曰君子如祉乱庶遄已【诗小雅如行也祉福也遄疾也言君子行福则庶防乱疾止也】其是之谓乎及晏子如晋公更其宅反则成矣既拜【拜谢新宅】乃毁之而为里室皆如其旧【本壊里室以大晏子之宅故复之】则使宅人反之【还其故室】且谚曰非宅是卜唯隣是卜【卜良邻】二三子先卜隣矣【二三子谓隣人】违卜不祥君子不犯非礼【去俭即奢为非礼】小人不犯不祥古之制也吾敢违诸乎卒复其旧宅公弗许因陈桓子以请乃许之　夏四月郑伯如晋公孙段相甚敬而卑礼无违者晋侯嘉焉授之以防【防赐命之书】曰子丰有劳于晋国【子丰段之父】余闻而弗忘赐女州田【州杜注县属河内郡本周邑】以胙乃旧勲伯石再拜稽首受防以出君子曰礼其人之急也乎伯石之汰也一为礼于晋犹荷其禄况以礼终始乎诗曰人而无礼胡不遄死其是之谓乎初州县栾豹之邑也【豹栾盈族】及栾氏亡【在防二十三年】范宣子赵文子韩宣子皆欲之文子曰温吾县也【州本属温温赵氏邑】二宣子曰自郤称以别三矣【郤称晋大夫始受州自是州与温别】晋之别县不唯州谁获治之文子病之乃舎之二子曰吾不可以正议而自与也皆舎之及文子为政赵获曰【获文子子】可以取州矣文子曰退二子之言义也【二子二宣子也】违义祸也余不能治余县又焉用州其以徼祸也君子曰弗知实难知而弗从祸莫大焉有言州必死丰氏故主韩氏【旧以韩氏为主人】伯石之获州也韩宣子为之请之为其复取之之故【为七年丰氏归州张本】<br />
　　夏叔弓如滕五月葬滕成公【滕始书葬】<br />
　　【左传】五月叔弓如滕滕成公子服椒为介及郊遇懿伯之忌敬子不入【忌怨也懿伯椒之叔父敬子叔弓也叔弓礼椒为之辟仇】恵伯曰【恵伯子服椒】公事有公利无私忌椒请先入乃先受馆敬子从之【言叔弓之有礼】<br />
　　鲁未尝防小国之葬以防公之葬滕子亲来故厚报而使卿共事夫天王之葬鲁有不防或使防者往比事以观而其罪益着矣<br />
　　【附录左传】晋韩起如齐逆女【为平公逆】公孙虿为少姜之有宠也以其子更公女而嫁公子【更嫁公女】人谓宣子子尾欺晋晋胡受之宣子曰我欲得齐而逺其宠【宠谓子尾】宠将来乎　秋七月郑罕虎如晋贺夫人且告曰楚人日征敝邑以不朝立王之故【楚灵王新立】敝邑之往则畏执事其谓寡君而固有外心其不往则宋之盟云【云交相见】进退罪也寡君使虎布之宣子使叔向对曰君若辱有寡君在楚何害修宋盟也君苟思盟寡君乃知免于戾矣君若不有寡君虽朝夕辱于敝邑寡君猜焉君实有心何辱命焉君其往也苟有寡君在楚犹在晋也张趯使谓太叔曰自子之归也【归在此年春】小人粪除先人之敝庐曰子其将来今子皮实来小人失望大叔曰吉贱不获来【贱非上卿】畏大国尊夫人也且孟曰而将无事吉庶几焉【孟张趯也庶防如趯言】<br />
　　秋小邾子来朝<br />
　　【左传】小邾穆公来朝季武子欲卑之穆叔曰不可曹滕二邾实不忘我好敬以逆之犹惧其贰又卑一睦焉【一睦谓小邾】逆羣好也其如旧而加敬焉志曰防敬无灾又曰敬逆来者天所福也季孙从之<br />
　　昭公即位之初大国来聘小国来朝虽仍邦交之旧然权臣擅国公室无民昭公中主无大过人之材故不能拨乱反正而先儒刻责之深亦未得其实也<br />
　　八月大雩<br />
　　【左传】八月大雩旱也<br />
　　【附録左传】齐侯田于莒【莒齐东竟】卢蒲嫳见泣且请曰余髪如此种种余奚能为【嫳庆封党防二十八年放之于竟种种短也自言衰老不防复为害】公曰诺吾告二子【二子子雅子尾】归而告之子尾欲复之子雅不可曰彼其髪短而心甚长其或寝处我矣九月子雅放卢蒲嫳于北燕【其复作乱】<br />
　　冬大雨雹<br />
　　北燕伯款出奔齐<br />
　　【左传】燕简公多嬖宠欲去诸大夫而立其宠人冬燕大夫比以杀公之外嬖【比相亲比】公惧奔齐书曰北燕伯款出奔齐罪之也<br />
　　【谷梁传】其曰北燕从史文也<br />
　　凡国君出奔不言其逐之者亦不着其所以出燕大夫杀君之宠人以胁而出之其罪大矣而苐书款奔所谓存王法不诛其人身也<br />
　　【附録左传】十月郑伯如楚子产相楚子享之赋吉日【吉日诗小雅宣王田猎之诗楚王欲与郑伯共田故赋之】既享子产乃具田备王以田江南之梦【楚之云梦跨江南北】　齐公孙灶卒【灶子雅】司马灶见晏子曰【司马灶齐大夫】又丧子雅矣晏子曰惜也子旗不免殆哉【以其不臣子旗子雅之子】姜族弱矣而妫将始昌【妫陈氏】二恵竞爽犹可【子雅子尾皆齐恵公之孙竞强也爽明也】又弱一个焉姜其危哉<br />
　　四年春王正月大雨雹【雹公羊谷梁俱作雪】<br />

                    </div></div><hr><script charset='utf-8' src='../../js/footer.js'></script></body></html>