<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法仪礼注疏' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>仪礼注疏</center></div><div class='fo'><center>经文出处:来自殆知阁</center><br/><br>
                        仪礼注疏汉郑玄注、唐贾公彦疏<br />
　　<br />
　　●卷一士冠礼第一<br />
　　《仪礼疏》序<br />
　　○窃闻道本冲虚，非言无以表其疏；言有微妙，非释无能悟其理。是知圣人言曲事资，注释而成。至於《周礼》、《仪礼》，发源是一，理有终始，分为二部，并是周公摄政大平之书。《周礼》为末，《仪礼》为本。本则难明，末便易晓。是以《周礼》注者，则有多门，《仪礼》所注，後郑而已。其为章疏，则有二家：信都黄庆者，齐之盛德；李孟□者，隋日硕儒。庆则举大略小，经注疏漏，犹登山远望而近不知；□则举小略大，经注稍周，似入室近观而远不察。二家之疏，互有修短。时之所尚，李则为先。案士冠三加，有缁布冠、皮弁、爵弁，既冠，又著玄冠见於君。有此四种之冠，故记人下陈缁布冠、委貌、周弁，以释经之四种。经之与记都无天子冠法，而李云委貌与弁皆天子始冠之冠，李之谬也。《丧服》一篇，凶礼之要，是以南北二家，章疏甚多，时之所以，皆资黄氏。案郑注《丧服》引《礼记檀弓》云：之言实也，明孝子有忠实之心，故为制此服焉。则之所作，表心明矣。而黄氏妄云：衰以表心，以表首。以黄氏公违郑注，黄之谬也。黄、李之训，略言其一，馀足见矣。今以先儒失路，後宜易涂，故悉鄙情，聊裁此疏，未敢专欲，以诸家为本，择善而从，兼增己义，仍取四门助教李玄植详论可否，佥谋已定，庶可施以函丈之儒，青衿之俊，幸以去瑕取玖，得无讥焉。<br />
　　[疏]《士冠礼》第一。<br />
　　○郑《目录》云：童子任职居士位，年二十而冠，主人玄冠朝服，则是於诸侯。天子之士，朝服皮弁素积。古者四民世事，士之子恒为士。冠礼於五礼属嘉礼，大、小《戴》及《别录》此皆第一。<br />
　　○释曰：郑云“童子任职居士位，年二十而冠”，为士身加冠。知者，郑见下《昏礼》及《士相见》皆据士身自昏、自相见。又《大戴礼公冠》篇及下诸侯有冠礼，夏之末造，亦据诸侯身自加冠，故郑据士身自加冠为目也。郑云“四民人世事，士之子恒为士”者，是《齐语》文。彼云：“桓公谓管仲曰：‘成民之事若何？’管子对曰：‘四民勿杂处也。’公曰：‘处士、农、工、商若何？’管子对曰：‘昔圣王之处士就闲燕也，处工就官府也，处商就市井也，处农就田野也。少而习焉，其心安焉。是四民世事，士之子恒为士也。”引之者，证此士身年二十加冠法。若士之子，则四十︹而仕，何得有二十为士自加冠也？二十而冠者，郑据《曲礼》文“二十曰弱冠”，故云年二十而冠。其大夫始仕者，二十已冠，讫五十乃爵命为大夫，故大夫无冠礼。又案《丧服小功章》云“大夫为昆弟之长殇”，郑云：“大夫为昆弟之长殇，小功谓为士者若不仕者也。以此知为大夫无殇服也。”《小记》云：“丈夫冠而不为殇。”大夫身已加冠，降兄殇在小功，是身有德行，得为大夫冠，不以二十始冠也。若诸侯则十二而冠，故《左传》襄九年：“晋侯与诸侯伐郑，还，公送晋侯，以公宴于河上。问公年，季武子对曰：‘会于沙随之岁，寡君以生。’注云：沙随在成十六年。晋侯曰：‘十二年矣，是谓一终，一星终也。国君十五而生子，冠而生子，礼也。君可以冠矣。’”是诸侯十二而冠也。若天子，亦与诸侯同十二而冠，故《尚书金》云“王与大夫尽弁”，时成王年十五，云王与大夫尽弁，则知天子亦十二而冠矣。又《大戴礼》云：“文王十三生伯邑考。”《左传》云：“冠而生子，礼也。”是殷之诸侯亦十二而冠。若夏之天子、诸侯与殷天子亦十二而冠。可知若天子之子则亦二十而冠。故《礼记祭法》云“王下祭殇五”。又《礼记檀弓》云：“君之长殇，车三乘。”是年十九已下乃为殇，故二十乃冠矣。若天子、诸侯冠，自有天子、诸侯冠礼，故《大戴礼》有《公冠》篇，天子自然有冠礼，但《仪礼》之内亡耳。士既三加，为大夫早冠者，亦依士礼三加。若天子、诸侯礼则多矣。故《大戴礼公冠》篇云“公冠四加”者，缁布、皮弁、爵弁後加玄冕。天子亦四加，後当加衮冕矣。案下文云：“天子之元子犹士，天下无生而贵者。”则天子之子虽早冠，亦用士礼而冠。案《家语冠颂》云：“王大子之冠，拟冠。”则天子元子亦拟诸侯四加。若然，诸侯之子不得四加，与士同三加可知。郑又云“冠於五礼属嘉礼”者，郑据《周礼》大宗伯所掌五礼，吉、凶、宾、军、嘉而言。《宗伯》云“以嘉礼亲万民”，下云“以昏冠之礼亲成男女”，是冠礼属嘉礼者也。郑又云“大、小戴及《别录》此皆第一”者，大戴，戴圣，与刘向为《别录》十七篇，次第皆《冠礼》为第一，《昏礼》为第二，《士相见》为第三，自兹以下，篇次则异。故郑云大、小《戴》、《别录》即皆第一也。其刘向《别录》，即此十七篇之次是也，皆尊卑吉凶次第伦叙，故郑用之。至於大戴即以《士丧》为第四，《既夕》为第五，《士虞》为第六，《特牲》为第七，《少牢》为第八，《有司彻》为第九，《乡饮酒》第十，《乡射》第十一，《燕礼》第十二，《大射》第十三，《聘礼》第十四，《公食》第十五，《觐礼》第十六，《丧服》第十七。小戴於《乡饮》、《乡射》、《燕礼》、《大射》四篇亦依此《别录》次第，而以《士虞》为第八，《丧服》为第九，《特牲》为第十，《少牢》为第十一，《有司彻》为第十二，《丧》为第十三，《既夕》为第十四，《聘礼》为第十五，《公食》为第十六，《觐礼》为第十七。皆尊卑吉凶杂乱，故郑玄皆不从之矣。<br />
　　仪礼。<br />
　　[疏]“仪礼”。<br />
　　○释曰：《仪礼》者，一部之大名；《士冠》者，当篇之小号。退大名在下者，取配注之意故也。然《周礼》言周不言仪，《仪礼》言仪不言周，既同是周公摄政六年所制。题号不同者，《周礼》取别夏、殷，故言周；《仪礼》不言周者，欲见兼有异代之法，故此篇有醮用酒，《燕礼》云诸公，《士丧礼》云商祝、夏祝，是兼夏、殷，故不言周。又《周礼》是统心，《仪礼》是履践，外内相因，首尾是一。故《周礼》已言周，《仪礼》不须言周，同可知矣。且《仪礼》亦名《曲礼》，故《礼器》云：“经礼三百，曲礼三千。”郑注云：“曲犹事也，事礼谓今礼也。其中事仪三千。”言仪者，见行事有威仪；言曲者，见行事有屈曲。故有二名也。<br />
　　郑氏注。<br />
　　[疏]“郑氏注”。<br />
　　○释曰：《後汉书》云：“郑玄，字康成，青州北海郡高密县人，郑崇之後也。”言“注”者，注义於经下，若水之注物，亦名为著。故郑叙云：“凡著《三礼》七十二篇。”云著者，取著明经义者也。孔子之徒言传者，取传述之意。为意不同，故题目有异也。但《周礼》六官六十，叙官之法，事急者为先，不问官之大小。《仪礼》见其行事之法，贱者为先，故以《士冠》为先。无大夫冠礼，诸侯冠次之，天子冠又次之。其《昏礼》亦士为先，大夫次之，诸侯次之，天子为後。诸侯乡饮酒为先，天子乡饮酒次之，乡射、燕礼已下皆然。又以《冠》、《昏》、《士相见》为先後者，以二十而冠，三十而娶，四十强而仕，即有挚见乡大夫、见己君及见来朝诸侯之等，又为乡大夫、州长行乡饮酒、乡射之事已下，先吉後凶，尽则行祭祀、吉礼，次叙之法，其义可知。略陈《仪礼》元本，至於礼之大义，备於《礼记疏》。<br />
　　士冠礼。筮于庙门。（筮者，以蓍问日吉凶於《易》也。冠必筮日於庙门者，重以成人之礼成子孙也。庙，谓祢庙。不於堂者，嫌蓍之灵由庙神。）<br />
　　[疏]“士冠”至“庙门”。<br />
　　○释曰：自此至“宗人告事毕”一节，论将行冠礼，先筮取日之事。案下文云“布席于门中，西阈外”者，为门限，即是门外。故《特牲礼》筮日，主人即位於门外西面。此不言门外者，阈外之文可参，故省文也。<br />
　　○注“筮者”至“庙神”。<br />
　　○释曰：郑知筮以蓍者，《曲礼》云“龟曰卜，蓍曰筮”，故知筮以蓍也。云“问日吉凶於《易》也”者，下云“若不吉，则筮远日，如初仪”；又案《周礼》大卜掌《三易》，一曰《连山》，二曰《归藏》，三曰《周易》；筮得卦，以《易》辞占吉凶，故云问日吉凶於《易》也。不筮月者，《夏小正》云：“二月绥多士女，冠子取妻时也。”既有常月，故不筮也。云“冠必筮日於庙门者，重以成人之礼成子孙也”者，案《冠义》云：“筮日筮宾，所以敬冠事。敬冠事，所以重礼。”是筮日为重礼之事也。《冠义》又云：“古者重冠。重冠，故行之於庙。行之於庙者，所以尊重事。尊重事，而不敢擅重事。不敢擅重事，所以自卑而尊先祖也。”是成人之礼成子孙也。此经唯论父子、兄弟，不言祖孙。郑兼言孙者，家事统於尊，若祖在则为冠主，故兼孙也。云“庙谓祢庙”者，案《昏礼》行事皆直云庙，《记》云“凡行事，受诸祢庙”，此经亦直云庙，故知亦於祢庙也。然《仪礼》之内单言庙者，皆是祢庙，若非祢庙，则以庙名别之。故《聘礼》云：“宾朝服问卿，卿受于祖庙。”又受聘在始祖庙，即云“不腆先君之祧”，是不言於庙，举祖祧以别之也。士於庙，若天子、诸侯冠，在始祖之庙。是以襄九年季武子云“以先君之祧处之”，祧则与《聘礼》先君之祧谓迁主所藏始祖同也。若然，服虔注以祧为曾祖者，以其公还及卫，冠於卫成公之庙。服注：“成公，卫曾祖。”故以祧为曾祖庙。时不冠於卫之始祖，以非已庙故也。无大夫冠礼，若幼而冠者，与士同在祢庙也。云“不於堂者，嫌蓍龟之灵由庙神”者，此据经冠在庙堂，此蓍筮在门外，不同处，故以庙决堂。以蓍自有灵，知吉凶不假庙神，故云嫌蓍龟之灵由庙神也。案《天府职》云：“季冬，陈玉，以贞来岁之美恶。”注云：“问岁之美恶，谓问於龟。”凡卜筮者，实问於鬼神，龟筮能出其卦兆之占耳。若然，卜筮实问七八九六之鬼神，故以六玉礼耳。而龟筮直能出其卦兆之占，似无灵者，各有所对。若以蓍龟对生数、成数之鬼神，则蓍龟直能出卦兆，不得有神。若以卦对生成之鬼神，则蓍龟亦自有神。是以《易系辞》云“蓍之德圆而神”，又云“定天下之吉凶，成天下之者，莫善於蓍龟。”又郭璞云：“上有荫丛蓍，下有千龄蔡。”凡虫之智，莫善於龟；凡草之灵，莫善於蓍。蓍、龟自有灵也。若蓍自有神，不假庙神也。不於寝门筮者，一取成人之礼成子孙，二兼取鬼神之谋。故《易系辞》云“人谋鬼谋”，郑注云：“鬼谋，谓谋卜筮於庙门。”是也。<br />
　　主人玄冠，朝服，缁带，素，即位于门东，西面。（主人，将冠者之父兄也。玄冠，委貌也。朝服者，十五升布衣而素裳也。衣不言色者，衣与冠同也。筮必朝服者，尊蓍龟之道。缁带，黑缯带。士带博二寸，再缭四寸，屈垂三尺。素，白韦，长三尺，上广一尺，下广二尺，其颈五寸，肩革带博二寸。天子与其臣，玄冕以视朔，皮弁以日视朝。诸侯与其臣，皮弁以视朔，朝服以日视朝。凡染黑，五入为纟取，七入为缁，玄则六入与？）<br />
　　[疏]“主人”至“西面”。<br />
　　○释曰：此主人将欲谋日之时，先服，即位於祢庙门外，东西而立，以待筮事也。<br />
　　○注“主人”至“八与”。<br />
　　○释曰：经直云主人，当是父兄加冠之礼。知兼有兄者，《论语》云：“出则事公卿，入则事父兄。”父兄者，一家之统，父不在则兄为主可知，故兼其兄也。又案下文“若孤子，则父兄戒宿。冠之日，主人而迎宾”，则无亲父亲兄，故彼注云“父、兄，诸父、诸兄”，则知此主人迎宾是亲父、亲兄也。云“玄冠，委貌”者，此云玄冠，下记云委貌，彼云委貌，见其安正容体；此云玄冠，见其色；实一物也。云“朝服者，十五升布衣”者，《杂记》云“朝服十五升”，布也。云“素裳”者，虽经不言裳，裳与同色，云素者，故知裳亦积白素绢为之也。云“衣不言色者，衣与冠同也”者，礼之通例，衣与冠同色，故《郊特牲》云“黄衣黄冠”是也。裳与同色，故下爵弁服、裳、，即之类是也。经直云朝服不言色，与冠同可知也。若然，郑不言裳与同色者，举衣与冠同，裳与同，亦明知，故不言也。其衣冠色异，经即别言之。是以下云爵弁服纯衣是也。云“筮必朝服者，尊蓍龟之道”者，此决正冠时，主人服玄端爵，不服此服，朝服是尊蓍龟之道也。若然，下文云有司如主人服，又宿宾，宾如主人服，又宿赞冠者，及夕为期，皆朝服。云尊蓍龟者，案《乡饮酒》主人朝服，则此有司、宾主朝服，自是寻常相见所服，非特相尊敬之礼。此筮而朝服，决正冠时与。士之祭礼，入庙常服玄端。今此筮亦在庙，不服玄端，故云尊蓍龟之道。此筮唯有蓍草，言龟者，按《周礼》小事徒筮而已；若大事，先筮而後卜。龟筮是相将之物，同著朝服，故兼言龟，是以《杂记》卜筮皆朝服也。案《特牲礼》筮日与祭同服玄端，《少牢》筮日与祭同服朝服，不特尊蓍龟者。彼为祭事，龟不可尊於先祖，故同服。此为冠事，冠事龟可尊於子孙，故服异也。云“缁带，黑缯带”者，案《玉藻》云“君素带，终裨。大夫素带，裨垂。士练带，率下裨”。注云：“大夫裨其纽及末，士裨其末而已。”又云“杂带，君朱绿，大夫玄华，士缁裨”。郑云：“君裨带上以朱，下以绿终之。大夫裨垂外以玄，内以华。士裨垂之下，外内皆以缁，是谓缁带。”郑彼云“是谓”者，指此文也。若然，天子、诸侯带绕腰及垂者，皆裨之。大夫则不裨其绕腰者，直裨垂之三尺屈而垂者。士则裨其末绕三尺，所垂者不裨，在者若然。大带所用物：大夫已上用素；士练缯为带体，所裨者用缁。则此言缁，据裨者而言也。云“士带博二寸，再缭四寸，屈垂三尺”者，此亦《玉藻》文。大夫已上大带博四寸。此士卑降於大夫已上，博二寸，再缭共为四寸，屈垂三尺。则大夫已上亦屈垂三尺同矣。云“素，白韦”者，案《玉藻》云：“，君朱，大夫素，士爵韦。”彼以为总目，而云君朱，大夫素，士爵韦，是色不同。下云韦者，是君、大夫同用韦也。但彼是玄端服之，此士用素韦为之，故郑云白韦也。又云“，长三尺”至“博二寸”，亦皆《玉藻》文。郑彼注云：“颈五寸，亦谓广也。颈中央、肩两角皆上接革带，肩与革带广同。”此即黻也。祭服谓之黻，朝服谓之也。云“天子与其臣，玄冕以视朔，皮弁以日视朝”者，此约《玉藻》而知。案彼云天子玄端，“听朔於南门之外”，“皮弁以日视朝”。又云诸侯“皮弁以听朔於大庙，朝服以日视朝於内朝”，彼注云：“端当为冕。”谓天子以玄冕听朔於南门之外、明堂之中。彼皆不言臣，此郑兼言臣者，欲见在朝君臣同服。引之者，证此玄冕朝服而筮者是诸侯之士。则诸侯与其臣与子加冠，同服皮弁以筮日。天子与其臣与子加冠，同服玄冕以筮日矣。知天子服玄冕、诸侯服皮弁以筮日者，郑既取君臣同服，明筮时还君臣同服。若云天子用玄冕、诸侯用皮弁，其臣不得上同于君，君下就臣同朝服也。云“凡染黑，五入为纟取，七入为缁，玄则六入与”者，案《尔雅》一染谓之纟原，再染谓之，三染谓之。”此三者皆是染赤法。《周礼锺氏》染鸟羽云：“三入为，五入为纟取，七入为缁。”此是染黑法，故云凡染黑也。但《尔雅》及《周礼》无四入与六入之文，《礼》有色朱玄之色，故注此玄则六入，下经注云朱则四入，无正文，故皆云“与”以疑之。但《论语》有绀纟取连文，绀又在纟取上，则以入赤为朱，若以入黑则为绀。故《淮南子》云：“以涅染纟取则黑于涅。”又以绀入黑汁则为纟取，故绀纟取连言也。若然，玄为六入，缁为七入，深浅不同。而郑以衣与冠同，以缁与玄同色者，大同小异，皆是黑色，故云同也。<br />

                    <br>
                        　　有司如主人服，即位于西方，东面，北上。（有司，群吏有事者，谓主人之吏，所自辟除，府史以下，今时卒吏及假吏是也。）<br />
　　[疏]“有司”至“北上”。<br />
　　○释曰：此论主人有司从主人有事，故立位于庙门外西方，东面以待事也。<br />
　　○注“有司”至“是也”。<br />
　　○释曰：士虽无臣，皆有属吏、胥徒及仆隶，故云“有司，群吏有事者”也。云“谓主人之吏，所自辟除，府史以下”者，案《周礼》三百六十官之下，皆有府史胥徒，不得君命，主人自辟除，去役赋，补置之，是也。又案《周礼》皆云府史，此云群吏，吏、史亦一也。故举汉法为证。又《周礼》郑注云：“官长所自辟除。”此云主人者，以此经云主人，故依经而直云主人，主亦为长者也。又此注以有司为群吏，案《特牲》以有司为士属吏，不同者，言群吏则为府吏胥徒也；言属吏则谓君命之士。是以下文“宿赞冠者”注云：“谓宾若他官之属，中士若下士也。”又主人赞者，亦云“其属中士若下士”，是言属者尊之义。《特牲》之“有司，士之属吏”亦亲类也。《特牲》有司之上有子姓，此文无者，彼祭祀事重，故子姓皆来；此冠事稍轻，故容有不至，故不言。<br />
　　筮与席、所卦者，具馔于西塾。（筮，所以问吉凶，谓蓍也。所卦者，所以画地记爻，《易》曰：“六画而成卦。”馔，陈也。具，俱也。西塾，门外西堂也。）<br />
　　[疏]“筮与”至“西塾”。<br />
　　○释曰：下云“布席于门中西阈外”，彼据筮。此云西塾，据陈处。<br />
　　○注“筮所”至“堂也”。<br />
　　○释曰：“筮，所以问吉凶，谓蓍也”者，案《曲礼》云：“龟为卜，策为筮。”故知问吉凶谓蓍。案《易》筮法用四十九蓍，“分之为二以象两，卦一以象三，揲之以四以象四时。归奇于扌力以象闰”，“十有八变而成卦”是也。云“所卦者，所以画地记爻”者，筮法，依七八九六之爻而记之，但古用木画地，今则用钱。以三少为重钱，重钱则九也。三多为交钱，交钱则六也。两多一少为单钱，单钱则七也。两少一多为拆钱，拆钱则八也。案《少牢》云：“卦者在左坐，卦以木。”故知古者画卦以木也。云“《易》曰六画而成卦”者，《说卦》文，彼云：“昔者圣人之作《易》也，将以顺性命之理，是以立天之道曰阴与阳，立地之道曰柔与刚，立人之道曰仁与义。兼三才而两之，故《易》六画成卦。”注云：三才，天、地、人之道，六画，画六爻。引之者，证画地识爻之法。云“西塾，门外西堂也”者，案《尔雅》云：“门侧之堂谓之塾。”即《士虞礼》云“羞燔俎在内西塾上，南顺”是也。筮在门外，故知此经西塾门外西堂也。<br />
　　布席于门中，西阈外，西面。（，门橛。阈，阃也。古文为{执木}，阈为蹙。）<br />
　　[疏]“布席”至“西面”。<br />
　　○释曰：此所布之席拟卜筮之事。言在“门中”者，以大分言之。云“西阈外”者，指陈席处也。<br />
　　○注“门”至“为蹙”。<br />
　　○释曰：云“，门橛”者，，一名橛也。云“阈，阃也”者，《曲礼》云“外言不入于阃”，阃，门限，与阈为一也。云“古文为{执木}，阈为蹙”者，遭于暴秦，燔灭典籍，汉兴，求录遗文之後，有古书、今文。《汉书》云：鲁人高堂生为汉博士，传《仪礼》十七篇。是今文也。至武帝之末，鲁恭王坏孔子宅，得古《仪礼》五十六篇，其字皆以篆书，是为古文也。古文十七篇与高堂生所传者同，而字多不同，其馀三十九篇绝无师说，秘在於馆。郑注《礼》之时，以今、古二字并之。若从今文不从古文，即今文在经，阈之等是也，於注内叠出古文，{执木}蹙之属是也。若从古文不从今文，则古文在经，注内叠出今文，即下文“孝友时格”，郑注云：“今文格为嘏。”又《丧服》注“今文无冠布缨”之等是也。此注不从古文{执木}蹙者，以{执木}蹙非门限之义，故从今不从古也。《仪礼》之内，或从今，或从古，皆逐义强者从之。若二字俱合义者，则互挽见之，即下文云“壹揖壹让升”，注云：“古文壹皆作一。”《公食大夫》“三牲之肺不离赞者辩取之一以授宾”，注云：“古文一为壹。”是大小注皆叠。今古文二者俱合义，故两从之。又郑叠古今之文者，皆释经义尽乃言之。若叠今古之文说，须别释馀义者，则在後乃言之，即下文“孝友时格”注云“今文格为嘏”，又云“凡醮不祝”之类是也。若然，下记云“章甫殷道”，郑云：“章，明也。殷质，言以表明丈夫也。甫，或为父，今文为斧。”事相违，故因叠出今文也。<br />
　　筮人执，抽上卖，兼执之，进受命於主人。（筮人，有司主三《易》者。卖，藏筮之器。今时藏弓矢者谓之卖丸也。兼，并也。进，前也，自西方而前。受命者，当知所筮也。）<br />
　　[疏]“筮人”至“主人”。<br />
　　○释曰：此经所陈，据筮时之事。案《少牢》云：史“左执筮，右抽上卖、兼与筮执之，东面受命于主人”。得主人命讫，“史曰：诺。西面于门西，抽下卖，左执筮，右兼执卖以击筮”。乃立筮。此云，彼云筮，一也。但筮法不殊，此亦应不异。《少牢》具陈，此不言者，文不具，当与彼同。案《三正记》，大夫蓍五尺，故立筮；七之蓍三尺，当坐筮。与彼异也。<br />
　　○注“筮人”至“筮也”。<br />
　　○释曰：案《周礼春官》：“筮人掌《三易》：一曰《连山》，二曰《归藏》，三曰《周易》。”注云：“问蓍曰筮，其占《易》。”是筮人主《三易》者也。云“卖，藏之器”者，卖有二，其一从下向上承之，其一从上向下韬之也。云“今时藏弓矢者谓之卖丸也”者，此举汉法为况，亦欲见韬弓矢者以皮为之，故《诗》云”象弭鱼服“，是以鱼皮为矢服，则此卖亦用皮也。知“自西方而前”者，上云“即位于西方”，故知前向东方受命也。云“受命者，当知所筮也”者，谓执之不知以请筮何事，宰遂命之也。凡卜筮之法，案《洪范》云：“七稽疑，择建立卜筮人”，三人占，从二人之言”。又案《尚书金》云：“乃卜三龟，一习吉。”则天子、诸侯卜时三龟并用，于玉、瓦、原三人各占一兆也。筮时，《连山》、《归藏》、《周易》亦《三易》并用。夏殷以不变为占，《周易》以变者为占，亦三人各占一《易》，筮皆三占从二。三者，三吉为大吉，一凶为小吉，三凶为大凶，一吉为小凶。案《士丧礼》筮宅，“卒筮，执卦以示命筮者，命筮者受视，反之，东面，旅占”。注云：“旅，众也。反与其属共占之，谓掌《连山》、《归藏》、《周易》者。”又卜葬日云：“占者三人在其南。”注云：“占者三人，掌玉兆、瓦兆、原兆者也。”《少牢》，大夫礼，亦云三人占。郑既云反与其属占之，则郑意大夫卜筮同用一龟、一《易》，三人共占之矣。其用一龟、一《易》，则三代颗用，不专一代。故《春秋纬演孔图》云：“孔子《春秋》，九月而成。卜之，得《阳豫》之卦。”宋均注云：“《阳豫》，夏殷之卦名。”故今《周易》无文。是孔子用异代之筮。则大夫卜筮，皆不常据一代者也。<br />
　　宰自右少退，赞命。（宰，有司主政教者。自，由也。赞，佐也。命，告也。佐主人告所以筮也。《少仪》曰：“赞币自左，诏辞自右。”）<br />
　　[疏]“宰自”至“赞命”。<br />
　　○注“宰有”至“自右”。<br />
　　○释曰：知宰是有司主政教者，士虽无臣，以属吏为宰，若诸侯使司徒兼冢宰以出政教之类，故云“主政教者”。引《少仪》者，取证赞命在右之义，以其地道尊右，故赞命皆在右。是以《士丧礼》亦云：“命筮者在主人之右。”注云：“命尊者宜由右出。”《特牲》云：“宰自主人之左赞命。”不由右者，为神求吉变故也。《士丧》在右不在左者，以其始死，未忍异于生，故在右也。《少牢》宰不赞命，大夫尊屈，士卑不嫌，故使人赞命也。<br />
　　筮人许诺，右还，即席坐，西面，卦者在左。（即，就也。东面受命，右还北行就席。卦者，有司主画地识爻者。）<br />
　　[疏]“筮人”至“在左”。<br />
　　○释曰：此言筮人於主人受命讫，行筮事也。但即席坐西面者，主人为筮人而言作坐，文宜在西面下。今退西面于下者，欲西面之文下就画卦者，亦西向故也。<br />
　　○注“即就”至“爻者”。<br />
　　○释曰：郑知“东面受命”者，以其上文有司在西方东面，主人在门东西面，今从门西东面，主人之宰命之，故东面受命可知也。知“右还北行就席”者，以其主人在门外之东南，席在门中，故知右还北行，乃得西面就席坐也。云“卦者，有司主画地识爻者”，上云所卦者，谓於此云卦者，据人以杖画地，记识爻之七八九六者也。<br />
　　卒筮，书卦，执以示主人。（卒，已也。书卦者，筮人以方写所得之卦。）<br />
　　[疏]“卒筮”至“主人”。<br />
　　○释曰：此言所筮六爻俱了，卦体得成，更以方版画体示主人之事也。<br />
　　○注“卒已”至“之卦”。<br />
　　○释曰：云“书卦者筮人”者，下文云“筮人还东面旅占”，明此书卦是筮人也。不使他人书卦者，筮人尊卦，亦是尊蓍龟之道也。案《特牲》云：“卒筮，写卦，筮者执以示主人。”注云：“卦者主画地识爻，六爻备，乃以方版写之。”则彼写卦亦是卦者。故郑云卦者画爻者。彼为祭礼，吉事尚提提，故卦者写卦，筮人执卦以示主人。《士丧礼》注云：“卦者写卦示主人。”经无写卦之文，是卦者自画示主人。以其丧礼遽于事，故卦者自画自示主人也。此冠礼，筮者自为自示主人，冠礼异于祭礼、丧礼故也。<br />
　　主人受氐，反之。（反，还也。）<br />
　　[疏]“主人受氐反之”。<br />
　　○释曰：此筮讫，写所得卦示主人。主人受得省视，虽未辨吉凶，主人尊，先受视以知卦体而已。主人既知卦体，反还与筮人，使人知其占吉凶也。<br />
　　筮人还，东面旅占，卒，进告吉。（旅，众也。还与其属共占之。古文旅作胪也。）<br />
　　[疏]“筮人”至“告吉”。<br />
　　○释曰：此言筮人既於主人受得卦体，还于门西东面，旅共占之，是吉卦。乃进向门东，东面告主人云：吉也。<br />
　　若不吉，则筮远日，如初仪。（远日，旬之外。）<br />
　　[疏]“若不”至“初仪”。<br />
　　○释曰：《曲礼》“吉事先近日”，此《冠礼》是吉事，故先筮近日。不吉，乃更筮远日。是上旬不吉，乃更筮中旬；又不吉，乃更筮下旬。云“如初仪”者，自“筮于庙门”已下至“告吉”是也。<br />
　　○注“远日旬之外”。<br />
　　○释曰：《曲礼》云：“旬之内曰近某日，旬之外曰远某日。”彼据吉礼而言。旬之内曰近某日，据士礼旬内筮，故云近某日，是以《特牲》旬内筮日是也。旬之外曰远某日者，据大夫以上礼旬外筮，故言远某日，是以《少牢》筮旬有一日是也。案《少牢》云：“若不吉，则及远日，又筮日如初。”郑注云：“及，至也。远日後丁若後己。”言至远日，又筮日如初，明不并筮，则前月卜来月之上旬，上旬不吉；至上旬，又筮中旬，中旬不吉；至中旬，又筮下旬；下旬不吉则止，不祭祀也。若然，《特牲》不言及，则可上旬之内筮，不吉则预筮中旬，中旬不吉，又预筮下旬，又不吉则止。若此冠礼亦先近日，《士冠礼》亦于上旬之内预筮三旬，不吉则更筮後月之上旬。以其祭祀用孟月，不容入他月。若冠子，则年已二十不可止，然须冠，故容入後月也。若然，大夫已上筮旬外，士筮旬内。此士礼，而注云“远日，旬之外”者，此远日旬之外，自是当月上旬之内筮不吉，更筮中旬。云远日，非谓《曲礼》文。大夫以上，前月预筮来月上旬为远某日者，彼自有远日，与此别也。<br />
　　彻筮席。（彻，去也，敛也。）<br />
　　[疏]“彻筮席”。<br />
　　○注“彻去也敛也”。<br />
　　○释曰：据席则彻去之，筮则敛藏之，故两训之也。<br />
　　宗人告事毕。（宗人，有司主礼者。）<br />
　　[疏]“宗人告事毕”。<br />
　　○注“宗人”至“礼者”。<br />
　　○释曰：士虽无臣，亦有宗人掌礼，比于宗伯，故云“有司主礼者”。<br />
　　主人戒宾，宾礼辞，许。（戒，警也，告也。宾，主人之僚友。古者有吉事则乐与贤者欢成之，有凶事则欲与贤者哀戚之。今将冠子，故就告僚友使来。礼辞，一辞而许。再辞而许曰固辞。三辞曰终辞，不许也。）<br />
　　[疏]“主人”至“辞许”。<br />
　　○释曰：自此以下至“宾拜送”一节，论主人筮日讫三日之前，广戒僚友，使来观礼之事也。云“主人戒宾”者，谓主人亲至宾大门外之西、东面，宾出大门外之东、西面戒之。云“宾礼辞许”者，即下云：“戒宾曰：‘某有子某，将加布于其首，愿吾子之教之也。’宾对曰：‘某不敏，恐不能共事，以病吾子，敢辞。’主人曰：‘某犹原吾子之终教之也。’宾对曰：‘吾子重有命，某敢不从。’”是一度辞，後乃许之，是宾礼辞许者也。<br />
　　○注“戒警”至“许也”。<br />
　　○释曰：同官为僚，同志为友。此宾与主人同是官，与为同志，故以“僚友”解之。此谓上、中、下士尝执挚相见者也。若未尝相见，则不必戒，故郑以僚友言之是也。云“古者有吉事则乐与贤者欢成之”者，则此经戒宾使来者是也。云“有凶事则欲与贤者哀戚之”者，则《士丧礼》始死命赴者使告君及同僚之等是也。云“礼辞，一辞而许”者，即此文是也。云“再辞而许曰固辞”者，则《士相见》云：“‘某也原见，无由达，某子以命命某见。’主人对曰：‘某子命某见，吾子有辱，请吾子之就家也，某将走见。’宾对曰：‘某不足以辱命，请终赐见。’主人对曰：‘某不敢为仪，固请吾子之就家也，某将走见。’宾对曰：‘某不敢为仪，固以请。’主人对曰：‘某也固辞，不得命，将走见。’”是其再辞而许，名为固辞之义也。云“三辞曰终辞不许也”者，又《士相见》云：“士见于大夫，终辞其挚。”是三辞不许为终辞之义也。若一辞不许，後辞上许，则为礼辞许。若再辞不许，後三辞上许，则为再辞而许之曰固。辞若不许至于三辞，又不许，则为三辞曰终辞不许也。又三辞而许则曰三辞，若三辞不许乃曰终辞。是以《公食大夫》戒宾，“上介出请，入告，三辞”。又《司仪》云：“诸公相为宾，主君郊劳，交摈，三辞，车逆，拜辱，三揖，三辞。”注云：“先辞，辞其以礼来于外。後辞，辞升堂。”皆是三辞而许称三辞。若然，此戒宾，宾礼辞许，不固辞。案《乡饮酒》主人“请宾，宾礼辞，许”。注云：“不固辞者，素所有志。”是宾习道艺，本望宾举，是素所有志，故不固辞。此亦素有志，乐与主人欢成冠礼，故不固辞。诸经云礼辞许者，是素有志之类也。<br />

                    <br>
                        　　主人再拜，宾答拜。主人退，宾拜送。（退，去也，归也。）<br />
　　[疏]案《乡饮酒》：“主人戒宾，宾拜辱，主人答拜。乃请宾，宾礼辞，许，主人再拜，宾答拜。主人退，宾拜辱。”《乡射》亦然，皆与此文不同。此经文不具，当依彼文为正。但此不言拜辱者，亦是不为宾已故也。<br />
　　前期三日，筮宾，如求日之仪。（前期三日，空二日也。筮宾，筮其可使冠子者，贤者恒吉。《冠义》曰：“古者冠礼筮日筮宾，所以敬冠事。敬冠事所以重礼，重礼所以为国本。”）<br />
　　[疏]“前期”至“之仪”。<br />
　　○释曰：此文下尽“宿赞冠者亦如之”，论筮宾若赞冠者之节。云“前期三日”者，加日为期，期前三日也。筮宾者，谓於僚友众士之中，筮取吉者为加冠之宾也。云“如求日之仪”者，亦于庙门外，下至告事毕，唯命筮别，其馀威仪并同，故云如求日之仪也。命筮虽无文，宰、赞盖云：主人某为子某加冠，筮某为宾，庶几从之。若庶子，则改“”为一“庶”，字异，馀亦同。此经不云命筮，并上筮日亦不云命筮者，皆文不具也。<br />
　　○注“前期”至“国本”。<br />
　　○释曰：云“前期三日，空二日也”者，谓正加冠日是期日，冠日之前空二日，外为前期三日，故云空二日也。二日之中，虽有宿宾、宿赞冠者，及夕为期，但非加冠之事，故云空也。云”筮宾，筮其可使冠子者”，即下文三加，皆宾亲加冠于首者是也。云“贤者恒吉”者，解经先戒後筮之意。凡取人之法，先筮後戒。今以此宾是贤者，必知吉，故先戒宾，宾已许，方始筮之。以其贤恒自吉，故先戒後筮之也。若贤恒吉，必筮之者，取其审慎重冠礼之事，故郑引《冠义》为证也。云“重礼所以为国本”者，《诗》云：“人而无礼，胡不遄死。”《礼运》云：“治国不以礼，犹无耜而耕也。”故云重礼所以为国本也。然冠既筮宾，《特牲》、《少牢》不筮宾者，彼以祭祀之事，主人自为献主，群臣助祭而已。天子诸侯之祭，祭前已射，于射宫择取可预祭者，故不筮之也。<br />
　　乃宿宾。宾如主人服，出门左，西面再拜。主人东面答拜。（宿，进也。宿者必先戒，戒不必宿。其不宿者为众宾，或悉来或否。主人朝服。）<br />
　　[疏]“乃宿”至“答拜”。<br />
　　○释曰：此经为宿宾，摈者传主人辞，入内告宾，宾如主人服，出门与主人相见之仪也。<br />
　　○注“宿进”至“朝服”。<br />
　　○释曰：郑训宿为进者，谓进之使知冠日当来，故下文“宿曰：‘某将加布于某之首，吾子将莅之，敢宿。’宾对曰：‘某敢不夙兴。’”是宿之使进之义也。云“宿者必先戒”者，谓若宾及赞冠同在上戒宾之内已戒之矣，今又宿，是宿者必先戒也。云“戒不必宿”者，即上文戒宾之中，除正宾及赞冠者，但是僚友欲观礼者，皆戒之。使知而已，後更不宿，是戒不必宿者也。云“不宿者为众宾，或悉来或否”者，此决宾与赞冠者戒而又宿，不得不来，众宾主来观礼，非要须来，容有不来者，故直戒不宿也。云“主人朝服”者，是上文筮日时朝服，至此无改服之文，则知皆朝服。凡有戒无宿者，非止於此。案《乡饮酒》、《乡射》主人戒宾及《公食大夫》各以其爵，皆是当日之戒，理无宿也。又《大射》“宰戒百官有事于射者，射人戒诸公卿大夫射，司士戒士射与赞者。前射三日，宰夫戒宰及司马”，皆有戒而无宿是也。“射人宿视涤”，此言宿者，谓将射之前，於宿预视涤濯，非戒宿之意也。若然，《特牲礼》云前期三日宿尸，前无戒而直有宿者，《特牲》文不具，其实亦有戒也。又《礼记祭统》云：“先期旬有一日，宫宰宿夫人，夫人亦散齐七日，致齐三日。”注云：“宿，读为肃。肃，犹戒也。戒轻、肃重也者。彼以夫人尊，故不得言戒，而变言宿。读为肃者，肃亦戒之意。”彼以宿当戒处，非谓祭前三日之宿也。《大宰》云“祀五帝则掌百官之誓戒”者，谓戒百官使之散齐，至祭前三日，当致齐也。凡宿宾之法，案《特牲》云前期三日筮尸，乃宿尸，厥明夕，陈鼎。则前期二日宿之也。《少牢》“筮吉”下云“宿”，郑注云：“大夫尊，仪益多，筮月既戒，诸官以齐戒矣。至前祭一日，又戒以进之，使知祭日当来。”又云：“前宿一日，宿戒尸。”注云：“先宿尸者，重所用为尸者，又为将筮。”吉则乃遂宿尸。是前祭二日筮尸讫宿尸，至前祭一日又宿尸。天子、诸侯祭前三日宿之，使致齐也。<br />
　　乃宿宾。宾许，主人再拜，宾答拜。主人退，宾拜送。（乃宿宾者，亲相见，致其辞。）<br />
　　[疏]“乃宿”至“拜送”。<br />
　　○释曰：上据摈者传辞，宾出与主人相见。此经据主人自致辞，故再举宿宾之文也。<br />
　　宿赞冠者一人，亦如之。（赞冠者，佐宾为冠事者，谓宾若他官之属，中士若下士也。宿之以筮宾之明日。）<br />
　　[疏]“宿赞”至“如之”。<br />
　　○注“赞冠”至“明日”。<br />
　　○释曰：案下文冠子之时，赞者坐栉、设纟丽、卒之类，是赞冠者佐宾为冠事者。以其佐宾为轻，故不筮也。云“谓宾若他官之属”者，此所取本由主人之意，或取宾之属，或取他官之属，故郑两言之。案《周礼》三百六十官，每官之下皆有属官。假令上士为官首，其下有中士、下士为之属。若中士为官首，其下即有下士为之属也。云“中士若下士也”者，此据主人是上士而言之。赞冠者皆降一等。假令主人是上士，宾亦是上士，则取中士为之赞。假令主人是下士，宾亦是下士，则亦取下士为之赞。礼穷则同，故也。云“宿之以筮宾之明日”者，以下有“厥明夕为期”，是冠前一日宿宾。宿赞在厥明之上，则去冠前二日矣。筮宾是前期三日，则知宿宾赞冠者是筮宾之明日，可知不在宿宾下。而在宿赞冠之下言之者，欲取为厥明相近故也。<br />
　　厥明夕，为期于庙门之外。主人立于门东，兄弟在其南，少退，西面，北上。有司皆如宿服，立于西方，东面，北上。（厥，其也。宿服，朝服。）<br />
　　[疏]“厥明”至“北上”。<br />
　　○释曰：自此至“宾之家”，论冠前一日之夕为明日加冠之期告宾之事也。云“厥明夕为期”者，谓宿宾与赞冠明日向暮为加冠之期。必於庙门者，以冠在庙，知亦在庙为期也。主人之类在门东，宾之类在门西者，各依宾主之位，夹处东西也。<br />
　　○注“厥其”至“朝服”。<br />
　　○释曰：知“宿服，朝服”者，以其宿服如筮日之服，筮日朝服，转相如，故知是朝服也。<br />
　　摈者请期，宰告曰：“质明行事。”（摈者，有司佐礼者，在主人曰摈，在客曰介。质，正也。宰告曰，旦日正明行冠事。）<br />
　　[疏]“摈者”至“行事”。<br />
　　○释曰：上经布位已讫，故此经见为期之事。言请期者，谓请主人加冠之期。言告曰者，即是宰赞命告之也。<br />
　　○注“摈者”至“冠事”。<br />
　　○释曰：上云有司，此言摈者，故知摈者是有司佐主人行冠礼者也。云“在主人曰摈，在客曰介”者，案《聘礼》及《大行人》皆以在主人曰摈，在客称介，亦曰相，《司仪》云“每门止一相”是也。云“旦日正明行冠事”者，案《特牲》“请期曰羹饪”，郑注云：“肉谓之羹。饪，熟也。谓明日质明时而曰肉熟，重豫劳宾。”此无羹饪，故云质明。《少牢》云“旦明行事”，故此注取彼而言旦日正明行冠事也。<br />
　　告兄弟及有司，（摈者告也。）<br />
　　[疏]“告兄弟及有司”。<br />
　　○注“摈者告也”。<br />
　　○释曰：上文陈兄弟及有司位次，此告讫，下乃云告事毕，则兄弟及有司亦庙门之外矣。必告之者，礼取审慎之义，故也。必知摈者告者，上摈者请期，此即云告，明还是摈者告可知。<br />
　　告事毕。（宗人告也。）<br />
　　[疏]“告事毕”。<br />
　　○注“宗人告也”。<br />
　　○释曰：知宗人告者，亦约上文筮日时宗人告事得知也。<br />
　　摈者告期于宾之家。<br />
　　[疏]“摈者”至“之家”。<br />
　　○释曰：有司是家之属吏者，则告期皆得在位。宾是同僚之等，为期时不在，故就家告之。於夕为期，当暮即得告之者，以其共仕於君，其家必在城郭之内相近，故得告也。<br />
　　夙兴，设洗，直于东荣，南北以堂深。水在洗东。（夙，早也。兴，起也。洗，承盥洗者弃水器也，士用铁。荣，屋翼也。周制，自卿大夫以下，其室为夏屋。水器，尊卑皆用金，及大小异。）<br />
　　[疏]“夙兴”至“洗东”。<br />
　　○释曰：自此至“宾升则东面”，论将冠子豫陈设冠与服、器物之事也。<br />
　　○注“夙早”至“小异”。<br />
　　○释曰：云“洗，承盥洗者弃水器也”者，谓盥手洗爵之时，恐水秽地，以洗承盥洗水而弃之，故云弃水器也。云“士用铁”者，案《汉礼器制度》，洗之所用，士用铁，大夫用铜，诸侯用白银，天子用黄金也。云“荣屋翼也”者，即今之博风。云荣者，与屋为荣饰；言翼者，与屋为翅翼也。云“周制自卿大夫以下，其室为夏屋”者，言周制者，夏、殷卿大夫以下屋无文，故此经是周法，即以周制而言也。案此经是士礼而云荣，《乡饮酒》卿大夫礼，《乡射》、《丧大记》大夫士礼，皆云荣。又案《匠人》云：“夏后氏世室，堂修二七，广四修一，五室。”此谓宗庙。路寝同制，则路寝亦然。虽不云两下为之，彼下文云殷人重屋、四阿，郑云：四阿，四注屋。重屋谓路寝。殷之路寝四阿，则夏之路寝不四阿矣，当两下为之。是以《檀弓》孔子云：“见若覆夏屋者矣。”郑注云：“夏屋，今之门庑。”汉时门庑也，两下为之，故举汉法以况。夏屋两下为之，或名两下屋为夏屋。夏后氏之屋亦为夏屋。郑云卿大夫以下其室为夏屋两下，而周之天子诸侯皆四注。故《丧大记》云“升自屋东荣”，郑以为卿大夫士，其天子诸侯当言东ニ也。周天子路寝，制似明堂五室十二堂，上圆下方，明四注也。诸侯亦然。故《燕礼》云“洗当东ニ”，郑云：“人君为殿屋也。”云“水器，尊卑皆用金，及大小异”者，此亦案《汉礼器制度》，尊卑皆用金，及其大小异。此篇与《昏礼》、《乡饮酒》、《乡射》、《特牲》皆直言水，不言。《大射》虽云水，不云斗。《少牢》云：“司宫设水於洗东，有斗。”郑注云：“设水用，沃盥用斗，礼在此也。”欲见、斗俱有，馀文无者，不具之意也。《仪礼》之内，设洗与设尊，或先或後，不同者，若先设洗则兼馀事。此士冠，宾与赞共洗，《昏礼》有夫妇与御媵之等，《少牢》、《特牲》兼举鼎，不专为酒，以是皆先设洗。《乡饮酒》、《乡射》先设尊者，以其专为酒。《燕礼》、《大射》自相对，《大射》辨尊卑，故先设尊；《燕礼》不辨尊卑，故先设洗。又《仪礼》之内或有尊无洗，或尊、洗皆有，文不言设之者，是不具也。<br />
　　●卷二士冠礼第一<br />
　　陈服于房中西墉下，东领北上。（墉，墙。）<br />
　　[疏]“陈服”至“北上”。<br />
　　○释曰：自此至“东面”，论陈设衣服器物之等，以待冠者。《丧大记》与《士丧礼》服或西领，或南领，此东领者，此嘉礼异於凶礼，故士之冠特先用卑服。北上，便也。<br />
　　爵弁服，裳，纯衣，缁带，。（此与君祭之服。《杂记》曰：“士弁而祭於公。”爵弁者，冕之次，其色赤而微黑，如爵头然，或谓之纟取。其布三十升。裳，浅绛裳。凡染绛，一入谓之纟原，再入谓之，三入谓之，朱则四入与？纯衣，丝衣也。馀衣皆用布，唯冕与爵弁服用丝耳。先裳後衣者，欲令下近缁，明衣与带同色。，也。士而幽衡，合韦为之。士染以茅，因以名焉。今齐人名为。之制似。冠弁者不与衣陈而言於上，以冠名服耳。今文皆作熏。）<br />
　　[疏]“爵弁”至“”。<br />
　　○释曰：此所陈从北而南，故先陈爵弁服。<br />
　　○注“此与”至“作熏”。<br />
　　○释曰：士礼昏冠，自祭以爵弁服助君祭，故云“与君祭之服”也。云“爵弁者，冕之次”者，凡冕以木为体，长尺六寸，广八寸，绩麻三十升布，上以玄，下以，前後有旒。其爵弁制大同，唯无旒，又为爵色为异。又名冕者，亻免也，低前一寸二分，故得冕称。其爵弁则前後平，故不得冕名。以其尊卑次於冕，故云爵弁冕之次也。云“其色赤而微黑，如爵头然，或谓之纟取”者，七入为缁，若以入黑则为绀，以绀入黑则为纟取，是三入赤，再入黑，故云其色赤而微黑也。云“如爵头然”者，以目验爵头，赤多黑少，故以爵头为喻也。以纟取再入黑汁，与爵同，故取《锺氏》纟取色解之。故郑注《锺氏》云：“今《礼》俗文作爵，言如爵头色也。”玄此言赤者，对文为赤。若将纟取比，则又黑多矣。故《淮南子》云：“以涅染绀则黑於涅。”况更一入黑为纟取乎！故《巾车》云“雀饰”，郑注云“雀，黑多赤少之色”是也。云“其布三十升”者，取冠倍之义。是以《丧服》衰三升、冠六升、朝服十五升，故冕三十升也。云“裳，浅绛裳”者，绛则一染至三染，同云浅绛。《诗》云：“我朱孔阳。”毛传云：“朱，深也。”故从一染至三染皆谓之浅绛也。云“朱则四入与”者，《尔雅》及《锺氏》皆无四入之文。经有朱色，故郑约之，若以入黑则为绀，若以入赤则为朱，无正文，故云“与”以疑之也。然上注以解玄缁，故引《锺氏》染黑法；此注解，故引《尔雅》染赤法也。云“纯衣，丝衣也”者，案郑解纯字或为丝，或为色，两解不同者，皆望经为注。若色理明者，以丝解之；若丝理明者，以色解之。此经玄衣与裳相对，上玄下，色理自明。丝理不明，则以丝解之。《昏礼》“女次纯衣”，注云“丝衣”，以下文有女从者毕衤玄，色理自明，则亦丝理不明，故亦以丝理解之。《周礼媒氏》云：“纯帛无过五两。”注云：“纯，实缁字也。古缁以才为声，纳币用缁，妇人阴也。”以经云纯帛，丝理自明，故为色解之。《祭统》云：“蚕於北郊，以共纯服。”丝理自明，故郑亦以色解也。《论语》云：“麻冕，礼也。今也纯，俭。”以纯对麻，丝理自明，故郑亦以色解之。是况有不同之事，但古缁、纟才二字并行。若据布为色者，则为缁字。若据帛为色者，则为纟才字。但缁布之缁多在，本字不误，纟才帛之纟才，则多误为纯。云“馀衣皆用布”者，此据朝服、皮弁服、玄端服及深衣、长衣之等，皆以布为之，是以《杂记》云朝服十五升布。玄端亦服之类，则皮弁亦是天子朝服。深衣或名麻衣，故知用布也。云“唯冕与爵弁服用丝耳”者，《祭统》云：“王后蚕於北郊，以供纯服。”爵弁服是冕服之次，故知亦用丝也。云“先裳後衣者，欲令下近缁，明衣与带同色”者，衣在上，宜与冠相近，应先言衣。今退衣在裳下者，若衣与冠同色者，先言衣，後言裳。今爵弁与衣异，故退纯衣於下，使与带同色也。云“，也”者，此经云，二者一物，故郑合为一物解之也。云”士而幽衡“者，《玉藻》文。言幽衡者，同系於革带，故连引之也。云”合韦为之“者，郑即因解名之字，言者韦旁著合，谓合韦为之故名也。云”士染以茅，因以名焉”者，案《尔雅》云：“茹{艹虑}，茅。”孙氏注：“一名，可以染绛。”若然，则一草有此三名矣。但周公时名草为草，以此染韦合之为，因名为也。云“之制似”者，案上注已释制，其之制亦如之，但有饰无饰为异耳。祭服谓之，其他服谓之。《易困封》：“九二，困於酒食，朱方来，利用享祀。”是祭服之也。又案《明堂位》云：“有虞氏服，夏后氏山，殷火，周龙章。”郑云：“後王弥饰，天子备焉。诸侯火而下，卿大夫山，士韦而已。”是士无饰则不得单名，一名，一名而已。是有与异，以制同饰异。故郑云之制似也。但染韦为之体，天子与其臣及诸侯与其臣有异。《诗》云：“朱芾斯黄。”郑云：“天子纯朱，诸侯黄朱。”《诗》又云“赤芾在股”，是诸侯用黄朱。《玉藻》再命、三命皆云赤，是诸侯之臣亦用赤。《易困卦》九二云：“困於酒食，朱方来，利用享祀。”郑注云：二据初辰在未，未为土，此二为大夫有地之象。未上值天厨酒食，象困於酒食者，采地薄，不足己用也。二与日为体，离为镇霍爻。四为诸侯有明德，受命当王者。离为火，火色赤。四爻辰在午时，离气赤，又朱是也。文王将王，天子制用朱，故《易乾凿度》云：“孔子曰，天子、三公、诸侯同色。”《困卦》：“困于酒食，朱方来。”又云天子、三公、大夫不朱。诸侯亦同色者，其染之法，同以浅绛为名，是天子与其臣纯朱，诸侯与其臣黄朱，为异也。云“冠弁不与衣陈而言於上，以冠名服耳”者，案此文上下陈服，则於房缁布冠及皮弁，在堂下是冠弁，不与服同陈。今以弁在服上并言之者，以冠弁表明其服耳，不谓同陈之也。云“今文皆作熏”者，是色，当从丝旁为之，故叠今文不从熏，从经文古也。<br />

                    <br>
                        　　皮弁服，素积，缁带，素。（此与君视朔之服也。皮弁者，以白鹿皮为冠，象上古也。积犹辟也，以素为裳，辟蹙其要中。皮弁之衣用布亦十五升，其色象焉。）<br />
　　[疏]“皮弁”至“素”。<br />
　　○释曰：此皮弁服卑於爵弁，故陈之次在爵弁之南。上爵弁服、下玄端服皆言衣，此独不言衣者，以其上爵弁服与爵弁异，故言衣；下玄端服服但冠时用缁布冠，不用玄冠，既不言冠，故言衣也。今此皮弁之服用白布，衣与冠同色，故不言衣也。<br />
　　○注“此与”至“象焉”。<br />
　　○释曰：案《玉藻》云：“诸侯皮弁，听朔於大庙。”又案《乡党》说孔子之服云“素衣，裘”。郑云“视朔之服”。视朔之时，君臣同服也。云“皮弁者，以白鹿皮为冠，象上古也”者，谓三皇时冒覆头，句颔绕项，至黄帝则有冕，故《世本》云“黄帝作旒冕”。《礼运》云“先王未有宫室”，又云“食草木之实，鸟兽之肉”，“未有麻丝，衣其羽皮”，郑云：“此上古之时。”则此象上古谓象三皇时。以五帝为大古，以三皇为上古也。若然，黄帝虽有丝麻、布帛、皮弁，至三王不变，是以下记云“三王共皮弁”，郑注云：“质不变。”郑注《郊特牲》云：“所不易於先代。”故《孝经纬》云“百王同之不改易”也。案《礼图》仍以白鹿皮为冠，故云：“以白鹿皮为冠，象上古也。”云“积，犹辟也，以素为裳，辟蹙其要中”者，经典云素者有三义：若以衣裳言素者，谓白缯也，即此文之等是也；画缋言素者，谓白色，即《论语》云“缋事後素”之等是也；器物无饰亦曰素，则《檀弓》云“奠以素器”之等是也。是以郑云以素为裳辟蹙其要中也。知“皮弁之衣亦用十五升布”者，《杂记》云“朝服十五升”，此皮弁亦天子之朝服，故亦十五升布也。然《丧服》注云祭服、朝服，辟积无数。则祭服、皮弁，皆辟积无数。馀不云者，举皮弁可知，不并言也。唯丧服裳幅三衤句有数耳。云“其色象焉”者，谓象皮弁之色用白布也。以此言之，《论语》注云素用缯者，彼上服裼衣用素也。<br />
　　玄端，玄裳、黄裳、杂裳可也。缁带，爵。（此莫夕於朝之服。玄端即朝服之衣，易其裳耳。上士玄裳，中士黄裳，下士杂裳。杂裳者，前玄後黄。《易》曰：“夫玄黄者，天地之杂色，天玄而地黄。”士皆爵韦为，其爵同。不以玄冠名服者，是为缁布冠陈之。《玉藻》曰：“，君朱，大夫素，士爵韦。”）<br />
　　[疏]“玄端”至“爵”。<br />
　　○释曰：此玄端服，服之下，故後陈於皮弁之南。陈三等裳者，凡诸侯之下皆有二十七士，公侯伯之士一命，子男之士不命，不同一命、不命皆分为三等，故服分为三等之裳以当之。上下经三等之服同用缁带者，以其士唯有一幅裨之带，故三服共用之。大带，所以束衣。革带，所以及佩玉之等。不言革者，举有革带可知，故略不言耳。三裳之下云“可也”者，欲见三等之士各有所当。当者即服之，故言可以许之也。<br />
　　○注“此莫”至“爵韦”。<br />
　　○释曰：云“此莫夕於朝之服”者，当是莫夕於君之朝服也。案《玉藻》云：“君朝服以日视朝于内朝。”“夕深衣，祭牢肉。”是君朝服，朝服、夕服，深衣矣。下又云“朝玄端，夕深衣”。朝时不服，与君不同，故郑注云谓大夫士也。则彼朝玄端、夕深衣，是大夫、士家私朝也。若然，大夫、士既服玄端、深衣以听私朝矣。此服注云莫夕於朝之服，是士向莫之时夕君之服。必以莫为夕者，朝礼备，夕礼简，故以夕言之也。若卿大夫莫夕於君，当亦朝服矣。案《春秋左氏传》成十二年晋至谓子反曰：“百官承事，朝而不夕。”此云莫夕者，无事则无夕法，若夕有事，须见君则夕。故昭十二年子革云夕，哀十四年子我亦云夕者，皆是有事见君，非常朝夕之事也。云“玄端即朝服之衣，易其裳耳”者，上云“玄冠，朝服，缁带，素”，此玄端亦缁带。彼云朝服，即此玄端也。但朝服亦得名端，故《论语》云“端章甫”，郑云：端，诸侯视朝之服耳。皆以十五升布为缁色，正幅为之同名也。云“易其裳耳”者，彼朝服素，同裳色，则裳亦素。此既易其裳，以三等裳同爵，则亦易之矣。不言者，朝服言素，不言裳，故须言易。彼言素，此云爵，於文自明，故不须言易也。云“上士玄裳，中士黄裳，下士杂裳”者，此无正文，直以诸侯之士皆有三等之裳，故还以三等之士记之。但玄是天色，黄是地色，天尊而地卑，故上士服玄，中士服黄，下士当杂裳。杂裳者，还用此玄黄，但前阳後阴，故知“前玄後黄”也。云“《易》曰”者，是《文言》文，引之者，证此裳等是天地二色为之。云“士皆爵韦为，其爵同”者，三裳同云爵，故知三等之士同用爵韦为也。其爵韦者，所引《玉藻》文是也。云“不以玄冠名服者，是为缁布冠陈之”者，今不以玄冠表此服者，此为冠时缁布冠陈之冠，既不用玄冠，故不言也。云“《玉藻》”者，案彼注云：“此玄端服之к也。”云“”者，与下君、大夫、士为总目。韦者，又总三者用韦为之，言君朱，大夫素，士爵者，之韦色也。云“君朱”者，见五等诸侯，则天子亦朱矣。同裳色，则天子诸侯朱裳。士言爵，则此经爵、亦一也。以其裳有三等，爵亦杂色，故同爵。若然，大夫素裳则与朝服不异者，礼穷则同也。<br />
　　缁布冠缺项，青组缨属于缺；缁纟丽，广终幅，长六尺；皮弁笄；爵弁笄；缁组，边；同箧。（缺读如“有者弁”之。缁布冠无笄者，著，围发际，结项中，隅为四缀，以固冠也。项中有纟屈，亦由固为之耳。今未冠笄者著卷帻，象之所生也。滕、薛名{艹国}为。属犹著。纟丽，今之帻梁也。终，充也。纟丽一幅，长六尺，足以韬发而结之矣。笄，今之簪。有笄者，屈组为，垂为饰。无笄者，缨而结其绦。边，组侧赤也。同箧，谓此上凡六物。隋方曰箧。）<br />
　　[疏]“缁布”至“同箧”。<br />
　　○注“缺读”至“曰箧”。<br />
　　○释曰：云“缺读如‘有者弁’之”者，读从《弁诗》，义取在首，者，弁貌之意也。云“缁布冠无笄”者，案经皮弁、爵弁言笄，缁布冠不言笄，故云无笄也。云“著，围发际”者，无正文，约汉时卷帻亦围发际，故知也。云“结项”者，此亦无正文，以经云，明于项上结之也。云“隅为四缀，以固冠也”者，此亦无正文，以义言之。既武以下别有项，明于首四隅为缀，上缀于武，然後项得安稳也。云”项中有纟屈，亦由固为之耳”者，此亦无正文，以义言之。之两头皆为纟屈，别以绳穿纟屈中结之，然後得牢固，故云亦由固为之也。云“今之未冠笄者著卷帻，象之所生”者，此举汉法以况义耳。汉时男女未冠笄者，首著卷帻之状虽不智，知既言围发际，故以冠之，明汉时卷帻亦以布帛之等围绕发际为之矣。云“象之所生”者，汉时卷帻是之遗象所生，至汉时，故云象之所生也。云“滕、薛名{艹国}为”者，此亦举汉时事以况之。汉时滕、薛二国云{艹国}。{艹国}，卷帻之类亦遗象，故为况也。云“纟丽，今之帻梁”者，亦举汉法为况耳。帻梁之状，郑目验而知，至今久远，亦未审也。云“纟丽一幅，长六尺，足以韬发而结之矣”者，人之长者不过六尺，纟丽六尺，故云足以韬发。既云韬发，乃云结之，则韬讫乃为矣。云“有笄”者，即经云皮弁及爵弁皆云笄者，是有笄也。云“屈组为”者，经缁组边，是为有笄者而设。言屈组，谓以一条组於左笄上系定，绕颐下，又相向上仰属于笄，屈系之有馀，因垂为饰也。云“无笄者，缨而结其绦”者无笄，即经缁布冠是也，则以二条组两相属于，故经云“组缨属于”也。既属讫，则所垂绦于颐下结之，故云缨而结其绦也。云“边，组侧赤也”者，是三入之赤色，又云边，则于边侧赤也。若然，以缁为中，以为边，侧而织之也。云“同箧，谓此上凡六物”者，“缁布”至“属于”共为一物；纟丽长六尺，二物；皮弁笄，三物；爵弁笄，四物；其缁组边，皮弁、爵弁各有一，则为二物，通前四为六物。云“隋方曰箧”者，《尔雅》无文，此对笥方而不隋也。隋谓狭而长也。案《周礼弁师》云“掌五冕”，而云“玉笄朱”，则天子以玉为笄，以朱为。又案《祭义》云天子“冕而朱”，诸侯“冕而青”。诸侯之笄亦当用玉矣。又案《弁师》韦弁与皮弁同科，皮弁有笄，则二者亦有笄矣。又为笄者属缨，不见有，则六冕无矣。然士缁布冠无，故下记云：孔子曰“其也，吾未之闻也”。若诸侯亦以缁布冠为始冠之冠。故《玉藻》云：“缁布冠缋，诸侯之冠也。”郑注云“尊者饰”，其大夫。案《礼器》云“管仲镂簋朱”，郑注云“大夫、士当缁组，边”是也。其笄亦当用象耳。<br />
　　栉实于箪。（箪，笥也。）<br />
　　[疏]“栉实于箪”。<br />
　　○注“箪笥也”。<br />
　　○释曰：郑注《曲礼》“圆曰箪，方曰笥”。笥与箪方圆有异，而云箪、笥共为一物者，郑举其类，注《论语》亦然。<br />
　　蒲筵二，在南。（筵，席也。）<br />
　　[疏]“蒲筵二在南”。<br />
　　○注“筵席也”。<br />
　　○释曰：筵二者，一为冠子，即下云“筵于东序少北”是也；一为醴子，即下云“筵于户西南面”是也。云“在南”者，最在南头，对下文“侧尊一С醴，在服北”也。郑注云“筵，席也”者，郑注《周礼司几筵》云：“敷陈曰筵，藉之曰席。”然其散言之，筵、席通矣。前敷在地者，皆言藉，取相承之义，是以诸席在地者，多言筵也。<br />
　　侧尊一С醴，在服北。有篚实勺、觯、角四，脯醢，南上。（侧犹特也。无偶曰侧，置酒曰尊。侧者，无玄酒。服北者，裳北也。篚，竹器如グ者。勺，尊升，所以酒也。爵三升曰觯。四状如匕，以角为之者，欲滑也。南上者，篚次尊，笾豆次篚。古文С作庑。）<br />
　　[疏]“侧尊”至“南上”。<br />
　　○注“侧犹”至“作庑”。<br />
　　○释曰：云“侧犹特也。无偶曰侧，置酒曰尊。侧者，无玄酒”者，凡礼之通例，称侧有二：一者无偶，特一为侧，则此文侧是也。又《昏礼》云“侧尊С醴于房中”，亦是无玄酒曰侧。至於《昏礼》合升侧载，《聘礼》云侧袭，《士虞礼》云侧尊，此皆是无偶为侧之类也。一者《聘礼》云“侧受几”者，侧是旁侧之义也。云“服北者，裳北也”者，此上先陈爵弁服之时，裳最在北，向南陈之。此云服北，明在裳北可知也。云“篚，竹器如グ”者，其字皆竹下为之，故以竹器言之。如グ者，亦举汉法为况也。云“勺，尊升，所以酒也”者，案《少牢》云水有斗，与此勺为一物，故云尊升。对彼是斗，所以水，则此为尊斗酒者也。云“爵三升曰觯”者，案《韩诗外传》云：“一升曰爵，二升曰觚，三升曰觯，四升曰角，五升曰散。”相对爵、觯有异，散文则通皆曰爵，故郑以爵名觯也。云“四状如匕，以角为之者，欲滑也”者，对《士丧礼》用木四者，丧礼反吉也。云“南上者，篚次尊，笾豆次篚”，知然者，以经云尊在服北南上，则是从南北向陈之，以尊为贵，次云篚，後云笾豆，故知次第然也。云“古文С作庑”者，此С为酒器，庑是夏屋两下，故不从古文也。<br />
　　爵弁、皮弁、缁布冠各一<匚算>，执以待于西坫南，南面，东上。宾升则东面。（爵弁者，制如冕，黑色，但无缫耳。《周礼》：“王之皮弁，会五采玉基，象邸，玉笄。诸侯及孤卿大夫之冕、皮弁，各以其等为之。”则士之皮弁，又无玉象邸饰。缁布冠，今小吏冠其遗象也。<匚算>，竹器名，今之冠箱也。执之者，有司也。坫在堂角。古文<匚算>作纂，坫作。）<br />
　　[疏]“爵弁”至“东面”。<br />
　　○释曰：此一节论使有司三人各执其一，豫在阶，以待冠事。宾未入，南面以向宾，在堂，亦以向宾。言升则东面，据终言之也。<br />
　　○注“爵弁”至“作”。<br />
　　○释曰：云“爵弁者，制如冕而黑色，但无缫耳”者，已於上解讫，今复言之者。上文直举冠以表服，其冠实不陈，故略言其冠。至此专为冠言之，是以注弁引皮弁以下之事。案《弁师》言冕有五采缫玉，皮弁有五采玉基、象邸、玉笄，下云诸侯及孤卿大夫之冕、韦弁、皮弁、弁，各以其等为之。郑注云：“各以其等，缫ヵ玉基如其命数也。”但上文已言上公之法，故此诸侯唯据侯伯子男，是以郑云：“冕则侯伯缫七就，用玉九十八；子男缫五就，用玉五十，缫玉皆三采。孤缫四就，用玉三十二；三命之卿缫三就，用玉十八；再命之大夫缫再就，用玉八，藻玉皆朱绿。韦弁、皮弁则侯伯基饰七，子男基饰五，玉亦三采。孤则基饰四，三命之卿基饰三，再命之大夫基饰二，玉亦二采。弁之弁，其辟积如冕缫之就然。庶人吊者素委貌。一命之大夫冕而无ヵ，士变冕为爵弁。其韦弁、皮弁之会无结饰，弁之弁不辟积。”彼经文具言之，今此注略引以证士皮弁无玉，以象为饰之意，不取於韦弁、弁及依命数之事，故不具引之。云“缁布冠，今小吏冠其遗象也”者，但缁布冠，士为初加之冠，冠讫则弊之不用，庶人则常著之。故《诗》云“台笠缁撮”，是庶人以布冠常服者。以汉之小吏亦常服之，故举为况。云“<匚算>，竹器名，今之冠箱也”者，此亦举汉法为况。云“执之者有司也”者，则上云有司如主人服，有司不主一事，故知此亦有司也。云“坫在堂角”者，但坫有二文，一者谓若《明堂位》云“崇坫亢圭”，及《论语》云“两君之好，有反坫”之等，在庙中有之，以亢反爵之属。此篇之内言坫者，皆据堂上角为名，故云堂角。云“古文<匚算>为纂，坫作檐”者，皆从经今文，故叠古文也。<br />

                    <br>
                        　　主人玄端爵，立于阼阶下，直东序，西面。（玄端，士入庙之服也。阼犹酢也。东阶，所以答酢宾客也。堂东西墙谓之序。）<br />
　　[疏]“主人”至“西面”。<br />
　　○释曰：上文已陈衣冠器物，自此以下至“外门外”，论宾主兄弟等著服及位处也。云“玄端爵”者，主人之服与上所陈子加冠玄端服亦一也。云“立於阼阶下”者，时欲与宾行礼之事也。云“直东序”者，直，当也。谓当堂上东序墙也。<br />
　　○注“玄端”至“之序”。<br />
　　○释曰：案《特牲》士礼祭服用玄端，此亦士之加冠在庙，故与祭同服，故云“士入庙之服也”。云“东西墙谓之序”者，《尔雅释宫》文。<br />
　　兄弟毕衤玄，立于洗东，西面，北上。（兄弟，主人亲戚也。毕犹尽也。衤，同也。玄者，玄衣、玄裳也。缁带。位在洗东，退於主人，不爵者，降於主人也。古文衤为均也。）<br />
　　[疏]“兄弟”至“北上”。<br />
　　○释曰：此论兄弟来观礼之服也。<br />
　　○注“兄弟”至“均也”。<br />
　　○释曰：云“兄弟，主人亲戚也”者，既云兄弟，故是亲戚。云“衤，同也。玄者，玄衣、玄裳也。缁带”者，以其同玄，故知上下皆玄。云缁带者，缁亦玄之类，因士有缁带，故亦言缁，实亦玄也。云“位在洗东，退於主人”者，主人当序南，西面，洗当荣，兄弟又在洗东，故云退於主人也。云“不爵者，降於主人也”者，爵弁同色，主人尊，故也。兄弟用缁，不用爵，兄弟卑，故云降於主人也。<br />
　　摈者玄端，负东塾。（东塾，门内东堂，负之北面。）<br />
　　[疏]“摈者”至“东塾”。<br />
　　○释曰：摈者不言如主人服，别言玄端，则与主人不同可知。主人与兄弟不同，故特言玄端，与下赞者玄端从之同言玄，则此摈者是主人之属中士若下士也，故直举玄端，不言裳也。<br />
　　○注“东塾”至“北面”。<br />
　　○释曰：知是摈者是主人摈，相事在门内，故知在门内东堂。负之北面，向主人也。<br />
　　将冠者采衣，，在房中，南面。（采衣，未冠者所服。《玉藻》曰：“童子之节也，缁布衣，锦缘，锦绅，并纽，锦束发，皆朱锦也。”，结发。古文为结。）<br />
　　[疏]“将冠”至“南面”。<br />
　　○注“采衣”至“为结”。<br />
　　○释曰：“将冠者”，即童子二十之人也。以其冠事未至，故言将冠者也。云“缁布衣，锦缘”者，以其童子不帛襦，不衣裘裳，故云缁布衣，以锦为缁布衣之缘也。云“锦绅”者，以锦为大带也。云“并纽”者，亦以锦为纽绅之垂也。云“锦束发”者，以锦为总。云“皆朱锦也”者，童子之锦皆朱锦也。云“，结发”者，则《诗》云“总角？兮”是也。以童子尚华饰，故衣此也。<br />
　　宾如主人服，赞者玄端从之，立于外门之外。（外门，大门外。）<br />
　　[疏]“宾如”至“之外”。<br />
　　○注“外门大门外”。<br />
　　○释曰：云“宾如主人服”者，以其宾与主人尊卑同，故得如之。赞者皆降主人一等，其衣冠虽同，其裳则异，故不得如主人服，故别玄端也。若然，此冠兄弟及宾赞皆得玄端。《特牲》主人与尸，祝、佐食玄端，自馀皆朝服者，彼助祭在庙，缘孝子之心，欲得尊嘉宾以事其祖祢，故朝服与主异也。<br />
　　摈者告。（告者，出请入告。）<br />
　　[疏]“摈者告”。<br />
　　○注“告者出请入告”。<br />
　　○释曰：“出请入告”者，告主人也。<br />
　　主人迎，出门左，西面再拜。宾答拜。（左，东也。出以东为左，入以东为右。）<br />
　　[疏]“主人”至“答拜”。<br />
　　○注“左东”至“为右”。<br />
　　○释曰：“出以东为左，入以东为右”，据主人在西，出则以西为右，入以西为左也。<br />
　　主人揖赞者，与宾揖，先入。（赞者贱，揖之而已。又与宾揖，先入道之，赞者随宾。）<br />
　　[疏]“主人”至“先入”。<br />
　　○注“赞者”至“随宾”。<br />
　　○释曰：云“赞者贱，揖之而已”者，正谓赞者降于主人，与宾一等，为贱也。云“又与宾揖”者，对前为宾拜讫，今又揖者，为主人将先入，故又与宾揖，乃入也。云“赞者随宾”者，後不见更与赞者为礼，故知随宾入也。<br />
　　每曲揖。（周左宗庙，入外门，将东曲，揖；直庙，将北曲，又揖。）<br />
　　[疏]“每曲揖”。<br />
　　○注“周左”至“又揖”。<br />
　　○释曰：“周左宗庙”者，《祭义》与《小宗伯》俱有比文，对殷右宗庙也。言此，皆欲见入大门东向入庙。云“入外门，将东曲，揖”者，主人在南，宾在北，俱东向，是一曲，故一揖也。至庙南，主人在东，北面，宾在西，北面，是曲为二揖，故云“直庙将北曲又揖”也。通下将入庙又揖，三也。<br />
　　至于庙门，揖入。三揖，至于阶，三让。（入门将右曲，揖；将北曲，揖；当碑，揖。）<br />
　　[疏]“至于”至“三让”。<br />
　　○注“入门”至“碑揖”。<br />
　　○释曰：经直云入门揖，郑知此为三揖者，以上云“每曲揖”，据入门东行时。此入庙门三揖，是据主人将右，欲背客，宜揖；将北曲，与客相见，又揖。云“当碑揖”者，碑是庭中之大节，又宜揖。是知三揖，据此而言也。案《昏礼》注：“入三揖者，至内ニ，将曲，揖；既曲，北面，揖；当碑，揖。”及《聘礼》、《乡饮酒》“入三揖”注虽不同。皆据此三节为三揖，义不异也。<br />
　　主人升，立于序端，西面，宾西序，东面。（主人、宾俱升，立相乡。）<br />
　　[疏]“主人”至“东面”。<br />
　　○注“主人”至“相乡”。<br />
　　○释曰：此文主人与宾立相乡，位定，将行冠礼者也。主人升堂不拜至者，冠子为宾客，故异於《乡饮酒》之等也。<br />
　　赞者盥于洗西，升，立于房中，西面，南上。（盥於洗西，由宾阶升也。立于房中，近其事也。南上，尊於主人之赞者。古文盥皆作浣。）<br />
　　[疏]“赞者”至“南上”。<br />
　　○注“盥於”至“作浣”。<br />
　　○释曰：此宾者之赞冠者不在堂，升即位于房中，与主人赞者并立者，以其与主人赞者俱是执劳役之事，故先入房并立待事，故郑云“近事”也。云“盥於洗西，由宾阶升也”者，赞者盥於洗西无正文，案《乡饮酒》主人在洗北、南面，宾在洗南、北面，如此相乡。又主人从内，宾从外来之，便赞者亦从之。又卑不可与宾并，明在洗西、东面，及向宾阶，便知在洗西也。云由宾阶升者，以与主人、赞者在房并立，恐由阼阶，故明之，同於宾客也。云“南上，尊於主人之赞”者，以其宾主赞者俱降一等，两赞尊卑同而云尊者，直以主人尊，敬宾之赞，故云尊於主人之赞。又知与主人、赞并立者，以赞冠一人而已，而云南上，明与主人为序也。<br />
　　主人之赞者筵于东序，少北，西面。（主人之赞者，其属中士若下士。筵，布席也。东序，主人位也。子冠於阼，少北，辟主人。）<br />
　　[疏]“主人”至“西面”。<br />
　　○注“主人”至“主人”。<br />
　　○释曰：云“主人之赞者，其属中士若下士”者，以主人上士为正，故云其属中士。若主人是中士，赞是其属下士为之。宾与赞冠者同。云“筵，布席也”者，谓布冠者席也。云“东序，主人位也”者，引《冠义》云“子冠於阼”为证是也。<br />
　　将冠者出房，南面。（南面立于房外之西，待宾命。）<br />
　　[疏]“将冠”至“南面”。<br />
　　○注“南面”至“宾命”。<br />
　　○释曰：知在房外之西，不在东者，以房外之东南当阼阶，是知房外者皆在房外之西。故《昏礼》“女出于母左”，母在房外之西，故得出时在母左也。云“待宾命”者，以其下文有“宾揖将冠”，则宾有命也。<br />
　　赞者奠纟丽、笄、栉于筵南端。（赞者，宾之赞冠者也。奠，停也。古文栉为节。）<br />
　　[疏]“赞者”至“南端”。<br />
　　○注“赞者”至“为节”。<br />
　　○释曰：前项已下六物同一箧，陈於房，今将用之，故赞冠者取置于将冠之席南，拟用。若然，六者俱用，不言缨、等四物，大略其实皆有，可知。不言栉盛于箪，今亦并箪将来置於席南端也。服不将来置於席南者，皆加冠讫，宜房中隐处加服讫，乃见容体也。知赞者是其宾之赞冠者也者，以其赞冠者主为冠事而来，故知取笄、纟丽是宾之赞冠者。若非宾之赞者，则云主人以别之，故上云主人之赞者是也。<br />
　　宾揖将冠者，将冠者即筵坐。赞者坐，栉，设纟丽。（即，就。设，施。）<br />
　　[疏]“宾揖”至“设纟丽”。<br />
　　○释曰：此二者劳役之事，故赞者为之也。<br />
　　宾降，主人降。宾辞，主人对。（主人降，为宾将盥，不敢安位也。辞对之辞未闻。）<br />
　　[疏]“宾降”至“人对”。<br />
　　○释曰：云“辞对之辞未闻”者，上筮宾、宿宾之时，虽不言其辞，下皆陈其辞。此宾主之辞，下皆不言，故云未闻也。<br />
　　宾盥，卒，壹揖，壹让，升。主人升，复初位。（揖让皆壹者，降於初。古文壹皆作一。）<br />
　　[疏]“宾盥”至“初位”。<br />
　　○释曰：云“主人升复初位”者，谓初升序端也。<br />
　　○注“古文壹皆作一”。<br />
　　○释曰：一、壹得通用，虽叠古文，不破之也。<br />
　　宾筵前坐，正纟丽，兴，降西阶一等。执冠者升一等，东面授宾。（正纟丽者，将加冠，宜亲之。兴，起也。降，下也。下一等，升一等，则中等相授。冠，缁布冠也。）<br />
　　[疏]“宾筵”至“授宾”。<br />
　　○注“正纟丽”至“冠也”。<br />
　　○释曰：云“正纟丽者，将加冠，宜亲之”者，以其赞者前已设纟丽讫，今宾复出正之者，虽旧设已正，以亲加冠，故纟丽亦宜亲之也。云“下一等，升一等，则中等相授”者，案《匠人》天子之堂九尺，贾、马以为傍九等为阶，则诸侯堂宜七尺，则七等阶；大夫堂宜五尺，则五等阶；士宜三尺，则三等阶；故郑以中等解之也。知冠是缁布冠者，以下文有皮弁、爵弁，故知此是缁布冠也。<br />
　　宾右手执项，左手执前，进容，乃祝。坐如初，乃冠。兴，复位。赞者卒。（进容者，行翔而前，焉，至则立祝。坐如初，坐筵前。兴，起也。复位，西序东面。卒，谓设缺项、结缨也。）<br />
　　[疏]“宾右”至“者卒”。<br />
　　○注“进容”至“缨也”。<br />
　　○释曰：知“进容者，行翔而前，焉”者，《曲礼》云：“堂下不趋”，“室中不翔”，则堂下固得翔矣。又云“大夫济济、士跄跄”，注云：“皆行容止之貌。”此进容是士，故知进容谓行翔而前焉。云“至则立祝”者，以经祝下乃云坐如初，故祝时立可知。云“坐如初，坐筵前”者，上正纟丽时筵前坐，是初坐也。云“卒，谓设缺项、结缨也”者，下文皮弁，赞者卒，此谓缁布冠，无笄，直项，青组缨属於，故卒者终项与结缨也。若然，经云“右手执项”，谓冠後为项，非项，其下皮弁、爵弁无项，皆云执项，故知非项也。<br />
　　冠者兴，宾揖之。房，服玄端爵。出房，南面。（复出房南面者，一加礼成，观众以容体。）<br />
　　[疏]“冠者”至“南面”。<br />
　　○注“复出”至“容体”。<br />
　　○释曰：言“复”者，对前出房，故云复。前出为待宾命，此出为观众以容体也。案《郊特牲》论加冠之事，云“加有成”也，故此郑云“一加礼成”也。云“观众以容体”者，以其既去缁布衣锦缘童子服，著此玄端成人之服，使众观知，故云观众以容体也。<br />
　　宾揖之，即筵坐。栉，设笄。宾盥，正纟丽如初。降二等，受皮弁，右执项，左执前，进祝，加之如初，复位。赞者卒。（如初，为不见者言也。卒，谓系属之。）<br />
　　[疏]“宾揖”至“卒”。<br />
　　○注“如初”至“属之”。<br />
　　○释曰：此当第二加皮弁之节。云“即筵坐，栉”者，坐讫，当脱缁布冠，乃更栉也。云“设笄”者，凡诸设笄有二种：一是内安发之笄，一是皮弁、爵弁及六冕固冠之笄。今此栉讫，未加冠即言设笄者，宜是内安发之笄也。若安发之笄，则缁布冠亦宜有之，前栉讫不言设笄者，以其固冠之笄。缁布冠无笄，而皮弁、爵弁有笄，上文巳陈讫。今若缁布冠亦言设笄，即与皮弁、爵弁相乱，故缁布冠不言设笄，其实亦有也。若然，缁布冠不言设笄而言设纟丽，皮弁冠言设笄不言设纟丽，互见为义，明皆有也。其於固冠之笄，则於宾加弁之时自设之可知。云“如初，为不见者言也”者，上加缁布冠时，有宾降主人降，宾辞主人对，宾盥卒一揖一让升，主人升复初位，宾筵前坐之等相次，此皆不见，故设经省文如之而已，故云为不见者言也。云“卒，谓系属之”者，即上注云有笄者，屈组以为，伸属之左相，系定右相，纟屈系，拟解时易，为系属之也。<br />
　　兴，宾揖之。房，服素积素，容，出房，南面。（容者，再加弥成，其仪益繁。）<br />
　　[疏]“兴宾”至“南面”。<br />
　　○释曰：兴，谓冠者加皮弁讫，起待宾揖之也。云“房，服素积素”者，上陈服皮弁云缁带素，此不言缁带者，上唯有一带，不言可知，故不言也。<br />
　　○注“容者”至“益繁”。<br />
　　○释曰：此对上加缁布冠时，直言出房南面，不言容，此则言容，以再加弥成，其仪益繁，故言容，其实彼出亦是容，故郑注云“观众以容体”也。<br />
　　宾降三等，受爵弁，加之。服裳。其他如加皮弁之仪。（降三等，下至地。他，谓卒容出。）<br />
　　[疏]“宾降”至“之仪”。<br />

                    <br>
                        　　○注“降三”至“容出”。<br />
　　○释曰：云“降三等，下至地”者，据士而言。云“他，谓卒容出”者，以其自馀皆缁布冠见讫，皮弁如之而已。至卒容出，唯皮弁有之，故知他谓此二者也。<br />
　　彻皮弁、冠、栉、筵，入于房。（彻者，赞冠者，主人之赞者为之。）<br />
　　[疏]“彻皮”至“于房”。<br />
　　○注“彻者”至“为之”。<br />
　　○释曰：冠即缁布冠也，不言缁布冠者，可知故也。皮弁具言者，以有爵弁之嫌。然不言爵弁者，著之以受醴，至见母兄弟姑妒讫乃易服，故也。云“彻者，赞冠者，主人之赞者为之”者，以其赞冠者奠栉，主人之赞者设筵，故知还遣之也。<br />
　　筵于户西，南面。（筵，主人之赞者。户西，室户西。）<br />
　　[疏]“筵于户西南面”。<br />
　　○注“筵主”至“户西”。<br />
　　○释曰：知主人之赞者设筵者，以上文筵于东序，已遣主人之赞，故知此亦“主人之赞者”也。云“户西，室户西”者，以下记醮于客位在户西，醮醴同处，故知户西也。<br />
　　赞者洗于房中，侧酌醴，加四，覆之，面叶。（洗，盥而洗爵者。《昏礼》曰房中之洗“在北堂，直室东隅。篚在洗东，北面盥”。侧酌者，言无为之荐者。面，前也。叶，四大端。赞酌者，宾尊不入房。古文叶为扌葛。）<br />
　　[疏]“赞者”至“面叶”。<br />
　　○注“洗盥”至“为扌葛”。<br />
　　○释曰：云“洗，盥而洗爵”者，凡洗爵者必先盥，盥有不洗爵者。此经直云洗，明盥手乃洗爵，故郑云盥而洗爵。引《昏礼》“房中之洗”至“北面盥”者，证房中有洗之事。若然，前设洗于庭者，不为醴，以房中有洗、醴尊也。云“侧酌者，言无为之荐”者，谓无人为之荐脯醢，还是此赞者，故下直言荐脯醢，不言别有他人，明还是赞者也。《昏礼》赞醴妇是赞者自酌自荐，经虽不言侧酌，侧自明也。云“叶，四大端”者，谓扌及醴之面柄细，故以为四大端，此与《昏礼》宾皆云“面叶”者，此以宾尊，不入户，赞者面叶授宾，宾得面枋授冠者，冠者得之面叶以扌及醴而祭。《昏礼》宾亦主人尊，不入房，赞者面叶以授主人，主人面枋以授宾，宾得面叶以扌及祭。至於《聘礼》礼宾，宰夫实觯以醴，加四于觯，面枋授公者，凡醴皆设四。《聘礼》宰夫不讶授，公侧受醴，则还面枋以授宾，故面枋也。<br />
　　宾揖，冠者就筵，筵西，南面。宾受醴于户东，加四，面枋，筵前北面。（户东，室户东。今文枋为柄。）<br />
　　[疏]“宾揖”至“北面”。<br />
　　○注“户东”至“为柄”。<br />
　　○释曰：知“室户东”者，以其冠者筵室户西。宾自至房户取醴酌醴者，出向西以授也。<br />
　　冠者筵西拜受觯，宾东面答拜。（筵西拜，南面拜也。宾还答拜於西序之位。东面者，明成人与为礼，异於答主人。）<br />
　　[疏]“冠者”至“答拜”。<br />
　　○注“筵西”至“主人”。<br />
　　○释曰：云“筵西拜，南面拜也”者，上云冠者筵西南面，知受觯拜还南面也。知宾东面在西序者，以上文与主人相对，本位於西序也。云“东面者，明成人与为礼，异於答主人”者，案《乡饮酒》、《乡射》，宾於西阶北面答主人拜，今此於西序东面拜，故云异於答主人。又《昏礼》礼宾、《聘礼》礼宾皆云“拜送”，此云“答拜”，不云拜送者，彼醴是主人之物，故云拜送，此醴非宾物，故云答拜也。<br />
　　荐脯醢。（赞冠者也。）<br />
　　[疏]“荐脯醢”。<br />
　　○注“赞冠者也”。<br />
　　○释曰：上文云“赞侧酌醴”是赞冠者，明此荐亦是赞冠者也。<br />
　　冠者即筵坐，左执觯，右祭脯醢，以四祭醴三，兴。筵末坐，啐醴，建四，兴。降筵，坐奠觯，拜。执觯兴。宾答拜。（建四，扌及四於醴中。其拜皆如初。古文啐为呼。）<br />
　　[疏]“冠者”至“答拜”。<br />
　　○释曰：云“祭醴三兴”者，三祭者一，如《昏礼》始扌及一祭，又扌及再祭也。云“筵末坐啐醴，建四兴。降筵”，此啐醴不拜既爵者，以其不卒爵，故不拜也。<br />
　　冠者奠觯于荐东，降筵，北面坐取脯，降自西阶，东壁，北面见于母。（荐东，荐左。凡奠爵，将举者於右，不举者於左。东壁者，出闱门也。时母在闱门之外，妇人入庙由闱门。）<br />
　　[疏]“冠者”至“於母”。<br />
　　○注“荐东”至“闱门”。<br />
　　○释曰：云“荐东，荐左”者，据南面为正，故云荐左也。云“凡奠爵，将举者於右”者，谓若《乡饮酒》、《乡射》是也。此文及《昏礼》赞醴妇是不举者，皆奠之於左也。云“东壁者，出闱门也”者，宫中之门曰闱门。母既冠子无事，故不在门外。今子须见母，故知出闱门也。云“妇人入庙由闱门”者，《杂记》云夫人奔丧“入自闱门，升自侧阶”，郑注云：“宫中之门曰闱门，为相通者也。”是也。<br />
　　母拜受，子拜送，母又拜。（妇人於丈夫，虽其子犹侠拜。）<br />
　　[疏]“母拜”至“又拜”。<br />
　　○注“妇人”至“侠拜”。<br />
　　○释曰：郑云“妇人於丈夫，虽其子犹侠拜”者，欲见礼子之体例，但是妇人於丈夫皆使侠拜，故举子以见义也。<br />
　　宾降，直西序，东面，主人降，复初位。（初位，初至阶让升之位。）<br />
　　[疏]“宾降”至“初位”。<br />
　　○释曰：此将欲与冠者造字而迎之位也。<br />
　　○注“初位”至“之位”。<br />
　　○释曰：云“初位，初至阶让升之位”者，谓初迎宾至阶让升之位，其宾直西序则非初让升之位，主人直东序西者，欲迎其事，闻字之言故也。<br />
　　冠者立于西阶东，南面，宾字之，冠者对。（对，应也。其辞未闻。）<br />
　　[疏]“冠者”至“者对”。<br />
　　○注“对应”至“未闻”。<br />
　　○释曰：云“宾字之”者，即下文有字辞、又有某甫之字，若孔子云尼父之字是也。云“其辞未闻”者，下有宾祝辞，不见冠者应辞，故云未闻也。案《礼记冠义》云“既冠而字之，成人之道也”。见於母，母拜之，据彼则字讫乃见母。此文先见乃字者，此文见母是正见。彼见母在下者，记人以下有兄弟之等皆拜之，故退见母於下，使与兄弟拜，文相近也。若然，未字先见母，字讫乃见兄弟之等者，急於母，缓於兄弟也。<br />
　　宾出，主人送于庙门外。（不出外门，将醴之。）<br />
　　[疏]“宾出”至“门外”。<br />
　　○注“不出”至“醴之”。<br />
　　○释曰：以下云请醴宾，故云“将醴之”也。<br />
　　请醴宾，宾礼辞，许。宾就次。（此醴当作礼，礼宾者，谢其自勤劳也。次，门外更衣处也，以帷幕簟席为之。）<br />
　　[疏]“请醴”至“就次”。<br />
　　○注“此醴”至“为之”。<br />
　　○释曰：云“此醴当作礼”者，对上文有酌醴、受醴之等，不破之，此当为上於下之礼，不得用醴。礼即从醴字，何者？《周礼》云诸侯用鬯，不云鬯宾，明不得以醴礼宾，即为醴，故破从礼也。云“次，门外更衣处也”者，次者，舍之名，以其行礼，衣服或与常服不同，更衣之时须入於次，故云更衣处也。云“必帷幕簟席为之”者，案《聘礼记》云：“宗人授次，次以帷，少退于君之次。”注云：“主国之门外，诸侯及卿大夫之所使者，次位皆有常处。”又案《周礼幕人》“掌帷幕幄绶之事”，注云：“帷幕皆以布为之，四合象宫室，曰幄。”云簟席者，士卑或用簟席，是以《杂记》诸侯大夫丧皆用布，士用簟席为之，次亦当然。<br />
　　冠者见於兄弟，兄弟再拜，冠者答拜。见赞者，西面拜，亦如之。（见赞者西面拜，则见兄弟东面拜，赞者後宾出。）<br />
　　[疏]“冠者”至“如之”。<br />
　　○注“见赞”至“宾出”。<br />
　　○释曰：兄弟位在东方，此赞冠者则宾之类，故赞者东面也。言赞者先拜，冠者答之也。知赞者後宾出者，文於见兄弟下始见之，明赞者後宾出也，出亦当就次待礼之也。<br />
　　入见姑姊，如见母。（入，入寝门也。庙在寝门外。如见母者，亦北面，姑与姊亦侠拜也。不见妹，妹卑。）<br />
　　[疏]“入见”至“见母”。<br />
　　○注“入入”至“妹卑”。<br />
　　○释曰：男子居外，女子居内。庙在寝门外，入见，入寝门可知，不见父与宾者，盖冠毕则已见也。不言者，从可知也。云“不见妹，妹卑”者，以其妹卑於姑姊，故不见也。<br />
　　乃易服，服玄冠、玄端、爵，奠挚见于君。遂以挚见於乡大夫、乡先生。（易服不朝服者，非朝事也。挚，雉也。乡先生，乡中老人为卿大夫致仕者。）<br />
　　[疏]“乃易”至“先生”。<br />
　　○注“易服”至“仕者”。<br />
　　○释曰：云“易服”者，爵弁既助祭之服，不可服见君与先生等，故易服，服玄端也。云“易服不朝服者，非朝事也”者，此乃因加冠以成人之礼，见君非正服之节，故不朝服。经直云玄端，则兼玄冠矣。今更云玄冠者，以初冠时服玄端为缁布冠服，缁布冠非常著之冠而弊之。易服宜服玄冠配玄端，故兼云玄冠也。朝服与玄端同，玄端则玄裳、黄裳、杂裳、黑屦，若朝服玄冠、玄端虽同，但裳以素而屦色白也。以其但正幅，故朝服亦得端名。然六冕皆正幅，故亦名端。是以《乐记》云魏文侯“端冕而听古乐”，又《论语》云“端章甫”，郑云：“端，玄端，诸侯视朝之服。”则玄端不朝，得名为玄端也。云“挚，雉也”者，士执雉是其常，故知挚是雉也。云“乡先生，乡中老人为卿大夫致仕者”者，此即《乡饮酒》与《乡射记》“先生”，及《书传》“父师”皆一也。先生亦有士之少师，郑不言者，经云乡大夫不言士，故先生亦略不言，其实亦当有士也。<br />
　　乃醴宾以壹献之礼。（壹献者，主人献宾而已，即燕无亚献者。献、酢、酬，宾主人各两爵而礼成。《特牲》、《少牢馈食之礼》献尸，此其类也。士礼一献，卿大夫三献。礼宾不用四者，其醴。《内则》曰：“饮，重醴清糟，稻醴清糟，黍醴清糟，粱醴清糟。”凡醴事，质者用糟，文者用清。）<br />
　　[疏]“乃醴”至“之礼”。<br />
　　○注“壹献”至“用清”。<br />
　　○释曰：此“醴”亦当为“礼”，不言可知也。云“壹献者，主人献宾而已，即燕无亚献者”者，案《特牲》、《少牢》，主人献尸，主妇亚献，为二献。此则主人献宾而已，无亚献，知即燕者，《乡饮酒》末有燕，故知献後有燕。云“献、酢、酬，宾主人各两爵而礼成”者，主人献宾，宾酢主人；主人将酬宾，先自饮讫乃酬，宾奠而不举，是宾、主人各两爵而礼成也。必知一献之礼，礼备有酬酢者，《昏礼》舅姑飨妇以一献之礼奠酬，得正礼不旅，又曰妇酢舅，更爵自荐，是备酬酢也。《乡饮酒》亦备献酢酬，是其义也。云“《特牲》、《少牢馈食之礼》献尸，此其类也”者，此宾、主人各两爵，无亚献。彼主人、主妇各一爵，有亚献。虽不同，得主人一献，义类同，故云此其类也。云“士礼一献”者，即《士冠》及《昏礼》、《乡饮酒礼》、《乡射》皆是一献也。云“卿大夫三献”者，案《左氏传》云：“季孙宿如晋，拜莒田也。晋侯享之，有加笾。武子退，使行人告曰：小国之事大国也，苟免於讨，不敢求贶。得贶不过三献。”又《礼记郊特牲》云“三献之介”，亦谓卿大夫三献之介。案《大行人》云上公飨礼九献，侯伯七献，子男五献。是以大夫三献，士一献，亦是其差也。云“礼宾不用四者，其醴”者，此有献、酢、酬，饮之者，故不用四。《冠礼》礼子用醴不，故用四也。云“《内则》曰饮”者，郑注云：“目诸饮也。”云“重醴清糟”者，郑云：“重，陪也。糟，醇也。清，也。致饮有醇者，有者，陪设之。”稻醴以下是也。云“凡礼事，质者用糟，文者用清”者，质者，谓若《冠礼》礼子之类是也，故以房户之显处设尊也。<br />
　　主人酬宾，束帛俪皮。（饮宾客而从之以财货曰酬，所以申畅厚意也。束帛，十端也。俪皮，两鹿皮也。古文俪为离。）<br />
　　[疏]“主人”至“俪皮”。<br />
　　○注“饮宾”至“为离”。<br />
　　○释曰：主人酬宾，当奠酬之节，行之以财货也。此礼宾与飨礼同，但为飨礼有酬币则多。故《聘礼》云若不亲飨，“致飨以酬币”，注云：“礼币束帛，乘马亦不是过也。”又案《大戴礼》云礼币采饰而四马，是大夫礼多，与士异也。案《礼器》云“琥璜爵”，郑云：“天子酬诸侯，诸侯相酬以此玉将币也。”则又异於大夫也。下凡酬币之法，尊卑献数多少不同，及其酬币，唯於奠酬之节一行而已。《春秋》：秦后子出奔晋，后子享晋侯，“归取酬币终事八反”，杜注云：“备九献之仪，始礼自赍其一，故续送其八酬酒币。”彼九献之皆云币，春秋之代奢侈之法，非正礼也。云“束帛，十端也”者，礼之通例。凡言束者，无问脯与锦，皆以十为数也。云“俪皮，两鹿皮也”者，当与《射礼》庭实之皮同，《礼记郊特牲》云：“虎豹之皮，示服猛也。”又《觐礼》用马，则国君用马或虎豹皮，若臣聘则用鹿皮，故郑注《聘礼》云：“凡君於臣，臣於君，麋鹿皮可也。”言可者，以无正文。若然，两国诸侯自相见，亦用虎豹皮也。<br />
　　赞者皆与，赞冠者为介。（赞者，众宾也。皆与，亦饮酒为众宾。介，宾之辅，以赞为之，尊之。饮酒之礼，贤者为宾，其次为介。）<br />
　　[疏]“赞者”至“为介”。<br />
　　○注“赞者”至“为介”。<br />
　　○释曰：郑知“赞者众宾”者，以其下别言赞冠者，明上云赞者是众宾也。云“介，宾之辅”者，以其《乡饮酒之礼》，贤者为宾，其次为介，又其次为众宾。彼据将贡以为优劣之次也，此虽不贡，以饮酒之礼立宾主，亦以优劣立介以辅也。云“以赞为之，尊之”者，谓宾此赞冠者，故遣为介也。云“饮酒之礼，贤者为宾，其次为介”者，取尊为义也。<br />

                    <br>
                        　　宾出，主人送于外门外，再拜，归宾俎。（一献之礼，有荐有俎，其牲未闻。使人归诸宾家也。）<br />
　　[疏]“宾出”至“宾俎”。<br />
　　○注“一献”至“家也”。<br />
　　○释曰：宾不言荐脯醢者，案舅姑共飨妇，以一献有姑荐，则此一献亦有荐脯醢可知。经有俎必有特牲，但《乡饮酒》、《乡射》取择人而用狗，此《冠礼》无择人之义，则不用狗，但无正文，故云“其牲未闻”也。知“使人归诸宾家”者，以宾出，主人送於门外，乃始言归宾俎，明归於宾家也。<br />
　　●卷三士冠礼第一<br />
　　若不醴，则醮用酒。（若不醴，谓国有旧俗可行，圣人用焉不改者也。《曲礼》曰：“君子行礼，不求变俗。祭祀之礼，居丧之服，哭泣之位，皆如其国之故，谨修其法而审行之。”是。酌而无酬酢曰醮。醴亦当为礼。）<br />
　　[疏]“若不”至“用酒”。<br />
　　○注“若不”至“为礼”。<br />
　　○释曰：自此已上说周礼冠子之法，自此已下至“取笾脯以降如初”，说夏殷冠子之法。云“若不醴，则醮用酒”者，案上文子冠於阼，三加讫一醴於客位是周法。今云“若不醴，则醮用酒”非周法，故知先王法矣。故郑云“若不醴，谓国有旧俗可行，圣人用焉不改者也”，云“圣人”者，即周公制此《仪礼》，用旧俗则夏殷之礼是也。云“《曲礼》曰”已下者，是《下曲礼》文也。云“君子行礼，不求变俗”者，与下文为目，谓君子所住之国，不求变彼国之俗，若卫居殷墟者也。云“祭祀之礼”者，若《郊特牲》云：“殷人先求诸阳，周人先求诸阴。”求诸阳者，先合乐乃灌地降神也；求诸阴者，谓先灌地乃合乐。若卫居殷地用殷礼，则先合乐乃灌也。云“居丧之服”者，谓若《檀弓》周之诸侯绝旁期降上下，殷之诸侯服旁期不降上下，卫居殷墟亦不降上下也。云“哭泣之位”者，殷礼无文，亦应有异也。云“皆如其国之故”者，谓上所云皆如其故国之俗而行之。云“是”者，依先王旧俗而行不改之事。向来所解引《曲礼》，据人君施化之法，不改彼国旧俗，证此醮用酒，旧俗之法也。故《康诰》周公戒康叔，居殷墟当用殷法，是以云“兹殷罚有伦”，使用殷法。故所引《曲礼》，皆据不变彼国之俗。但君子行礼，不求变俗有二途，若据《曲礼》之文云“君子行礼不求变俗”，郑注云：“求，犹务也。不务变其故俗，重本也。谓去先祖之国居他国。”又云：“祭祀之礼，居丧之服，哭泣之位皆如其国之故，谨修其法而审行之。”注：“其法谓其先祖之制度若夏殷”者，谓若杞宋之人居郑卫，郑卫之人居杞宋。若据彼注，谓臣去己国居他国，不变己国之俗。是以定四年祝佗云，殷人六族，在鲁启以商政。亦不变本国之俗，故开商政示之。皆据当身居他国，不变己国之俗。与此注引不同者，不求变俗，义得两合，故各据一边而言也。云“酌而无酬酢曰醮”者，郑解无酬酢曰醮，唯据此文而言。所以然者，以周法用醮，无酬酢曰醮。案《曲礼》云“长者举未”，郑注云：“尽爵曰。”是醮不专於无酬酢者。若然，醴亦无酬酢不为醮名者，但醴大古之物，自然质无酬酢。此醮用酒，酒本有酬酢，故无酬酢得名醮也。云“醴亦当为礼”者，亦上请醴宾之醴，故破之也。<br />
　　尊于房户之，两С，有禁。玄酒在西，加勺，南枋。（房户者，房西室户东也。禁，承尊之器也。名之为禁者，因为酒戒也。玄酒，新水也，虽今不用，犹设之，不忘古也。）<br />
　　[疏]“尊于”至“南枋”。<br />
　　○注“房户”至“古也”。<br />
　　○释曰：云“禁，承尊之器也。名之为禁者，因为酒戒也”者，以醴不言禁，醴非饮醉之物，故不设戒也。此用酒，酒是所饮之物，恐醉，因而禁之，故云因为酒戒。若然，玄酒非饮亦为禁者，以玄酒对正酒，不可一有一无，故亦同有禁也。云“不忘古也”者，上古无酒，今虽有酒，犹设之，是不忘古也。<br />
　　洗，有篚在西，南顺。（洗，庭洗，当东荣，南北以堂深。篚亦以盛勺觯，陈於洗西。南顺，北为上也。）<br />
　　[疏]“洗有”至“南顺”。<br />
　　○注“洗庭”至“上也”。<br />
　　○释曰：知“洗，庭洗”者，上周法用醴之时，醴之尊在房。今醮用酒与常饮酒同，故洗亦当在庭。是以下云“宾降，取爵于篚，卒洗，升酌”，故知洗在庭也。设洗法在设尊前，此洗亦当在设尊前设之，故此直云洗有篚在西，不言设也。若然，上不言设洗者，以其上云醮用酒，即连云尊，文势如此，故不言设洗。云“当东荣，南北以堂深”者，上己有文也。云“篚亦以盛勺觯”者，周法用醴在房，庭洗无篚。此用酒，庭洗有篚，故周公设经辨其异者。但醴篚在房，以盛勺觯，此庭洗，篚亦盛勺觯，故云“亦”也。云“南顺，北为上也”者，席之制有首尾者，据识之先後为首尾。此篚亦云上者，应亦有记识为上下，以其南顺之言，故北为上也。<br />
　　始加，醮用脯醢。宾降，取爵于篚，辞降如初。卒洗，升酌。（始加者，言一加一醮也。加冠於东序，醮之於户西，同耳。始醮亦荐脯醢。宾降者，爵在庭，酒在堂，将自酌也。辞降如初，如将冠时降盥，辞主人降也。凡荐出自东房。）<br />
　　[疏]“始加”至“升酌”。<br />
　　○注“始加”至“东房”。<br />
　　○释曰：云“始加，醮用脯醢”者，此言与周别之事。周家三加讫乃一醴，於客位用脯醢，此加讫即醮於客位用脯醢，是其不同也。但言始加醮用脯醢者，因言与周异之意，其实未行事，是以下乃始云“宾降取爵于篚”也。云“加冠於东序，醮之於户西，同耳”者，经不见者，嫌与周异，故辨之。其经不言冠者，醮之处即与周同，故经不见也。云“始醮亦荐脯醢”者，以其经云醮用脯醢，泛言若醮用酒，未著其节，故亦如上周家三加始荐脯醢。云“宾降者，爵在庭，酒在堂，将自酌也”者，决周家醴在房，赞者酌授宾，宾不亲酌，此则宾亲酌酒洗爵，故有升降也。云“辞降如初，如将冠时降盥，辞主人降也”者，欲见用醴时，直有将冠时宾降，无宾降取爵，以其酌在房故也。今云如初者，唯谓如将冠降盥之事也。云“凡荐出自东房”者，用醴时，尊在房，脯醢出自东房；醮用酒，酒尊在堂，脯醢亦出自东房。《乡饮酒》、《乡射》、《特牲》、《少牢》荐者皆出东房，故云“凡”以该之也。<br />
　　冠者拜受，宾答拜如初。（赞者筵于户西，宾升，揖冠者就筵。乃酌，冠者南面拜受，宾授爵，东面答拜，如醴礼也。於宾答拜，赞者则亦荐之。）<br />
　　[疏]“冠者”至“如初”。<br />
　　○注“赞者”至“荐之”。<br />
　　○释曰：此经略言拜受答拜，不言处所面位。言如初者，以其虽用酒与周异，自外与周同，故直言如初也。是以郑取上醴子法以言之，故言如初以结之也。云“於宾答拜赞者，则亦荐之”者，经直云拜受，答拜如初，亦不言出荐之时节，故郑别言之，亦当如周家醴子时荐也。凡醴子、醴妇并《昏礼》礼宾，面位不同者，皆随时之便，故不同也。<br />
　　冠者升筵，坐。左执爵，右祭脯醢，祭酒，兴。筵末坐，啐酒。降筵，拜，宾答拜。冠者奠爵于荐东，立于筵西。（冠者立俟宾命，宾揖之，则就东序之筵。）<br />
　　[疏]“冠者”至“筵西”。<br />
　　○注“冠者”至“之筵”。<br />
　　○释曰：此经虽用醴酒不同，其於行事与周礼醴子同，但位有异。彼一加讫入房，易服讫出房，立待宾容命。此则醮讫立於席西，待宾命为异，皆为更加皮弁也。云“兴。筵末坐，啐酒”者，为醮於客位敬之故也。《昏礼》礼宾与《聘礼》礼宾在西阶上啐醴者，《昏礼》注云“此筵不主为饮食起”，《聘礼》注云“糟醴不卒”，故也。冠子用醴拜，此醮子用酒亦拜者，以与醴子同是成人法。拜啐，故虽用醮亦拜啐也。<br />
　　彻荐、爵，筵尊不彻。（彻荐与爵者，辟後加也。不彻筵尊，三加可相因，由使也。）<br />
　　[疏]“彻荐”至“不彻”。<br />
　　○注“彻荐”至“便也”。<br />
　　○释曰：云“彻荐与爵者，辟後加也”者，案下文云：“加皮弁，如初仪，再醮，摄酒，其他皆如初。”酒则云摄，明因前也。除酒之外，云其他如初，明荐爵更设是後加，卒设於席前也。故知前云彻荐爵，为辟後加也。<br />
　　加皮弁，如初仪。再醮，摄酒，其他皆如初。（摄犹整也。整酒，谓挠之。今文摄为聂。）<br />
　　[疏]“加皮”至“如初”。<br />
　　○注“摄犹”至“为聂”。<br />
　　○释曰：云“摄犹整也。整酒，谓挠之”者，案《有司彻》云“司官摄酒”，注云：“更洗益整顿之。”不可云洗，亦当为挠，谓更挠搅添益整顿，示新也。<br />
　　加爵弁，如初仪。三醮，有乾肉折俎，哜之，其他如初。北面取脯，见于母。（乾肉，牲体之脯也。折其体以为俎。哜，尝之。）<br />
　　[疏]“加爵”至“于母”。<br />
　　○注“乾肉”至“尝之”。<br />
　　○释曰：前二醮有脯醢，更加此乾肉折俎。言“哜之”者，哜谓至齿尝之。案下若杀再醮不言摄，此经再醮言摄，三醮不言摄，则再醮之後皆有摄，互文以见义也。云“取脯，见于母”者，亦东壁侠拜，与周同。案下文若杀已下，云卒醮取笾脯以降，此亦取笾脯。乾肉曰脯。云“乾肉，牲体之脯也”者，案《周礼腊人》云“掌乾肉凡田兽之脯腊”，郑注云：“大物解肆乾之谓之乾肉，若今梁州乌翅矣。薄析曰脯，捶之而施姜桂曰段。”若然，乾肉与脯别言。若今梁州乌翅者，或为豚解而七体以乾之，谓之乾肉，及用之，将升于俎，则节折为二十一体，与《燕礼》同，故总名乾肉折俎也。<br />
　　若杀，则特豚，载合升，离肺实于鼎，设扃。（特豚，一豚也。凡牲皆用左胖，煮於镬曰亨，在鼎曰升，在俎曰载。载合升者，明亨与载皆合左右胖。离，割也，割肺者，使可祭也。可哜也。今扃为铉，古文为密。）<br />
　　[疏]“若杀”至“扃”。<br />
　　○注“特豚”至“为密”。<br />
　　○释曰：上醮子用乾肉不杀，自此至取笾脯以降，论夏殷醮子杀牲之事，杀言“若”者，是不定之辞，杀与不杀俱得云若也。云“载合升”者，在鼎曰升，在俎曰载，载在後。今先言载，後言升，又合字在载升之，通事之者，欲见在俎、在镬俱曰合也。云“设扃”者，以茅覆鼎，长则束其本，短则编其中。案《冬官匠人》“庙门容大扃七个”，注云：“大扃，牛鼎之扃，长三尺。”又曰“闱门容小扃参个”，注云：“小扃，乡鼎之扃，长二尺。”皆依汉礼。而知今此豚鼎之扃当用小扃也。云“特豚，一豚也”者，此特若《郊特牲》之特，皆以特为一也。云“凡牲皆用左胖”者，案《特牲》、《少牢》皆用右胖，《少仪》云：“大牢则以牛左肩折九个”。为归胙用左，则用右而祭之。《乡饮酒》、《乡射》主人用右体，生人亦与祭同用右者，皆据周而言也。此云用左，郑据夏殷之法，与周异也。但《士虞》丧祭用左，反吉故也。云“煮於镬曰亨”者，案《特牲》云：“亨于门外东方，西面北上。”注云：“亨，煮也。亨豕鱼腊，以镬各一爨。《诗》云：谁能亨鱼，溉之釜ň。”是镬为亨也。云“在鼎曰升，在俎曰载”者，案《昏礼》云“特豚合升”，又云“侧载”，《特牲》亦云“卒载加匕于鼎”，《少牢》云“司马升羊，实于一鼎”，皆是在鼎曰升，在俎曰载之文。但在鼎直有升名，在俎则升、载两称也。故《少牢》云“升羊载右胖”，升豕其载如羊。《有司彻》亦云“乃升”，注云：“升牲体於俎也。”是在俎升、载二名也。云“载合升者，明亨与载皆合左右胖”者，以升、载并陈，又合山二者之，故知从镬至俎，皆合左右胖也。云“离，割也，割肺者，使可祭也，可哜也”者，凡肺有二种：一者举肺，一者祭肺。就举肺之中复有三称：一名举肺，为食而举；二名离肺，《少仪》云三牲之肺，离而不提心也；三名哜肺，以齿哜之。此三者皆据生人为食而有也。就祭肺之中亦复有三称：一者谓之祭肺，为祭先而有之；二者谓之忖肺，忖，切之使断；三者谓之切肺，名虽与忖肺异，切肺则忖肺也。三者皆为祭而有。若然切肺、离肺指其形，馀皆举其义称也。云“今文扃为铉，古文为密”者，一部之内皆然，不从今文故叠之也。<br />
　　始醮，如初。（亦荐脯醢，彻荐爵，筵尊不彻矣。）<br />
　　[疏]“始醮如初”。<br />
　　○注“亦荐”至“彻矣”。<br />
　　○释曰：云“始醮，如初”者，此一醮与不杀同，未有所加，故云如初也。<br />
　　再醮，两豆：葵菹、蠃醢；两笾：栗、脯。（蠃醢，蝓醢。今文蠃为蜗。）<br />
　　[疏]“再醮”至“栗脯”。<br />
　　○注“蠃醢”至“为蜗”。<br />
　　○释曰：此二豆、二笾增数者，为有杀牲，故盛其馔也。案郑注《周礼醢人》云：“细切为齑，全物若为菹。”作醢及赞者，先膊乾其肉，乃後之，杂以梁麴及盐，渍以美酒，涂置<垂瓦>中，百日则成矣，是作醢及菹之法也。云“蠃醢，蝓醢”者，《尔雅》文。<br />
　　三醮，摄酒如再醮，加俎，哜之，皆如初，哜肺。（摄酒如再醮，则再醮亦摄之矣。加俎哜之，哜当为祭，字之误也。祭俎如初，如祭脯醢。）<br />
　　[疏]“三醮”至“哜肺”。<br />
　　○注“摄酒”至“脯醢”。<br />
　　○释曰：云“摄酒如再醮，则再醮亦摄之矣”者，周公作经取省文，再醮不言摄酒，以三醮如之，则再醮摄之可知，故郑云再醮亦摄之矣。云“加俎哜之，哜当为祭，字之误也”者，经有二哜，不破“如初哜”之哜，唯破“加俎哜”之字者，以祭先之法，祭乃哜之，又不宜有二哜，故破加俎之哜为祭也。云“祭俎如初，如祭脯醢”者，以三醮唯祭俎之肺，不复祭脯醢也。若然，前不杀之时，一醮彻脯醢为辞，再醮之脯醢，至再醮不言彻脯醢者，以三醮上唯加乾肉，不荐脯醢，故不彻也。今殷亦然，一醮彻荐辞，至再醮亦不彻荐，直彻爵而已，亦为三醮以不加笾豆加牲俎，是以祝辞一醮，亦云嘉荐，至三醮者，直云笾豆有楚。楚，陈列貌。是三醮不加笾豆明文也。<br />

                    <br>
                        　　卒醮，取笾脯以降，如初。<br />
　　[疏]“卒醮”至“如初”。<br />
　　○释曰：此取笾脯见母，与前不异。上周法与不杀皆不云笾者，上皆直荐脯醢，不云笾豆。此若杀云两笾，故云笾脯。若然，既杀有俎肉而取脯者，见其得礼而已，故不取俎肉。如若得束帛者，不须取脯，是以《冠礼》礼宾得束帛，皆不取脯也。<br />
　　若孤子，则父兄戒、宿。（父兄，诸父诸兄。）<br />
　　[疏]“若孤”至“戒宿”。<br />
　　○注“父兄诸父诸兄”。<br />
　　○释曰：上陈土有父加冠礼讫，自此至“东塾北面”，论士之无父，自有加冠之法也。周公作文，於此乃见之者，欲见周与夏殷孤子同冠於阼阶，礼之於客位，唯一醮三醴不同耳，是以作经言其与上异者而已。言“父兄，诸父诸兄”者，以其上文父兄非直戒宿而己，故知此是诸父诸兄，非己之亲父亲兄也。<br />
　　冠之日，主人而迎宾，拜，揖，让，立于序端，皆如冠主，礼於阼。（冠主，冠者亲父若宗兄也。古文为结，今文礼作醴。）<br />
　　[疏]“冠之”至“於阼”。<br />
　　○注“冠主”至“作醴”。<br />
　　○释曰：云“主人而迎宾”者，即上“采衣”是也。云“拜，揖，让，立于序端”者，谓主人出先拜，宾答拜讫，揖让而入于庙门。既入门，又三揖，至阶，又三让而升堂，乃立于东序端，宾升，立西序端，一皆如上。父兄为主人，故作文省略，总云“揖让立于序端，皆如冠主”也。云“礼於阼”者，别言其异者也。云“今文礼作醴”者，郑不从今文者，以其言醴则不兼於醮，言礼则兼醴、醮二法故也。<br />
　　凡拜，北面于阼阶上。宾亦北面于西阶上答拜。<br />
　　[疏]“凡拜”至“答拜”。<br />
　　○释曰：此亦异於父在者。云“凡拜”者，谓初拜至及啐拜之等，宾主皆北面，与父在时拜于筵西、南面，宾拜于序端东面为异也。<br />
　　若杀，则举鼎陈于门外，直东塾，北面。（孤子得申礼，盛之。父在，有鼎不陈於门外。）<br />
　　[疏]“若杀”至“北面”。<br />
　　○释曰：云“若杀”者，有则杀，无则已，故云若，不定之辞也。言举鼎者，谓於庙门外之东壁镬所，举至庙门外之东，直东塾，二鼎豚鱼腊鼎，皆北向，相重而列之也。<br />
　　○注“孤子”至“门外”。<br />
　　○释曰：案上文父在亦有杀法。今郑云“孤子得申礼，盛之”者，不为杀起，止为陈鼎于外而言。郑知“父在，有鼎不陈於外”者，以上文若杀，直云特豚载合升，不辨外内。孤子乃云举鼎陈于门外，类于上，父在陈鼎不於门外也。凡陈鼎在外者，宾客之礼也；在内者，家私之礼也。是在外者为盛也。今孤子则陈鼎在外，故云“孤子得申礼，盛之”也。<br />
　　若庶子，则冠于房外，南面，遂醮焉。（房外，谓尊东也。不於阼阶，非代也。不醮於客位，成而不尊。）<br />
　　[疏]“若庶”至“醮焉”。<br />
　　○释曰：上已言三代子冠礼讫，此经论庶子加冠法也。周公作经，於三代之下言之，则三代庶子冠礼皆於房外同用醮矣，但不知三代庶子各用几醮耳。今於周之子三加一醴，夏殷子三加三醮，是以下文祝辞三醴一而醮三，皆为三代而为言。至於三代，庶子皆不见别辞，则周之庶子宜依子用一醮，夏殷庶子亦依三醮。三代子有祝辞，言庶子则无，故下文注云：“凡醮者不祝。”<br />
　　○注“房外”至“不尊”。<br />
　　○释曰：知“房外，谓尊东也”者，上陈尊在房户之，案《乡饮酒》宾东则东，则尊东明，此亦於尊东也。云“不於阼阶，非代也”者，案下记云：“子冠於阼，以著代也。”明庶子不於阼，非代故也。云“不醮於客位，成而不尊”者，下记云：“醮於客位，加有成也。”是子於客位，成而尊之，此则成而不尊，故因冠之处遂醮焉。<br />
　　冠者母不在，则使人受脯于西阶下。<br />
　　[疏]“冠者”至“阶下”。<br />
　　○释曰：案《内则》云：“舅没则姑老。”若死，当云没，不得云“不在”，且母死则不得使人受脯。今言不在者，或归宁，或疾病也。使人受脯，为母生在，於後见之也。<br />
　　戒宾，曰：“某有子某，将加布於其首，原吾子之教之也。”（吾子，相亲之辞。吾，我也。子，男子之美称。古文某为谋。）<br />
　　[疏]“戒宾”至“之也”。<br />
　　○注“吾子”至“为谋”。<br />
　　○释曰：自此至“唯其所当”者，周公设经，直见行事，恐失次第，不言其辞。今行事既终，总见戒宾、醮及为字之辞也。云“某有子某”者，上某，主人名；下某，子之名。加布，初加缁布冠也。云“原吾子之教之也”者，即此以加冠行礼为教之也。云“吾子，相亲之辞。吾，我也”者，谓自己身之子，故云吾子，相亲之辞也。云“子，男子之美称”者，古者称师曰子。又《公羊传》云：“名不若字，字不若子。”是子者，男子之美称也。今请宾与子加冠，故以美称呼之也。<br />
　　宾对曰：“某不敏，恐不能共事，以病吾子，敢辞。”（病犹辱也。古文病为秉。）主人曰：“某犹原吾子之终教之也。”宾对曰：“吾子重有命，某敢不从！”（敢不从，许之辞。）宿曰：“某将加布於某之首，吾子将莅之，敢宿。”宾对曰：“某敢不夙兴。”（莅，临也。今文无对。）<br />
　　始加，祝曰：“令月吉日，始加元服。（令、吉，皆善也。元，首也。）<br />
　　[疏]注“令吉”至“首也”。<br />
　　○释曰：元首，《左传》曰先轸入狄师而死之，狄人归先轸之元。是元为首。又《尚书》云：“君为元首。”亦是元为首也。<br />
　　弃尔幼志，顺尔成德。寿考惟祺，介尔景福。”（尔，女也。既冠为成德。祺，祥也。介、景，皆大也。因冠而戒，且劝之。女如是则有寿考之祥，大女之大福也。）<br />
　　[疏]注“尔女”至“福也”。<br />
　　○释曰：云“既冠为成德”者，案《冠义》，既冠责以父子君臣长幼之礼，皆成人之德。云“祺，祥也”者，祺训为祥，祥又训为善也。云“因冠而戒”者，则经“弃尔幼志，顺尔成德”是也。云“且劝之”者，即经云“寿考惟祺，介尔景福”是也。<br />
　　再加，曰：“吉月令辰，乃申尔服。（辰，子丑也。申，重也。）<br />
　　[疏]“再加”至“尔服”。<br />
　　○注“辰子”至“重也”。<br />
　　○释曰：上云“令月吉日”，此云“吉月令辰”，互见其言，是作文之体，无义例也。云“辰，子丑也”者，以十配十二辰，直云辰子丑，明有，可知即甲子、乙丑之类，略言之也。<br />
　　敬尔威仪，淑慎尔德，眉寿万年，永受胡福。”（胡犹遐也、远也，远无穷。古文眉作麋。）三加，曰：“以岁之正，以月之令，咸加尔服。（正犹善也。咸，皆也。皆加女之三服，谓缁布冠、皮弁、爵弁也。）兄弟具在，以成厥德。（厥，其。）<br />
　　黄无疆，受天之庆。”（黄，黄发也。，冻梨也。皆寿征也。疆，竟。）<br />
　　[疏]注“黄黄”至“疆竟”。<br />
　　○释曰：《尔雅》云“黄发<齿>齿”，故以黄为黄发也。云“，冻梨”者，《尔雅》云“、老，寿也”。此云冻黎者，以其面似冻黎之色故也。<br />
　　醴辞曰：“甘醴惟厚，嘉荐令芳。（嘉，善也。善荐，谓脯醢芳香也。）<br />
　　[疏]“醴辞”至“令芳”。<br />
　　○注“嘉善”至“香也”。<br />
　　○释曰：谓脯醢为善荐芳香者，谓作之依时，又造之依法，故使芳香而善也。<br />
　　拜受祭之，以定尔祥。承天之休，寿考不忘。”（休，美也。不忘，长有令名。）<br />
　　醮辞曰：“旨酒既清，嘉荐时。（，诚也。古文为瘅。）<br />
　　始加元服，兄弟具来。孝友时格，永乃保之。”（善父母为孝，善兄弟为友。时，是也。格，至也。永，长也。保，安也。行此乃能保之。今文格为嘏。凡醮者不祝。）<br />
　　[疏]注“善父”至“不祝”。<br />
　　○释曰：“善父母为孝，善兄弟为友”者，《尔雅》文。不言善事父母、善事兄弟者，欲见非且善事兄弟而亦为兄弟之所善者，诸行周备之意也。云“凡醮者不祝”者，案上文前後例，周与夏殷冠子法，其加冠祝辞三节不辨三代之异，则三代祝辞同可知也。至於周醮之辞三等别陈之者，以其数异，辞宜不同故也。若然，醮辞唯据子而言，以其将著代重之，故备见祝辞也。此注云“凡醮者不祝”者，言“凡”谓庶子也，既不加冠於阼，又不礼於客位，无著代之理，故略而轻之也。亦不设祝辞者，《曾子问》注云“凡殇不祭”之类也。其天子冠礼祝辞，案《大戴礼公冠》篇，成王冠周公为祝词，使王近於人，远於天，啬於时，惠於财。其辞既多，不可具载。其诸侯无文，盖亦有祝辞，异於士也。<br />
　　再醮，曰：“旨酒既氵胥，嘉荐伊脯。（氵胥，清也。伊，惟也。）<br />
　　[疏]注“氵胥清也伊惟也”。<br />
　　○释曰：氵胥，酒之称，故《伐木》诗云“有酒氵胥我”，注云：“氵胥，{艹酉}之文。”《凫》诗云“尔酒既氵胥”，注云：“氵胥，酒之者。”是氵胥为清也。云“伊，惟也”者，助句辞，非为义也。<br />
　　乃申尔服，礼仪有序。祭此嘉爵，承天之祜。”（祜，福也。）<br />
　　三醮，曰：“旨酒令芳，笾豆有楚。”（旨，美也。楚，陈列之貌。）<br />
　　[疏]注“旨美”至“之貌”。<br />
　　○释曰：《楚茨》诗亦云“笾豆有楚”，注云：“楚，陈列之貌。”是用其再醮之笾豆，不增改之，故云“有楚”也。<br />
　　咸加尔服，肴升折俎。（肴升折俎，亦谓豚。）<br />
　　[疏]注“肴升”至“谓豚”。<br />
　　○释曰：云“折俎”者，即谓折上若杀之豚也。<br />
　　承天之庆，受福无疆。<br />
　　字辞曰：“礼仪既备，令月吉日，昭告尔字。（昭，明也。）<br />
　　[疏]“字辞”至“尔字”。<br />
　　○释曰：此字文在三代之下而言，则亦遂三代字辞同。此辞宾直西序东面，与子为字时言之也。<br />
　　爰字孔嘉，髦士攸宜。（爰，於也。孔，甚也。髦，俊也。攸，所也。）<br />
　　宜之于假，永受保之，曰伯某甫。”仲、叔、季，唯其所当。（于犹为也。假，大也。宜之是为大矣。伯、仲、叔、季，长幼之称。甫是丈夫之美称。孔子为尼甫，周大夫有嘉甫，宋大夫有孔甫，是其类。甫，字或作父。）<br />
　　[疏]“宜之”至“所当”。<br />
　　○释曰：云“伯某甫”者，某若云嘉也。但设经不得定言人字，故言甫为且字，是以《礼记》诸侯薨，复曰“皋某甫复”。郑云：“某甫且字。”以臣不名，君且为某之字呼之。既此，某甫立为且字。言“伯、仲、叔、季”者，是长幼次第之称。若兄弟四人，则依次称之。夏殷质则积仲，周文则积叔，若管叔、霍叔之类是也。云“唯其所当”者，二十冠时与之作字，犹孔子生三月名之曰丘，至二十冠而字之曰仲尼。有兄曰伯，居第二则曰仲。但殷质，二十为字之时，兼伯、仲、叔、季呼之；周文，二十为字之时，未呼伯、仲，至五十乃加而呼之。故《檀弓》云“五十以伯仲”，周道也。是呼伯仲之时，则兼二十字而言。若孔子生於周代，从周礼呼尼甫，至五十去甫以尼配仲，而呼之曰仲尼是也。若然，二十冠而字之，未呼伯、仲、叔、季。今於二十加冠而言者，一则是殷家冠时，遂以二十字呼之；二则见周家若不死，至五十乃加而呼之。若二十已後死，虽未满五十，即得呼伯仲。知义然者，见庆父乃是庄公之弟，桓六年庄公生，至闵公二年庆公死，时庄公未满五十，庆父乃是庄公之弟，时未五十，庆父死，号曰共仲。是其死後虽未五十，得呼仲叔季。故二十冠时，则以伯、仲、叔、季当拟之，故云“唯其所当”也。<br />
　　○注“干犹”至“作父”。<br />
　　○释曰：知“甫是丈夫之美称”者，以其人之贤愚，皆以为字，故隐元年，“公及邾仪父盟于蔑”。《梁传》云：“仪，字也。父犹傅也，男子之美称也”是也。云“孔子为尼甫”者，哀十六年，孔丘卒，哀公诔之曰：“哀哉，尼甫！”因字号谥曰尼甫也。云“周大夫有嘉甫”者，桓公十五年，“天王使嘉甫来求车”是也。云“宋大夫有孔甫，是其类”者，案《左氏传》桓二年“孔父嘉为司马”是也。郑引此者，证有冠而为此字之意，故云是其类也。又甫字或作父者，字亦通，或尼甫、嘉甫、孔甫等，见为父字者也。<br />
　　屦，夏用葛。玄端黑屦，青纟句纟意纯，纯博寸。（屦者顺裳色，玄端黑屦，以玄裳为正也。纟句之言拘也，以为行戒，状如刀衣鼻，在屦头。纟意，缝中纟川也。纯，缘也。三者皆青。博，广也。）<br />
　　[疏]“屦夏”至“博寸”。<br />
　　○注“屦者”至“广也”。<br />
　　○释曰：自此至“む屦”，论三服之屦。不於上与服同陈者，一则屦用皮葛，冬夏不同；二则屦在下，不宜与服同列，故退在於此。此言夏用葛，下云冬皮，则春宜从夏，秋宜从冬，故举冬夏寒暑极时而言。《诗》魏地以葛屦屦霜，剌褊也。云“屦者顺裳色”者，礼之通例；衣与冠同，屦与裳同，故云顺裳色也。云“玄端黑屦，以玄裳为正也”者，以其玄端有玄裳、黄裳、杂裳，经唯云玄端黑屦，与玄裳同色，不取黄裳、杂裳，故云以玄裳为正也。云“纟句之言拘也，以为行戒”者，以拘者自拘持之言，故云以为行戒也。云“状如刀衣鼻，在屦头”者，此以汉法言之。今之屦头见有下鼻，似刀衣鼻，故以为况也。云“纟意，缝中纟川也”者，谓牙底相接之缝中有绦纟川也。云“纯，缘也”者，谓绕口缘边也。云“皆青”者，以经三者同云青也。云“博，广也”者，谓纯所施广一寸也。<br />

                    <br>
                        　　素积白屦，以魁付之，缁纟句纟意纯，纯博寸。（魁，蜃蛤。付，注者。）<br />
　　[疏]“素积”至“博寸”。<br />
　　○注“魁蜃蛤付注者”。<br />
　　○释曰：以魁蛤灰付之者，取其白耳。云“魁，蜃蛤”者，魁即蜃蛤，一物，是以《周礼地官掌蜃》掌“共白盛之蜃”，郑司农云谓蜃炭，引此士冠白屦以魁付之，“玄谓今东莱用蛤，谓之灰云”是也。云“付，注者”，以蛤灰涂注於上，使色白也。<br />
　　爵弁屦，黑纟句纟意纯，纯博寸。（爵弁屦以黑为饰，爵弁尊，其屦饰以缋次。）<br />
　　[疏]“爵弁”至“博寸”。<br />
　　○注“爵弁”至“缋次”。<br />
　　○释曰：案此三服见屦不同，何者？玄端以衣见屦，以玄端有黄裳之等，裳不得举裳见屦，故举玄端见屦也。皮弁以素积见屦，屦裳同色，是其正也。爵弁既不举裳，又不举衣，而以爵弁见屦者，上陈服已言裳，裳色自显，以与六冕同玄衣裳，与冕服之嫌，故不以衣裳而以首服见屦也。云“爵弁屦以黑为饰，爵弁尊，其屦饰以缋次”者，案《冬官》画缋之事云：“青与白相次，赤与黑相次，玄与黄相次。”郑云：“此言画缋六色所象，及布采之第次，缋以为衣。”又云：“青与赤谓之文，赤与白谓之章，白与黑谓之黼，黑与青谓之黻。”郑云：“此言剌绣采所用，绣以为裳。”此是对方为缋次，比方为绣次。案郑注《屦人》云：“复下曰舄禅，下曰屦。”又注云：“凡舄之饰，如缋之次；凡屦之饰，如绣之次也”者，即上黑屦以青为纟句纟意纯，白屦以黑为纟句纟意纯，则白与黑，黑与青为绣次之事也。今次爵弁屦，，南方之色赤。不以西方白为纟句纟意纯，而以北方黑为纟句纟意纯者，取对方缋次为饰。举舄者，尊爵弁是祭服，故饰与舄同也。<br />
　　冬，皮屦可也。<br />
　　[疏]“冬皮屦可也”。<br />
　　○释曰：冬时寒，许用皮，故云“可也”。<br />
　　不屦む履。（む屦，丧屦也。缕不灰治曰む。）<br />
　　[疏]“不屦む屦”。<br />
　　○注“む屦”至“曰む”。<br />
　　○释曰：案《丧服》记云：“む衰四升有半。”む衰既是丧服，明む屦亦是丧屦，故郑云“丧屦”也。云“缕不灰治曰む”者，斩衰冠六升，传云“锻而勿灰”，则四升半，不灰治可知。言此者，欲见大功未可以冠子，恐人以冠子，故於屦末因禁之也。<br />
　　记。冠义。<br />
　　[疏]“记冠义”。<br />
　　○释曰：凡言“记”者，皆是记经不备，兼记经外远古之言。郑注《燕礼》云：“後世衰微，幽、厉尤甚，礼乐之书，稍稍废弃。”盖自尔之後有记乎？又案《丧服》记子夏为之作传，不应自造，还自解之。记当在子夏之前，孔子之时，未知定谁所录。云“冠义”者，记《士冠》中之义者，记时不同，故有二记。此则在子夏前。其《周礼考工记》，六国时所录，故遭秦燔灭典籍，有《韦氏》、《雕氏》阙，其记则在秦汉之际儒者加之，故《王制》有正“听之棘木之下”，异时所记，故其言亦殊也。<br />
　　始冠，缁布之冠也。大古冠布，齐则缁之。其也，孔子曰：“吾未之闻也，冠而敝之可也。”（大古，唐、虞以上。，缨饰。未之闻，大古质，盖亦无饰。重古，始冠冠其齐冠。白布冠，今之丧冠是也。）<br />
　　[疏]“始冠”至“可也”。<br />
　　○注“大古”至“是也”。<br />
　　○释曰：此经直言加缁布冠，不言有无，又不言加冠之後此缁布冠更著以不，故言不，不更著之事也。云“大古冠布”者，谓著白布冠也。云“齐则缁之”者，将祭而齐则为缁者，以鬼神尚幽暗也。云“其也，孔子曰：吾未之闻也”者，孔子时有者，故非时人之，诸侯则得著，故《玉藻》云：“缁布冠缋，诸侯之冠也。”郑云：“尊者饰也。”（元缺一字）士冠不得也。云“冠而敝之可也”者，据士以卜冠时用之，冠讫，则敝去之不复著也。若庶人犹著之，故《诗》云：“彼都人士，台笠缁撮。”是用缁布冠笼其发，是庶人常服之矣。云“大古，唐、虞以上”者，此记与《郊特牲》皆陈三代之冠，云牟追、章甫、委貌之等，郑注《郊特牲》云：“三代改制，齐冠不复用也。以白布冠质，以为丧冠也。”三代既有此，明大古是唐、虞已上可知。云“未之闻，大古质，盖亦无饰”者，此经据孔子时非其著，未知大古有以不，故郑云大古质，无饰也。云“重古，始冠冠其齐冠”者，以经云始冠缁布之冠，即云大古冠布则齐冠一也，故郑云冠其齐冠也。云“白布冠者今之丧冠是也”者，以其大古时，吉凶同服白布冠，未有丧冠。三代有牟追之等，则以白布冠为丧冠。若然，丧服起自夏禹以下也。<br />
　　子冠於阼，以著代也。醮於客位，加有成也。（醮，夏、殷之礼，每加於阼阶，醮之於客位，所以尊敬之，成其为人也。）<br />
　　三加弥尊，论其志也。（弥犹益也。冠服後加益尊。论其志者，欲其德之进也。）<br />
　　[疏]“子”至“成也”。<br />
　　○注“醮夏”至“人也”。<br />
　　○释曰：此记人说夏、殷法，可兼于周。以其於阼及三加皆同，唯醮醴有异，故知举二以见一也。<br />
　　冠而字之，敬其名也。（名者，质，所受於父母，冠成人，益文，故敬之也。今文无之。）<br />
　　[疏]“冠而”至“名也”。<br />
　　○注“名者”至“无之”。<br />
　　○释曰：案《内则》云，子生三月父名之，不言母。今云“受於父母”者，夫妇一体，受父即是受於母，故兼言也。云“冠成人，益文”者，对名是受於父母，为质，字者受於宾，为文。故君父之前称名，至於他人称字也。是敬定名也。<br />
　　委貌，周道也。章甫，殷道也。毋追，夏后氏之道也。（委犹安也。言，所以安正容貌。章，明也。殷质，言以表明丈夫也。甫，或为父，今文为斧。毋，发声也。追犹堆也。夏后氏质，以其形名之。三冠皆所服以行道也，其制之异同未之闻。）<br />
　　[疏]“委貌”至“道也”。<br />
　　○释曰：记人历陈此三代冠者，上缁布冠也。诸（元缺起此）侯已下，始加之冠，此委貌之等。记人以经有缁布冠、皮弁、爵弁、玄冠，故还记缁布冠以下四种之冠，以解经之四者，此委貌即解经“易服，服玄冠”是也。<br />
　　○注“委犹”至“之闻”。<br />
　　○释曰：云“今文为斧”者，义无取，故叠之不从也。云“毋，发声也”者，若在上谓之发声，在下谓之助句，义无取，则是发声也。云“三冠皆所常服以行道”者，以释经三代皆言道，是诸侯朝服之冠，在朝以行道德者也。云“其制之异同未之闻”者，委貌、玄冠於礼图有制，但章甫、毋追相与，异同未闻也。<br />
　　周弁，殷，夏收。（弁名出於。，大也，言所以自光大也。名出於无。无，覆也，言所以自覆饰也。收，言所以收敛发也。其制之异亦未闻。）<br />
　　[疏]注“弁名”至“未闻”。<br />
　　○释曰：又历陈此三者，欲见三代加冠皆有弁。云“周弁”者，弁是古冠之大号，非直含六冕，亦兼爵弁於其中。见士之三加之冠者爵弁者，故云弁，弁者冠名也。云“弁名出於。，大也”者，无正文，郑以意解之。《论语》云“服周之冕”，以五色缫服有文饰，则知有德，故云“言所以自光大也”。云“名出於无。无，覆也，言所以自覆饰也。收，言所以收敛发也”者，皆以意解之也。云“制之异亦未闻”者，案《汉礼器制度》弁冕、《周礼弁师》相参。周之冕以木为体，广八寸，长尺六寸，绩麻三十升布为之，上以玄，下以，前後有旒，尊卑各有差等。天子玉笄朱，其制可闻。云未闻者，但夏、殷之礼亡，其制与周异，亦加上未闻也。<br />
　　三王共皮弁、素积。（质不变。）<br />
　　[疏]注“质不变”。<br />
　　○释曰：此亦三代自天子下至士皆是再加，当在周弁三加之上，退之在下者，欲见此是三代之冠，百王同之，无别代之称也。故《郊特牲》云“三王共皮弁”，注云：“所不易於先代。”故《孝经》亦云百王同之，不改易也。若然百王同之，言三王共者，以损益之极，极於三王。又上三冠亦据三代，故云“三王其皮弁”。其实先代後代皆不易，是以郑云质不变也。<br />
　　无大夫冠礼，而有其昏礼。古者五十而后爵，何大夫冠礼之有？（据时有未冠而命为大夫者。周之初礼，年未五十而有贤才者，试以大夫之事，犹服士服，行士礼。二十而冠，急成人也。五十乃爵，重官人也。大夫或时改取，有昏礼是也。）<br />
　　[疏]“无大”至“之有”。<br />
　　○释曰：此经所陈，欲见无大夫冠礼之事。有大夫冠礼，记者非之。<br />
　　○注“据时”至“是也”。<br />
　　○释曰：郑云“据时有未冠而命为大夫”者，言周末作记之时，有二十已前未加冠而命为大夫者，记非之也。云“周之初礼，年未五十而有贤才者，试以大夫之事，犹服士服，行士礼”者，郑解古者五十而後爵，何大夫冠礼之有？是古者未有，周大夫有冠礼，故非之。此郑云未五十，则二十已士，或有未二十有贤才，亦得试为大夫者，故《丧服》“殇卜功章”云“大夫为昆弟之长殇”，郑云：“大夫为昆弟之长殇小功，谓士若不仕，以此知为大夫无殇服。”言为大夫无殇服，谓兄殇在小功，则兄十九已下，死大夫则十九已下既为兄殇服，己为大夫，则早冠矣。大夫冠而不为（元缺止此）殇故也。虽早冠，亦行士礼而冠，是大夫无冠礼也。云“二十而冠，急成人也。五十乃爵，重官人也”者，解试为大夫二十，则其爵命要待五十意也。云“大夫或时改娶，有昏礼”者，释经“而有其昏礼”，以其三十而取，五十乃命为大夫，则昏时犹为士，何得有大夫昏礼乎？五十巳後容改娶，故有大夫昏礼也。若然，案下文“古者生无爵”，郑云：“古谓殷。”此经以古为周初者，下云“古者生无爵”，对周时士生有爵，故知古者生无爵，据殷也。今此云古者，以周末时大夫冠，对周初时无，若以古者为殷时，则周家有大夫冠礼，何得言周末始有乎？明古者据初而言也。<br />
　　公侯之有冠礼也，夏之末造也。（造，作也。自夏初以上，诸侯虽父死子继，年未满五十者亦服士服，行士礼，五十乃命也。至其衰末，上下相乱，篡杀所由生，故作公侯冠礼以正君臣也。《坊记》曰：“君不与同姓同车，与异姓同车不同服，示民不嫌也。以此坊民，民犹得同姓以杀其君也。”）<br />
　　[疏]“公侯”至“造也”。<br />
　　○注“造作”至“君者”。<br />
　　○释曰：记人言此者，欲见夏初已上，虽诸侯之贵，未有诸侯冠礼，犹依士礼，故记之於《士冠篇》末也。云“自夏初以上”者，以经云“公侯之有冠礼，夏之末造”，明夏初未有。言“以上”者，夏以前唐、虞之等，亦未有诸侯冠礼也。未满五十者亦服士服行士礼，五十乃命也者。既云服士服，行士礼，亦如上文五十而後爵，何公侯冠礼之有？以其与大夫同未五十服行士礼也。云“至其衰未，上下相乱”至“以正君臣也”者，解经夏之末造公侯冠礼也。引《坊记》者，欲见夏末以後制诸侯冠礼，以防诸侯相篡弑之事也。云“同车”者，谓参乘为车，右及御者也。云“不同服”者，案《玉藻》云：“君之右虎裘，厥左狼裘。”又云仆右恒朝服，君则各以时事服，是不同服。此谓非在军时。若在军时，君臣同服韦弁服也。<br />
　　天子之元子犹士也，天下无生而贵者也。（元子，世子也。无生而贵，皆由下升。）<br />
　　[疏]“天子”至“者也”。<br />
　　○注“元子”至“下升”。<br />
　　○释曰：此记者见天子元子冠时，亦依士冠礼，故於此兼记之也。天子之元子虽四加与十二而冠，其行事犹依士礼，故云“犹士”也。元子尚不得生而贵，则天下之人亦无生而贵者也。云“无生而贵，皆由下升”者，天子元子冠时行士礼，後继世为天子，是由下升。自馀天下之人，从微至著，皆由下升也。<br />
　　继世以立诸侯，象贤也。（象，法也。为子孙能法先祖之贤，故使之继世也。）<br />
　　[疏]“继世”至“贤也”。<br />
　　○释曰：记此者欲见上言天子之子冠行士礼，此诸侯之子冠亦行士礼，以其士之子恒为士，有继世之义。诸侯之子亦继世，象父祖之贤。虽继世象贤，亦无生而贵者，行士冠礼，故记之於此也。云“能法先祖之贤”者，凡诸侯出封，皆由有德。若《周礼典命》云：“三公八命，其卿六命，大夫四命。及其出封，皆加一等。”出为五等诸侯，即为始封之君，是其贤也。於後子孙继立者，皆不毁始祖之庙，是象先祖之贤也。<br />
　　以官爵人，德之杀也。（杀犹衰也。德大者爵以大官，德小者爵以小官。）<br />
　　[疏]“以官”至“杀也”。<br />
　　○注“杀犹”至“小官”。<br />
　　○释曰：记人记此者，欲见仕者从士至大夫而冠，无大夫冠礼者也。云“以官爵人”者，以，用也，谓用官爵命於人也。云“德之杀也”者，杀，衰也，以德大小为衰杀，故郑云“德大者爵以大官，德小者爵以小官”官者，管领为名。爵者，位次高下之称也。<br />
　　死而谥，今也。古者生无爵，死无谥。（今，谓周衰，记之时也。古，谓殷。殷士生不为爵，死不为谥。周制以士为爵，死犹不为谥耳，下大夫也。今记之时，士死则谥之，非也。谥之，由鲁庄公始也。）<br />
　　[疏]“死而”至“无谥”。<br />
　　○注“今谓”至“始也”。<br />
　　○释曰：记人记此者，欲见自上所陈冠礼以士为本者，由无生而贵，皆从士贱者而升也。云“死而谥，今也”者，据士生时虽有爵，所不合有谥，若死而谥之，正谓今周衰之时也。云“古者生无爵，死无谥”者，古谓殷以前，夏之时，士生无爵，死无谥，是士贱。今古皆不合有谥也。郑云“今谓周衰，记之时也”者，以记者自云今也，明还据周衰记之时。案《礼运》云：“孔子曰：我观周道，幽、厉伤之。”是周衰也。自此已後，始有作记，故云周衰记之时也。云“古谓殷”者，周时士有爵，故知古谓殷。云“殷士生不为爵，死不为谥”者，对周士生有爵，死犹不谥也。云“周制以士为爵，死犹不谥耳，下大夫也”者，案《周礼掌客职》云：“群介、行人、宰史，以其爵等为之牢礼之陈数。”郑注云：“以命数则参差难等，略於臣，用爵而已。”群介、行人皆士，故知周士有爵。虽有爵，死犹不谥。卿大夫已上则有谥也。云“今记之时，士死则谥之，非也”者，解经死而谥，今也。云“谥之，由鲁庄公始也”者，案《礼记檀弓》云：“鲁庄公及宋人战于乘玉，县贲父御，卜国为右。马惊，败绩，公坠，佐车授绥。公曰：‘未之卜也。’县贲父曰：‘他日不败绩，而今败绩，是无勇也。’遂死之。圉人浴马，有流矢在白肉。公曰：‘非其罪也。’遂诔之。”士之有诔，自鲁庄公始也。若然，作记前庄公诔士至记时亦行之，故此礼云“死而谥今也”，故郑云“今谓周衰”之时也。案《郊特牲》云：“死而谥之，今也。古者生无爵，死无谥。”郑注云：“古谓殷以前也。大夫以上乃谓之爵，死有谥也。”以此而言，则殷大夫以上死有谥。而《檀弓》云“幼名，冠字，五十伯仲，死谥，周道也”者，殷已前皆因生号为谥，若尧、舜、汤之属是也。因生号以谥，故不得谥名。周礼死则别为谥，故云死谥，周道也。<br />

                    <br>
                        　　●卷四士昏礼第二<br />
　　[疏]《士昏礼》第二。<br />
　　○郑《目录》云：“士娶妻之礼，以昏为期，因而名焉。必以昏者，阳往而阴来，日入三商为昏。昏礼於五礼属嘉礼，大、小《戴》及《别录》此皆第二。”<br />
　　○释曰：郑知是士娶妻之礼者，以“记”云“记士昏礼”，故知是士娶妻。郑云“日入三商”者，商谓商量，是漏刻之名，故三光灵曜亦日入三刻为昏，不尽为明。案马氏云：日未出、日没後皆云二刻半，前後共五刻。今云三商者，据整数而言，其实二刻半也。<br />
　　昏礼。下达，纳采用雁。（达，通也。将欲与彼合昏姻，必先使媒氏下通其言。女氏许之，乃後使人纳其采择之礼。用雁为挚者，取其顺阴阳往来。《诗》云：“取妻如之何？匪媒不得。”昏必由媒，交接设绍介，皆所以养廉耻。）<br />
　　[疏]“昏礼”至“用雁”。<br />
　　○释曰：从此下至“主人许，宾入，授如初礼”，陈纳采问名之礼。云“下达”者，谓未行纳采已前，男父先遣媒氏女氏之家通辞往来，女氏许之，乃遣使者行纳采之礼也。言下达者，男为上，女为下，取阳倡阴和之义，故云下达，谓以言辞下通於女氏也。是以下记昏辞云“吾子有惠，贶室某也”，注云：“称有惠，明下达。”谓此下达也。云“纳采用雁”者，昏礼有六，五礼用雁：纳采、问名、纳吉、请期、亲迎是也，唯纳徵不用雁，以其自有币帛可执故也。且三礼不云纳，言纳者恐女氏不受，若《春秋》内纳之义。若然，纳采言纳者，以其始相采择，恐女家不许，故言纳。问名不言纳者，女氏已许，故不言纳也。纳吉言纳者，男家卜吉，往与女氏，复恐女家翻悔不受，故更言纳也。纳徵言纳者，纳币帛则昏礼成，复恐女家不受，故更云纳也。请期、亲迎不言纳者，纳币则昏礼已成，女家不得移改，故皆不言纳也。其昏礼有六，尊卑皆同，故《左氏》庄公二十二年《经》书：“冬，公如齐纳币。”《梁传》曰：“纳币，大夫之事也。礼有纳采，有问名，有纳徵，有告期，四者备而後娶，礼也。公之亲纳币，非礼也，故讥之。”彼无纳吉者，以庄公在母丧内，亲行纳币，非礼之事，故关其纳吉以非之也。<br />
　　○注“达通”至“廉耻”。<br />
　　○释曰：郑云“必先使媒氏下通其言，女氏许之，乃後使人纳其采择之礼”者，欲见纳采之前，有此下达之言也。案《周礼地官》有媒氏职，是天子之官，则诸侯之国亦有媒氏，传通男女，使成婚姻，故云媒氏也。云“用雁为挚者，取其顺阴阳往来”者，案《周礼大宗伯》云：“以禽作六挚，卿执羔，大夫执雁，士执雉。”此昏礼无问尊卑皆用雁，故郑注其意云取顺阴阳往来也。顺阴阳往来者，雁木落南翔，冰泮北徂，夫为阳、妇为阴，今用雁者，亦取妇人从夫之义，是以昏礼用焉。引“《诗》”者，证须媒下达之义也。云“昏必由媒，交接设绍介”者，《诗》云“匪媒不得”，是由媒也。其行五礼，自纳采已下，皆使使往，是交接设绍介也。云“皆所以养廉耻”者，解所以须媒及设绍介者，皆所以养成男女使有廉耻也，使媒通之、媵御沃盥交之等，皆是行事之渐，养廉耻之义也。<br />
　　主人筵于户西，西上，右几。（主人，女父也。筵，为神布席也。户西者，尊处，将以先祖之遗体许人，故受其礼於祢庙也。席西上，右设几，神不统於人，席有首尾。）<br />
　　[疏]“主人”至“右几”。<br />
　　○释曰：此女将受男纳采之礼，故先设神坐，乃受之。<br />
　　○注“主人”至“首尾”。<br />
　　○释曰：云“筵，为神布席也”者，下文礼宾云“彻几改筵”，是为人设席，故以此为神席也。云“户西”者，以户西是宾客之位，故为尊处也。必以西为客位者，以地道尊右故也。知“受礼於祢庙”者，以记云凡行事受诸祢庙也。云“席西上，右设几，神不统於人”者，案《乡射》、《燕礼》之等设席皆东上，是统於人。今以神尊，不统於人，取地道尊右之义，故席西上，几在右也。云“席有首尾”者，以《公食》记蒲筵萑席，皆卷自末，是席有首尾也。<br />
　　使者玄端至。（使者，夫家之属，若群吏使往来者。玄端，士莫夕之服，又服以事於庙。有司缁裳。）<br />
　　[疏]“使者玄端至”。<br />
　　○注“使者”至“缁裳”。<br />
　　○释曰：云“使者，夫家之属”者，案《士冠》赞者於中士下差次为之。此云夫家之属，亦当然。假令主人是上士，属是中士；主人是中士，属是下士；主人是下士，属亦当是下士，礼穷即同也。云“玄端，士莫夕之服，又服以事其庙”者，此亦如《士冠礼》玄端，士莫夕於朝之服也。但士以玄端祭庙，今使者服玄端至，亦於主人庙中行事，故云又服以事其庙也。云“有司缁裳”者，案士唯有三等之裳：玄裳、黄裳、杂裳。此云缁裳者，即玄裳者矣，以其缁、玄大同小异也。然士有三等裳，今直言玄裳者，据主人是上士而言。案《士冠》云：“有司如主人服。”则三等士之有司，亦如主人服也。<br />
　　摈者出请事，入告。（摈者，有司佐礼者。请犹问也。礼不必事，虽知，犹问之，重慎也。）<br />
　　[疏]“摈者”至“入告”。<br />
　　○注“摈者”至“慎也”。<br />
　　○释曰：云“摈者，有司佐礼”者，案《士冠礼》有司并是主人之属及群吏佐主人行礼之人，故知此摈者亦是主人有司佐礼者也。在主人曰摈。云“请犹问也。礼不必事，虽知，犹问之，重慎也”者，案《论语》云“无必”，故云不必事也。以其前已有下达之事，今使者来在门外，是知有昏事也，而犹问之，重慎也。<br />
　　主人如宾服，迎于门外，再拜，宾不答拜。揖入。（门外，大门外。不答拜者，奉使不敢当其盛礼。）<br />
　　[疏]“主人”至“揖入”。<br />
　　○释曰：案《士冠礼》主人迎宾於大门外，云主人西面，宾东面。此及《乡饮酒》、《乡射》皆不言面位者，文不具耳，当亦如《士冠》也。<br />
　　○注“门外”至“盛礼”。<br />
　　○释曰：知门外是大门外者，以其大夫唯有两门：寝门、大门而已。庙在寝门外之东，此下有至于庙门，明此门外是大门外可知也。云“宾不答拜者，奉使不敢当其盛礼”者，此士卑，无君臣之礼，故宾虽属吏，直言不答拜，不言辟。若诸侯於使臣，则言辟，是以《射礼》宾迎入门，公拜，宾辟，不答拜。《公食大夫》主为宾已，故宾答拜，稽首，亦辟，乃拜之。以其君尊故也。<br />
　　至于庙门，揖入。三揖，至于阶，三让。（入三揖者：至内ニ，将曲，揖；既曲，北面，揖；当碑，揖。）<br />
　　[疏]“至于”至“三让”。<br />
　　○注“入三”至“碑揖”。<br />
　　○释曰：凡入门三揖者，以其入门，宾主将欲相背，故须揖；宾主各至堂涂北面相见，故亦须揖；至碑，碑在堂下，三分庭之一，在北曲庭中之节，故亦须揖。但《士冠》注云：“入门将右曲，揖；将北曲，揖；当碑，揖。”此注：“至内ニ，将曲，揖；既曲，北面，揖；当碑，揖。”文不同者，郑举二文相兼乃足也。三者，礼之大节，尊卑同，故《乡饮酒》、《乡射》、《聘礼》、《公食大夫》皆有此三揖之法，但注有详略耳。<br />
　　主人以宾升，西面。宾升西阶，当阿，东面致命。主人阼阶上北面再拜。（阿，栋也。入堂深，示亲亲。今文阿为。）<br />
　　[疏]“主人”至“再拜”。<br />
　　○释曰：宾则使者也。礼之通例，宾主敌者，宾主俱升，若《士冠》与此文是也。若《乡饮酒》、《乡射》皆主尊宾卑，故初至之时，主人升一等，宾乃升，至卒洗之後亦俱升。唯《聘礼》公升二等，宾始升者，彼注云“亦欲君行一，臣行二”也。《觐礼》，王使人劳侯氏，使者不让，先升者，奉王命尊故也。“主人阼阶上北面再拜”者，主人不言当阿，则如《乡饮酒》主人当楣，再拜。<br />
　　○注“阿栋”至“为”。<br />
　　○释曰：案《乡饮酒》、《聘礼》皆云“宾当楣”，无云“当阿”者，独此云宾当阿，故云“示亲亲”也。凡士之庙，五架为之，栋北一楣下有室户，中脊为栋，栋南一架为前楣，楣前接檐为。《乡射》记云：“序则物当栋，堂则物当楣。”故云是制五架之屋也。乡大夫射於庠，庠则有室，故物当前楣。士射於序，序则无室，故物当栋。此士之庙，虽有室，其栋在室外，故宾得深入当之也。<br />
　　授于楹，南面。（授於楹，明为合好，其节同也。南面，并授也。）<br />
　　[疏]“授于楹南面”。<br />
　　○注“授於”至“授也”。<br />
　　○释曰：楹，谓两楹之，宾以雁授主人於楹者，明和合亲好，令其宾主远近节同也。凡宾主敌者，授於楹。不敌者，不於楹。是以《聘礼》宾觌大夫云“受币于楹南面”，郑注云：“受币楹，敌也。”《聘礼》又云“公侧袭受玉于中堂与东楹之”，郑注云：“东楹之，亦以君行一，臣行二。”至礼宾及宾私觌，皆云“当东楹”，是尊卑不敌，故不於楹也。今使者不敌，而於楹，故云“明为合好”也。云“南面，并授也”者，以经云南面不辨宾主，故知俱南面并授也。<br />
　　宾降，出，主人降。授老雁。（老，群吏之尊者。）<br />
　　[疏]“宾降”至“老雁”。<br />
　　○释曰：授雁讫，宾降，自西阶出门。主人降，自阼阶授老雁，於阶立，待後事也。<br />
　　○注“老群吏之尊者”。<br />
　　○释曰：大夫家臣称老，是以《丧服》公士大夫以贵臣为室老，《春秋左氏传》云“执臧氏老”，《论语》云“赵魏老”，《礼记》“大夫室老行事”，皆是老为家臣之贵者。士虽无君臣之名，云“老”亦是群吏中尊者也。<br />
　　摈者出请。（不必宾之事有无。）<br />
　　[疏]“摈者出请”。<br />
　　○注“不必”至“有无”。<br />
　　○释曰：此主人不知宾有事，使摈出请者，亦是不必宾之事有无也。<br />
　　宾执雁，请问名，主人许。宾入，授，如初礼。（问名者，将归卜其吉凶。古文礼为醴。）<br />
　　[疏]“宾执”至“初礼”。<br />
　　○释曰：此之一使，兼行纳采、问名，二事相因。又使还须卜，故因即问名，乃还卜之，故共一使也。云“主人许”者，摈请入告，乃报宾，宾得主人许，乃入门，升堂，授雁，与纳采礼同，故云“如初礼”也。<br />
　　○注“问名”至“为醴”。<br />
　　○释曰：言“问名”者，问女之姓氏，不问三月之名，故下记问名辞云“某既受命，将加诸卜，敢请女为谁氏”，郑云：“谁氏者，谦也。不必其主人之女。”是问姓氏也。然以姓氏为名者，名有二种：一者是名字之名，三月之名是也；一者是名号之名，故孔安国注《尚书》以舜为名，郑君《目录》以曾子为姓名，亦据子为名，皆是名号为名者也。今以姓氏为名，亦名号之类也。郑云“将归卜其吉凶”者，亦据下记文也。<br />
　　摈者出请，宾告事毕。入告，出请醴宾。（此醴亦当为礼。礼宾者，欲厚之。）<br />
　　[疏]“摈者”至“醴宾”。<br />
　　○注“此醴”至“厚之”。<br />
　　○释曰：此下至“送于门再拜”，主人礼宾之事。云“此醴亦当为礼”者，亦《士冠》礼宾为醴字，彼已破从礼，故云“亦”。此以醴酒礼宾，不从醴者，以《大行人》云上公“再而酢”，侯伯“一而酢”，子男“一不酢”，及“以酒礼之”，用齐礼之，皆不依酒醴为名，皆取相礼，故知此醴亦为礼敬之礼，不取用醴为醴之义也。《秋官司仪》云“诸公相为宾”，及将币，“宾亦如之”，注云：“上於下曰礼，敌者曰傧。”《聘礼》乡亦云“无摈”，注云：“无摈，辟君是大夫已上尊，得有礼、摈两名。”士以下卑，唯称礼也。<br />
　　宾礼辞，许。（礼辞，一辞。）<br />
　　[疏]“宾礼辞许”。<br />
　　○注“礼辞一辞”。<br />
　　○释曰：礼宾一辞许者，主人礼宾之常法，乡已行纳采、问名，宾主之情已通矣，故略行一辞而已。<br />
　　主人彻几改筵，东上。侧尊С醴于房中。（彻几改筵者，乡为神，今为人。侧尊，亦言无玄酒，侧尊於房中，亦有篚有笾豆，如冠礼之设。）<br />
　　[疏]“主人”至“房中”。<br />
　　○释曰：彻几改筵者，於户西礼神坐，彻去其几，於後授宾，改设其筵，设侧尊С醴在东房之中，以礼宾也。<br />
　　○注“彻几”至“之设”。<br />
　　○释曰：经云“东上”者，统於主人。注云“乡为神，今为人”者，为神则西上，为人则东上，不同，故辨之。云“侧尊，亦言无玄酒”者，醴糟例无玄酒配之，以其醴象大古质，故士冠与此昏礼之等皆无玄酒也。郑知此“亦有篚有笾豆如冠礼”者，此下云“赞者酌醴，加角四”，明有篚盛之，又云“赞者荐脯醢”，则有笾豆可知。但冠礼尊在服北，南上，则此尊与篚等亦南上，故云“如冠礼之设”也。<br />
　　主人迎宾于庙门外，揖让如初，升。主人北面，再拜。宾西阶上北面答拜。主人拂几，授校，拜送。宾以几辟，北面设于坐，左之，西阶上答拜。（拂，拭也。拭几者，尊宾，新之也。校，几足。辟，逡巡。古文校为技。）<br />
　　[疏]“主人”至“答拜”。<br />
　　○释曰：云“主人迎宾于庙门外。揖让如初，升”者，如纳采时三揖三让也。云“主人北面再拜”者，拜宾至此堂饮之，是以《公食大夫》、《燕礼》、《乡饮酒》、《乡射》、《大射》皆云“拜至”，并是拜宾至此堂也。但《燕礼》、《大射》、《公食大夫》皆云“至，再拜”，先言至者，欲见宾至乃拜之，是有尊卑不敌之义。馀皆言拜至，至在拜下者，体敌之义也。若然，此为礼宾，有拜至者，前虽有纳采、问名之事，以昏礼有相亲之义，故虽後亦拜至也。聘礼、享礼及礼宾不拜至者，聘礼不取相亲之义，故不拜至。是以彼郑注云：“以宾不於此始至也。”云“主人拂几”者，此拂几虽不言外拂、内拂，又不言三，案《有司彻》：“主人西面，左手执几，缩之，以右袂推拂几三，二手横执几，进，授尸于筵前。”注云：“衣袖谓之袂。推拂，去尘示新。”云拂者，外拂之也。则此亦外拂之三也。凡行敌礼者，拂几皆若此。卑於尊者，则内拂之。故《聘礼》云：“宰夫内拂几三，奉两端以进。”郑云“内拂几，不欲尘分尊者”是也。若然，《冠礼》礼宾无几者，冠礼比昏为轻，故无几。《乡饮酒》、《乡射》及《燕》宾，宾轻，故无几。《聘》宾及《公食大夫》宾重，故有几也。云“授校”者，凡授几之法，卑者以两手执几两端，尊者则以两手於几执之，授皆然。是以《聘礼》宰夫奉两端以进，《有司彻》云：“尸进，二手受于手。”注云：“受从手，谦也。”虽不言两手，两手授之可知。又案《聘礼》云：“公东南乡，外拂几三，卒，振袂，中摄之，进，西乡。宾进，讶，受几于筵前。”以此言之，公尊，中执几以一手，则宾以两手於几两端执之也。而此亦宾主不敌授校者，昏礼异於馀礼。云“拜送”者，此当再拜送君，於聘宾则一拜，故《聘礼》云“公一拜送”，郑注云“公，尊也”是也。此几以安体，非己所得，故宾受讫，然後答拜。下经受醴之时，先拜乃受者，彼是入口之物，己所当得，故先拜乃受之。云“宾以几辟”者，以宾卑，故以凡辟。《聘礼》宾卑，亦云以几辟。《有司彻》不云以几辟者，尊尸故也。《觐礼》不云以几辟者，尊王使也。凡设几之法，受时或受其足，或受于手，皆横受之。及其设之，皆旋几纵执，乃设之於坐南，北面陈之，位为神则右之，为人则左之，为异。不坐设之者，几轻，故也。<br />

                    <br>
                        　　○注“拂拭”至“为枝”。<br />
　　○释曰：郑知“校，几足者，《既夕记》云“缀足用燕几，校在南，御者坐持之”，故知校是几足也。<br />
　　赞者酌醴，加角四，面叶，出于房。（赞，佐也，佐主人酌事也。赞者亦洗酌，加角四，覆之，如冠礼矣。出房南面，待主人迎受。古文叶作扌葛。）<br />
　　[疏]“赞者”至“于房”。<br />
　　○注“赞佐”至“作扌葛”。<br />
　　○释曰：云“赞者亦洗酌，加角四，覆之，如冠礼矣”者，案《冠礼》云：“赞者洗於房中，侧酌醴，加四覆之。”此与冠礼同，故知如冠礼矣。<br />
　　主人受醴，面枋，筵前西北面。宾拜受醴，复位。主人阼阶上拜送。（主人西北面疑立，待宾即筵也。宾复位於西阶上北面，明相尊敬。此筵不主为饮食起。）<br />
　　[疏]“主人”至“拜送”。<br />
　　○注“主人”至“食起”。<br />
　　○释曰：经唯云主人西北面，知“疑立”者，《乡饮酒》云“主人阼阶东疑立”，明此亦然也。凡主人将授酒醴，於筵前待宾，即筵前乃授之。此郑云“即筵”，谓就筵前，与下宾即筵别也。是以冠礼礼子及下礼妇皆於筵西受礼。然礼宾进筵前受醴，是不躐席之事也。云“宾复位於西阶上北面，明相尊敬。此筵不主为饮食起”者，但此筵为行礼，故拜及啐皆於西阶也。<br />
　　赞者荐脯醢。（荐，进）宾即筵坐，左执觯，祭脯醢，以四祭醴三，西阶上北面坐，啐醴，建四，兴，坐奠觯，遂拜。主人答拜。（即，就也。左执觯，则祭以右手也。凡祭於脯醢之豆，必所为祭者，谦敬，示有所先也。啐，尝也。尝之者，成主人意。建犹扌及也。兴，起也。奠，停也。）<br />
　　[疏]“赞者”至“答拜”。<br />
　　○释曰：此经云“坐奠觯，遂拜”，言遂者，因事曰遂，因建四兴，坐奠觯，不复兴，遂因坐而拜。《冠礼》礼子并醮子，及此下礼妇，不言坐奠觯遂者，皆文不具。《聘》礼宾不言拜者，理中有拜可知也。<br />
　　○注“即就”至“停也”。<br />
　　○释曰：郑云“祭以右手”，出于《乡射》也。云“凡祭於脯醢之豆”者，谓祭脯醢俎豆皆於豆，此及《冠礼》、《乡饮酒》、《乡射》、《燕礼》、《大射》皆有脯醢，则在笾豆之。此注不言笾直言豆者，省文。《公食大夫》及《有司彻》豆多者，则言祭於上豆之也。云“必所为祭者，谦敬，示有所先也”者，案《曲礼》云“主人延客祭”，注云：“祭，祭先也。君子有事不忘本也。”此云谦敬，示有所先。先即本，谓先世造此食者也。云“啐，尝也。尝之者，成主人意”者，主人设馔，望宾为美之，今客尝之告旨，是成主人意也。<br />
　　宾即筵，奠于荐左，降筵，北面坐取脯，主人辞。（荐左，笾豆之东。降，下也。自取脯者，尊主人之赐，将归执以反命。辞者，辞其亲彻。）<br />
　　[疏]“宾即”至“人辞”。<br />
　　○释曰：此奠於荐左，不言面位，下赞礼妇“奠于荐东”，注云：“奠于荐东，升席奠之。”此云奠于荐东，升席奠之，明皆升席，南面奠也。必南面奠者，取席之正。又祭酒亦皆南面，并因祭酒之而奠之，则《冠礼》礼子亦南面奠之。《聘礼》礼宾，宾北面奠者，以公亲执束帛待赐，已不敢稽留，故由便疾北面奠之也。《乡饮酒》、《乡射》酬酒不祭不举，不得因祭而奠于荐东也。《燕礼》、《大射》重君物，君祭酬酒，故亦南面奠。云“降，下也。自取脯者，尊主人之赐，将归执以反命”者，案下记云“宾右取脯，左奉之，乃归执以反命”是也。<br />
　　宾降，授人脯，出，主人送于门外，再拜。（人，谓使者从者，授於阶下西面，然後出去。）<br />
　　[疏]“宾降”至“再拜”。<br />
　　○注“人谓”至“出去”。<br />
　　○释曰：郑知“人，谓使者从者”者，以其此脯使者将归，故授从者也。又知“授於阶下西面，然後出去”者，以其宾位在西，授脯文在出上，故知西阶下西面授之，然後出去也。<br />
　　纳吉，用雁，如纳采礼。（归卜於庙，得吉兆，复使使者往告，昏姻之事於是定。）<br />
　　[疏]“纳吉”至“采礼”。<br />
　　○释曰：案上文纳采在前，问名在後，今此不云如问名而云如纳采者，问名宾不出大门，故此纳吉如其纳采也。<br />
　　○注“归卜”至“是定”。<br />
　　○释曰：郑知义然者，案下记云：“纳吉曰吾子有贶命，某加诸卜，占吉，使某也敢告。”凡卜并皆於祢庙，故然也。未卜时恐有不吉，婚姻不定，故纳吉乃定也。<br />
　　纳徵，玄束帛、俪皮，如纳吉礼。（徵，成也。使使者纳币以成昏礼。用玄者，象阴阳备也。束帛，十端也。《周礼》曰：“凡嫁子取妻，入币纯帛无过五两。”俪，两也。执束帛以致命。两皮为庭实。皮，鹿皮。今文皆作熏。）<br />
　　[疏]“纳徵”至“吉礼”。<br />
　　○释曰：此纳徵无雁者，以有束帛为贽故也。是以《孝经钩命决》云“五礼用雁”是也。案《春秋左氏》庄公二十二年：“冬，公如齐纳币。”不言纳徵者，孔子制《春秋》，变周之文从殷之质，故指币体而言周文，故以义言之。徵，成也，纳此则昏礼成，故云“徵”也。<br />
　　○注“徵成”至“作熏”。<br />
　　○释曰：云“用玄者，象阴阳备也。束帛，十端也”者，《周礼》：“凡嫁子娶妻，入币缁帛无过五两。”郑彼注云：“纳币帛缁，妇人阴也。凡於娶礼，必用其类。五两，十端也。必言两者，欲得其配合之名，十象五行十日相成也。士大夫乃以玄束帛，天子加以圭，诸侯加以大璋。《杂记》云：‘纳币一束，束五两，两五寻。’然则每端二丈。”若彼据庶人空用缁色，无，故郑云用缁妇人阴，此玄俱有，故云象阴阳备也。案《玉人》，圭，天子以聘女；大璋，诸侯以聘女。故郑据而言焉。“玄束帛”者，合言之阳奇阴耦，三玄二也。其大夫无冠礼而有昏礼，若试为大夫及幼为大夫者，依士礼。若五十而爵，改娶者，大夫昏礼，玄及鹿皮则同於士。馀有异者，无文以言也。<br />
　　请期，用雁。主人辞，宾许，告期，如纳徵礼。（主人辞者，阳倡阴和，期日宜由夫家来也。夫家必先卜之，得吉日，乃使使者往，辞即告之。）<br />
　　[疏]“请期”至“徵礼”。<br />
　　○释曰：请期如纳徵礼，纳吉礼如纳采礼。案上纳采之礼下至“主人拜送於门外”，其中揖让升降及礼宾迎送之事，此皆如之。<br />
　　○注“主人”至“告之”。<br />
　　○释曰：婿之父使使纳徵讫，乃下卜婚月，得吉日，又使使往女家告日，是期由男家来。今以男家执谦，故遣使者请女家。若云期由女氏，故云“请期”。女氏知阳倡阴和，当由男家出，故主人辞之。使者既见主人辞，遂告主人期日也。是以下记云：“使者曰：某使某受命吾子，不许，某敢不告！期曰某日。”注云：“某吉日之甲乙。”是告期之辞，故郑云“辞即告”也。<br />
　　期，初昏，陈三鼎于寝门外东方，北面，北上。其实特豚，合升，去蹄。举肺脊二，祭肺二，鱼十有四，腊一肫，髀不升。皆饪。设扃。（期，取妻之日。鼎三者，升豚、鱼、腊也。寝，婿之室也。北面，乡内也。特犹一也。合升，合左右胖升於鼎也。去蹄，蹄甲不用也。举肺、脊者，食时所先举也。肺者，气之主也，周人尚焉。脊者，体之正也，食时则祭之，饭必举之，贵之也。每皆二者，夫妇各一耳。凡鱼之正，十五而鼎，减一为十四者，欲其敌偶也。腊，兔腊也。肫，或作纯，纯，全也，凡腊用全。髀不升者，近窍，贱也。饪，孰也。扃，所以扛鼎。，覆之。古文纯为钧，髀为脾。今文扃作铉，皆作密。）<br />
　　[疏]“期初”至“扃”。<br />
　　○释曰：此文下尽“合卺”一节，论夫家欲迎妇之时，豫陈同牢之馔也。云“陈三鼎於寝门外东方，北面北上”者，谓在夫寝门外也。言“东方”、“北面”，是礼之正。但数鼎，故云“北面，北上”，则此及《少牢》皆是也。《特牲“陈鼎於门外，北面北上”，当门而不在东方者，辟大夫故也。今此亦东方，不辟大夫者，重昏礼，摄盛也。鼎不言“北上”，直言“北面”，《士冠》所云是也。凡鼎陈於外者，北面为正。阼阶下，西面为正。《士丧礼》小敛陈一鼎於门外西面者，丧礼少变，在东方者，未忍异於生。於大敛大奠及朔月奠，《既夕》陈鼎，皆如大敛奠。门外皆西面者，亦是《丧礼》、《既夕》变也。《士虞》陈三鼎于门外之右，北面，北上，入设于西阶前，东面，北上。不在东者，既葬，鬼事之反吉故也。《公食》陈鼎七，当门南面西上者，以宾是外人，向外统之。<br />
　　○注“期取”至“作密”。<br />
　　○释曰：云“期，娶妻之日”者，此陈同牢之馔。下云亲迎之礼，其中无厥明之文，明是娶妇之日也。云“鼎三者，升豚、鱼、腊也”者，即经文自显也。云“寝，婿之室也”者，命士以上之父子异宫，自然别有寝。若不命之士，父子同宫，虽大院同居，其中亦隔别，各有门户，故经总云“寝门外”也。云“合升，合左右胖升於鼎也”者，以夫妇各一，故左右胖俱升，若祭，则升右也。云“去蹄，蹄甲不用也”者，以其践地，秽恶也。云“举肺、脊者，食时所先举”者，案下文“赞者告具，揖妇，即对筵，皆坐祭，祭荐、黍、稷、肺”，即此祭肺也。下又云“赞尔黍稷”，授肺脊，皆食，以氵音酱，皆祭举，食举也”，即此举肺、脊也。祭时二肺俱有，生人唯有举肺，皆祭。今此得有祭肺者，《礼记郊特牲》论娶妇“玄冕齐戒，鬼神阴阳也”，故与祭祀同二肺也。据下文先用祭肺，後用举肺，此经先言举肺，後言祭肺者，以举肺脊长大，故先言。是以《特牲》、《少牢》入鼎时举肺脊在前。云“肺者，气之主也，周人尚焉”者，案《礼记明堂位》云：“有虞氏祭首，夏后氏祭心，殷祭肝，周祭肺。”郑注云：“气主盛也。”但所尚不同，故云周人尚焉。云“脊者，体之正也，食时则祭之”者，对祭肺未食时祭也。云“饭必举之，贵之也”者，但一身之上体总有二十一节，前有肩、臂、，後有肫、胳、脊，在中央有三脊：正、廷、横脊，而取中央正脊，故云体之正。凡云先以对後，案《特牲》举肺脊後食骼，注云：“肺，气之主也。脊，正体之贵者，先食啖之，所以导食通气。”此不言先食啖之，从彼可知也。云“每皆二者，夫妇各一耳”者，释经多之义。云“凡鱼之正，十五而鼎，减一为十四”者，据《特牲》记云“鱼十有五”，注云：“鱼，水物，以头枚数，阴中之物，重数於月十有五日而盈。《少牢馈食礼》亦云十有五而俎。尊卑同。”则是尊卑同用十五而同鼎也。云“欲其敌偶也”者，夫妇各有七也。此夫妇鬼神阴阳，故同祭礼十五而去一，若平生人则与此异，故《公食太夫》一命者七鱼，再命者九鱼，三命者十有一鱼，天子诸侯无文，或诸侯十三鱼，天子十五鱼也。云“腊，免腊也”者，《少牢》用麋腊，士兔腊可知，故《曲礼》云“兔曰明视”也。云“肫，或作纯。纯，全也，凡腊用全”者，此或《少牢》文，案《少牢》“腊一纯”，注云：“纯犹全也。”凡牲体则用一胖不得云全，其腊则左右体胁相配，共为一体，故得全名也。《特牲》、《少牢》亦用全，《士丧》大敛与《士虞》皆用左胖，不全者，《丧礼》略文。今文皆作密者，郑以省文，故兼下幂总叠之，故云“皆”也。设洗于阼阶东南。（洗，所以承盥洗之器弃水者。）<br />
　　馔于房中，醯酱二豆，菹醢四豆，兼巾之。黍稷四敦，皆盖。（醯酱者，以醯和酱，生人尚亵味。兼巾之者，六豆共巾也。巾为御尘，盖为尚温。《周礼》曰：“食齐视春时。”）<br />
　　[疏]“馔于”至“皆盖”。<br />
　　○注“醯酱”至“春时”。<br />
　　○释曰：郑知“以醯和酱”者，得醯者无酱，得酱者无醯，若和之，则夫妻皆有，是以知以醯和酱也。云“生人尚亵味”者，此文与《公食》皆以醯和酱，《少牢》、《特牲》不言之，故云然也。引《周礼》释敦皆有盖者，饭宜温，比春时故也。<br />
　　大羹氵音在爨。（大羹氵音，煮肉汁也。大古之羹无盐菜。爨，火上。《周礼》曰：“羹齐视夏时。”今文氵音皆作汁。）<br />
　　[疏]“大羹氵音在爨”。<br />
　　○注“大羹”至“作汁”。<br />
　　○释曰：氵音与汁一也。知“大古之羹无盐菜”者，《左传》桓二年臧哀伯云：“大羹不致。”《礼记郊特牲》云“大羹不和”，谓不致五味，故知不和盐菜。唐虞以上曰大古，有此羹。三王以来更有羹，则致以五味。虽有羹，犹存大羹，不忘古也。引《周礼》者，证大羹须热，故在爨，临食乃取也。<br />
　　尊于室中北墉下，有禁。玄酒在西。幂，加勺，皆南枋。（墉，墙也。禁，所以С者。玄酒不忘古也。，粗葛。今文枋作柄。）<br />
　　[疏]“尊于”至“南枋”。<br />
　　○注“墉墙”至“作柄”。<br />
　　○释曰：云“禁所以С”者，《士冠》云С，此亦士礼，虽不言С，然此尊亦С也。承於С。云“禁”者，因为酒戒，故以禁言之也。云“玄酒不忘古也”者，古谓黄帝已前，以《礼运》云“污尊而А饮”，谓神农时虽有黍稷未有酒醴，则神农以上以水为玄酒也。《礼运》又云：“後圣有作，以为醴酪。”据黄帝以後，虽有酒醴，犹是不忘古也。<br />
　　尊于房户之东，无玄酒。篚在南，实四爵合卺。（无玄酒者，略之也。夫妇酌於内尊，其馀酌於外尊。合卺，破匏也。四爵两卺凡六，为夫妇各三。一升曰爵。）<br />

                    <br>
                        　　[疏]“尊于”至“合卺”。<br />
　　○注“无玄”至“曰爵”。<br />
　　○释曰：云“无玄酒者，略之”者，此对上文夫妇之尊有玄酒，此尊非为夫妇，故略之也。云“夫妇酌於内尊，其馀酌於外尊”者，据上文玄酒知之。云“一升曰爵”者，《韩诗内传》云“一升曰爵，二升曰觚，三升曰觯，四升曰角，五升曰散”是也。<br />
　　主人爵弁，裳，缁衤。从者毕玄端。乘墨车，从车二乘，执烛前马。（主人，婿也，婿为妇主。爵弁而裳，玄冕之次。大夫以上亲迎冕服。冕服迎者，鬼神之。鬼神之者，所以重之亲之。裳者，衣缁衣。不言衣与带而言衤者，空其文，明其与衤俱用缁。衤，谓缘。衤之言施，以缁缘裳，象阳气下施。从者，有司也。乘贰车，从行者也。毕犹皆也。墨车，漆车，士而乘墨车，摄盛也。执烛前马，使徒役持炬火居前道。）<br />
　　[疏]“主人”至“前马”。<br />
　　○释曰：此至“俟于门外”，论婿亲迎之节。<br />
　　○注“主人”至“道”。<br />
　　○释曰：云“主人，婿也”者，以其亲迎向女家。女父称主人，男称婿，已下皆然。今此未至女家，仍据男家而言，故云主人是婿。为妇主，故下亲迎至男家，婿还称主人也。云“爵弁而裳”者，下爵弁亦冕之类，故亦裳也。云“玄冕之次”者，郑注《周礼弁师》云：“一合之大夫冕而无旒，士变冕为爵弁。”故云冕之次也。云“大夫以上亲迎冕服”者，士家自祭，服玄端；助祭，用爵弁。今爵弁用助祭之服亲迎，一为摄盛，则卿大夫朝服以自祭，助祭用玄冕，亲迎亦当玄冕，摄盛也。若上公有孤之国，孤冕，卿大夫同玄冕。侯伯子男无孤之国，卿冕，大夫玄冕也。孤卿大夫士为臣卑，复摄盛取助祭之服，以亲迎则天子诸侯为尊，则衮矣，不须摄盛，宜用家祭之服，则五等诸侯玄冕，以家祭则亲迎不过玄冕，天子亲迎当服衮冕矣。是以《礼记郊特牲》云：“玄冕斋戒，鬼神阴阳也。将以为社稷主。”以社稷言之，据诸侯而说，故知诸侯玄冕也。其於孤卿，虽冕以助祭，至於亲迎，亦用玄冕，臣乃不得过君故也。云“冕服迎者，鬼神之。鬼神之者，所以重之亲之”者，《郊特牲》文。云“裳者，衣缁衣。不言衣与带而言衤者，空其文，明其与衤俱用缁”者，郑言裳者，衣缁衣，言缁衣即玄衣，大同故也。上《士冠》陈爵弁服云“缁衣缁带”，此文有缁衤无“衣带”二字，故云空其文。以衤著缁者，欲见衤与衣带色同，故云“俱用缁”也。云“衤谓缘”者，谓纯缘於裳，故字从衣。云“衤之言施”者，义取施及於物，故作施也。云“以缁缘裳，象阳气下施”者，男阳女阴，男女相交接，示行事有渐，故云“象阳气下施”，故以衣带上体同色之物下缘於裳也。云“从者，有司也。乘贰车，从行者也”者，以士虽无臣，其仆隶皆曰有司。使乘贰车，从婿。大夫已下有贰车，士无贰车，此有者，亦是摄也。云“墨车，漆车”者，案《巾车》注云：“栈车不革鞔而漆之。”则士之栈车漆之，但无革为异耳。案《考工记》云“栈车欲其”，郑云：“无革鞔。”又云“饰车欲其侈”，郑云：“革鞔。”则大夫已上皆以革鞔，则得饰车之名。饰者，革上又有漆饰。士卑无饰，虽有漆，不得名墨车，故唯以栈车为名。若然，自卿已上更有异饰，则又名玉金，象夏篆、夏缦之等也。云“士乘墨车，摄盛也”者，案《周礼巾车》云：一曰玉路以祭祀。又云：金路，同姓以封；象路，异姓以封；革路，以封四卫；木路，以封蕃国；孤乘夏篆，卿乘夏缦，大夫乘墨车，士乘栈车，庶人乘役车。士乘大夫墨车为摄盛，则大夫当乘卿之夏缦，卿当乘孤之夏篆，已上有木路，质而无饰，不可使孤乘之，礼穷则同也。孤还乘夏篆。又於臣之外特置，亦是尊尊，则尊矣，不欲摄盛。若然，庶人当乘士之栈车，则诸侯天子尊则尊矣，亦不假摄盛，依《巾车》自乘本车矣。玉路祭祀，不可以亲迎，当乘金路矣。以摄言之，士之子冠与父同，则昏亦同。但尊子，皆与父同，庶子宜降一等也。<br />
　　妇车亦如之，有衤炎。（亦如之者，车同等，士妻之车，夫家共之。大夫以上嫁女，则自以车送之。衤炎，车裳帏，《周礼》谓之容。车有容，则固有盖。）<br />
　　[疏]“妇车”至“有衤炎”。<br />
　　○注“亦如”至“有盖”。<br />
　　○释曰：妇车亦墨车，但有衤炎为异耳。曰“士妻之车，夫家共之”者，即此是也。云“大夫以上嫁女，则自以车送之”者，案宣公五年冬《左传》云，齐高固及子叔姬来，反马也。休以为礼无反马，而左氏以为得礼。礼，妇人谓嫁曰归，明无大，故不反於家。经书高固及子叔姬来，故讥乘行匹至也。《士昏》皆异，据《士礼》无反马，盖失之矣。《士昏礼》曰：“主人爵弁，裳缁衤。从者毕玄端，乘墨车，从车二乘，执烛前马。妇车亦如之，有衤炎。”此妇乘夫家之车。《鹊巢》诗曰：“之子于归，百两御之。”又曰：“之子于归，百两将之。”国君之礼，夫人始嫁，自乘其车也。《何彼衤农矣》篇曰：“曷不肃雍，王姬之车。”言齐侯嫁女，以其母王姬始嫁之车远送之，则天子、诸侯女嫁，留其车。可知今高固大夫反马，大夫亦留其车。礼虽散亡，以《诗》论之，大夫以上至天子，有反马之礼。留车，妻之道；反马，婿之义。高固秋月逆叔姬，冬来反马，则妇人三月祭行，故行反马礼也。以此郑《箴膏肓》言之，则知大夫巳上嫁女，自以其车送之。若然，《诗》注以为王姬嫁时自乘其车，《箴膏肓》以为齐侯嫁女，乘其母王姬始嫁时车送之，不同者，彼取《三家诗》，故与《毛诗》异也。凡妇车之法，自士已上至孤卿皆与夫同，有衤炎为异，至於王后及三夫人并诸侯夫人皆乘翟车。案《周礼巾车》王后之五路，重翟、厌翟、安车皆有容盖，又云翟车、辇车，郑注云：《诗国风硕人》曰“翟蔽以朝”，谓诸侯夫人始来乘翟蔽之车，以朝见於君，成之也。此翟蔽盖厌翟也，然则王后始来乘重翟矣。又《诗序》云：王姬下嫁於诸侯，车服不系其夫，下王后一等。以此差之，王后始来乘重翟，则上公夫人用厌翟，侯伯子男夫人用翟车。若然，巾车、安车次厌翟，在翟车之上者，以其安车在宫中所乘，有容盖，与重翟、厌翟同。翟车有屋，退之在下，其实安车无翟饰，不用为嫁时所乘也。三夫人与三公夫人当用翟车，九嫔与孤妻同用夏篆，世妇与卿大夫妻同用夏缦，女御与士妻同用墨车也。其诸侯夫人侄娣及二媵并侄娣，依次下夫人以下一等为差也。云“衤炎，车裳帏，《周礼》谓之容”者，案《巾车职》重翟、厌翟、安车皆有容盖，郑司农云：“容谓と车，山东谓之裳帏，或谓之潼容。”後郑从之。《卫诗》云“渐车帷裳”，是山东名帏裳也。云“车有容，则固有盖”者，《巾车》云“有容盖”，容、盖相配之物，此既有衤炎之容，明有盖可知，故云固有盖矣。<br />
　　至于门外。（妇家大门之外。）<br />
　　[疏]“至于门外”。<br />
　　○注“妇家大门之外”。<br />
　　○释曰：知是大门外者，以下有揖入，乃至庙，庙乃大门内，故知此大门外也。<br />
　　主人筵于户西，西上，右几。（主人，女父也。筵，为神布席。）<br />
　　[疏]“主人”至“右几”。<br />
　　○注“主人”至“布席”。<br />
　　○释曰：以先祖之遗体许人，将告神，故女父先於庙设神席，乃迎婿也。<br />
　　●卷五士昏礼第二<br />
　　女次，纯衣衤冉，立于房中，南面。（次，首饰也，今时{髟皮}也。《周礼追师》掌“为副、编、次”。纯衣，丝衣。女从者毕衤玄，则此衣亦玄矣。衤冉，亦缘也。衤冉之言任也。以缘其衣，象阴气上任也。凡妇人不常施衤冉之衣，盛昏礼，为此服。《丧大记》曰“复衣不以衤冉”，明非常。）<br />
　　[疏]“女次”至“南面”。<br />
　　○注“次首”至“非常”。<br />
　　○释曰：不言裳者，以妇人之服不殊裳，是以《内司服》皆不殊裳。彼注云：“妇人尚专一德，无所兼，连衣裳不异其色”是也。注云“次，首饰也，今时{髟皮}也。《周礼追师》掌‘为副、编、次’”者，案彼注云：“副之言覆，所以覆首，为之饰其遗象，若今步繇矣。编，编列发为之，其遗象若今假矣。次，次第发长短为之，所谓{髟皮}┶。”言“所谓”，谓如《少牢》“主妇{髟皮}{髟易}”也。又云“外内命妇衣鞠衣、衤衣者服编，衣衤彖衣者服次”。其副唯於三翟祭祀服之。士服爵弁助祭之服以迎，则士之妻亦服衤彖衣助祭之服也。若然，案《内司服》：“王后之六服：衤韦衣、揄翟、阙翟、鞠衣、展衣、衤彖衣，素沙。”素沙与上六服为里，五等诸侯、上公夫人与王后同侯伯夫人，自揄翟而下，子男夫人自阙而下。案《玉藻》有鞠衣、衤衣、衤彖衣，注云：“诸侯之臣皆分为三等，其妻以次受此服。公之臣、孤为上，卿大夫次之，士次之。侯伯子男之臣，卿为上，大夫次之，士次之。”其三夫人已下内命妇，则三夫人自阙翟而下，九嫔自鞠衣而下，世妇自衤衣而下，女御自衤彖衣而下，嫁时以服之。诸侯夫人无助天子祭，亦各得申上服，与祭服同也。云“纯衣，丝衣”者，此经纯亦是丝，理不明，故见丝体也。云“女从者毕衤玄，则此衣亦玄矣”者，此郑欲见既以纯为丝，恐色不明，故云女从衤玄，则此丝衣亦同玄色矣。云“衤冉，亦缘也”者，上裳缁衤，衤为缘，故云衤冉亦缘也。云“衤冉之言任也。以缘其衣，象阴气上任也”者，妇人阴，象阴气上交於阳，亦取交接之义也。云“凡妇人不常施衤冉之衣，盛昏礼，为此服”者，此纯衣即衤彖衣，是士妻助祭之服，寻常不用为衤冉，今用之，故云盛昏礼为此服。云“《丧大记》曰复衣不以衤冉，明非常”者，以其始死，招魂复魄用生时之衣。生时无衤冉，知亦不用衤冉，明为非常所服，为盛昏礼，故服之。引之者，证衤冉为非常服也。然郑言凡妇人服不常施衤冉者，郑欲见王后已下，初嫁皆有衤冉之意也。<br />
　　姆纟丽、笄、宵衣，在其右。（姆，妇人年五十无子，出而不复嫁，能以妇道教人者，若今时乳母矣。纟丽，纟舀发。笄，今时簪也。纟丽亦广充幅，长六尺。宵，读为《诗》“素衣朱绡”之绡，《鲁诗》以绡为绮属也。姆亦玄衣，以绡为领，因以为名，且相别耳。姆在女右，当诏以妇礼。）<br />
　　[疏]“姆纟丽”至“其右”。<br />
　　○释曰：此经欲见女既在房，须有传命者之义也。<br />
　　○注“姆妇”至“妇礼”。<br />
　　○释曰：云“姆，妇人年五十无子，出而不复嫁，能以妇道教人”者，妇人年五十阴道绝，无子，乃出之。案《家语》云：“妇人有七出：不顺父母出，淫辟出，无子出，不事舅姑出，恶疾出，多舌出，盗窃出。”又庄二十七年何休注：“公羊云：无子弃，绝世也；淫佚弃，乱类也；不事舅姑弃，悖德也；口舌弃，离亲也；盗窃弃，反义也；嫉妒弃，乱家也；恶疾弃，不可奉宗庙也。”又《家语》有“三不去”：“曾经三年丧，不去。”休云：“不忘恩也。”“贱取贵，不去。”休云：“不背德也。”“有所受无所归，不去。”休云：“不穷穷也。”休又云：“丧妇长女不娶，无教戒也；世有恶疾不取，弃於天也；世有刑人不娶，弃於人也；乱家不娶，类不正也；逆家女不娶，废人伦也。”是五不娶。又案《易同人》“六二”郑注云：“天子诸侯后夫人，无子不出。”则犹有六出。其天子之后虽失礼，郑云：“嫁於天子，虽失礼，无出道，远之而已。若其无子不废，远之，后尊如故，其犯六出则废之。”然就七出之中馀六出，是无德行不堪教人，故无子出。能以妇道教人者，以为姆，既教女，因从女向夫家也。云“若今时乳母”者，汉时乳母与古时乳母别。案《丧服》乳母者，据大夫子有三母：子师、慈母、保母。其慈母阙，乃令有乳者，养子谓之为乳母，死为之服缌麻。师教之乳母，直养之而已。汉时乳母则选德行有乳者为之，并使教子，故引之以证姆也。云“纟丽，纟舀发”者，此纟丽亦如《士冠》纟丽，以缯为之，广充幅，长六尺，以纟舀发而之。姆所异於女者，女有纟丽，兼有次，此姆则有纟丽而无次也。云“笄，今时簪”者，举汉为况义也。云“宵，读为《诗》‘素衣朱绡’之绡”者，引《诗》以为证也。云“姆亦玄衣，以绡为领，因以为名”者，此衣虽言绡衣，亦与纯衣同是衤彖衣，用绡为领，故因得名绡衣也。必知绡为领者，《诗》云“素衣朱绡”，《诗》又云“素衣朱衤暴”，《尔雅释器》云：“黼领谓之衤暴。”衤暴既为领，明朱绡亦领可知。案上文云女衤彖衣，下文云女从者毕衤玄，皆是衤彖衣，则此绡衣亦衤彖衣矣。女与女从衤单黼领，此姆以玄绡为领也。若然，《特牲》云绡衣者，谓以绡缯为衣。知此绡为领者，以下女从者云“被[A14C]黼”据领，明此亦据领也。云“姆在女右，当诏以妇礼”者，案《礼记少仪》云“赞币自左，诏辞自右”，地道尊右之义，故姆在女右也。<br />
　　女从者毕衤玄，纟丽笄，被[A14C]黼，在其後。（女从者，谓侄娣也。《诗》云：“诸娣从之，祁祁如云。”衤，同也，同玄者，上下皆玄。[A14C]，衤单也。《诗》云：“素衣朱衤暴。”《尔雅》云：“黼领谓之衤暴。”《周礼》曰：“白与黑谓之黼。”天子、诸侯后夫人狄衣，卿大夫之妻，剌黼以为领，如今偃领矣。士妻始嫁，施衤单黼於领上，假盛饰耳。言被，明非常服。）<br />

                    <br>
                        　　[疏]“女从”至“其後”。<br />
　　○释曰：此是从女之人，在女後为尊卑威仪之事也。<br />
　　○注“女从”至“常服”。<br />
　　○释曰：知女从是侄娣者，案下文云“虽无娣媵先”，郑云：“古者嫁女，必侄娣从，谓之媵。”即此女从，故云“女从者，谓侄娣也”。云“《诗》”者，《韩奕》篇，引之证侄之义也。云“衤，同也，同玄者，上下皆玄”者，此衤读从《左氏》“均服振振”一也。故云同玄，上下皆玄也。同者即妇人之服，不殊裳也。云“[A14C]，衤单也”者，此读如《诗》云衣之，故为衤单也。引《诗》、《尔雅》、《周礼》者，证黼得为领之义也。黼谓剌之在领为黼文，名为衤暴，故云“黼领谓之衤暴”。云“天子、诸侯后夫人狄衣”者，案《周礼内司服》云：“掌王后之六服：衤韦衣、揄狄、阙狄。”又注云：“侯伯之夫人揄狄，子男之夫人亦阙狄，唯二王後衤韦衣。”故云后夫人狄衣也。云“卿大夫之妻，剌黼以为领”者，以士妻言被，明非常，故知大夫之妻，剌之常也。不於后夫人下言领，於卿大夫妻下乃云剌黼为领，则后夫人亦同剌黼为领也。但黼乃白黑色为之，若於衣上则画之，若於领上则剌之。以为其男子冕服，衣画而裳绣，绣皆剌之。其妇人领虽在衣，亦剌之矣。然此士妻言被衤单黼，谓於衣领上别剌黼文，谓之被，则大夫以下剌之，不别被之矣。案《礼记郊特牲》云：“绡黼丹朱中衣，大夫之僭礼也。”彼天子、诸侯中衣有黼领，服则无之。此今妇人事华饰，故於上服有之，中衣则无也。云“如今偃领矣”者，举汉法，郑君目验而知，至今已远，偃领之制，亦无可知也。云“士妻始嫁，施衤单黼於领上，假盛饰耳。言被，明非常服”者，对大夫已上妻则常服有之，非假也。<br />
　　主人玄端，迎于门外，西面再拜。宾东面答拜。（宾，婿。）<br />
　　[疏]“主人”至“答拜”。<br />
　　○释曰：此言男至女氏之大门外，女父出迎之事也。<br />
　　主人揖入，宾执雁从。至于庙门，揖入。三揖，至于阶，三让。主人升，西面。宾升，北面，奠雁，再拜稽首，降，出。妇从，降自西阶。主人不降送。（宾升奠雁拜，主人不答，明主为授女耳。主人不降送，礼不参。）<br />
　　[疏]“主人”至“降送”。<br />
　　○释曰：此言女父迎宾婿入庙门，升堂，父迎出大门之事也。云“宾升，北面奠雁，再拜稽首”者，此时当在房外当楣北面，知在房户者，见隐二年“纪履纟俞来逆女”，《公羊传》曰：“讥始不亲迎也。”何休云：“夏后氏逆於庭，殷人逆於堂，周人逆於户。”後代渐文，迎於房者，亲亲之义也。<br />
　　○注“宾升”至“不参”。<br />
　　○释曰：云“宾升奠雁拜，主人不答，明主为授女耳”者，案纳采阼阶上拜，至问名、纳吉、纳徵、请期，转相如皆拜，独於此主人不答，明主为授女耳。云“主人不降送，礼不参”者，礼宾主宜各一人，今妇既从，主人不送者，以其礼不参也。<br />
　　婿御妇车，授绥，姆辞不受。（婿，御者，亲而下之。绥，所以引升车者。仆人之礼，必授人绥。）<br />
　　[疏]“婿御”至“不受”。<br />
　　○注“婿御”至“人绥”。<br />
　　○释曰：云“仆人之礼，必授人绥”者，《曲礼》文。今婿御车，即仆人礼，仆人合授绥，姆辞不受，谦也。<br />
　　妇乘以几，姆加景，乃驱。御者代。（乘以几者，尚安舒也。景之制盖如明衣，加之以为行道御尘，令衣鲜明也。景亦明也。驱，行也。行车轮三周，御者乃代婿。今文景作憬。）<br />
　　[疏]“妇乘”至“者代”。<br />
　　○注“乘以”至“作憬”。<br />
　　○释曰：云“乘以几”者，谓登车时也。几，所以安体，谓若尸乘以几之类。以重其初昏，与尸同也。云“景之制盖如明衣”者，案《既夕礼》：“明衣裳用布，袂属幅，长下膝。”郑注云：“长下膝，又有裳於蔽下体深也。”此景之制无正文，故云盖如明衣，直云制如明衣。此嫁时尚饰，不用布。案《诗》云：“衣锦衣，裳锦裳。”郑云：“，衤单也。盖以衤单为之中衣，裳用锦而上加衤单焉。为其文之大著也。庶人之妻嫁服也。士妻纟才衣衤冉。”彼以庶人用衤单，连引士妻纟才衣，则此士妻衣上亦用衤单。《硕人》是国君夫人，亦衣锦衣，则尊卑同用衤单。庶人卑，得与国君夫人同用锦为衣大著。此士妻不用锦，不为文大著，故云“行道御风尘”也。<br />
　　婿乘其车先，俟于门外。（婿车在大门外，乘之先者，道之也。男率女，女从男，夫妇刚柔之义，自此始也。俟，待也。门外，婿家大门外。）<br />
　　[疏]“婿乘”至“门外”。<br />
　　○注“婿车”至“门外”。<br />
　　○释曰：云“婿车在大门外”者，谓在妇家大门外。知者，以其婿於此始言乘其车，故知也。云“男率女，女从男，夫妇刚柔之义，自此始也”者，并《郊特牲》文。云“门外，婿家大门外”者，命士已上，父子异宫，故解为婿家大门外。若不命之士，父子同宫，则大门父之大门外也。<br />
　　妇至，主人揖妇以入。及寝门，揖入，升自西阶。媵布席于奥。夫入于室，即席。妇尊西，南面，媵、御沃盥交。（升自西阶，道妇入也。媵，送也，谓女从者也。御，当为讶。讶，迎也，谓婿从者也。媵沃婿盥於南洗，御沃妇盥於北洗。夫妇始接，情有廉耻，媵、御交道其志。）<br />
　　[疏]“妇至”至“盥交”。<br />
　　○释曰：此明夫导於妇入门升阶，及对席，媵、御沃盥之仪。云“主人揖妇以入”者，此则《诗》云“好人提提，宛然左辟”是也。云“夫入于室，即席”者，谓婿也。妇在尊西，未设席。婿既为主，东面须设馔，讫，乃设对席。揖即对席为前後至之便故也。<br />
　　○注“升自”至“其志”。<br />
　　○释曰：云“升自西阶，道妇入也”者，以寻常客客，主人在东，宾在西。今主人与妻俱升西阶，故云道妇入也。云“媵，送也，谓女从者也”，即侄娣也。云“御，当为讶。讶，迎也，谓婿从者也”者，以其与妇人为盥，非男子之事，谓夫家之贱者也。知“媵沃婿盥於南洗，御沃妇盥於北洗”者，以其有南北二洗。又云“媵御沃盥交”，明知夫妇与媵御南北交相沃盥也。<br />
　　赞者彻尊幂。举者盥，出，除幂，举鼎入，陈于阼阶南，西面，北上。匕俎从设。（执匕者，执俎者，从鼎而入，设之。匕，所以别出牲体也。俎，所以载也。）<br />
　　[疏]“赞者”至“从设”。<br />
　　○注“执匕”至“载也”。<br />
　　○释曰：案《特牲》、《少牢》、《公食》与《有司彻》，及此《昏礼》等，执匕俎举鼎各别人者，此吉礼尚威仪故也。《士丧礼》举鼎，右人以右手执匕，左人以左手执俎，举鼎人兼执匕俎者，丧礼略也。云“从设”者，以从男之事，故从吉祭法也。《公食》执匕俎之人，入加匕於鼎，陈俎於鼎南，其匕与载，皆举鼎者为之。《特牲》注云：“右人也，尊者於事指使可也。”则右人於鼎北，南面匕肉出之。左人於鼎西俎南，北面承取肉，载於俎。《士虞》右人载者，丧祭少变，故在西方，长者在左也。今《昏礼》鬼神阴阳当与《特牲礼》同，亦右人匕，左人载，遂执俎而立，以侍设也。云“匕，所以别出牲体也”者，凡牲有体，别谓肩、臂、、肫、胳、脊、胁之等於鼎，以次别匕出之载者，依其体别，以次载之於俎，故云别出牲体也。<br />
　　北面载，执而俟。（执俎而立，俟豆先设。）<br />
　　[疏]“北面载执而俟”。<br />
　　○注“执俎”至“先设”。<br />
　　○释曰：知俟豆先设者，下文菹醢後乃云“俎入，设于豆东”，故知也。<br />
　　匕者逆退，复位于门东，北面，西上。（执匕者事毕逆退，由便。至此乃著其位，略贱也。）<br />
　　[疏]“匕者”至“西上”。<br />
　　○注“执匕”至“贱也”。<br />
　　○释曰：云“至此乃著其位，略贱也”者，案《士冠》未行事，陈主人位讫，即言兄弟及摈者之位，於此初陈鼎门外时，不见执匕者位，至此乃著其位，故言略贱也。<br />
　　赞者设酱于席前，菹醢在其北。俎入，设于豆东，鱼次。腊特于俎北。（豆东，菹醢之东。）<br />
　　[疏]注“豆东菹醢之东”。<br />
　　○释曰：酱与菹醢俱在豆，知不在酱东者，下文酱东有黍稷，故知在菹醢东也。<br />
　　赞设黍于酱东，稷在其东，设氵音于酱南。（馔要方也。）<br />
　　[疏]“赞设”至“酱南”。<br />
　　○注“馔要方也”。<br />
　　○释曰：豆东，两俎酱东，黍稷是其要方也。<br />
　　设对酱于东，（对酱，妇酱也，设之当特俎。）<br />
　　[疏]“设对酱于东”。<br />
　　○注“对酱”至“特俎”。<br />
　　○释曰：婿东面设酱，在南为右，妇西面，则酱在北为右，皆以右手取之为便，故知设之当特俎东也。<br />
　　菹醢在其南，北上。设黍于腊北，其西稷。设氵音于酱北。御布对席，赞启会，于敦南，对敦于北。（启，发也。今文启作开，古文为。）<br />
　　[疏]“菹醢”至“于北”。<br />
　　○释曰：“菹醢在其南，北上”者，谓菹在酱南，其南有菹有醢。若婿醢在菹北，从南向北陈为南上。此从北向南陈，亦醢在菹南，为北上也。云“氵音”，即上文大羹氵音。在爨者，羹宜热，醢食乃将入，是以《公食大夫》云“大羹氵音不和，实于镫，由门入，公设之于酱西”是也。又生人食，《公食大夫》是也。《特牲》、《士虞》等为神设，皆为敬尸，尸亦不食也。《乡饮酒》、《乡射》、《燕礼》、《大射》不设者，氵音非饮食之具，故无也。《少牢》无氵音者，文不备。《有司彻》有氵音者，宾尸礼亵，故有之，与《少牢》礼异也。云“设氵音于酱北”者，案上设婿氵音於酱南，在酱黍之南，特俎出於馔北，此设妇氵音於酱北，在特俎东，馔内则不得要方，上注云：“要方者，据大判而言耳。”云“启会，于敦南，对敦于北”者，取婿东面以南为右，妇西面以北为右，各取便也。，仰也，谓仰於地也。<br />
　　赞告具。揖妇，即对筵，皆坐，皆祭。祭荐、黍、稷、肺。（赞者西面告馔具也。婿揖妇，使即席，荐菹醢。）<br />
　　[疏]“赞者”至“稷肺”。<br />
　　○注“赞者”至“菹醢”。<br />
　　○释曰：知“赞者西面告馔具”者，以其所告者宜告主人，主人东面，知西面告也。云“荐菹醢”者，以其《仪礼》之内单言荐者，皆据笾豆而言也。<br />
　　赞尔黍，授肺脊。皆食，以氵音、酱，皆祭举、食举也。（尔，移也，移置席上，便其食也。皆食，食黍也。以，用也，用者，谓啜氵音咂酱。古文黍作稷。）<br />
　　[疏]“赞尔”至“举也”。<br />
　　○释曰：云“祭举、食举也”者，举谓举肺，以其举以祭以食，故名肺为举，则上文云“祭者，祭肺”也。<br />
　　○注“尔移”至“作稷”。<br />
　　○释曰：云“尔，移也”者，尔训为近，谓移之使近人，故云“移置席上，便其食也”。案《玉藻》云“食坐尽前”，谓临席前畔，则不得移黍於席上。此云“移置席上”者，鬼神阴阳，故此昏礼从《特牲》祭祀法。云“皆食，食黍也”者，案《特牲》、《少牢》祭举、食举乃饭，此先食黍，乃祭举，相反者，彼九饭礼成，故先食举，以为导食气。此三饭礼略，故不须导也。此先尔黍稷，後授肺，《特牲》亦然，以其士礼同也。《少牢》佐食，先以举肺脊，授尸，乃尔黍者，大夫礼与士异故也。然《士虞》亦先授举肺脊，後乃尔黍者，丧礼与吉反故也。云“用者，谓啜氵音肺咂酱”者，以其大羹汁不用箸，酱又不须以箸，故用口啜氵音，用指咂酱也。<br />
　　三饭，卒食。（卒，已也。同牢示亲，不主为食起，三饭而成礼也。）<br />
　　[疏]“三饭卒食”。<br />
　　○注“同牢”至“礼也”。<br />
　　○释曰：云“同牢示亲，不主为食起”者，《少牢》十一饭，《特牲》九饭而礼成，此独三饭，故云同牢示亲，不主为食起，三饭而成礼也。<br />
　　赞洗爵，酌主人，主人拜受。赞户内北面答拜。妇亦如之。皆祭。（，漱也。之言演也，安也。漱，所以口，且演安其所食。酌内尊。）<br />
　　[疏]“赞洗”至“皆祭”。<br />
　　○释曰：自此至“尊否”，论夫妇食讫及彻馔於房节。云“主人拜受”者，婿拜当东面，妇亦如之者，妇拜当南面。是以《少牢》云“皆答拜”，郑注云：“在东面席者，东面拜。在西面席者，皆南面拜。”故知妇拜南面。若赞答妇拜，亦於户内北面也。云“皆祭”者，祭先也。<br />
　　○注“漱”至“内尊”。<br />
　　○释曰：云“，漱也。之言演也，安也。漱，所以口，且演安其所食”者，案《特牲》云：“主人洗角升，酌尸。”注云：“犹衍也，是献尸也。谓之者，尸既卒食，又欲颐衍养乐之。”又《少牢》云：“主人酌酒，乃尸。”注云：“犹羡也，既食之而又饮之，所以乐之。”三注不同者，文有详略，相兼乃具。《士虞》亦是尸，注直云：“，安食也。”不言养乐及羡者，丧故略之。此三俱不言献，皆云，直取其，故注云漱所以口，演安其所食，亦颐养乐之义。知“酌内尊”者，以下文云赞“酌于户外尊”，故知此夫妇酌内尊也。<br />
　　赞以肝从，皆振祭，哜肝，皆实于菹豆。（肝，肝炙也。饮酒，宜有肴以安之。）<br />
　　[疏]“赞以”至“菹豆”。<br />
　　○释曰：案《特牲》、《少牢》献尸，以肝从尸哜之，加于菹豆，与此同礼之正也。主人与祝亦以肝从，加於俎不加於豆者，下尸，故不敢同之也。《士虞》献尸，尸以肝加於俎者，丧祭，故郑云加於俎，从其牲体也，以丧不志於味，但此云实，不云加，异於祭故也。<br />

                    <br>
                        　　卒爵，皆拜。赞答拜，受爵。再如初，无从。三用卺，亦如之。（亦无从也。）<br />
　　[疏]“卒爵”至“如之”。<br />
　　○注“亦无从也”。<br />
　　○释曰：“卒爵，皆拜，赞答拜”者，献主处也。云“再如初”者，如自赞洗爵已下，至答拜受爵也。云“亦无从也”者，三用卺亦如之，亦自赞洗爵至受爵，郑直云“亦无从”。用卺文承再之下，明知事事如再，以其初有从，再如初无从，三用卺亦无从，故郑以亦无从言之，其实皆同再也。<br />
　　赞洗爵，酌于户外尊。入户，西北面奠爵，拜。皆答拜。坐祭，卒爵，拜。皆答拜。兴。（赞酌者，自酢也。）<br />
　　[疏]“赞洗”至“拜兴”。<br />
　　○释曰：言“皆”者，皆夫妇也。三乃酌外尊，自酢者皆是略贱者也。既隔，合卺乃用爵，不嫌相袭爵，明更洗馀爵也。<br />
　　主人出，妇复位。（复尊西南面之位。）<br />
　　[疏]“主人出妇复位”。<br />
　　○注“复尊西南面之位”。<br />
　　○释曰：直云“主人出”，不云处所，案下文云“主人说服于房”矣，则此时亦向东房矣。云“复尊西南面之位”者，妇人不宜出复入，故因旧位而立也。<br />
　　乃彻于房中，如设于室，尊否。（彻室中之馔设于房中，为媵御之。彻尊不设，有外尊也。）<br />
　　[疏]“乃彻”至“尊否”。<br />
　　○释曰：经云“乃彻于房中，如设于室”，虽据豆俎而言，理兼於尊矣，故云彻尊。不设有外尊，明彻中兼尊也。云“尊否”者，唯尊不设于房中而言也。知为媵御之者，下文云“媵主人之馀”已下是也。<br />
　　主人说服于房，媵受。妇说服于室，御受。姆授巾。（巾，所以自清。今文说皆作税。）<br />
　　[疏]“主人”至“授巾”。<br />
　　○释曰：自此至“呼则闻”，论夫妇寝息及媵、御之事也。云“主人说服于房，媵受。妇说服于室，御受”者，与沃盥文同，亦是交接有渐之义也。叠今文为税不从者，税是追服之言，非脱去之义，故不从也。<br />
　　御衽于奥，媵衽良席在东，皆有枕，北止。（衽，卧席也。妇人称夫曰良。《孟子》曰：“将见良人之所之。”止，足也。古文止作趾。）<br />
　　[疏]“御衽”至“北止”。<br />
　　○注“衽卧”至“作趾”。<br />
　　○释曰：衽于奥，主于妇席。使御布妇席，使媵布夫席，此亦示交接有渐之义也。云“衽，卧席也”者，案《曲礼》云：“请席何乡，请衽何趾。”郑云：“坐问乡，卧问趾，因於阴阳。”彼衽称趾，明衽卧席也。若然，前布同牢席，夫在西，妇在东，今乃夫在东，妇在西，易处者，前者示有阴阳交会有渐，故男西女东，今取阳往就阴，故男女各於其方也。云“《孟子》”者，案《孟子离娄篇》云：“齐人有一妻一妾而处室者，其良人出，则必厌酒肉而後反。其妻问所与饮食者，则尽富贵者。其妻告其妾曰：良人出，则厌酒肉而後反，问所与饮食者，则尽富贵者也，而未尝有显者，来吾将良人之所之。”注云：“，视也。”彼为视，亦得为见，故郑此注为见也。引之者，证妇人称夫为良人之义也。云“古文止作趾”者，虽叠古文，趾为足，亦一义也。<br />
　　主人入，亲说妇之缨。（入者，从房还入室也。妇人十五许嫁，笄而礼之，因著缨，明有系也。盖以五采为之，其制未闻。）<br />
　　[疏]“主人”至“之缨”。<br />
　　○注“入者”至“未闻”。<br />
　　○释曰：知“从房还入室”者，夫前出说服於房，今言入，明从房入室也。云“妇人十五许嫁，笄而礼之，因著缨”者，案《曲礼》云“女子许嫁缨”，又云“女子许嫁笄而字”，郑据此诸侯文而言。但言十五许嫁，则以十五为限，则自十五巳上皆可许嫁也。云“明有系也”者，缨是系物为之，明有系也。云“盖以五采为之”者，以《周礼巾车职》五路，皆有繁缨就数，郑注：“缨皆用五采为之。”此缨虽用丝为之，当用五采，但无文，故云“盖”以疑之也。云“其制未闻”者，此缨与男子冠缨异，彼缨垂之两傍，结其绦。此女子缨，不同於彼，故云其制未闻。但缨有二，时不同，《内则》云：“男女未冠笄者，总角衿缨，皆佩容臭。”郑注云：“容臭，香物也。以缨佩之，为迫尊者给小使也。”此是幼时缨也。《内则》又云，妇事舅姑，子事父母，“衿缨、綦屦”。注云：“衿，犹结也。妇人有缨示系属也。”是妇人、女子有二时之缨。《内则》示有系属之缨，即许嫁之缨，与此说缨一也。若然，笄亦有二等，案《问丧》亲始死，笄纟丽，据男子去冠仍有笄（元缺一字）与妇人之笄，并有安发之笄也。爵弁、皮弁及六冕之笄，皆是固冠冕之笄，是其二也。<br />
　　烛出。（昏礼毕，将卧息。）媵主人之馀，御妇馀，赞酌外尊之。（外尊，房户外之东尊。）<br />
　　[疏]“媵”至“之”。<br />
　　○释曰：亦阴阳交接之义。云“酌外尊”者，贱不敢与主人同酌内尊也。<br />
　　媵侍于户外，呼则闻。（为尊者有所徵求。今文侍作待。）<br />
　　[疏]“媵待”至“则闻”。<br />
　　○释曰：不使御待于户外供承夫妇者，以女为主，故使媵待于户外也。<br />
　　夙兴，妇沐浴。纟丽笄、宵衣以俟见。（夙，早也。昏，明日之晨。兴，起也。俟，待也。待见於舅姑寝门之外。古者命士以上，年十五父子异宫。）<br />
　　[疏]“夙兴”至“俟见”。<br />
　　○释曰：自此至“授人”，论妇见舅姑之事。云“纟丽笄宵衣”者，此则《特牲》主妇宵衣也。不著纯衣衤冉者，彼嫁时之盛服。今已成昏之後，不可使服，故退从此服也。<br />
　　○注“夙早”至“异宫”。<br />
　　○释曰：言“昏，明日之晨”者，以昨日昏时成礼，此经言“夙兴”，故知是昏之晨旦也。云“兴，起也。俟，待也。待见於舅姑寝门之外”者，因训即解之也。云“古者命士以上，年十五父子异宫”者，案《内则》云：“由命士以上，父子异宫。”不云年限。今郑知十五为限者，以其十五成童，是以郑注《丧服》亦云：“子幼谓年十五以下，则不随母嫁。”故知十五以後乃异宫也。郑言此限者，欲见不命之士父子同宫，虽俟见，不得言舅姑寝门外也。<br />
　　质明，赞见妇于舅姑。席于阼，舅即席。席于房外，南面，姑即席。（质，平也。房外，房户外之西。古文舅皆作咎。）<br />
　　[疏]“质明”至“即席”。<br />
　　○注“质平”至“作咎”。<br />
　　○释曰：此经论设舅姑席位所在。郑知房外是房户外之西者，以其舅在阼，阼当房户之东。若姑在房户之东，即当舅之北，南面向之不便。又见下记云“父醴女而俟迎者，母南面於户外，女出於母左”，以母在房户西，故得女出於母左。是以知此房外亦房户外之西也。<br />
　　妇执枣栗，自门入，升自西阶，进拜，奠于席。（，竹器而衣者，其形盖如今之<芦去>芦矣。进拜者，进东面乃拜。奠之者，舅尊，不敢授也。）<br />
　　[疏]“妇执”至“于席”。<br />
　　○释曰：此经论妇从舅寝门外入见舅之事也。必见舅用枣栗，见姑以段者，案《春秋》庄二十四年经书：“秋，八月丁丑，夫人姜氏入。戊寅，大夫宗妇觌，用币。”《公羊传》云：“宗妇者何？夫夫之妻也。觌者何？见也。用者何？用者不宜用也。见用币，非礼也。然则曷用？枣栗云乎？段云乎？”注云：“段者，脯也。礼，妇人见舅以枣栗为贽，见姑以段为贽，见夫人至尊，兼而用之。云乎？辞也。枣栗，取其早自谨敬。段，取其断，断自正。”是用枣栗、段之义也。案《杂记》云：“妇见舅姑，兄弟姑姊妹皆立于堂下，西面，北上，是见已。”注云：“妇来为供养也，其见主於尊者，兄弟以下在位，是为已见，不复特见。”又云：“见诸父，各就其寝。”注云：“旁尊也。亦为见时不来。”今此不言者，文略也。<br />
　　○注“竹”至“授也”。<br />
　　○释曰：知“，竹器”者，以字从竹，故知竹器。知有衣者，下记云“缁被里加于桥”，注云：“被，表也。有衣者，妇见舅姑，以饰为敬。”是有衣也。云“如今之[B157]{卢}矣”者，此举汉法以况义，但汉法去今以远，其状无以可知也。云“进拜者，进东面乃拜”者，谓从西阶进至舅前而拜。云“奠之者，舅尊，不敢授也”者，案下姑奠于席不授，而云舅尊不敢授者，但舅直抚之而已，至姑则亲举之。亲举者，若亲授之，然故於舅得云尊不敢授也。<br />
　　舅坐抚之，兴，答拜。妇还，又拜。（还又拜者，还於先拜处拜。妇人与丈夫为礼则侠拜。）<br />
　　[疏]“舅坐”至“又拜”。<br />
　　○注“还又”至“侠拜”。<br />
　　○释曰：云“先拜处”者，谓前东面拜处也。云“妇人与丈夫为礼则侠拜”者，谓若《士冠》冠者见母，“母拜受，子拜送，母又拜”。母於子尚侠拜，则不徒此妇於舅而已，故广言妇人与丈夫为礼则侠拜。<br />
　　降阶，受段，升，进，北面拜，奠于席。姑坐，举以兴，拜，授人。（人，有司。姑执以起，答妇拜，授有司彻之，舅则宰彻之。）<br />
　　[疏]“降阶”至“授人”。<br />
　　○释曰：此经论妇见姑之事。<br />
　　○注“人有”至“彻之”。<br />
　　○释曰：云“人，有司”者，凡行事者，皆主人有司也。知舅则使宰彻者，此见下记云“舅答拜宰彻”是也。<br />
　　赞醴妇。（醴当为礼。赞礼妇者，以其妇道新成，亲厚之。）<br />
　　[疏]“赞醴妇”。<br />
　　○注“醴当”至“厚之”。<br />
　　○释曰：自此至“於门外”，论舅姑堂上礼妇之事。云“醴当为礼”者，《士冠》、《内则》、《昏义》诸文，醴皆破从礼者，案《司仪》注：“上於下曰礼，敌者曰傧。”又案《大行人》云“王礼再而酢”之等用郁鬯，不言王鬯，再而酢而言礼，则此诸文虽用醴礼宾，不得即言主人醴宾，故皆从上於下曰礼解之。<br />
　　席于户牖，（室户西，牖东，南面位。）<br />
　　[疏]“席于户牖”。<br />
　　○注“室户”至“面位”。<br />
　　○释曰：知义然者，以其宾客位於此，是以礼子、礼妇、礼宾客，皆於此尊之，故也。<br />
　　侧尊С醴于房中。妇疑立于席西。（疑，正立自定之貌。）<br />
　　[疏]“侧尊”至“席西”。<br />
　　○注“疑正立自定之貌”。<br />
　　○释曰：云“妇疑立于席西”者，以其礼未至而无事，故疑然自定而立，以待事也。若行之而立，则云立，不得云疑立也。<br />
　　赞者酌醴，加四，面枋，出房，席前北面。妇东面拜受。赞西阶上北面拜送。妇又拜。荐脯醢。（妇东面拜，赞北面答之，变于丈夫始冠成人之礼。）<br />
　　[疏]“赞者”至“脯醢”。<br />
　　○释曰：云“面枋，出房”者，以其赞授，故面枋。《冠礼》赞酌醴，将授宾，则面叶。宾受醴，将授子，乃面枋也。此妇又拜，并下经“妇又拜”者，皆侠拜也。<br />
　　○注“妇东”至“之礼”。<br />
　　○释曰：云“妇东面拜，赞北面答之，变於丈夫始冠成人之礼”者，案《冠礼》礼子与此礼妇俱在宾位，彼礼子南面受醴，此则东面，不同，故决之。彼南面者，以向宾拜，此东面者，以舅姑在东，亦面拜之也。<br />
　　妇升席，左执觯，右祭脯醢，以四祭醴三，降席，东面坐，啐醴，建四，兴，拜。赞答拜。妇又拜，奠于荐东，北面坐取脯，降，出，授人于门外。（奠于荐东，升席，奠之。取脯降出授人，亲彻，且荣得礼。人，谓妇氏人。）<br />
　　[疏]“妇升”至“门外”。<br />
　　○注“奠于”至“氏人”。<br />
　　○释曰：郑知奠者“升席奠之”者，见上《冠礼》礼子、礼宾，皆云即筵“奠于荐东，降筵，北面坐取脯”，明此奠时升席，南面奠，乃降，北面取脯，降出授人。云“亲彻，且荣得礼”者，言且兼二事，何者？下飨妇之俎不亲彻，又自出门授人，是且荣得礼。下飨不亲彻俎者，於礼时礼讫，故於後略之。知人是妇氏人者，以其在门外，妇往授之，明是妇氏之人也。<br />
　　舅姑入于室，妇盥馈。（馈者，妇道既成，成以孝养。）特豚，合升，侧载，无鱼腊，无稷，并南上。其他如取女礼。（侧载者，右胖载之舅俎，左胖载之姑俎，异尊卑。并南上者，舅姑共席于奥，其馔各以南为上。其他，谓酱氵音菹醢。女，谓妇也。如取妇礼同牢时。今文并当作并。）<br />
　　[疏]“舅姑”至“女礼”。<br />
　　○释曰：自此至“之错”，论妇馈舅姑成孝养之事。云“其他如取女礼”者，则自“侧载”以下，“南上”以上，与取女异。异者，彼则有鱼腊并稷，此则无鱼腊与稷。彼男东面，女西面别席，其酱醢菹，夫则南上，妇则北上；今此舅姑共席东面，俎及豆等皆南上。是其异也。<br />
　　○注“侧载”至“作并”。<br />
　　○释曰：豚载皆合升，若成牲载一胖，是常得云侧，此乃载胖，故云“侧”。但周人尚右，故知右胖载之舅俎，左胖载之姑俎。是以郑云“异尊卑”也。云“并南上者，舅姑共席于奥，其馔各以南为上”者，决同牢男女东西相对，各上其右也。云“其他，谓酱氵音菹醢”者，以同牢时夫妇各有此四者，今以馈舅姑，亦各有此四物，故云“如同牢时”也。虽不言酒，既有馈，明有酒在其他中，酒在内者，亦在北牖下，外尊亦当在房户外之东。郑不云者，略耳。<br />
　　妇赞成祭，卒食，一，无从。（赞成祭者，授处之。今文无成也。）<br />
　　[疏]“妇赞”至“无从”。<br />
　　○注“赞成祭者授处之”。<br />

                    <br>
                        　　○释曰：“赞成祭”者，谓授之，又处置，令知在於豆也。<br />
　　席于北墉下。（墉，墙也，室中北墙下。）<br />
　　[疏]“席于北墉下”。<br />
　　○释曰：此席将为妇之位处也。<br />
　　妇彻，设席前如初，西上。妇，舅辞，易酱。（妇者，即席将也。辞易酱者，嫌淬。）<br />
　　[疏]“妇彻”至“易酱”。<br />
　　○释曰：“妇彻，设于席前如初，西上”者，此直馀。“舅辞，易酱”者，舅尊故也。不舅馀者，以舅尊，嫌相亵。言“西上”者，亦以右为上也。<br />
　　○注“妇”至“淬”。<br />
　　○释曰：言“将”者，事未至，以其此始。言妇之意至下文“妇姑之馔”乃始耳。云“辞易酱者，妇嫌淬”者，以其酱乃以指咂之，淬也。<br />
　　妇姑之馔。御赞祭豆、黍、肺，举肺、脊。乃食，卒。姑之，妇拜受，姑拜送。坐祭，卒爵，姑受，奠之。（奠之，奠于篚。）<br />
　　[疏]“妇”至“奠之”。<br />
　　○注“奠之奠于篚”。<br />
　　○释曰：云“御赞祭豆、黍、肺，举肺、脊”者，御赞妇祭之也。郑知“奠之於篚”者，此云如取女礼，取女有篚，明此亦奠之于篚可知也。<br />
　　妇彻于房中，媵御，姑之。虽无娣，媵先。於是与始饭之错。（古者嫁女，必侄娣从，谓之媵。侄，兄之子。娣，女弟也。娣尊侄卑。若或无娣，犹先媵，容之也。始饭谓舅姑。错者，媵舅馀，御姑馀也。古文始为姑。）<br />
　　[疏]“妇彻”至“之错”。<br />
　　○注“古者”至“为姑”。<br />
　　○释曰：云“古者嫁女，必侄娣从，谓之媵”者，媵有二种，若诸侯有二媵外别有侄娣。是以庄公十九年经书：“秋，公子结媵陈人之妇于鄄。”《公羊传》曰：“媵者何？诸侯娶一国，则二国往媵之，以侄娣从。侄者何？兄之子也。娣者何？弟也。”诸侯夫人自有侄娣，并二媵各有侄娣，则九女是媵，与侄娣别也。若大夫、士无二媵，即以侄娣为媵。郑云“古者嫁女，必侄娣从，谓之媵”，是据大夫、士言也。云“侄，兄之子。娣，女弟也。娣尊侄卑”者，解经云“虽无娣，媵先”之义，以其若有娣，乃先，媵即侄也。云“犹先媵，容之也”者，对御是夫之从者，为後。若然，侄与娣俱名媵，今言虽无娣媵先，似娣不名媵者，但侄娣俱是媵。今去娣，娣外唯有侄，侄言媵先，以对御为先，非对娣也。称媵以其侄娣，俱是媵也。云“始饭谓舅姑”者，舅姑始饭，如今媵舅馀，御姑馀，是交错之义，若“媵御沃盥交”也。舅姑为饭始，不为始，俗本云与始之错者，误也。<br />
　　舅姑共飨妇以一献之礼。舅洗于南洗，姑洗于北洗，奠酬。（以酒食劳人曰飨。南洗在庭，北洗在北堂。设两洗者，献酬酢以清为敬。奠酬者，明正礼成，不复举。凡酬酒皆奠於荐左，不举。其燕则更使人举爵。）<br />
　　[疏]“舅姑”至“奠酬”。<br />
　　○注“以酒”至“举爵”。<br />
　　○释曰：自此至“归俎于妇氏人”，论飨妇之事。此飨与上盥馈同日为之，知者，见《昏义》曰：“舅姑入室，妇以特豚馈，明妇顺也。厥明，舅姑共飨妇。”郑彼注云：“昏礼不言厥明，此言之者，容大夫以上礼多，或异日。”故知此士同日可也。此与上事相因，亦於舅姑寝堂之上，与礼妇同在客位也。云“其飨妇以一献之礼”者，案下记云“飨妇姑荐焉”，注云：“舅姑共飨妇，舅献姑荐脯醢。”但荐脯醢无盥洗之事，今设此洗，为妇人不下堂也。云“姑洗於北洗”，洗者洗爵，则是舅献姑酬，共成一献，仍无妨姑荐脯醢也。云“凡酬酒皆奠於荐左，不举”者，此经直云奠酬，不言处所，故云“凡”，通《乡饮酒》、《乡射》、《燕礼》之等。云“燕则更使人举爵”者，案《燕礼》献酬讫，别有人举旅行酬是也。飨亦用醴酒，知者，以下记云“庶妇使人醮之”，注云“使人醮之，不飨也。酒不酬酢曰醮，亦有脯醢。妇酌之以醴，尊之；庶妇酌之以酒，卑之”是也。若然，知记非醴妇者，以记云“庶妇使人醮之”，明妇亲之。案上醴妇虽，使赞者亲，明记醮庶妇使人当飨，节也。<br />
　　舅姑先降自西阶，妇降自阼阶。（授之室，使为主，明代己。）<br />
　　[疏]“舅姑”自“阼阶”。<br />
　　○注“授之”至“代己”。<br />
　　○释曰：案《曲礼》云子事父母，“升降不由阼阶”，是主人尊者之处。今舅姑降自西阶，妇降自阼阶，是授妇以室之事也。云“授之室”，《昏义》文也。<br />
　　归妇俎于妇氏人。（言俎，则飨礼有牲矣。妇氏人，丈夫送妇者，使有司归以妇俎，当以反命於女之父母，明其得礼。）<br />
　　[疏]“归妇俎于妇氏人”。<br />
　　○注“言俎”至“得礼”。<br />
　　○释曰：案《杂记》云大飨，“卷三牲之俎归于宾馆”，是宾所当得也。飨时设几而不倚，爵盈而不饮，肴乾而不食，故归俎。此飨妇，妇亦不食，故归也。经虽不言牲，既言俎，俎所以盛肉，故知有牲。此妇氏人即上妇所授脯者也，故上注引此妇氏人，证所授人为一也。<br />
　　舅飨送者以一献之礼，酬以束锦。（送者，女家有司也。爵至酬宾，又从之以束锦，所以相厚。古文锦皆为帛。）<br />
　　[疏]“舅飨”至“束锦”。<br />
　　○注“送者”至“作帛”。<br />
　　○释曰：此一献与飨妇一献同，礼则异，彼兼有姑，此依常飨宾客法。知送者是女家有司者，故《左氏传》云：“齐侯送姜氏，非礼也。凡公女嫁于敌国，姊妹则上卿送之，以礼於先君。公子则下卿送之。於大国，虽公子亦上卿送之。於天子，则诸卿皆行，公不自送。於小国，则上大夫送之。”以此而言，则尊无送卑之法，则大夫亦遣臣送之，士无臣，故知有司送之也。云“古文锦皆为帛”者，此及下文锦皆为帛，不从古文者，礼有玉锦，非独此文，则礼有赠锦之事，故不从古文也。<br />
　　姑飨妇人送者，酬以束锦。（妇人送者，隶子弟之妻妾。凡飨，速之。）<br />
　　[疏]“姑飨”至“束锦”。<br />
　　○注“妇人”至“速之”。<br />
　　○释曰：《左氏传》云：“士有隶子弟。”士卑无臣，自以其子弟为仆隶，并已之子弟之妻妾，但尊无送卑，故知妇人送者是隶子弟之妻妾也。云“凡飨，速之”者，案《聘礼》飨食速宾，则知此舅姑飨送者，亦速之也。凡速者，皆就馆召之，是以下云“若异邦则赠丈夫送者以束锦”，郑云：“就宾馆。”则宾自有馆。若然，妇人送者，亦当有馆。男子则主人亲速，其妇送者不亲速，以其妇人迎客不出门，当别遣人速之。<br />
　　若异邦，则赠丈夫送者以束锦。（赠，送也。就宾馆。）<br />
　　[疏]“若异”至“束锦”。<br />
　　○注“赠送也就宾馆”。<br />
　　○释曰：案庄二十七年冬，莒庆来迎叔姬，《公羊传》曰：“大夫越竟逆女，非礼也。”郑注《丧服》亦云：“古者大夫不外娶。”今言异邦得外娶者，以大夫尊，外娶则外交，故不许。士卑不嫌，容有外娶法，故有异邦送客也。郑知就馆者，赠贿之等皆就馆，故知此亦就馆也。<br />
　　●卷六士昏礼第二<br />
　　若舅姑既没，则妇入三月，乃奠菜。（没，终也。奠菜者，以篚祭菜也，盖用堇。）<br />
　　[疏]“若舅”至“奠菜”。<br />
　　○释曰：自此至“飨礼”，论舅姑没三月庙见之事。必三月者，三月一时天气变，妇道可以成之故也。此言“舅姑既没”者，若舅没姑存，则当时见姑，三月亦庙见舅。若舅存姑没，妇人无庙可见，或更有继姑，自然如常礼也。案《曾子问》云：“三月而庙见，称来妇也。择日而祭於祢，成妇之义也。”郑云：“谓舅姑没者也，必祭，成妇义者。妇有供养之礼，犹舅姑存时盥馈特豚於室。”此言奠菜，即彼祭於祢一也。奠菜亦得称祭者，若《学记》云“皮弁祭菜”之类也。<br />
　　○注“没终”至“用堇”。<br />
　　○释曰：此注云“奠菜者，以篚”，案下云“妇执菜”，篚即，一也。郑知菜“盖用堇”者，舅姑存时用枣、栗、段、、义取早起肃栗，治段自，则此亦取谨敬。因《内则》有堇、、、榆供养，是以疑用堇，故云“盖”也。<br />
　　席于庙奥，东面，右几。席于北方，南面。（庙，考妣之庙。北方，墉下。）<br />
　　[疏]注“庙考”至“墉下”。<br />
　　○释曰：案《周礼司几筵》云“每敦一几”，郑注云：“《周礼》虽合葬及时，同在殡，皆异几，体实不同，祭於庙同几，精气合。”又《祭统》云“设同几”，同几即同席，此即祭於庙中而别席者。此既庙见，若生时见舅姑，舅姑别席异面，是以今亦异席别面，象生，不与常祭同也。郑知“庙，考妣庙”者，《曾子问》云“择日而见於祢”，又象生时见舅姑，故知考妣庙也。<br />
　　祝盥，妇盥于门外。妇执菜，祝帅妇以入。祝告，称妇之姓，曰：“某氏来妇，敢奠嘉菜于皇舅某子。”（帅，道也。入，入室也。某氏者，齐女则曰姜氏，鲁女则曰姬氏。来妇，言来为妇。嘉，美也。皇，君也。）<br />
　　[疏]释曰：洗在门外，祝与妇就而盥之者，此亦异於常祭，象生见舅姑，在外沐浴，乃入舅姑之寝，故洗在门外也。云“祝帅妇以入”者，象《特牲》阴厌，祝先主人入室也。云“某子”者，言若张子、李子也。<br />
　　妇拜，扌及地，坐奠菜于几东席上，还，又拜如初。（扌及地，手至地也。妇人扌及地，犹男子稽首。）<br />
　　[疏]注“扌及地”至“稽首”。<br />
　　○释曰：云“扌及地，手至地”者，以手之至地谓之扌及地，则首不至手，又与男子空首不同。云“妇人扌及地，犹男子稽首”者，妇人肃拜为正，今云扌及地，则妇人之重拜也，犹男子之稽首，亦拜中之重，故以相况也。案《周礼大祝》：“辨九拜，一曰稽首，二曰顿首，三曰空首，四曰振动，五曰吉拜，六曰凶拜，七曰奇拜，八曰褒拜，九曰肃拜。”郑云：“稽首，拜头至地也。顿首，拜头叩地也。空首，拜头至手，所谓拜手也。吉拜，拜而後稽颡，谓齐衰不杖以下者。言吉者，此殷之凶拜，周以其与顿首相近，故谓之吉拜云。凶拜，稽颡而後拜，谓三年服者。振动，谓战栗变动之拜。郑大夫云：“奇拜，谓一拜也。褒读为报，报拜，再拜是也。”郑玄谓“一拜，答臣下拜。再拜，拜神与尸。”郑司农云：“肃拜，但俯下手，今时扌壹是也。”但九拜之中，四者是正拜，即稽首、顿首、空首、肃拜是也。稽首，拜中之重，是臣拜君之拜也。顿首，平敌相与之拜，故《左氏传》齐侯拜鲁侯为稽首，鲁君答以顿首。齐於鲁责稽首，答曰：“天子在，无所稽首。”是臣於君以稽首，故《燕礼》臣与君皆云稽首也。空首者，君答臣下拜也。肃拜者，妇人以肃拜为正，若以男子於军中亦肃拜，故《左氏传》晋至云“敢肃使者”是也。馀五者皆依於正拜。振拜，郑云《书》曰王动色变者，是武王观兵，白鱼入王舟，王动色变，武王於时拜天神，为此拜当稽首也。奇拜既为一拜，是君答臣下之拜，当以附空首也。褒拜为尸及神，亦当附稽首也。其吉拜，先吉拜为顿首，後稽颡，则吉拜当附顿首也。凶拜为先稽颡，後吉拜之，此周之三年之丧拜，後为吉拜，当附稽首也。《左氏传》穆嬴抱太子赵氏，顿首於宣子者，私求法，故不为肃拜。《丧小记》云“妇人为夫与长子稽颡”者，为重丧，故亦不肃拜也。<br />
　　妇降堂，取菜入。祝曰：“某氏来妇，敢告于皇姑某氏。”奠菜于席，如初礼。（降堂，阶上也。室事交乎户，今降堂者，敬也。於姑言敢告，舅尊於姑。）<br />
　　[疏]“妇降”至“初礼”。<br />
　　○释曰：此为来妇奠於姑，设於北坐之前以见姑也。<br />
　　○注“降堂”至“於姑”。<br />
　　○释曰：不直云降而云降堂者，则在阶上，故云“降堂，阶上”也。云“室事交乎户，今降堂者，敬也”者，室事交乎户，《礼器》文。彼子路与季氏之祭，云：“室事交乎户，堂事交乎阶”。今此既是室之事，当交於户，今乃交於阶，故言敬也。云“於姑言敢告，舅尊於姑”者，上文於舅言“敢奠嘉菜”，不言告，是舅尊於姑，言告，是姑卑也。<br />
　　妇出，祝阖牖户。（凡庙无事则闭之。）<br />
　　[疏]注“凡庙无事则闭之”。<br />
　　○释曰：先言牖後言户者，先阖牖，後闭户，故为文然也。以其祭讫则阖牖户，明是无事则闭之，以其鬼神尚幽ウ故也。<br />
　　老醴妇于房中，南面，如舅姑醴妇之礼。（因於庙见礼之。）<br />
　　[疏]释曰：舅姑生时，见讫，舅姑使赞醴妇於寝之户牖之。今舅姑没者，使老醴妇於庙之房中，其礼则同，使老及处所则别也。<br />
　　○注“因於庙见礼之”。<br />
　　○释曰：象舅姑生时，因见礼之，故此亦因庙见礼之也。<br />
　　婿飨妇送者丈夫、妇人，如舅姑飨礼。<br />
　　[疏]释曰：舅姑存，舅姑自飨送者，如上文。今舅姑没，故婿兼飨丈夫、妇人，如舅姑飨礼，并有赠锦之等。<br />
　　记。士昏礼，凡行事，必用昏昕，受诸祢庙。辞无不腆，无辱。（用昕，使者。用昏，婿也。腆，善也。宾不称币不善，主人不谢来辱。）<br />
　　[疏]“记士昏”至“无辱”。<br />
　　○释曰：凡言“记”者，皆经不备者也。<br />
　　○注“用昕”至“来辱”。<br />
　　○释曰：云“用昕，使者”，谓男氏使向女家纳采、问名、纳吉、纳徵、请期五者，皆用昕。昕即明之始，君子举事尚早，故用朝旦也。云“用昏，婿也”者，谓亲迎时也。知“辞无不腆”者，《郊特牲》云：“告之以直、信。信，事人也。信，妇德也。”注云：“此二者所以教妇正直信也。”是宾纳徵之时，不得谦虚为辞也。云“主人不谢来辱”者，此亦是不为谦虚，教女正直之义也。<br />

                    <br>
                        　　挚不用死，皮帛必可制。（挚，雁也。皮帛，俪皮、束帛也。）<br />
　　[疏]释曰：云“挚不用死”者，凡挚亦有用死者，是以《尚书》（元缺起卷首止此）云“三帛二牲一死挚”，即士挚雉。今此亦是士礼，恐用死雁，故云不用死也。云“皮帛必可制”者，可制为衣物，此亦是教妇以诚信之义也。<br />
　　腊必用鲜，鱼用鲋，必ゾ全。（ゾ全者，不饣委败，不剥伤。）<br />
　　[疏]“腊必”至“ゾ全”。<br />
　　○注“ゾ全”至“剥伤”。<br />
　　○释曰：腊用鲜者，义取夫妇日新之义。云“鱼用鲋”者，义取夫妇相依附者也。云“ゾ必全”者，义取夫妇全节无亏之理。此并据同牢时也。<br />
　　女子许嫁，笄而醴之，称字。（许嫁，已受纳徵礼也。笄女之礼，犹冠男也，使主妇女宾执其礼。）<br />
　　[疏]“女子”至“称字”。<br />
　　○释曰：女子许嫁，谓年十五已上至十九已下。案《曲礼》：“女子许嫁，缨。”有笄兼有缨，示有系属。此不言缨，文不具也。云“醴之，称字”者，犹男于冠醴之称字，同。是以《礼记丧服小记》云：“丈夫冠而不为殇，妇人笄而不为殇。”是其义同也。<br />
　　○注“许嫁”至“其礼”。<br />
　　○释曰：知“许嫁，已受纳徵礼也”者，以纳采、问名、纳吉三礼虽使者往来，未成交亲，故《曲礼》云：“非受币，不交不亲。”郑据纳徵，唯未行请期、亲迎也，二者要待女二十为之。云“笄女之礼，犹冠男也，使主妇女宾执其礼”者，案《杂记》云：“女虽未许嫁，年二十而笄，礼之，妇人执其礼。”郑注云：“言妇人执其礼，明非许嫁之笄。”彼以非许嫁笄轻，故无主妇女宾，使妇人而已。明许嫁笄，当使主妇对女宾执其礼，其仪如冠男也。又许嫁者，用醴礼之；不许嫁者，当用酒醮之，敬其早得礼也。<br />
　　祖庙未毁，教于公宫，三月。若祖庙已毁，则教于宗室。（祖庙，女高祖为君者之庙也。以有缌麻之亲，就尊者之宫，教以妇德、妇言、妇容、妇功。宗室，大宗之家。）<br />
　　[疏]“祖庙”至“宗室”。<br />
　　○注“祖庙”至“之家”。<br />
　　○释曰：此谓诸侯同族之女将嫁之前教成之法。经直云“祖庙”，郑知“女高祖为君者之庙也，以有缌麻之亲”者，以其诸侯立五庙，大祖之庙不毁，亲庙四，以次毁之。经云“未毁”与“已毁”，是据高祖之庙而言，故云“祖庙，女高祖为君者之庙也”。共承高祖，是四世缌麻之亲。若三世共曾祖曾祖，小功之亲。若共祖，大功之亲。若共祢庙，是齐衰之亲，则皆教於公宫。今直言“缌麻”者，举最疏而言亲者，自然教於公宫可知也。云“教以妇德、妇言、妇容、妇功”者，《昏义》文，郑彼注云：“妇德，贞顺也。妇言，辞令也。妇容，婉娩也。妇功，丝麻也。”云“宗室，大宗之家”者，案《丧服小记》“继别为宗”，谓别子之世长子族人来宗事之者，谓之宗者，收族者也。高祖之庙既毁，与君绝服者，则皆於大宗之家教之。又小宗有四，或继祖，或继祢，或继曾祖，或继高祖，此等至五代皆迁不就之教者，小宗卑故也。<br />
　　问名，主人受雁，还，西面对。宾受命乃降。（受雁于两楹，南面，还于阼阶上，对宾以女名。）<br />
　　[疏]“问名”至“乃降”。<br />
　　○注“受雁”至“女名”。<br />
　　○释曰：此亦记经不具者。案经直云“问名，如纳采之礼”，纳采礼中无主人西面对事，故记之也。知“受雁於两楹，南面”者，纳采时宾“当阿东面致命，主人阼阶上北面再拜”，又云“授于楹南面”，问名如纳采之礼，故亦楹南面授雁，於彼唯不云“西面”，故记之也。云“还于阼阶上，对宾以女名”者，此即西面对，与拜时北面异处也。<br />
　　祭醴，始扌及壹祭，又扌及再祭。宾右取脯，左奉之，乃归，执以反命。（反命，谓使者问名、纳吉、纳徵、请期，还报於婿父。）<br />
　　[疏]“祭醴”至“反命”。<br />
　　○释曰：云“祭醴”者，谓赞醴妇之时，礼成於三，其为三祭之时。始祭醴云“初”，故始扌及壹祭，後祭醴又扌及为再祭也。云“宾右取脯，左奉之，乃归”者，经直云“降筵北面坐取脯”，不言用左右手，故记之也。云“右取脯，左奉之”者，谓先用右手取得脯，乃用左手兼奉之，以降授从者於西阶下，乃归，执以反命。<br />
　　○注“反命”至“婿父”。<br />
　　○释曰：知反命是此问名、纳吉、纳徵、请期者，以下云：“凡使者归，反命曰‘某既得将事矣，敢以礼告’。”言“凡”非一，则知四者皆有反命也。以纳采与问名同使，亲迎又无使者，故据此四者而言也。<br />
　　纳徵，执皮，摄之，内文，兼执足，左首。随入，西上，参分庭一在南。（摄犹辟也。兼执足者，左手执前两足，右手执後两足。左首，象生。《曲礼》曰：“执禽者左首。”随入，为门中厄狭。西上，中庭位并。）<br />
　　[疏]“纳徵”至“在南”。<br />
　　○释曰：案经直云“纳徵，玄束帛、俪皮，如纳吉礼”，则授币得如授雁之礼，至於庭实之皮，无可相如，故记之。<br />
　　○注“摄犹”至“位并”。<br />
　　○释曰：执皮者相随而入，至庭北面，皆以西为左，一手执两足，毛在内，故云“内文”。云“左首，象生”者，案《聘礼》“执皮者皆左首”，此亦执皮而左首，故云象生。与执禽者同，故引《曲礼》“执禽者左首”为证。必象生者，取妇人生息之义。云“随入为门中厄狭”者，皮皆横执之。案《匠人》云“庙门容大扃七个”，注云：“大扃，牛鼎之扃，长三尺，每扃为一个，七个二丈一尺。”彼天子庙门。此士之庙门降杀，甚小，故云门中厄狭，故随入得并也。云“西上，中庭位并”者，俱北面西上也。<br />
　　宾致命，释外足见文。主人受币。士受皮者自东出于後，自左受，遂坐摄皮，逆退，东壁。（宾致命，主人受币，庭实所用为节。士，谓若中士、下士不命者，以主人为官长。自，由也。）<br />
　　[疏]“宾致”至“东壁”。<br />
　　○释曰：此亦为经不见主人之士受皮之事，故记之也。云“释外足”者，据人北面以足向上执之，足远身为外，释之则文见，故释外足见文也。云“士受皮”者，取皮自东方，出于後者，谓自东方出於执皮者之後，至於左北面受之，故云也。云“逆退”者，二人相随，自东而西，今以後者先向东行，故云逆退也。<br />
　　○注“宾致”至“由也”。<br />
　　○释曰：云“宾致命，主人受币，庭实所用为节”者，以其上经纳徵、授币如纳吉之礼，其目已具。今言之者，为执皮者释外足见文，及士受皮时节不见，故云宾堂上致命时，庭中执皮者释外足见文；主人堂上受币时，主人之士於堂下受取皮，是其庭实所用为节也。云“士，谓若中士、下士不命者”，但诸侯之士，国皆二十七人。依《周礼典命》：侯伯之士一命，子男之士不命。命与不命，国皆分为三等：上九，中九，下九。案《周礼》三百六十官，皆有官长，其下皆有属官。但天子之士，上士三命，中士再命，下士一命，与诸侯之士异。若诸侯上、中、下士同命。今言士，谓若中士、下士不命者，据上士为官长者。若主人是中士，则士是下士；若主人是下士，则士是不命之士、府史之等。此不命与子男之士不命者别，彼虽不得君简策之命，仍得人君口命为士。此则不得君命，是官长自辟除者也。案《既夕》宰举币是士之府史，则庭实胥徒为之。云“自，由也”者，谓由执皮者之左受之也。<br />
　　父醴女而俟迎者，母南面于房外。（女既次纯衣，父醴之于房中，南面，盖母荐焉，重昏礼也。女奠爵于荐东，立于位而俟婿。婿至，父出，使摈者请事。母出南面房外，示亲授婿，且当戒女也。）<br />
　　[疏]“公醴”至“房外”。<br />
　　○注“女既”至“女也”。<br />
　　○释曰：此亦前经不具，故记之。云“女既次纯衣，父醴之于房中，南面”者，见於上文。云“盖母荐焉”者，舅姑共飨，妇姑荐脯醢，故知父母醴女亦母荐脯醢，重昏礼，故母荐也。云“女奠爵于荐东，立于位而俟婿”者，案《士冠礼》子与醮子及此篇礼宾、礼妇皆奠爵于荐东，明此亦奠荐东也。云“婿至，父出，使摈者请事”者，见于上文。云“母出南面房外，示亲授婿，且当戒女也”者，并参下文而言也。<br />
　　女出于母左，父西面戒之，必有正焉。若衣、若笄，母戒诸西阶上，不降。（必有正焉者，以戒使不忘。）<br />
　　[疏]“女出”至“不降”。<br />
　　○释曰：此记亦经不具。以母出房户之西南面，女出房西行，故云“出于母左”。父在阼阶上西面，故因而戒之。云“母戒诸西阶上”者，母初立房西，女出房，母行至西阶上，乃戒之也。<br />
　　○注“必有”至“不忘”。<br />
　　○释曰：云“戒使不忘”者，谓衣笄恒在身而不忘，持戒亦然，故戒使不忘也。下文父母及庶母重行戒者，并与此文相续成也。此士礼，父母不降送。案桓公三年经书：“九月，齐侯送姜氏于ん。”《梁传》曰：“礼，送女，父不下堂，母不出祭门。”祭门则庙门，言不出庙门，则似得下堂者，彼诸侯礼，与此异。以其大夫、诸侯、天子各有昏礼，故不同也。<br />
　　妇乘以几。从者二人坐持几，相对。（持几者，重慎之。）<br />
　　[疏]“妇乘以几”。<br />
　　○注“持几者重慎之”。<br />
　　○释曰：上经虽云“妇乘以几”，不见从者二人持之，故记之也。此几谓将上车时而登，若王后则履石，大夫、诸侯亦应有物履之，但无文以言。今人犹用台，是石几之类也。<br />
　　妇入寝门，赞者彻尊幂，酌玄酒，三属于尊，弃馀水于堂下阶，加勺。（属，注也。玄酒，氵兑水贵新，昏礼又贵新，故事至乃取之，三注于尊中。）<br />
　　[疏]“妇入”至“加勺”。<br />
　　○释曰：经中唯置酒尊，不见彻幂以下事，故记之。<br />
　　○注“属注”至“尊中”。<br />
　　○释曰：经云“酌玄酒三注於尊”，谓於外器中酌取。此氵兑水三度注於玄酒尊中，礼成於三，故三注之也。云“玄酒，氵兑水贵新”者，案《郊特牲》云：“明水氵兑齐，贵新也。”又云：“凡氵兑，新之也。”是礼有贵新也。今昏礼，事至乃取之，故云贵新也。若然，礼有玄酒、氵兑水、明水三者，各逐事物生。名玄酒，据色而言，氵兑水据新取为号，其实一也。以上古无酒，用水为酒，後代虽有酒，用之配尊，不忘本故也。明水者，案《周礼秋官司ピ氏》云“以阴鉴取明水於月”，《郊特牲》云：“其谓之明水也，由主人之著此水也。”注云：“著犹成也。言主人齐，此水乃成可得也。”配尊之酒，三酒加玄酒，郁鬯与五齐皆用明水配之。《郊特牲》云五齐加明水，三酒加玄酒，不言郁鬯者，记人文略也。相对，玄酒与明水别；通而言之，明水亦名玄酒。故《礼运》云“玄酒在室”，彼配郁鬯，五齐是明水，名为玄酒也。以其俱是水，故通言水也。若天子、诸侯祭祀，得郁鬯与五齐、三酒并用。卿大夫、士祭直用三酒与玄酒，无五齐与郁鬯。又明水若生人相礼不忘本，亦得用，以其用醴醴，则五齐之中醴齐之类也。<br />
　　，缁被里，加于桥。舅答拜，宰彻。（被，表也。有衣者，妇见舅姑，以饰为敬。桥，所以，其制未闻。今文桥为镐。）<br />
　　[疏]“缁”至“彻”。<br />
　　○释曰：上经虽云，不言表里加饰之事，故记之也。<br />
　　妇席荐馔于房。（醴妇，飨妇之席荐也。）<br />
　　[疏]“妇席荐馔于房”。<br />
　　○注“醴妇”至“荐也”。<br />
　　○释曰：此亦於经不见，故记之。但醴妇时唯席与荐，无俎，其飨妇非直有席荐，并有俎。俎则不馔于房，从鼎升于俎，入设于席前。今据醴妇时，同有席与荐馔于房中者而言也。<br />
　　飨妇，姑荐焉。（舅姑共飨妇，舅献爵，姑荐脯醢。）<br />
　　[疏]“飨妇姑荐焉”。<br />
　　○释曰：经直言“舅姑共飨妇，以一献之礼”，时同自明，不言姑荐，故记之也。<br />
　　妇洗在北堂，直室东隅，篚在东，北面盥。（洗在北堂，所谓北洗。北堂，房中半以北。洗南北直室东隅，东西直房户与隅。）<br />
　　[疏]“妇洗”至“面盥”。<br />
　　○释曰：经唯言“北洗”，不言洗处及篚，故记之也。<br />
　　○注“洗在”至“隅”。<br />
　　○释曰：房与室相连为之房，无北壁，故得北堂之名，故云“洗在北堂”也。云“所谓北洗”者，所谓经中北洗也。云“北堂，房半以北”者，以其南堂是户外，半以南得堂名，则堂是户外之称，则知此房半以北得堂名也。知房无北户者，见上文云尊于房户之东，房有南户矣。《燕礼》、《大射》皆云羞膳者升自北阶，立于房中。不言入房，是无北壁而无户，是以得设洗直室东隅也。云“洗南北直室东隅”者，是南北节也。云“东西直房户与隅”者，是东西节也。<br />
　　妇酢舅，更爵，自荐。（更爵，男女不相因也。）<br />
　　[疏]“妇酢舅更爵自荐”。<br />
　　○释曰：谓舅姑飨妇献时，舅姑荐。今妇酢舅，妇自荐之，嫌别人荐，故记之也。<br />
　　不敢辞洗，舅降则辟于房，不敢拜洗。（不敢与尊者为礼。）<br />
　　[疏]“不敢”至“拜洗”。<br />
　　○释曰：此事当在妇酢舅之上，退之在下者，欲见酬酒洗时亦不辞，故也。此对《士冠》、《乡饮酒》之等主与宾为礼，皆辞洗，此则不敢也。此事於经不见，故记之也。<br />
　　凡妇人相飨，无降。（姑飨妇人送者于房，无降者，以北洗篚在上。）<br />

                    <br>
                        　　[疏]“凡妇人相飨无降”。<br />
　　○注“姑飨”至“在上”。<br />
　　○释曰：本设北洗，为妇人有事不下堂。今以北洗及篚在上，故不降。经不言，故记之也。言“凡”者，欲见舅姑共飨妇及姑飨妇人送者皆然，故言凡也。<br />
　　妇入三月，然後祭行。（入夫之室三月之後，於祭乃行，谓助祭也。）<br />
　　[疏]“妇入”至“祭行”。<br />
　　○注“入夫”至“祭也”。<br />
　　○释曰：此据舅在无姑，或舅没姑老者。若舅在无姑，三月不须庙见，则助祭。案《内则》云“舅没则姑老”者，谓姑六十亦传家事，任长妇。妇入三月庙见，祭菜之後亦得助夫祭，故郑云“谓助祭也”。此亦谓妇，其庶妇无此事。亦以经不见，故记之也。<br />
　　庶妇，则使人醮之，妇不馈。（庶妇，庶子之妇也。使人醮之，不飨也。酒不酬酢曰醮，亦有脯醢。妇酌之以醴，尊之。庶妇酌之以酒，卑之。其仪则同。不馈者，共养统於也。）<br />
　　[疏]“庶妇”至“不馈”。<br />
　　○注“庶妇”至“也”。<br />
　　○释曰：不飨者，以妇不醮而有飨。今使人醮之，以醮替飨，故使人醮之，不飨也。云“酒不酬酢曰醮”者，亦如庶子醮。然知“亦有脯醢”者，以其飨妇及醮子皆有脯醢，故知亦有脯醢也。云“其仪则同”者，妇用醴於客位，东面拜受醴，赞者北面拜送。今庶妇虽於房外之西，亦东面拜受，醮者亦北面拜送，故云其仪则同也。云“不馈者，共养统於也”者，谓不盥馈特豚，以其共养统于妇也。<br />
　　昏辞曰：“吾子有惠，贶室某也。（昏辞，摈者请事告之辞。吾子，谓女父也。称有惠，明下达。贶，赐也。室犹妻也。子谓公冶长可妻也。某，婿名）<br />
　　[疏]“昏辞”至“某也”。<br />
　　○注“昏辞”至“婿名”。<br />
　　○释曰：郑知昏辞是“摈者请事告之辞”者，以其言“吾子有惠贶室某也”，是使告主人之辞，明知是摈者出门请事，使者告之辞也。知“吾子，谓女父”者，请事告摈者，称前已有惠，贶其妻於婿某，申明是女父，乃得以女许人，故知吾子女父也。云“明下达”者，此摈者称有惠贶室，即婿家旧已有辞下达女家，见许，今得言贶室也，故引上文下达以释此也。引“子谓公冶长可妻也”者，证以女许人称贶室，室犹妻也。<br />
　　某有先人之礼，使某也请纳采。”（某，婿父名也。某也，使名也。）<br />
　　[疏]“某有”至“纳采”。<br />
　　○注“某婿”至“名也”。<br />
　　○释曰：此亦是使者门外，通连上语告摈者之辞也。以其使者称向主人摈者，故知上某是婿父，下某是使者名也。<br />
　　对曰：“某之子愚，又弗能教。吾子命之，某不敢辞。”（对曰者，摈出纳宾之辞。某，女父名也。吾子，谓使者。今文弗为不，无能字。）<br />
　　[疏]“对曰”至“敢辞”。<br />
　　○注“对曰”至“能字”。<br />
　　○释曰：郑知“对曰者，摈出纳宾之辞”者，以其上文宾告摈者辞，下经致命主人，明此是中摈者出领宾告者辞，下经致语入告主人摈者，又领主人此语，以告使者知也。<br />
　　致命，曰：“敢纳采。”问名，曰：“某既受命，将加诸卜，敢请女为谁氏？”（某，使者名也。谁氏者，谦也，不必其主人之女。）<br />
　　[疏]“致命曰：“敢纳采”。<br />
　　○释曰：此使者升堂，致命於主人辞。若然，亦当有主人对辞，如纳徵致命，主人对辞，不言之者，文不具也。问名，宾在门外请问名，主人许。无辞者，纳采、问名同使，前已相亲於纳采，许昏讫，故於问名略，不言主人所传辞也。是以於此直见宾升堂，致命主人之辞也。自此已下有纳吉、纳徵、请期之等，皆有门外宾与摈者传辞。及升堂致命，主人对，或理有不须而言，或理须辞而文不具以情商度，义可皆知也。<br />
　　○注“某使”至“之女”。<br />
　　○释曰：知“某，使者名也”者，以使者对主人称某，既受命，明是使者之名也。云“谁氏者，谦也”者，以其下达乃纳采，则知女之姓矣。今乃更问主人女为谁氏者，恐非主人之女，假外人之女收养之，是谦，不敢必其主人之女也。其本云问名，而云谁氏者，妇人不以名行，明本不问女之三月名，此名即姓号之名。若《尚书》孔注云：“虞氏，舜名。”舜为谥号，犹为名解之，明氏姓亦得为名。若然，本问名上氏姓，故云谁氏也。<br />
　　对曰：“吾子有命，且以备数而择之，某不敢辞。”（卒曰某氏，不记之者，明为主人之女。）<br />
　　[疏]“对曰”至“敢辞”。<br />
　　○释曰：云“吾子有命”者，正谓行纳采、问名，使者将命来，是已有命来择，即是且以备数而择之也。<br />
　　○注“卒曰”至“之女”。<br />
　　○释曰：云“卒曰某氏”者，主人终卒对客之辞，当云某氏对使也。云“不记之”者，明为主人之女者。若是他女，当称女氏以答。今不言之者，明是主人之女。容旧知之，故不对，是以云“明为主人之女”也。<br />
　　醴，曰：“子为事故，至於某之室。某有先人之礼，请醴从者。”（言从者，谦不敢斥也。今文於为于。）对曰：“某既得将事矣，敢辞。”（将，行）“先人之礼，敢固以请。”（主人辞，固，如故。）“某辞不得命，敢不从也。”（宾辞也，不得命者，不得许己之命，）<br />
　　纳吉，曰：“吾子有贶命，某加诸卜，占曰吉，使某也敢告。”（贶，赐也。赐命，谓许以女名也。某，婿父名。）<br />
　　[疏]注“贶赐”至“父名”。<br />
　　○释曰：知某是婿父名者，以其云“命某加诸卜”是婿父卜，故知某是婿父名。<br />
　　对曰：“某之子不教，唯恐弗堪。子有吉，我与在，某不敢辞。”（与犹兼也。古文与为豫。）<br />
　　[疏]“对曰”至“敢辞”。<br />
　　○注“与犹兼也”。<br />
　　○释曰：云“我与在”，以其夫妇一体，夫既得吉，妇吉可知，故云我兼在，占吉中也。<br />
　　纳徵，曰：“吾子有嘉命，贶室某也。某有先人之礼，俪皮束帛，使某也请纳徵。”致命，曰：“某敢纳徵。”对曰：“吾子顺先典，贶某重礼，某不敢辞，敢不承命！”（典，常也，法也。）<br />
　　[疏]“纳徵”至“承命”。<br />
　　○释曰：吾子有命以下至“请纳徵”，是门外向摈者辞也。云致“命曰，某敢纳徵”者，是所升堂致命辞也。云“对曰”者，是堂上主人对辞也。<br />
　　请期，曰：“吾子有赐命，某既申受命矣。惟是三族之不虞，使某也请吉日。”（三族，谓父昆弟、已昆弟、子昆弟。虞，度也。不亿度，谓卒有死丧，此三族者，己及子皆为服期，期服则逾年，欲及今之吉也。《杂记》曰：“大功之末，可以冠子、嫁子。”）<br />
　　[疏]“请期”至“吉日”。<br />
　　○释曰：云“某既申受命矣”者，申，重也。谓前纳采已後，每度重受主人之命也。云“惟是三族之不虞，使某也请吉日”者，今将成昏，须及吉时，但吉凶不相干，若值凶，不得行吉礼，故云惟是三族。死生不可亿度之事，若值死时，则不得娶，及今吉时，使某请吉日以成昏礼也。<br />
　　○注“三族”至“嫁子”。<br />
　　○释曰：郑知三族是父、己、子三者之昆弟者，若大功之丧服内不废成礼，若期，亲内则废，故举合废者而言。以其父昆弟则伯、叔及伯、叔母，己昆弟则已之亲兄弟，子昆弟则己之子、庶子者，皆己之齐衰期服之内亲故，三族据三者之昆弟也。引《杂记》者，见大功小功之末，既葬，则可以嫁子、娶妻，经曰三族，不据之矣。今据父之昆弟期，於子小功，不得与子娶妻。若於子期，於父小功，亦不得娶妻。知今皆据婿之父而言。若然，己、父昆弟於子为小功而言，此三族者，己与子皆为服期者，亦据大判而言耳。<br />
　　对曰：“某既前受命矣，唯命是听。”（前受命者，申前事也。）曰：“某命某听命于吾子。”（曰某，婿父名也。）对曰：“某固唯命是听。”使者曰：“某使某受命，吾子不许，某敢不告期！”曰某日。（某，吉日之甲乙。）<br />
　　[疏]注“某吉日之甲乙”。<br />
　　○释曰：云“曰某日”者，是使者付主人吉日之辞。云“某，吉日之甲乙”者，谓以十日配十二辰，若云甲子、乙丑、丙寅、丁卯之类，故郑略举甲乙而言之也。<br />
　　对曰：“某敢不敬须！”（须，待）<br />
　　凡使者归，反命，曰：“某既得将事矣，敢以礼告。”（告，礼所执脯。）<br />
　　[疏]注“告礼所执脯”。<br />
　　○释曰：知礼是所执脯者，上文礼宾，宾皆北面取脯，降授从者。今此云归以反命，故知礼是所执脯也。<br />
　　主人曰：“闻命矣。”<br />
　　父醮子，（子，婿。）<br />
　　[疏]“父醮子”。<br />
　　○释曰：女父礼女用醴，又在庙。父醮子用酒，又在寝。不同者，父礼女者，以先祖遗体许人，以他族，妇人外成，故重之而用醴，复在庙告先祖也。男子直取妇入室，无不反之，故轻之，而用酒在寝。知醮子亦不在庙者，若在庙以礼，筵於户西，右几布神位，今不言，故在寝可知也。<br />
　　命之，曰：“往迎尔相，承我宗事。（相，助也。宗事，宗庙之事。）勖帅以敬先妣之嗣，若则有常。”（勖，勉也。若犹女也。勉帅妇道，以敬其为先妣之嗣。女之行则当有常，深戒之。《诗》云：“大姒嗣徽音。”）<br />
　　[疏]“勖帅”至“有常”。<br />
　　○注“勖勉”至“徽音”。<br />
　　○释曰：云“以敬其为先妣之嗣”者，谓妇人入室，使之代姑祭也。“《诗》云大姒嗣徽音”者，《大雅文王》诗。大姒者，文王妃。嗣，继。徽，美也。娶大姒，明以继先妣美音也。引之者，证敬其为先妣之嗣也。<br />
　　子曰：“诺。唯恐弗堪，不敢忘命。”<br />
　　宾至，摈者请，对曰：“吾子命某，以兹初昏，使某将，请承命。”（宾，婿也。命某，某，婿父名。兹，此也。将，行也。使某行昏礼来迎。）<br />
　　[疏]“宾至”至“承命”。<br />
　　○注“宾婿”至“来迎”。<br />
　　○释曰：云“命某，某，婿父名”者，以其经有二某，命某者，是婿自称之，以对摈者也。经云“使某”者，是婿名，故不言也。<br />
　　对曰：“某固敬具以须。”<br />
　　父送女，命之，曰：“戒之敬之，夙夜违命。”（夙，早也，早起夜卧。命，舅姑之教命。古文为无。）<br />
　　[疏]“父送”至“违命”。<br />
　　○释曰：上送女之时，父母俱戒讫，今此记人又云此戒者，当同是送女时，并有此戒，续成前语。庶母所戒亦然。以前後语时不同，故记人两处记之。但父戒之，使无违舅命；母戒之，使无违姑命，故父云“命”，母云“戒”也。然若此注有云“命舅姑之教”，命有“姑”字者，传写误也。云“古文为无”，不从者，以许氏《说文》毋为禁辞，故从经今文毋为正也。<br />
　　母施衿结，曰：“勉之敬之，夙夜无违宫事。”（，佩巾。）<br />
　　[疏]“宫事”。<br />
　　○释曰：则姑命妇之事，若《内宰职》云后教六宫，妇人称宫故也。<br />
　　庶母及门内，施ひ，申之以父母之命，命之曰：“敬恭听，宗尔父母之言。夙夜无愆，视诸衿ひ。”（庶母，父之妾也。ひ，ひ囊也。男ひ革，女ひ丝，所以盛巾之属，为谨敬。申，重也。宗，尊也。愆，过也。诸，之也。示之以衿ひ者，皆戒使识之也。不示之以衣笄者，尊者之戒，不嫌忘之。视乃正字，今文作示，俗误行之。）<br />
　　[疏]“庶母”至“衿ひ”。<br />
　　○注“庶母”至“行之”。<br />
　　○释曰：云“男ひ革，女ひ丝”者，《内则》文。男女用物不同，故并引男子ひ革，於经无所当也。云“所以盛巾之属，为谨敬”者，案《内则》云“箴、管、线、纟广，施ひ帙”，郑云：“ひ帙言施，明为箴管线纟广有之。”是ひ以盛巾之属。此物所以供事舅姑，故云谨敬也。云“不示之以衣笄者，尊者之戒，不嫌忘之”者，前文父戒以衣笄，此经母施衿结，庶母直示之以衿ひ，不示以衣笄，故郑决之也。云“视乃正字，今文作示，俗误行之”者，案《曲礼》云“童子常视毋诳”，注云：“视，今之示字。”彼注破视从示，此注以视为正字，以示为俗误。不同者，但古文字少，故眼日视瞻与以物示人皆作视字，故此注云视乃正字，今文作示，是俗人以今示解古视，故云误也。彼注云“视今之示字”者，以今晓古，故举今文示而言，两注相兼乃具也。<br />
　　婿授绥，姆辞曰：“未教，不足与为礼也。”（姆，教人者。）<br />
　　宗子无父，母命之。亲皆没，己躬命之。（宗子者，长子也。命之，命使者。母命之，在《春秋》“纪裂来逆女”是也。躬犹亲也，亲命之，则“宋公使公孙寿来纳币”是也。言宗子无父，是有父者，礼，七十老而传，八十齐丧之事不及。若是者，子代其父为宗子，其取也，父命之。）<br />
　　[疏]“宗子”至“命之”。<br />
　　○注“宗子”至“命之”。<br />
　　○释曰：云“宗子者，长子也”者，案《丧服小记》云：“继别宗，继祢者为小宗。”大宗、小宗皆是妻所生长子也。云“命之，命使者”者，谓纳采已下至请期五者，皆命使者也。云“母命之，在《春秋》‘纪裂来逆女’是也”者，案隐二年经书：“秋九月，纪裂来逆女。”《公羊传》曰：“裂者何？纪大夫也。何以不称使？昏礼不称主人。”何休云：“为养廉远耻也。”又云：“然则曷称？称诸父兄师友。宋公使公孙寿来纳币，则其称主人何？辞穷也。辞穷者何？无母也。”休注云：“礼，有母，母当命诸父兄师友，称诸父兄师友以行。宋公无母，莫使命之，辞穷，故自命之。自命之，则不得不称使。”又云：“然则纪有母乎？曰有。有则何以不称母？母不通也。”休注云：“礼，妇人无外事，但得命诸父兄师友，称诸父兄师友以行耳。母命不得达，故不得称母通使，文所以远别也。”服注亦云：不称主人，母命不通，故称使。妇人无外事，若然，直命使子之父兄师友，使命使者，不自亲命使者。此注云“命之，命使者”，似母亲命者，郑略言之，其实使子父兄师友命使者也。云“躬，犹亲也，亲命之，则‘宋公使公孙寿来纳币’是也”者，成八年文，义取《公羊传》，如向说举纳币，其馀使亲命之也。云“言宗子无父”至“不及”者，案《曲礼》“七十曰老而传”，注云：“传家事在子孙，是谓宗子之父。”又《王制》云：“八十齐衰之事弗及也。”注云：“八十不齐，则不祭也。子代之祭，是谓宗子不孤。”二者皆是宗子有父，虽主家事，其昏事则父命使者也。<br />

                    <br>
                        　　支子，则称其宗。（支子，庶昆弟也。称其宗子命使者。）<br />
　　[疏]“支子则称其宗”。<br />
　　○释曰：云“称其宗”者，谓命使者，当称宗子以命之，以大、小宗皆然也。<br />
　　弟，称其兄。（弟，宗子之母弟。）<br />
　　[疏]“弟则称其兄”。<br />
　　○注“弟宗子之母弟”。<br />
　　○释曰：知此弟是宗子同母弟者，以上支子谓庶昆弟，称其宗子命使者，故知此弟宗子同母弟也。<br />
　　若不亲迎，则妇入三月然後婿见，曰：“某以得为外昏姻，请觌。”（女氏称昏，婿氏称姻。觌，见。）<br />
　　[疏]“若不”至“请觌”。<br />
　　○释曰：上已言亲迎，自此已下至篇末论婿不亲迎，过三月及婿往见妇父母事也。必亦待三月者，亦如三月妇庙见，一时天气变，妇道成。故见外舅姑，自此至“敢不从”，并是婿在妇家大门外与摈者请对之辞。<br />
　　○注“女氏”至“觌见”。<br />
　　○释曰：“女氏称昏，婿氏称姻者，《尔雅释亲》文。所以别男女，则男曰昏，女曰姻者，义取婿昏时往娶，女则因之而来。及其亲，则女氏称昏，男氏称姻，义取送女者昏时往男家，因得见之故也。<br />
　　主人对曰：“某以得为外昏姻之数，某之子未得濯溉於祭祀，是以未敢见。今吾子辱，请吾子之就宫，某将走见。”（主人，女父也。以白造缁曰辱。）<br />
　　[疏]“主人”至“走见”。<br />
　　○释曰：云“某之子未得濯溉於祭祀”者，前祭之夕濯溉祭器，以其自此以前未庙见，未得祭祀，故未敢相见也。云“请吾子之就宫”者，使婿还就家，是欲往就见也。<br />
　　○注“主人”至“曰辱”。<br />
　　○释曰：云“以白造缁曰辱”者，谓以白之物造置於缁色器中，是白色。犹今宾至己门，亦是屈辱，故云以白造缁曰辱也。<br />
　　对曰：“某以非他故，不足以辱命，请终赐见。”（非他故，弥亲之辞。命，谓将走见之言。今文无终赐。）<br />
　　[疏]“对曰”至“赐见”。<br />
　　○注“非他”至“终赐”。<br />
　　○释曰：此婿对摈者辞。云“非他故，弥亲之辞”者，上摈云得为外昏姻，是相亲之辞，今又云非他故，是为婿而来见，弥相亲之辞也。<br />
　　对曰：“某得以为昏姻之故，不敢固辞，敢不从。”（不言外，亦弥亲之辞。古文曰外昏姻。）<br />
　　主人出门左，西面。婿入门，东面。奠挚，再拜，出。（出门，出内门。入门，入大门。出内门不出大门者，异於宾客也。婿见於寝。奠挚者，婿有子道，不敢授也。挚，雉也。）<br />
　　[疏]“主人”至“拜出”。<br />
　　○注“出门”至“雉也”。<br />
　　○释曰：云“出内门。入大门”者，以大夫、士迎宾皆於大门外，故此决之也。云“婿见於寝”者，《聘礼》凡见宾客及上亲迎，皆於庙者，《聘礼》敬宾客，故在庙。亲迎在庙者，以先祖之遗体许人，故在庙。此婿见外舅姑非宾，非亲迎，故知在寝也。云“奠挚者，婿有子道，不敢授也”者，凡执挚相见，皆亲授受，此独奠之，象父子之道质，故不亲授，奠之而已。云“挚，雉也”者，以其士执雉，是其常也。<br />
　　摈者以挚出，请受。（欲使以宾客礼相见。）<br />
　　[疏]“摈者以挚出请受”。<br />
　　○注“欲使”至“相见”。<br />
　　○释曰：案《聘礼》宾执挚入门右，从臣礼辞之，乃出，由门左西进，北面，从宾客礼。此亦然，故知所请受者，请退从宾客相见受之。<br />
　　婿礼辞，许，受挚，入。主人再拜受，婿再拜送，出。（出，已见女父。）<br />
　　[疏]“婿礼”至“送出”。<br />
　　○注“出已见女父”。<br />
　　○释曰：云“受挚，入”者，亦如《聘礼》，受挚乃更西入也。云“出，已见女父”者，以其相见讫，拟出，更与主妇相见也。<br />
　　见主妇，主妇阖扉，立于其内。（主妇，主人之妇也。见主妇者，兄弟之道，宜相亲也。阖扉者，妇人无外事。扉，左扉。）<br />
　　[疏]“见主”至“其内”。<br />
　　○注“主妇”至“左扉”。<br />
　　○释曰：云“见主妇者，兄弟之道，宜相亲也”者，《尔雅》“母与妻之党为兄弟”，故知主妇於婿者，兄弟之道也，故云宜相亲也。云“阖扉者，妇人无外事”者，妇人送迎不出门，见弟不逾阈，是无外事也。云“扉，左扉”者，《士丧礼》卜葬云：“阖东扉，主妇立于其内。”既言东扉，即是左扉，故知是左扉也。<br />
　　婿立于门外，东面。主妇一拜，婿答再拜。主妇又拜，婿出。（必先一拜者，妇人於丈夫必侠拜。）<br />
　　主人请醴，及揖让入，醴以一献之礼。主妇荐，奠酬，无币。（及，与也。无币，异於宾客。）<br />
　　[疏]“主人”至“无币”。<br />
　　○注“及与”至“宾客”。<br />
　　○释曰：训及为与者，以主人与婿揖让而入寝门，升堂醴婿，故训及为与也。云“无币，异於宾客”者，上《冠礼》醴宾酬之以币，《昏礼》飨宾酬以束锦，《燕礼》、《大射》酬宾客皆有币，此无币，故云异於宾客也。<br />
　　婿出，主人送，再拜。<br />
　　●卷七士相见礼第三<br />
　　[疏]《士相见礼》第三。<br />
　　○郑《目录》云：“士以职位相亲，始承挚相见礼。《杂记》会葬礼曰：相见也，反哭而退，朋友虞而退。士相见於五礼属宾礼。大、小戴及《别录》皆第三。”<br />
　　○释曰：郑云“士以职位相亲，始承挚相见”者，释经亦有大夫及庶人见君之礼，亦士见大夫之法，独以《士相见》为名者，以其两士职位不殊，同类昵近，故以《士相见》为首。云“《杂记》：相见也，反哭而退，朋友虞而退”者，以送葬之礼，恩厚者退迟，恩薄者退疾。引之者，证有执挚相见之义也。云“士相见於五礼属宾礼”者，案《周礼大宗伯》“五礼”宾礼之别有八：春朝、夏宗、秋觐、冬遇、时会、殷同，此六者，是五等诸侯见天子，兼有自相朝觐之礼。彼又云“时聘曰问，殷┹曰视”二者是诸侯使臣出聘，天子及自相聘之礼，并执玉帛而行，无执禽挚之法。此属直新升为士大夫之等，同国执禽挚相见及见君之礼，虽非出聘，亦是宾主相见之法，故属宾礼也。且士卑，唯得作介，从君与卿大夫出向他国，无身自聘问之事。案《周礼》行夫是士官，其有美恶无礼，特行无介，始得出向他邦，亦非聘问之法也。然昏、冠及丧、祭，尊卑各自有礼，及执挚相见，唯有此《士相见》。其篇内含卿大夫相见，以其新升为士，或士自相见，或士往见卿大夫，或卿大夫下见士，或见己国君，或士大夫见他国君来朝者，新出仕从微至著，以士为先後，更有功乃升为大夫已上，故以士为总号也。又天子之孤卿、大夫、士与诸侯之孤卿、大夫、士，执挚既同，相见之礼亦无别也。<br />
　　士相见之礼。挚，冬用雉，夏用居。左头奉之，曰：“某也原见，无由达。某子以命命某见。”（挚，所执以至者，君子见於所尊敬，必执挚以将其厚意也。士挚用雉者，取其耿介，交有时，别有伦也。雉必用死者，为其不可生服也。夏用居，备腐臭也。左头，头，阳也。无由达，言久无因缘以自达也。某子，今所因缘之姓名也。以命者，称述主人之意。今文头为ㄕ。）<br />
　　[疏]“士相见”至“某见”。<br />
　　○释曰：自此至“送于门外再拜”，论士与士相见之事也。云“某也原见，无由达”者，谓新升为士，欲见旧为士者，谓久无绍介中之人达彼此之意，虽原见，无由得与主人通达相见也。云“某子以命命某见”者，某子是绍介中之人姓名，以主人之命命某，是宾之名命某来见主人也。案《少仪》“始见君子者，辞曰：某固原闻名於将命”者，谓以卑见尊法。彼又云“敌者曰：某固愿见”於将命者，此两士相见，亦是敌者。不言原见於将命者者，此既言愿见，无由达见敌者始欲相见。案下文及还挚者，皆云於将命者，明此亦有原见於将命者，不言者，文不具也。<br />
　　○注“挚所”至“为ㄕ”。<br />
　　○释曰：云“挚，所执以至”者，挚得训为至，升为士者（元缺一字）彼人相见，欲相尊敬，必执禽鸟始得至，故云挚所执以至者也。云“士挚用雉”者，对大夫已上所执羔、雁不同也。云“取其耿介，交有时，别有伦也”者，伦，类也。交接有时，至於别後，则雄雌不杂，谓春交秋别也。士之义亦然，义取耿介不犯於上也。云“雉必用死者，为其不可生服也”者，经直云冬用雉，知用死雉者，《尚书》云：“三帛、二牲、一死挚。”则雉，义取耿介，为君致死也。云“夏用居，备腐臭也”者，案《周礼庖人》云：“春行羔豚，夏行居肃。”郑云：“居，乾雉。肃乾鱼。”居肃热而乾，乾则不腐臭，故此取不腐臭也。冬时虽死，形体不异，故存本名，称曰雉。夏为乾居，形体异，故变本名称曰居也。云“左头，头，阳也”者，《曲礼》云“执禽者左首”，雉与羔、雁同是合生执之物，以不可生服，故杀之虽死，犹尚左以从阳也。云“某子，今所因缘之姓名也”者，谓绍介之姓名。云“以命者，称述主人之意”者，言绍介之人称述主人之辞意传来宾也。云“今文头为ㄕ”者，郑不从今文者，以其ㄕ，项也，项不得为头，故不从也。但此云某子以命命某见，谓旧未相见，今始来见主人，故须某子传，通孺悲欲见孔子，不由绍介，故孔子辞以疾。且经云某子，郑云某子，今所因缘之姓名。案《乡饮酒》云“某子受酬”，注云：“某者，众宾姓。”又《乡射》云“某酬某子”，注云：“某子者，氏也。”与此注某子为姓名不同者。彼旅酬下为上，尊敬在上，以《公羊传》：“名不若字，字不若子。”故下者称姓，以配子，彼对面语，故不言名。此非对面之言，於彼遥称绍介之意，若不言名，直称姓是何人，故郑以姓名解之也。若然，《特牲》云“皇祖某子”，注为伯子、仲子者，以孙不宜云父祖姓，故以伯子、仲子言之，望经为义，故注有殊。若然，注宜有名，无者误也。<br />
　　主人对曰：“某子命某见，吾子有辱。请吾子之就家也，某将走见。”（有，又也。某子命某往见，今吾子又自辱来，序其意也。走，犹往也。今文无走。）<br />
　　[疏]“主人”至“走见”。<br />
　　○释曰：云“某子命某见”者，某子则是绍介姓名，以某子是中之人，故宾主共称之也。此上下皆言请，不言辞。辞而不受，须相见，故言请而已。<br />
　　○注“有又”至“无走”。<br />
　　○释曰：郑转有为又者，以言某子以命命某，往就彼见吾子，又自辱来，於义为便，故从又，不从有也。云“走，犹往也”者，以言走，直取急往相见之意，非走骤之义，故释从往也。云“今文无走”字者，无走，於文义不足，故不从今文从古文也。<br />
　　宾对曰：“某不足以辱命，请终赐见。”（命，谓请吾子之就家。）<br />
　　主人对曰：“某不敢为仪，固请吾子之就家也，某将走见。”（不敢为仪，言不敢外貌为威仪，忠诚欲往也。固，如故也。今文不为非，古文云“固以请”也。）<br />
　　[疏]注“不敢”至“以请”。<br />
　　○释曰：固如故也者，固为坚固，坚固则如故，以再请如前，故云固如故也。云“今文不为非”者，云非敢於义不便，故不从今文非也。云“古文云‘固以请’”者，固请於文从便，若有以字於文赊缓，故不从古文“固以请”也。<br />
　　宾对曰：“某不敢为仪，固以请。”（言如固请终赐见也。今文不为非。）<br />
　　主人对曰：“某也固辞，不得命，将走见。闻吾子称挚，敢辞挚。”（不得命者，不得见许之命也。走，犹出也。称，举也。辞其挚，为其大崇也。古文曰“某将走见”。）<br />
　　[疏]注“不得”至“走见”。<br />
　　○释曰：云“走犹出也”者，亦如上之走往，披据句宾家，故走为往，此据出门，故云走犹出也。云“辞其挚，为其大崇也”者，凡宾主相见，唯此新升为士有挚，又初不相识，故有挚为重。对重相见，则无挚为轻。是以始相见，辞之为大崇，故也。云“古文曰‘某将走见’”者，上再番皆云“某将走见”，今此三者亦云“某将走见”，与前同，此叠古文不从者，以上第一番请宾主皆无“不敢为仪”，第二番宾及主人皆云“不敢为仪”，文句既异，若不云某，於文不便，故须云某也。此三番於上已云某也，固辞不得命，於下不须云某，於文便，古文更云“某将走见”，文叠，故不从也。<br />
　　宾对曰：“某不以挚不敢见。”（见於所尊敬而无挚，嫌大简。）<br />
　　[疏]注“见於”至“大简”。<br />
　　○释曰：此士相见唯是平敌相伉，案《曲礼》云：“主人敬客则先拜客，客敬主人则先拜主人。”并不问爵之大小，唯以相尊敬为先後，故虽两士，亦得云相尊敬，不敢空手，须以挚相见。若无挚相见，是则大简略也。<br />
　　主人对曰：“某不足以习礼，敢固辞。”（言不足习礼者，不敢当其崇礼来见己。）<br />
　　[疏]注“言不”至“见己”。<br />
　　○释曰：案上经宾云某不以挚不敢见，是宾以崇礼来见主人。今主人不敢当其崇礼来见己，故变文言“不足以习礼”，故郑云言不足习礼者，不敢当其崇礼来见已也。<br />
　　宾对曰：“某也不依於挚不敢见，固以请。”（言依於挚，谦自卑也。今文无也。）<br />
　　[疏]注“言依”至“卑也”。<br />
　　○释曰：凡相见之礼，以卑见尊必依挚。《礼记檀弓》云“鲁人有周丰也者，哀公执挚请见之”者，是下贤，非正法。今《士相见》云“不依於挚不敢见”，谦自卑也。<br />
　　主人对曰：“某也固辞，不得命，敢不敬从！”出迎于门外，再拜。宾答再拜。主人揖，入门右。宾奉挚，入门左。主人再拜受。宾再拜送挚，出。（右，就右也。左，就左也。受挚於庭，既拜受，送则出矣。不受挚於堂，下人君也。今文无。）<br />

                    <br>
                        　　[疏]注“右就”至“无文”。<br />
　　○释曰：凡门出，则以西为右，以东为左；入门则以东为右，以西为左，依宾西主东之位也。知“受挚於庭”者，以其入门左右，不言揖让而升之事，故知在庭也。云“既拜，送则出矣”者，欲见宾拜送挚讫而言出，则去还家，无意得待主人留己也。云“不受挚於堂，下人君也”者，《聘礼》宾升堂致命授玉，又下云君在堂升见无方阶，亦是升堂见君法，故云不升堂下人君也。<br />
　　主人请见，宾反见，退。主人送于门外，再拜。（请见者，为宾崇礼来，相接以矜庄，欢心未交也。宾反见，则燕矣。下云“凡燕见於君”至“凡侍坐於君子”，博记反见之燕义，臣初见於君，再拜，奠挚而出。）<br />
　　[疏]“主人请见”至“再拜”。<br />
　　○注“请见”至“而出”。<br />
　　○释曰：郑解主人留宾之意。云“请见”者，为宾崇礼来相接，则执挚来是也。云“以矜庄，欢心未交也”者，正谓入门拜受，拜送时宾主俱矜庄相敬，欢心未交也。云“宾反见，则燕矣”者，上《士冠》礼宾、《士昏》纳采之等，《礼记》皆有礼宾、飨宾之事，明此行礼，主人留必不虚，宜有欢燕，故云则燕矣。以挚相见，非聘问之礼。燕既在寝，明前相见亦在寝之庭矣。若诸文有留宾者，多是礼宾之事，知此不行礼宾而云燕者，彼诸文皆是为馀事相见，以其事重，故为礼宾。此直当身相见，其事轻，故直有燕矣。是以诸文礼宾，此燕宾，故直云“请见”也。云“‘凡燕见於君’至‘反见之燕义’”者，凡燕见，或反见，或本来侍坐，非反见，下注云“此谓特见图事，非立宾主之燕”是也。侍坐於君子之下，乃有侍坐、问夜、膳荤、赐食爵之等，不引证燕见者，彼直是侍坐法，非燕见之礼故也。云“臣初见於君，再拜，奠挚而出”者，郑欲见自“燕见于君”下至“凡侍坐於君子”皆反见燕法，其中仍有臣见于君法，臣始事见于君法，礼毕，奠挚而出，君亦当遣人留之燕也。若然，下有他邦之人则还挚，虽不见反燕，臣尚燕他邦，有燕可知，但文不具也。<br />
　　主人复见之，以其挚，曰：“者吾子辱，使某见。请还挚於将命者。”（复见之者，礼尚往来也。以其挚，谓时所执来者也。，曩也。将犹传也。传命者，谓摈相者。）<br />
　　[疏]“主人”至“命者”。<br />
　　○释曰：自此至“宾退送再拜”论主人还于宾之事。<br />
　　○注“复见”至“相者”。<br />
　　○释曰：云“复见之者，礼尚往来也”者，郑解主人还挚之意，云“礼尚往来”，《曲礼》文。五等诸侯，身自出朝及遣臣出聘，以其圭璋重，不可遥复，朝聘讫，即还之。璧琮财轻，故不还。彼朝聘用玉，自为一礼，有不还之义，其在国之臣，自执挚相见，虽禽挚皆还之。臣见於君，则不还。义与朝聘异，不可相决也。云“将犹传也。传命者，谓摈相者”者，谓出接宾曰摈，入诏礼曰相，一也。故《聘礼》与《冠义》皆云每一门止一相，是谓摈介为相也。<br />
　　主人对曰：“某也既得见矣，敢辞。”（让其来答己也。）<br />
　　[疏]“主人”至“敢辞”。<br />
　　○释曰：上言主人，此亦言主人者，上言主人者据前为主人而言。此云主人者，谓前宾今在己家而说也。<br />
　　宾对曰：“某也非敢求见，请还挚于将命者。”（言不敢求见，嫌亵主人，不敢当也。今文无也。）<br />
　　[疏]注“言不”至“当也”。<br />
　　○释曰：云“嫌亵主人，不敢当也”者，者主人见己，今即来见主人，宾主频见，是亵也。今云“非敢求见”，嫌亵主人，不敢更相见也，故不敢当相见之法，直云“还挚”而已。<br />
　　主人对曰：“某也既得见矣，敢固辞。”（固，如故也。）宾对曰：“某不敢以闻，固以请於将命者。”（言不敢以闻，又益不敢当。）<br />
　　[疏]注“言不敢”至“敢当”。<br />
　　○释曰：上云“非敢求见”，已是不敢当，此云“不敢以闻”，耳闻疏於目见，故云“又益不敢当”也。<br />
　　主人对曰：“某也固辞，不得命，敢不从。”（许受之也。异日则出迎，同日则否。）<br />
　　[疏]注“异日”至“则否”。<br />
　　○释曰：下云“宾奉挚入”，不言主人出迎，又不言厥明，是与前相见同日。知异日出迎者，《乡饮酒礼》云：明日，乃息司正，主人出迎之。司正犹迎之，况同僚乎，是知异日出迎也。若然，《聘礼》公迎于大门内，至礼宾又出迎者，彼初是公迎，彼初之命不为迎宾身，故至醴宾身，虽同日亦出迎之，故郑注云公出迎者，已之礼更端是也。《昏礼》宾为男家使，初时出迎，至醴宾身，虽同日亦出迎也。《有司彻》前为尸，後为宾，所为异，故云虽同日亦出迎。此二者亦是更端之义也。案《乡饮酒》及《公食大夫》皆於戒宾之时，未行宾主之礼，是以宾至乃迎之，故虽同日，亦迎宾，非更端之义也。<br />
　　宾奉挚入，主人再拜受。宾再拜送挚，出。主人送于门外，再拜。士见於大夫，终辞其挚。於其入也，一拜其辱也。宾退，送，再拜。（终辞其挚，以将不亲答也。凡不答而受其挚，唯君於臣耳。大夫於士，不出迎。入一拜，正礼也。送再拜，尊宾。）<br />
　　[疏]“士见於大夫”至“再拜”。<br />
　　○注“终辞”至“尊宾”。<br />
　　○释曰：云“以将不亲答也”者，事未至谓之将，如上《士相见》宾来见士，後将亲答就士家，则辞而受其挚。此则以将不亲答，终不受也。若然，经直云“终辞其挚”，不言一辞、再辞，亦有可知，但略而不言也。又《少仪》云始见君子曰“愿闻名”此不言愿闻，亦文不具也。云“凡不答而受其挚，唯君於臣耳”者，见下文“他邦之人则使摈者还其挚”，见己君不言还挚。又文有三辞：初辞、中辞、终辞。初辞之时，则云“使某”，中辞云“命某”，以辞在中者，传言而已，故云“命某”。然使某者是尊君卑臣之义，其心重。若云“命某”者，尊君卑臣，稍浅渐轻之义，故郑云或言命某传言耳。必知有此义者，案僖九年《左传》曰：“天子有事於文武，使孔赐伯舅胙。”以伯舅耋老，加劳赐一级，无下拜，是尊君。称使传言，云命有轻重之义也。<br />
　　若尝为臣者，则礼辞其挚，曰：“某也辞，不得命，不敢固辞。”（礼辞，一辞其挚而许也。将不答而听其以挚入，有臣道也。）宾入，奠挚，再拜。主人答壹拜。（奠挚，尊卑异，不亲授也。古文壹为一。）宾出，使摈者还其挚于门外，曰：“某也使某还挚。”（还其挚者，辟正君也。）宾对曰：“某也既得见矣，敢辞。”（辞君还其挚也。今文无。）摈者对曰：“某也命某，某非敢为仪也。敢以请。”（还挚者请使受之。）宾对曰：“某也夫子之贱私，不足以践礼，敢固辞。”（家臣称私。践，行也。言某臣也，不足以行宾客礼。宾客所不答者，不受挚。）摈者对曰：“某也使某，不敢为仪也。固以请。”（言使某，尊君也。或言命某，传言耳。）<br />
　　宾对曰：“某固辞，不得命，敢不从！”再拜受。（受其挚而去之。）<br />
　　[疏]注“受其挚而去之”。<br />
　　○释曰：云“受其挚而去”者，以其尝为臣为轻，既不受其挚，又相见无飨燕之礼，故郑云而去以绝之也。<br />
　　下大夫相见，以雁，饰之以布，维之以索，如执雉。（雁，取知时，飞翔有行列也。饰之以布，谓裁缝衣其身也。维，谓系联其足。）<br />
　　[疏]“下大夫”至“执雉”。<br />
　　○释曰：言“下大夫”者，国皆有三卿五大夫。言上大夫，据三卿，则此下是五大夫也。二十七士与五大夫转相副贰，则三卿宜有六大夫，而五者，何休云：司马事省，阙一大夫。<br />
　　○注“雁取”至“其足”。<br />
　　○释曰：云“雁，取知时”者，以其木落南翔，冰泮北徂，随阳南北，义取大夫能从君政教而施之。云“飞翔有行列也”者，义取大夫能依其位次，尊卑有叙也。上士执雉，左头奉之，此云“如执雉”，明执雁者亦左头奉之也。案《曲礼》云：“饰羔雁者以缋。”彼天子卿大夫，非直以布，上又画之，此诸侯卿大夫执挚，虽与天子之臣同饰羔雁者，直用布为饰，无缋。彼不言士，则天子之士与诸侯之士同，亦无饰。士贱，故无别也。<br />
　　上大夫相见，以羔，饰之以布，四维之，结于面，左头，如は执之。（上大夫，卿也。羔取其从帅，群而不党也。面，前也。系联四足，交出背上，於前结之也。如は执之者，秋献は，有成礼，如之。或曰は，孤之挚也。其礼盖谓左执前足，右执後足。今文头为ㄕ。）<br />
　　[疏]“上大夫”至“执之”。<br />
　　○注“上大”至“为ㄕ”。<br />
　　○释曰：云“上大夫，卿也”者，即三卿也。云“羔取其从帅”者，凡羔羊群皆有引帅，若卿之从君之命者也。云“群而不党也”者，羊羔群而不党，义取三卿亦皆正直，虽群居不阿党也。云“系联四足，交出背上，於胸前结之”者，谓先以绳双系前两足，复以绳系後两足，乃以双绳於左右从腹下向背上交过，於胸前结之也。云“如は执之者，秋献は，有成礼，如之”者，案《周礼兽人》云：“冬献狼，夏献麋，春秋献兽物。”鹿、豕、群兽及狐狸可也。は是鹿子，与鹿同时献之，又《庖人》云“秋行犊は”，则献当在秋时，故云秋献は也。又案《礼器》“曲礼三千”，郑云：“曲犹事也。事礼谓今礼也，其中事仪三千。”则礼未亡之时，三千条内有此献は之法，是有成礼可依，故此经得如之也。云“或曰は，孤之挚也”者，案《大宗伯》及《大行人》与《聘礼》皆云孤执皮帛，谓天子之孤与诸侯之孤执皮帛。今此执は者，谓新升为孤，见己君法，至馀事则皆皮帛也。云“其礼盖谓左执前足，右执後足”者，案经云左头则与雉、雁同，是以《曲礼》云“执禽者左首”。此郑又云执之，盖谓左执前足，右执後足者。（元缺起此）此释经は执之，据四足而言之。凡以挚相见之法，唯有新升为臣，及聘朝，及他国君来，主国之臣见，皆执挚相见。常朝及馀会聚皆执笏，无执挚之礼。又执挚者，或平敌，或以卑见尊，皆用挚。尊无执挚见卑之法。《檀弓》云哀公执挚见己臣周丰者，彼谓下贤，非正法也。<br />
　　如士相见之礼。（大夫虽挚异，其仪犹如士。）<br />
　　[疏]“如士相见之礼”。<br />
　　○释曰：此下大夫及卿，其挚虽有羔、雁之异，其相见之仪则皆如士也。<br />
　　○注“大夫”至“如士”。<br />
　　○释曰：云“仪犹如士”者，或两大夫，或两卿相见，皆如上文“某也原见无由达己”下至“主人拜送于门外”也。<br />
　　始见于君，执挚，至下，容弥蹙。（下，谓君所也。蹙犹促也，促，恭悫貌也。其为恭，士、大夫一也。）<br />
　　[疏]注“下谓”至“一也”。<br />
　　○释曰：直云“见于君”，不辨臣之贵贱，则臣之贵贱皆同。故郑云“其为恭，士大夫一也”。不言所而言“下”者，凡臣视袷已下，故不言所、言下也。<br />
　　庶人见於君，不为容，进退走。（容，谓趋翔。）<br />
　　[疏]注“容谓趋翔”。<br />
　　○释曰：此不言民而言庶人，则是庶人在官，谓若《王制》云：“庶人在官者，其禄以是为差。”即府史胥徒是也。按郑注《曲礼》云：“行而张足曰趋，行而张拱曰翔。”皆是庶人貌也。此庶人见君不趋翔，谓是常法。《论语》是孔子行事，而云“趋进翼如”者，彼谓孔子与君图事於堂，图事讫，降堂，向时揖处至君前横过，向门，特加肃敬，与庶人同也。<br />
　　士大夫则奠挚，再拜稽首，君答壹拜。（言君答士大夫一拜，则於庶人不答之。庶人之挚鹜。古文壹作一。）<br />
　　[疏]注“言君”至“作一”。<br />
　　○释曰：臣拜君云再拜稽首，则君答一拜者，当作空首，则九拜中奇拜是也。云“言君答士大夫一拜则於庶人不答之”者，案《曲礼》“君於士不答拜”，谓己士。此得与大夫同答一拜者，士贱，君不答拜。此以新升为士，故答拜。《聘礼》问劳云答士拜者，亦以新使反，故拜之也。云“庶人之挚鹜”者，案《大宗伯》云“以禽作六挚，庶人执鹜”，注云：“鹜取其不飞迁。”象庶人安土重迁是也。<br />
　　若他邦之人，则使摈者还其挚，曰：“寡君使某还挚。”宾对曰：“君不有其外臣，臣不敢辞。”再拜稽首，受。<br />
　　[疏]释曰：宾不辞即受挚，以君所不臣，礼无受他臣挚法，宾如此法，故不敢亢礼於他君，故不辞即受之也。凡臣无境外之交，今得以挚执见他邦君者，谓他国之君来朝，此国之臣因见之，谓若《掌客》“卿皆见以羔”之类是也。《春秋》卿、大夫与他国之君相见者，皆因聘会乃见之，非特行也。<br />
　　凡燕见于君，必辩君之南面。若不得，则正方，不疑君。（辩犹正也。君南面，则臣见正北面。君或时不然，当正东面，若正西面，不得疑君所处邪乡之。此谓特见图事，非立宾主之燕也。疑，度之。）<br />
　　[疏]释曰：案上文注以此为博记反见之燕义，则此与燕义、燕礼立宾主之燕，别以其此经君之面位正南，臣北面向之。若不得南面，或君东、西面，则臣亦正方向之，不可预度君之面位，邪立向之，皆与《燕礼》君在阼阶西面为正异，故知此经是特见，皆图事，并与宾反见之燕义也。知有“图事”者，《论语乡党》云孔子与君图事于庭、图事于堂，《燕礼》亦云君与卿同事之时，有此面位无常之法也。<br />
　　君在堂，升见无方阶，辩君所在。（升见，升堂见於君也。君近东，则升东阶。君近西，则升西阶。）<br />

                    <br>
                        　　[疏]注“升见”至（元缺止此）“西阶”。<br />
　　○释曰：此文据君所在，随便升阶，无常之事，亦谓反燕及图事之法。若立宾主，君升自阼阶，宾及主人升自西阶，《燕礼》所云是也。<br />
　　凡言，非对也，妥而後传言。（凡言，谓己为君言事也。妥，安坐也。传言，犹出言也。若君问，可对则对，不待安坐也。古文妥为绥。）<br />
　　[疏]“凡言”至“传言”。<br />
　　○注“凡言”至“为绥”。<br />
　　○释曰：此据臣与君言之法也。云“凡言”，谓己为君言事也者，谓臣有图，为君言也。《礼记少仪》云：“量而後入，不入而後量。”是臣有事将入见君，须量己所言，亦当量君安坐，乃可得入，而後传出己言，向君道之。云“妥，安坐也”者，《尔雅释诂》文。<br />
　　与君言，言使臣。与大人言，言事君。与老者言，言使弟子。与幼者言，言孝弟於父兄。与众言，言忠信慈祥。与居官者言，言忠信。（博陈燕见言语之仪也。言使臣者，使臣之礼也。大人，卿大夫也。言事君者，臣事君以忠也。祥，善也。居官，谓士以下。）<br />
　　[疏]“与君”至“忠信”。<br />
　　○释曰：上文据与君言，此文则总说尊卑言语之别。云“与君言，言使臣。与大人言，言事君”者，但君臣相对，有事即言，不必与君言恒言使臣，与臣言恒言事君。今唯言使臣、事君者，下供上命，礼法当然，故君以使臣为主，臣以事君为正，无妨更言。馀事已下，皆随事为主可也。云“与老者言，言使弟子”者，谓七十致仕之人，依《书》传：大夫致仕为父师，士致仕为少师，教乡间子弟。雷次宗云：学生事师，虽无服，有父兄之恩，故称弟子也。云“与幼者言，言孝弟於父兄”者，幼既与老者相对，此幼即弟子之类，孝弟事父兄之名，是人行之本，故云言孝弟于父兄。“与众言，言忠信慈祥”者，此文承老幼之下，亦非朝廷之臣，但是乡闾长幼共聚之处，使之行忠信慈善之事也。云“与居官者言，言忠信”者，此与在朝之士，言以忠信为主也。<br />
　　○注“博陈”至“以下”。<br />
　　○释曰：云“博陈燕见言语之仪也”者，据已上博陈与君燕见举动言语，知此博陈也。云“言使臣者，使臣之礼也”者，并事君以忠，并是《论语》孔子对定公之文。云“大人，卿大夫也”者，此云“言事君”，明非天子诸侯，又非士，是卿大夫可知。又案下文云“凡与大人言，始视面，中视抱，卒视面”，并是臣视君之法，则大人据君也。又《礼运》云：“大人世及以为礼。”郑解为诸侯者，以彼上文云“天下为家”，以据天子，明下云大人是诸侯可知。《易革卦》云“君子豹变”据诸侯，则大人虎变是天子可知。又案《论语》云“狎大人”，注为天子诸侯为政教者，彼据小人不在朝廷，故以大人为天子诸侯政教解之。郑皆望文为义，故解大人不同。云“居官，谓士以下”者，以上大夫云事君，已据居官，卿大夫其居官之内，唯有二十七士并府史胥徒，故云士以下也。<br />
　　凡与大人言，始视面，中视抱，卒视面，毋改。众皆若是。（始视面，谓观其颜色可传言未也。中视抱，容其思之，且为敬也。卒视面，察其纳己言否也。毋改，谓传言见答应之，当正容体以待之，毋自变动，为嫌解惰不虚心也。众，谓诸卿大夫同在此者。皆若是，其视之仪无异也。古文毋作无，今文众为终。）<br />
　　[疏]“凡与”至“若是”。<br />
　　○注“始视”至“为终”。<br />
　　○释曰：云“中视抱，容其思之，且为敬”者，案《曲礼》：“天子视不上於袷。”袷，交领也。“不下於带”，上於袷则敖，下於带则忧。视大夫得视面。此视君得视面者，彼据寻常视君法，此据与君言时，故不同也。云“且为敬”者，此言抱即面相袷，不视袷是敬君之常礼，故云且为敬也。云“为嫌解惰不虚心也”者，《礼记》云“虚中以治之”，郑注云：“虚中，言不兼念馀事。”是虚心之意也。云“众，谓诸卿大夫同在此”者，言於君视之高下如此，其卿大夫视君之仪与言者无异也。云“古文毋作无”，不从者，《说文》云毋盖亦禁辞，故不从有无之无也。云“今文众为终”，不从者，以上已有卒，卒为终，故从古为众也。<br />
　　若父，则游目，毋上於面，毋下於带。（子於父，王孝不主敬，所视广也，因观安否何如也。今文父为甫，古文毋作无。）<br />
　　[疏]“若父”至“於带”。<br />
　　○注“子於”至“作无”。<br />
　　○释曰：案《曲礼》大夫之臣视大夫得视面不得游目，士之臣视士得旁游目。今子视父，应与视君同，不上於袷。与士大夫同者，以子於父主孝不主敬，所视广者，因视安否何如也。<br />
　　若不言，立则视足，坐则视膝。（不言则伺其行起而已。）<br />
　　[疏]“若不”至“视膝”。<br />
　　○注“不言”至“而已”。<br />
　　○释曰：已上皆据臣子与君父言语之时，此据不言之时，郑言“伺其行起”者，行解经立，行由立始，故以行解立。是以《论语》云“立不中门”，郑云“立行不当枨之中央”，是亦以行解立，一也。又以起解坐，以其起由坐始故也。<br />
　　凡侍坐於君子，君子欠伸，问日之早晏，以食具告。改居，则请退可也。（君子，谓卿大夫及国中贤者也。志倦则欠，体倦则伸，问日晏，近於久也。具犹辩也。改居，谓自变动也。古文伸作信，早作蚤。）<br />
　　[疏]“凡侍”至“可也”。<br />
　　○注“君子”至“作蚤”。<br />
　　○释曰：此陈侍坐於君子之法。郑云君子卿大夫者，礼之通例，大夫得称君子，亦得称贵人，而士贱，不得也。知“及国中贤者”者，《乡射礼》云：“征唯所欲，以告於乡先生君子，可也。”郑云：“乡先生，乡大夫致仕者。君子，有大德行不仕者。”则《曲礼》云“博闻强识而让，敦善行而不怠，谓之君子”是也。云“志倦则欠，体倦则伸”，郑注《曲礼》亦然。云“古文伸作信，早作蚤”者，此二字古通用，故《大宗伯》云“侯执身圭”，为信字。《诗》云：“四之日其蚤，献羔祭韭。”为蚤字既通用，叠古文者，据字体非直，从今为正，亦得通用之义也。<br />
　　夜侍坐，问夜，膳荤，请退可也。（问夜，问其时数也。膳荤，谓食之。荤，辛物，葱薤之属，食之以止卧。古文荤作薰。）<br />
　　[疏]“夜侍”至“可也”。<br />
　　○注“问夜”至“作薰”。<br />
　　○释曰：云“问夜，问其时数也”者，谓若锺鼓漏刻之数也。云“古文荤作薰”者，《玉藻》云“膳於君，有荤桃”，作此荤。郑注《论语》作，义亦通。若作薰，则《春秋》“一薰一莸”，薰，香草也，非荤辛之字，故叠古文不从也。<br />
　　若君赐之食，则君祭先饭，遍尝膳，饮而俟。君命之食，然後食。（君祭先饭，食其祭食，臣先饭，示为君尝食也。此谓君与之礼食。膳，谓进庶羞，既尝庶羞，则饮，俟君之遍尝也。今云占尝膳。）<br />
　　[疏]“若君”至“後食”。<br />
　　○注“君祭”至“尝膳”。<br />
　　○释曰：此经及下经论臣侍君坐得赐食之法。郑云“先饭，示为君尝食也”者，凡君将食，必有膳宰进食，则膳宰尝君前之食，备火齐不得，下文是也。今此文谓膳宰不在，则侍食者自尝自己前食，既不尝君前食，则不正尝食，故云示为君尝食也。云“此谓君与之礼食”者，谓君与臣小小礼食法，仍非正礼食，正礼食则《公食大夫》是也。彼君前无食，此君臣俱有食，故知小小礼食。此即《玉藻》云：“若赐之食，而君客之，则命之祭，然後祭。”彼云客之，则此注礼食亦不得祭，故一也。但此文不云客之命之祭然後祭，文不具也。若臣尝食，不得云礼食，亦不得祭，故郑注《玉藻》云“侍食则正不祭”是也。<br />
　　若有将食者，则俟君之食，然後食。（将食犹进食，谓膳宰也。膳宰进食，则臣不尝食。《周礼膳夫》：“品尝食，王乃食。”）<br />
　　[疏]“若有”至“後食”。<br />
　　○注“将食”至“乃食”。<br />
　　○释曰：云“膳宰进食，则臣不尝食”者，臣为君尝食，本为膳宰不在，今膳宰既在，明臣不尝食也。是以《玉藻》云：“若有尝羞者，则俟君之食，然後食，饭饮而俟。”注云“不祭侍食，不敢备礼也。不尝羞，膳宰存也”是也。云“膳夫”者，天子膳夫，则诸侯之膳宰。引之者，证经将食之人是膳宰，因将膳与君品尝食。凡君食，臣有侍食之时，唯子不侍食。是以《文王世子》云：“命膳宰曰，末有原。应曰诺，然後退。”是大子不侍食。若卿大夫已下，则有侍食法，故《内则》云“父没母存，冢子御食，群子妇佐”是也。<br />
　　若君赐之爵，则下席，再拜稽首，受爵，升席祭，卒爵而俟，君卒爵，然後授虚爵。（受爵者於尊所，至於授爵，坐授人耳。必俟君卒爵者，若欲其然也。今文曰“若赐之爵”，无君也。）<br />
　　[疏]“若君”至“虚爵”。<br />
　　○注“受爵”至“君也”。<br />
　　○释曰：云“受爵者於尊所”者，《曲礼》亦是赐爵法，而云“酒进则起，拜受於尊所”是也。云“至於授爵，坐授人耳”者，见《曲礼》与《玉藻》并此文，并无立授之文，故知坐授也。云“必俟君卒爵者，若欲其然也”者，此经文与《玉藻》文同，皆燕而君客之赐爵法。故臣先饮以酒，是甘味，欲美君之味，故先饮。必待君卒爵而後授虚爵者，臣意若欲君尽爵然也。案《曲礼》云：“侍饮於长者，酒进则起，拜受於尊所，长者辞，少者反席而饮。长者举未，少者不敢饮。”彼是大燕饮礼，故郑注引《燕礼》曰“公卒爵而後饮”。案《燕礼》当无爵，後得君赐爵，待君卒爵乃饮是也。<br />
　　退，坐取屦，隐辟而后屦。君为之兴，则曰：“君无为兴，臣不敢辞。”君若降送之，则不敢顾辞，遂出。（谓君若食之饮之而退也。隐辟，亻免而逡巡。兴，起也。辞君兴而不敢辞其降，於已大崇，不敢当也。）<br />
　　[疏]“退坐”至“遂出”。<br />
　　○注“谓君”至“当也”。<br />
　　○释曰：云“谓君若食之饮之而退也”者，以上云“若君赐之食”、“若君赐之爵”，下而云退者，明为此二者而退也。云“隐辟，亻免而逡巡”者，案《曲礼》云“乡长者而屦”，此亦当然。云“不敢辞其降”者，谓君降送时，明有不降法，故《曲礼》云“就屦跪而举之，屏於侧”，注云“谓独退也”。云“若”者，不定之辞也。<br />
　　大夫则辞，退下，比及门，三辞。（下亦降也。）<br />
　　[疏]“大夫”至“三辞”。<br />
　　○释曰：云“大夫则辞退下”者，对上不敢辞，是士，士卑不敢辞降。大夫之内兼三卿、五大夫，臣中尊者，故得辞降也。<br />
　　若先生、异爵者请见之，则辞。辞不得命，则曰：“某无以见，辞不得命，将走见。”先见之。（先生，致仕者也。异爵，谓卿大夫也。辞，辞其自降而来。走犹出也。先见之者，出先拜也。《曲礼》曰：“主人敬宾，则先拜宾。”）<br />
　　[疏]“若先”至“见之”。<br />
　　○注“先生”至“拜宾”。<br />
　　○释曰：此先生即《乡饮酒》云“就先生而谋宾介”，亦一也。故彼注与此注皆云“致仕者”也。云“异爵，谓卿大夫也”者，此《士相见》本文是士，故以卿大夫为异爵也。训走为出者，亦谓士见异爵，取急意而言走，其实非走，直出也。引《曲礼》者，欲见言敬，客先拜也。彼云客，此云宾者，对文，宾客异；散文，宾客通；故变文云宾也。<br />
　　非以君命使，则不称寡。大夫士，则曰“寡君之老”。（谓摈赞者辞也。不称寡者，不言寡君之某，言姓名而已。大夫、卿、士，其使则皆曰寡君之某。《檀弓》曰：“士而未有禄者，君有馈焉曰献。使焉曰寡君之老。”）<br />
　　[疏]“非以”至“之老”。<br />
　　○注“谓摈”至“之老”。<br />
　　○释曰：云“非以君命使，则不称寡”者，此则《玉藻》云“大夫私事使，私人摈，则称名”。以其非聘问之礼，则为私事使，私人摈也。《聘礼》云：“若有言，则以束帛，如享礼。”引《春秋》晋侯使韩穿来言汶阳之田归於齐，《玉藻》注亦引之是也。郑云“谓摈赞者辞也”者，以《玉藻》自诸侯之於天子以下至大夫，皆云“摈者曰”，故知不自称，是摈赞之辞也。云“其使则皆曰寡君之某”者，释经“大夫士则曰寡君之老”，为公事使者也。此则《玉藻》云“公士摈，则曰寡大夫、寡君之老。大夫有所往，必与公士为宾”，亦一也。彼注云：“谓聘也。大聘使上大夫，小聘使下大夫。”则曰寡君之某，故郑总云“某”也。若然，经直云大夫，郑兼云士者，经本文是士，则云非以君命使，可以兼士也。但士无特聘问，或作介，往他国亦有称谓，而云寡君之士某也。云“《檀弓》曰仕而未有禄”者，谓试为大夫，士直有试功之禄，未有正禄。云“君有馈焉曰献”者，谓有馈物于君，亦与正禄者同称献。云“使焉云寡君之老”者，於他国君边自称寡君之某，此文亦兼士大夫。引之者，证公事使称寡君之某也。<br />
　　凡执币者，不趋，容弥蹙以为仪。（不趋，主慎也。以进而益恭为威仪耳。今文无容。）<br />
　　[疏]“凡执”至“为仪”。<br />
　　○释曰：案《小行人》合六币：玉、马、皮、圭、璧、帛，皆称币。下文别云“执玉”，则此币谓皮马享币及禽挚皆是。<br />
　　○注“不趋”至“无容”。<br />
　　○释曰：凡趋有二种：有疾趋，“行而张足曰趋”是也；有徐趋，则下文“舒武举前曳踵”是也。今此经云“不趋”者，不为疾趋，故云“主慎也”。既不云疾趋，又不为下文徐趋，但徐疾之为之，故“以进而益恭为威仪”也。<br />

                    <br>
                        　　执玉者，则唯舒武，举前曳踵。（唯舒者，重玉器，尤慎也。武，迹也。举前曳踵，备合也。今文无者，古文曳作扌世。）<br />
　　[疏]“执玉”至“曳踵”。<br />
　　○释曰：此篇直见在国以禽挚相见之礼，无执玉朝聘邻国之事。而云“执玉”者，因执挚相见，故兼见朝聘执玉之礼也。案《玉藻》记徐趋之节云“圈豚行”，又与此不同者，文有详略，俱是徐趋也。<br />
　　○注“唯舒”至“作扌世”。<br />
　　○释曰：云“唯舒者，重玉器，尤慎也”者，案《玉藻》云“执龟玉不趋”，不趋者，不为疾趋。又《曲礼》云：“凡执主器，执轻如不克。”故为重玉器，尤慎也。云“备合也”者，合，则颠倒恐损玉，故徐趋也。<br />
　　凡自称於君，士大夫则曰“下臣”。宅者在邦，则曰“市井之臣”；在野，则曰“草茅之臣”；庶人则曰“剌草之臣”。他国之人则曰“外臣”。（宅者，谓致仕者也。致仕者，去官而居宅，或在国中，或在野。《周礼载师》之职“以宅田任近郊之地”。剌犹戋刂除也。今宅为，古文茅作苗。）<br />
　　[疏]“凡自”至“外臣”。<br />
　　○释曰：云“凡自称於君，士大夫则曰下臣”者，此与君言之时。案《玉藻》云“上大夫曰下臣”，与此同也。<br />
　　○注“宅者”至“作苗”。<br />
　　○释曰：此亦自称於君，以其致仕不在，故指宅而言，故曰“宅者，谓致仕者”也。云“或在国中，或在野”者，案《尔雅》“郊外曰野”，则自郊至畿五百里内皆名野。又案《乡大夫职》“国中七尺，野自六尺”，此亦云在国在野，相对其言，国外则云野，则云宅在野者，城外畿内皆是也。云“《载师》之职”者，彼郑注云：“宅田，致仕者之家所受田也”。引之，证彼言宅田据地，此言宅据所居，一也。云“剌犹戋刂除也”者，案《诗》有“其斯赵”，注云：“赵，剌也”，故以剌为戋刂除草木者也。<br />
　　●卷八乡饮酒礼第四<br />
　　[疏]《乡饮酒礼》第四。<br />
　　○郑《目录》云：“诸侯之乡大夫，三年大比，献贤者能者於其君，以礼宾之，与之饮酒，於五礼属嘉礼。《大戴》此乃第十，《小戴》及《别录》此皆第四。”<br />
　　○释曰：郑知此乡饮酒是诸侯之乡大夫献贤能法者，案《春官》小胥掌乐县之法，而云：“凡县锺磬，半为堵，全为肆。”注云：“锺磬者，编县二八十六枚而在一ね，谓之堵。锺一堵，磬一堵，谓之肆。半之者，谓诸侯之卿、大夫、士也。诸侯之卿、大夫半天子之卿、大夫。西县锺，东县磬。士亦半天子之士，县磬而已。”今此下唯县磬而无锺，故以为诸侯乡大夫也。若然，谓诸侯乡大夫，是大夫为之，亦应锺磬俱有，而直有磬者，郑彼注云“宾乡人之贤者，从士礼也”，故县磬而已。若然，天子乡大夫宾贤能从士礼，亦锺磬俱有，不得独有磬也。知诸侯之乡大夫非士者，案《乡射》记云士则鹿中，大夫则兕中。又经有“堂则物当楣，序则物当栋”，则非直州射兼有诸侯。乡大夫以五物询众庶，行射之礼，则知诸侯乡大夫是大夫为之可知也。凡乡饮酒之礼，其名有四：案此宾贤能谓之乡饮酒，一也；又案《乡饮酒义》云“六十者坐，五十者立侍”，是党正饮酒，亦谓之乡饮酒，二也；乡射州长春秋习射於州序，先行乡饮酒，亦谓之乡饮酒，三也；案《乡饮酒义》，又有卿大夫士饮国中贤者，用乡饮酒，四也。其《王制》云：“习射尚功，习乡尚齿。”还是乡饮酒党饮酒法。<br />
　　乡饮酒之礼。主人就先生而谋宾、介。（主人，谓诸侯之乡大夫也。先生，乡中致仕者。宾、介，处士贤者。《周礼》大司徒之职：“以乡三物教万民而宾兴之：一曰六德，知、仁、圣、义、忠、和；二曰六行，孝、友、睦、姻、任、恤；三曰六艺，礼、乐、射、御、书、数。”《乡大夫》以“正月之吉，受法于司徒，退而颁之于其乡吏，使各以教其所治，以考其德行，察其道艺”，及三年大比，“而兴贤者、能者。乡老及乡大夫帅其吏与其众寡，以礼礼宾之。厥明，献贤能之书於王”，是礼乃三年正月而一行也。诸侯之乡大夫，贡士於其君，盖如此云。古者年七十而致仕，老於乡里，大夫名曰父师，士名曰少师，而教学焉，恒知乡人之贤者。是以大夫就而谋之，贤者为宾，其次为介，又其次为众宾，而与之饮酒，是亦将献之，以礼礼宾之也。今郡国十月行此饮酒礼，以《党正》每岁“邦索鬼神而祭祀，则以礼属民而饮酒于序，以正治谓”之说，然此篇无正齿位之事焉。凡乡党饮酒必於民聚之时，欲见其化，知尚贤尊长也。《孟子》曰：“天下有达尊三，爵也、德也、齿也。”）<br />
　　[疏]“乡饮”至“宾介”。<br />
　　○释曰：自此至“介亦如之”，论乡大夫与先生谋宾介，并戒告之仪。“主人就先生而谋宾介”者，谓乡大夫尊敬之，先就庠学者，若先生谋此二人道艺优者为宾，稍劣者为介。<br />
　　○注“主人”至“齿也”。<br />
　　○释曰：云“宾、介，处士贤者”者，案《玉藻》云大夫素带，士练带，居士锦带，弟子缟带。郑玄以居士在士之下、弟子之上，解为道艺处士，非朝廷之士。此处士亦名君子，即《乡射礼》云“征唯所欲，以告於先生君子可也”。郑亦云：“君子有大德行不仕者，以其未仕，有德自处，故名处士君子也。”云贤者，义取乡大夫之兴贤能者而言也。云“《周礼》”至“书数”，并《大司徒职》文。故彼郑注云：“物犹事也。兴犹举也。民三事教成，乡大夫举其贤者能者，以饮酒之礼宾客之，既则献其书於王矣。知，明於事；仁，爱人以及物；圣，通而先识；义，能断时宜；忠，言以中心；和，不刚不柔。善於父母为孝；善於兄弟为友；睦，亲於九族；姻，亲於外亲；任，信於友道；恤，振忧贫者。礼，五礼之义；乐，六乐之歌舞；射，五射之法；御，五御之节；书，六书之品；数，九数之计。”引此天子司徒者，欲兼诸侯司徒，亦使乡大夫教民以三物，教成亦使乡大夫行乡饮酒之礼，尊之为宾客，兴举之也。云“《乡大夫》”已下至“於王”，并《周礼地官乡大夫职》文。云“正月之吉”，谓周之正月朔日也。云“受法于司徒”者，谓六乡大夫皆於大司徒处受三物，教民宾举之法也。云“退而颁之于其乡吏，使各以教其所治”者，吏即州长、党正、族师、闾胥之等是也。云“以考其德行，察其道艺”者，德行即六德、六行，道艺正谓民中有道艺者，考察知其优者，拟举之也。云“及三年大比，而兴贤者、能者”，大比谓三年大案比户口之时而兴举之，贤者即德行者也，能者即道艺者也。云“乡老”，谓三公二乡公一人。云“及乡大夫帅其吏”者，即帅其乡吏、州长已下。云“与其众寡”者，即乡中之人也。云“以礼礼宾之”者，以《乡饮酒》之礼礼而宾举之也。云“厥明，献贤能之书於王”者，今日行乡饮酒之礼，至其明日，献此贤能之书于王，王再拜而受之，登于天府也。云“是礼乃三年正月而一行也”者，欲见彼是天子乡大夫法，诸侯乡大夫无文，以此约之，故云“诸侯之乡大夫贡士於其君，盖亦如此云”。但无正文，故云“盖”以疑之也。云“古者年七十”至“学焉”，案《略说》云：“大夫七十而致仕，老於乡里，名曰父师，士曰少师，以教乡人子弟於门塾之基，而教之学焉”是也。云“贤者为宾，其次为介，又其次为众宾，而与之饮酒。是亦将献之，以礼礼宾之也”者，谓据此经诸侯乡大夫贡士之法，亦如天子之乡大夫贡法，故云“亦”也。若据乡贡一人，其介与众宾不贡之矣，但立介与众宾，辅宾行乡饮酒之礼，待後年还以贡之耳。案《射义》云“古者天子之制，诸侯岁献贡士”，注引旧说“大国三人，次国二人，小国一人”。大国三乡，次国二乡，小国一乡，所贡之士与乡同。则乡送一人至君所，其国有遂，数亦同其乡，并有公邑、采地，皆有贤能贡之，而贡士与乡数同。不言遂与公邑、采地所贡者，盖当乡送一人至君所，君又总校德之大小，取以贡之，纵取乡外，仍准乡数为定。乡大夫虽行饮酒礼客之于君，其简讫，仍更行饮酒礼宾之於王。是《易观》“盥而不荐”，郑注云：“诸侯贡士於天子，乡大夫贡士於其君，必以礼宾之。”唯主人观而献宾，宾盥而酢主人，设荐俎则弟子也。是乡大夫及诸侯贡士皆行饮酒礼礼宾也。云“今郡国”至“之说然”者，郑欲解此乡饮酒贡士法，彼汉时所行饮酒礼者是正齿位，与此不同之意。汉时已罢诸侯之国而为郡，郡有大守，而封王子、母弟者仍为国，故云郡国也。云“十月行此饮酒礼”者，谓行此乡饮酒礼也。云“以《党正》每岁邦索鬼神而祭祀”者，则《礼记郊特牲》云：“蜡者，索也，岁十二月，合聚万物而索飨之。”周谓之十二月，即夏之十月，农功毕而蜡祭也。云“则以礼属民而饮酒于序，以正齿位”者，属，聚也，谓当蜡祭之月，党正聚民於序学中，以三时务农，将阙於礼，此时农隙，故行正齿位之礼。则《礼记乡饮酒义》云：“六十者坐，五十者立侍。六十者三豆，七十者四豆，八十者五豆，九十者六豆。年长者在上。”是正齿位之法也。云“之说然”者，汉时十月饮酒礼，取此党正之文，而然与此篇《乡饮酒礼》异也。云“此篇无正齿位焉”者，以其此篇以德行为本而贡之，无党正正齿位法也。云“凡乡党饮酒必於民聚之时”者，此乡饮酒必於三年大比民聚之时，党正乡饮酒亦於大蜡民聚之时也。云皆“欲其见化，知尚贤尊长也”者，尚贤，据此篇乡饮酒；尊长，据《党正》乡饮酒也。但党正饮酒，以乡大夫临观行礼，或乡大夫居此党内，则亦名乡饮酒也。云“《孟子》”者，《孟子公孙丑》篇：齐王召，孟子不肯朝，後不得已而朝之。宿於大夫景丑之家，景子讥之曰：礼云“父召，无诺；君召，不俟驾而行”。固将朝矣。闻君命而遂不果，宜与夫礼若不相似然。对曰：“天下有达尊三，爵也，德也，齿也。朝廷莫如爵，乡党莫如齿，辅世长民莫如德。恶有得其一以慢其二哉”是也。引之者，证乡大夫饮酒是尚德也，党正饮酒尊长尚齿也。爵则於此无所当，连引之耳。<br />
　　主人戒宾，宾拜辱。主人答拜，乃请宾，宾礼辞，许。主人再拜，宾答拜。（戒，警也，告也。拜辱，出拜其自屈辱至己门也。请，告以其所为来之事。不固辞者，素所有志。）<br />
　　[疏]“主人”至“答拜”。<br />
　　○注“戒警”至“有志”。<br />
　　○释曰：云“拜辱，出拜其自屈辱至己门也”者，知宾出门者，见《冠礼》主人宿宾，宾出门左，《乡射》戒宾亦出门，故知此亦出门。云“所为来之事”者，谓行乡饮酒之礼也。云“不固辞者，素所有志”者，不如《士相见》固辞，此礼辞即许者，以其主人与先生谋时，宾已知欲贡己，又宾以学习德业，拟为宾主情意相许，是以不固辞，为素有志也。案《冠礼》主人先拜，宾答拜，此宾先拜，主人答拜者，彼《冠礼》主人戒同寮，同寮尊，又使之加冠於子，尊重之，故主人先拜。此则乡大夫尊矣，宾是乡人，卑矣。又将贡己，尊敬主人，故宾先拜辱也。是以下注云“去又拜辱者，以送谢之”也。<br />
　　主人退，宾拜辱。（退犹去也。去又拜辱者，以送谢之。）<br />
　　介亦如之。（如戒宾也。）<br />
　　[疏]“介亦如之”。<br />
　　○注“如戒宾也”。<br />
　　○释曰：言“如戒宾”者，亦如上主人戒宾已下、宾拜辱已上之事。谋宾介及戒亦言宾介，意不言众宾，众宾德劣，但谋介时虽不言众宾，亦当谋之，故上注兼言其次为众宾。至於戒速之日必当遣人戒速，使知但略而不言，故下云“宾及众宾皆从之”是也。《乡饮酒义》云：“主人亲速宾及介，而众宾自从之。”亦据不得主人戒速而为自从也。<br />
　　乃席宾、主人、介。（席，敷席也。夙兴往戒，归而敷席。宾席牖前，南面。主人席阼阶上，西面。介席西阶上，东面。）<br />
　　[疏]“乃席宾主人介”。<br />
　　○注“席敷”至“东面”。<br />
　　○释曰：知夙兴往戒归而敷席，不别日者，下记云：“乡，朝服而谋宾、介，皆使能，而不宿戒。”是同日也。郑知宾、介与主人席位如此者，案《乡饮酒义》云：“主人者尊宾，故坐宾於西北，而坐介於西南以辅宾。宾者，接人以义者也，故坐於西北。主人者，接人以仁，以德厚者也，故坐於东南。而坐亻巽於东北，以辅主人也。”又云：“宾必南面，介必东乡，介宾主也。”《乡射》云：“乃席宾，南面，席主人于阼阶上，西面。”以此，故知宾主及介其位然也。<br />
　　众宾之席，皆不属焉。（席众宾於宾席之西。不属者，不相续也，皆独坐，明其德各特。）<br />
　　[疏]“众宾”至“属焉”。<br />
　　○注“席众”至“各特”。<br />
　　○释曰：郑知众宾席在宾席之西者，见《乡射》云：“席宾，南面，东上。众宾之席，继而西。”此众宾之席亦当然，但此不属为异耳。云“皆独坐，明其德各特”者，《乡射》注云：“言继者，甫欲习众庶，未有所殊别。”此乃特贡於君，故众宾之席皆不属焉。明三物已久，其德各特，故不属续其席。虽不属，犹统宾为位，同南面也。<br />
　　尊两壶于房户，斯禁。有玄酒，在西。设篚于禁南，东肆，加二勺于两壶。（斯禁，禁切地无足者。玄酒在西，上也。肆，陈也。）<br />
　　[疏]“尊两”至“两壶”。<br />

                    <br>
                        　　○注“斯禁”至“陈也”。<br />
　　○释曰：凡设尊之法，但醴尊见其质，皆在房内，故《士冠礼》礼子、《婚礼》礼妇，醴皆在房隐处。若然，《聘礼》礼宾尊於东厢、不在房者，见尊欲与卑者为礼，相变之法。设酒之尊，皆於显处见其文，是以此及醮子与《乡射》、《特牲》、《少牢》、《有司彻》皆在房户之是也。《燕礼》、《大射》尊，在东楹之西者，君尊专大惠也。云“设篚于禁南，东肆”者，言东肆以头首为记，从西向东为肆，则大头在西也。云“斯禁，禁切地无足”者，斯，澌也，澌尽之名，故知切地无足。《昏礼》、《冠礼》皆云禁者，士礼以禁戒为名，卿大夫士并有禁名，故郑以大夫士双言也。是以《玉藻》云：“大夫侧尊用於，士侧尊用禁。”注云：“於，斯禁也，大夫士礼之异也。”《礼器》云“大夫士於禁”，注云：“於，斯禁也。谓之於者，无足，有似於於，或因名云耳。大夫用斯禁，士用於禁。”然则禁是定名，言於者是其义称。故《礼器》大夫士总名为於禁。案《特牲礼》云“实兽於於”，注云：“於之制，如今大木舆矣。”则於是舆，非承尊之物，以禁与斯禁，无足似舆，故世人名为於。若然，周公制礼，《少牢》名为於，则以周公为世人，或有本无“世人”字者，是以《少牢》不名斯禁，谓之为於，取不为酒戒。《特牲》云“壶禁在东序”，记云“壶於禁馔于东序”，注云：“禁言於者，祭尚厌饫，得与大夫同器，不为神戒也。”其实不用云於禁，不敢与大夫同名斯禁。作记解注，故云士用於禁，明与《少牢》於同也。若然，士之於禁，大夫之斯禁，名虽异，其形同，是以《礼器》同名於禁也。其馀《士冠》、《昏礼》礼宾用醴，不饮，故无禁，不为酒戒。若天子诸侯承尊之物谓之丰，上有舟，是尊与卑异号也。<br />
　　设洗于阼阶东南，南北以堂深，东西当东荣。水在洗东，篚在洗西，南肆。（荣，屋翼。）<br />
　　[疏]“设洗”至“南肆”。<br />
　　○注“荣屋翼”。<br />
　　○释曰：云“南北以堂深”者，堂深，谓从堂廉北至房室之壁堂下，洗北去堂远近深浅取於堂上深浅。假令堂深二丈，洗亦去堂二丈，以此为度。云“荣，屋翼”者，荣在屋栋两头，与屋为翼，若鸟之有翼，故《斯干》诗美宣王之室云：“如鸟斯革，如斯飞。”与屋为荣，故云荣也。<br />
　　羹定。（肉谓之羹。定犹孰也。）<br />
　　[疏]“羹定”。<br />
　　○注“肉谓”至“孰也”。<br />
　　○释曰：云“肉谓之羹”者，《尔雅》文。言肉，正谓其狗。孰云定者，孰即定止然，故以定言之。言此者，以与速宾时节为限，不敢烦劳宾，故限之也。<br />
　　主人速宾，宾拜辱，主人答拜，还，宾拜辱。（速，召也。还犹退。）<br />
　　[疏]“主人”至“拜辱”。<br />
　　○释曰：自此至“皆从之”，论主人往宾门召之使来之事。案《乡射》云：“主人朝服，乃速宾。宾朝服出迎，再拜。”彼云乃速宾，此不云主人乃者，彼戒速别服，故云乃以之。此戒速，虽与彼同，但此戒速同服，故不云乃。云“主答拜，还，宾拜辱”，案《聘礼》云宾入境，至近郊，使下大夫至宾馆，下大夫遂以宾入宾送，不拜。又《公食大夫礼》使大夫戒宾，“大夫还，宾不拜送，遂从之”，郑注云：“不拜送者，为从之不终事。”皆不拜送。此独拜送者，亦是乡大夫尊，宾卑，又拟贡，故特拜辱而送之，异於馀者。介亦如之。（如速宾也。）<br />
　　宾及众宾皆从之。（从犹随也。言及众空，介亦在其中矣。）<br />
　　[疏]“宾及”至“从之”。<br />
　　○注“从犹”至“中矣”。<br />
　　○释曰：郑云“言及众宾，介亦在其中矣”者，上文戒及速皆言宾与介，不言众宾，及从主人来，即言宾及众宾，众宾不戒不速，尚从主人，则介在从主人可知也。<br />
　　主人一相迎于门外，再拜宾，宾答拜，拜介，介答拜。（相，主人之吏，摈赞传命者。）<br />
　　[疏]“主人”至“答拜”。<br />
　　○注“相主”至“命者”。<br />
　　○释曰：自此至“答再拜”，论主人迎宾入，升堂并拜至之事。云“主人一相迎于门外”者，谓主人於群吏中立一相，使传宾主之命。主人乃自出迎宾於大门外，必非一相迎宾者，案《乡饮酒义》云“主人拜迎宾于庠门之外”，明主人自迎。若然，主人辄言一相者，欲见使一相传命，乃迎，故云“相主人之吏，摈赞传命者”也。若然，《士相见》注“异日则拜迎，同日不拜迎”者，彼以挚相见法，此自以宾举贤能，故与彼异也。<br />
　　揖众宾。（差益卑也，拜介、揖众宾，皆西南面。）<br />
　　[疏]“揖众宾”。<br />
　　○注“差益”至“南面”。<br />
　　○释曰：云“差益卑”者，以上文主人迎宾而拜介，是介差卑於宾。今於众宾不拜，直揖之而已，故云差益卑也。知拜介揖众宾皆西南面者，以其宾、介、众宾立位在门外，位以北为上，主人与宾正东西相当，则介与众宾差在南东面明。知主人正西面拜宾，则侧身向西南拜介、揖众宾矣。<br />
　　主人揖，先入。（揖，揖宾也。先入门而西面。）<br />
　　[疏]“主人揖先入”。<br />
　　○注“揖揖”至“西面”。<br />
　　○释曰：此乡大夫行乡饮酒在庠学，唯有一门，即向阶，门内既有三揖，故主人导宾，揖而先入门，至内ニ西向待宾也。<br />
　　宾厌介，入门左。介厌众宾，入，众宾皆入门左，北上。（皆入门西，东面，宾之属相厌，变於主人也。推手曰揖，引手曰厌，今文皆作揖。又曰众宾皆入左，无门。）<br />
　　[疏]“宾厌”至“北上”。<br />
　　○注“皆入”至“无门”。<br />
　　○释曰：主人入後，宾乃厌介，介厌众宾，相随入门，皆东面北上定位。宾既北上，主人西面相向，揖讫乃相背，各向堂涂，介与众宾亦随宾至西阶下也。云“宾之属，相厌变於主人也”者，以宾与介、众宾等自用引手而入，故不揖，是变於主人也。云“推手揖，引手曰厌”者，厌字或作扌壹字者，古字义亦通也。云“推手揖”者，案《周礼司仪》云：“士揖庶姓，时揖异姓，天揖同姓。”郑以推手小下之为士揖，平推手为时揖，推手小举之为天揖，皆以推手为揖。又案僖二年《公羊传》：“荀息进曰：虞、郭见与？献公揖而进之。”何休云：“以手通指曰揖。”与此别者，推手解其厌状，通指道其揖意也。郑则解揖体，何氏释其揖意，相兼乃足也。云“引手曰厌”者，以手向身引之。云“今文皆作揖”者，郑不从也。云“又曰众宾皆入门左，无门”，亦不从也。<br />
　　主人与宾三揖，至于阶，三让。主人升，宾升。主人阼阶上当楣北面再拜。宾西阶上当楣北面答拜。（三揖者，将进揖，当陈揖，当碑揖。楣，前梁也。复拜，拜宾至此堂，尊之。）<br />
　　[疏]“主人”至“答拜”。<br />
　　○注“三揖”至“尊之”。<br />
　　○释曰：云“三让，主人升”者，主人先升，宾後升，故《乡射》云“主人升一等，宾升”是也。云“三揖者，将进揖，当陈揖，当碑揖”者，《尔雅》“陈，堂涂也”。云“楣，前梁也”者，对後梁为室户上。云“复拜，宾至此堂，尊之”者，案《公食礼》云：“公升二等，宾升。”公当楣北乡，至再拜。《燕礼》、《大射》皆云主人升自西阶，宾右至，再拜。《乡饮酒义》亦云“拜至拜洗”，皆不云至者，略之。是知此升堂拜亦是拜至。可知凡拜至者，皆是尊之也。<br />
　　主人坐取爵于篚，降洗。（将献宾也。）<br />
　　[疏]“主人”至“降洗”。<br />
　　○注“将献宾也”。<br />
　　○释曰：自此至“主人阼阶上答拜”，论主人盥洗献宾之节也。云“主人坐取爵于篚”者，篚在堂上尊南，故取之乃降也。宾降。（从主人也。）<br />
　　主人坐奠爵于阶前，辞。（重以己事烦宾也。事同曰让，事异曰辞。）<br />
　　[疏]注“重以”至“曰辞”。<br />
　　○释曰：主人献宾，乃是主人事，故云“重以己事烦宾也”。云“事同曰让，事异曰辞”者，事同，谓若上文主人与宾俱升阶，而云三让是也；事异，若此文主人有事，宾无事，是事异则曰辞。此对文为义，若散文则通。是以《周礼司仪》云：“主君郊劳，交摈，三辞，车逆，拜辱，三揖，三辞，拜受。”注云：“三辞，重者先辞，辞其以礼来於外，後辞，辞升堂。”事同而云辞，是其通也。<br />
　　宾对。（对，答也。宾主之辞未闻。）<br />
　　[疏]注“宾主之辞未闻”。<br />
　　○释曰：其辞未闻者，谓若《冠礼》醮辞之等，虽行事，辞不见，於後以次见辞。此则无见辞之事，故云“未闻”也。<br />
　　主人坐取爵，兴，洗，南面坐，奠爵于篚下，盥洗。（已盥乃洗爵，致敬也。今文无奠。）<br />
　　[疏]“主人”至“盥洗”。<br />
　　○注“已盥”至“无奠”。<br />
　　○释曰：案《乡饮酒义》云：“主人盥洗扬觯，所以致也。拜至，拜洗，拜受，拜送，所以致敬也。”此经先言盥、後言洗，则盥手乃洗爵者，所以致，郑取《乡饮酒义》为言也。若然盥手、洗爵，止是致，拜受之等乃是致敬，并言敬者，郑注兼拜至、拜受而言耳。<br />
　　宾进，东北面，辞洗。（必进东行，示情。）<br />
　　[疏]“宾进东北面辞洗”。<br />
　　○释曰：案下经云：“宾复位，当西序，东面。”注云：“言复位者，明始降时，位在此者。”案《乡射》“宾进东北面，辞洗”，彼注云：“必进者，方辞洗，宜违其位也。言东北面，则位南於洗矣。”是其宾初降立，至于序南东乡，至於主人洗爵乃东行，故此得北面辞洗也。云“示情”者，实进前就主人示谦，下主人之情也。<br />
　　主人坐奠爵于篚，兴对。宾复位，当西序，东面。（言复位者，明始降时位在此。）<br />
　　[疏]“主人”至“东面”。<br />
　　○注“言复”至“在此”。<br />
　　○释曰：上经奠爵于阶前者，主人未洗，见宾降即奠爵，故在阶前奠爵。此即至洗，将洗爵，见宾辞，故奠爵於篚兴对，故不同也。云“言复位者，明始降时位在此”者，上始降时，直云宾降，不言处所，於此见之，是举下以明上之义也。<br />
　　主人坐取爵，沃洗者西北面。（沃洗者，主人之群吏。）<br />
　　[疏]“主人”至“北面”。<br />
　　○注“沃洗”至“群吏”。<br />
　　○释曰：知“主人群吏”者，下记云：“主人之赞者，西面北上，不与。”注云：“赞，佐也。谓主人之属，佐助主人之礼事，彻，沃盥，设荐俎。”是也。<br />
　　卒洗，主人壹揖、壹让，升。（俱升。古文一作壹。）<br />
　　[疏]“卒洗”至“让升”。<br />
　　○注“俱升”。<br />
　　○释曰：知“俱升”者，《乡射》云：“主人卒洗，一揖一让，以宾升。”明俱升可知。若然，上文主人先升，宾乃升者，以初至之时，宾客之道进宜难，故主人升导之，至此以辞让讫，故略威仪而俱升也。<br />
　　宾拜洗。主人坐奠爵，遂拜，降盥。（复盥，为手分。）<br />
　　[疏]“宾拜”至“降盥”。<br />
　　○注“复盥为手分”。<br />
　　○释曰：言“奠爵，遂拜”者，因事曰遂，是以《燕礼》云：宾受酬，“坐祭酒，遂奠于荐东”，注云：“遂者，因坐而奠，不北面。”是其类也。凡宾主行事，相报皆言答，此不言答，省文也。<br />
　　宾降，主人辞，宾对，复位，当西序。卒盥，揖让升。宾西阶上疑立。（疑，读为疑然从於赵盾之疑。疑，正立自定之貌。）<br />
　　[疏]“宾降”至“疑立”。<br />
　　○注“疑读”至“之貌”。<br />
　　○释曰：言“揖让”升，不言一揖一让，从上可知。云“疑，读为疑然从於赵盾之疑。疑，正立自定之貌”者，案宣公六年《公羊传》云：晋灵公欲杀赵盾，“於是伏甲于宫中，召赵盾而食之。赵盾之车右祁弥明者，国之力士也，仡然从乎赵盾而入，放乎堂下而立”。何休云：“仡然，壮勇貌。”郑氏以“仡然从乎赵盾而入，放乎堂下而立”，不取何休注义，以《乡射》注云“疑，止也，有矜庄之色”，自定其义，不殊字义，与何少异也。<br />
　　主人坐取爵，实之宾之席前，西北面献宾。（献，进也，进酒於宾。）<br />
　　[疏]“主人”至“献宾”。<br />
　　○注“献进”至“於宾”。<br />
　　○释曰：云“西北面”者，宾在西阶，北面，将就席受，故西北面向其席故也。宾西阶上拜，主人少退。（少退，少辟。）<br />
　　宾进受爵，以复位。主人阼阶上拜送爵，宾少退。（复位，复西阶上位。）<br />
　　[疏]“宾进”至“少退”。<br />
　　○释曰：云“宾进”者，以宾西阶上疑立，今见主人西北面献於己席前，故宾进，将於席前受之故也。案《乡射》云“宾进，受爵於席前，复位”，此不言席前，文不具也。<br />
　　荐脯醢。（荐，进也。进之者，主人有司。）<br />
　　[疏]“荐脯醢”。<br />
　　○注“荐进”至“有司”。<br />
　　○释曰：知非主人自荐者，案《昏礼》礼宾“赞者荐脯醢”，《周礼膳宰》“荐脯醢”，皆非主人，故知此亦非主人，是有司也。<br />
　　宾升席，自西方。（升由下也，升必中席。）<br />
　　[疏]“宾升席自西方”。<br />
　　○注“升由”至“中席”。<br />
　　○释曰：案《曲礼》云：“席南乡、北乡，以西方为上。”今升席自西方，云“升由下”者，以宾统於主人，以东方为上，故以西方为升由下也。<br />
　　乃设折俎。（牲体枝解节折在俎。）<br />
　　[疏]“乃设折俎”。<br />
　　○注“牲体”至“在俎”。<br />
　　○释曰：凡解牲体之法，有全蒸其豚，解为二十一体。体解，即此折俎是也。是以下有宾俎脊、胁、肩，介俎脊、胁、肫、胳，是体解也。<br />

                    <br>
                        　　主人阼阶东疑立。宾坐，左执爵，祭脯醢。（坐，坐於席。祭脯醢者以右手。）<br />
　　[疏]“主人”至“脯醢”。<br />
　　○注“坐坐”至“右手”。<br />
　　○释曰：知宾坐坐於席上者，上文宾升席，下文降席，故知此坐在席可知。云“祭脯醢者以右手”者，此经左执爵，明祭用右手，是以《乡射》亦云“右祭脯醢”。<br />
　　奠爵于荐西，兴，右手取肺，却左手执本，坐，弗缭，右绝末以祭，尚左手，哜之。兴，加于俎。（兴，起也。肺离之。本，端厚大者。缭犹纟也。大夫以上，威仪多。纟绝之，尚左手者，明垂纟之，乃绝其末。哜，尝也。）<br />
　　[疏]“奠爵”至“于俎”。<br />
　　○注“兴起”至“尝也”。<br />
　　○释曰：奠爵於荐右者，为取肺奠之将举，故奠於右。《礼记少仪》云“取俎进俎，不坐”，是以取时奠爵兴，至加于俎又兴也。云“肺离之。本，端厚大”者，此是举肺者，於下记文。本谓根本，肺之大端，故云厚大。云“缭，犹纟也”者，弗缭即弗纟，一也。云“大夫以上，威仪多”者，此《乡饮酒》大夫礼，故云缭祭，《乡射》士礼，云绝祭。但云缭必兼绝，言绝不得兼缭，是以此经云缭兼言绝也。言大夫以上，则天子诸侯亦缭绝兼有，但礼篇亡，无以可知也。案《周礼大祝》云：辨九祭，“七曰绝祭，八曰缭祭”，注云：“本同，礼多者缭之，礼略者绝则祭之。”亦据此与《乡射》而言也。大夫已上为缭祭，《燕礼》、《大射》虽诸侯礼，以宾皆大夫为之，臣在君前，故不为缭祭，皆为绝祭也。云“哜，尝也”者，哜至齿则尝之也。<br />
　　坐扌兑手，遂祭酒。（扌兑，拭也。古文扌兑作说。）<br />
　　[疏]“坐扌兑手遂祭酒”。<br />
　　○注“扌兑拭”至“作说”。<br />
　　○释曰：案《内则》事佩之中有，则宾客自有巾以拭手也。坐扌兑手，因事曰遂，因坐祭酒，故云遂也。案《乡射》“坐扌兑手，执爵遂祭”，此不言执爵，省文也。<br />
　　兴，席末坐啐酒。（啐亦尝也。）<br />
　　[疏]“兴席末坐啐酒”。<br />
　　○注“啐亦尝也”。<br />
　　○释曰：言“席末”，谓於席之尾，故云末。《乡饮酒义》云：“祭荐、祭酒，敬礼也。哜肺，尝礼也。啐酒，成礼也。於席末，言是席之正，非专为饮食也。此所以贵礼而贱财也。”注云：“祭荐、祭酒、哜肺於席中，唯啐酒於席末。”是也。啐酒於席末者，酒是财，贱财之义也。云“啐亦尝”者，亦前肺云哜，是至齿为尝。此酒云啐，谓入口为尝，虽至齿，入口不同，皆是尝也。又肺於前用之不得言成礼，酒後乃用，故云成礼，异於肺也。<br />
　　降席，坐奠爵，拜，告旨，执爵，兴。主人阼阶上答拜。（降席，席西也。旨，美也。）<br />
　　[疏]“降席”至“答拜”。<br />
　　○注“降席”至“美也”。<br />
　　○释曰：宾拜告旨，主人拜崇酒，其节同，义即异矣。宾言旨，甘主人之位，啐则拜之。主人云崇者，崇，充也，谢宾以酒恶相充实，饮讫，乃崇酒。先後亦同也。<br />
　　宾西阶上北面坐，卒爵，兴，坐奠爵，遂拜，执爵，兴。主人阼阶上答拜。（卒，尽也。於此尽酒者，明此席非专为饮食起。）<br />
　　[疏]“宾西”至“答拜”。<br />
　　○注“卒尽”至“食起”。<br />
　　○释曰：言“遂拜”者，亦因奠爵不起，因拜也。云“於此尽酒者，明此席非专为饮食起”者，但此席为宾贤能起，故谓在席尽爵，於此西阶上卒之也。云“不专为饮食”者，啐酒於席末，兼为饮食之事，故以不专言之也。<br />
　　●卷九乡饮酒礼第四<br />
　　宾降洗，（将酢主人。）<br />
　　[疏]“宾降洗”。<br />
　　○注“将酢主人”。<br />
　　○释曰：自此已下至“西阶上答拜”，论宾酢主人之事。云“将酢主人”者，案《尔雅》云：“酢，报也。”前得主人之献，今将酌以报之，故降洗而致敬，故云将酢主人也。<br />
　　主人降。（亦从宾也。降，降立阼阶东，西面。）<br />
　　[疏]“主人降”。<br />
　　○注“降立”至“西面”。<br />
　　○释曰：知面位如此者，案下云“主人复阼阶东，西面”，故知此当於阼阶东西面也。<br />
　　宾坐奠爵，兴辞。（西阶前也。）<br />
　　[疏]“宾坐奠爵兴辞”。<br />
　　○注“西阶前也”。<br />
　　○释曰：郑知“西阶前”者，《乡射》云：“宾西阶前东面坐奠爵，兴，辞降。”此亦然，故也。<br />
　　主人对，宾坐取爵，洗南，北面。主人阼阶东，南面辞洗。宾坐奠爵于篚，兴对。主人复阼阶东，西面。宾东北面盥，坐取爵，卒洗，揖让如初，升。主人拜洗，宾答拜，兴，降盥，如主人礼。宾实爵主人之席前，东南面酢主人。主人阼阶上拜，宾少退。主人进受爵，复位，宾西阶上拜送爵，荐脯醢。主人升席自北方，设折俎，祭如宾礼。（祭者，祭荐俎及酒，亦哜啐。）<br />
　　[疏]“主人”至“宾礼”。<br />
　　○注“祭者”至“哜啐”。<br />
　　○释曰：此宾坐取爵，洗南盥，坐取爵，卒洗，以此言之，则宾未盥，主人辞洗。案《乡射礼》盥讫将洗，主人乃辞洗，先後不同者，彼与乡人习礼轻，故盥讫乃辞洗，此乡人将宾举之，故未盥先辞洗，重之故也。若然，《乡射礼》内兼有乡大夫，即尊与州长同於盥後辞洗者，以其盥後辞洗是礼之常故也。但《乡射》“宾坐取爵洗，坐奠爵于篚下”，主人辞洗之时，宾方奠爵于篚下，此不奠爵篚下，便言奠爵于篚者，《乡射》云“宾坐取爵洗”之时，未得主人之命，故得奠於篚下，得主人之命，乃奠于篚。此则宾取爵洗，未奠之时，主人即辞，故奠于篚也。云“揖让如初，升”者，谓前主人卒洗，一揖一让升也。云“降盥，如主人礼”者，谓如主人降盥礼，则此宾降，主人亦降，宾辞降，主人对，一与主人降辞已下同也。云“祭如宾礼”者，如上宾祭时坐，“左执爵，右祭脯醢，奠爵于荐西，兴，右手取肺，左手执本，坐，弗缭，右绝末以祭，尚左手，哜之。兴，加于俎。坐扌兑手，遂祭酒。兴，席末坐，啐酒。”故云祭如宾礼。云“祭者，祭荐俎及酒”者，荐谓脯醢，俎即离肺也。云“亦哜啐”者，直云祭如宾礼。嫌祭不哜啐，故郑明之。云亦哜肺啐酒，是以下文云“不告旨”，明亦啐也。<br />
　　不告旨。（酒，己物也。）<br />
　　自席前阼阶上，北面坐卒爵，兴，坐奠爵，遂拜，执爵兴。宾西阶上答拜。（自席前者，啐酒席末，因从北方降，由便也。）<br />
　　[疏]“自席”至“答拜”。<br />
　　○注“自席”至“便也”。<br />
　　○释曰：案《曲礼》云席“东乡、西乡以南方为上，南乡、北乡以西方为上。”凡升席，必由下，降由上。今主人当降自南方，以啐酒於席末，遂因从席北头降，又从北向南，北面拜，是由便也。若降由上之正，亦是便，故下云主人作相“降席自南方”，不由北方，亦由便也。<br />
　　主人坐奠爵于序端，阼阶上北面再拜崇酒。宾西阶上答拜。（东西墙谓之序。崇，充也，言酒恶，相充实。）<br />
　　[疏]“主人坐奠爵于序端”。<br />
　　○注“东西”至“充实”。<br />
　　○释曰：“奠爵于序端”者，拟後酬宾讫，取此爵以献介也。云“东西墙谓之序”者，《尔雅释宫》文。但彼云“东西厢”，厢即墙，故变言之也。<br />
　　主人坐取觯于篚，降洗。宾降，主人辞降。宾不辞洗，立当西序，东面。（不辞洗者，以其将自饮。）<br />
　　[疏]“主人”至“东面”。<br />
　　○释曰：自此至“复位”，论主人酬宾之事。<br />
　　○注“不辞”至“自饮”。<br />
　　○释曰：酬酒先饮，乃酬宾，故云“将自饮”。若然，既自饮而盥洗者，礼法宜故也。若然，经云“宾降主人辞”，应奠爵，不言者，理在可知，故为文略也。<br />
　　卒洗，揖让升。宾西阶上疑立。主人实觯酬宾，阼阶上北面坐奠觯，遂拜，执觯兴。宾西阶上答拜。（酬，劝酒也。酬之言周，忠信为周。）<br />
　　[疏]“卒洗”至“答拜”。<br />
　　○注“酬劝”至“为周”。<br />
　　○释曰：云“宾西阶上疑立”者，待主人自饮故也。云“酬之言周，忠信为周”者，此解主人将酬宾，先自饮之意。以其酬宾若不自先饮，主人不忠信，恐宾不饮，示忠信之道，故先自饮，乃饮宾为酬也。忠信为周，《国语》文。<br />
　　坐祭，遂饮，卒觯，兴，坐奠觯，遂拜，执觯兴。宾西阶上答拜。主人降洗，宾降，辞如献礼。升，不拜洗。（不拜洗，杀於献。）<br />
　　[疏]“坐祭”至“拜洗”。<br />
　　○注“不拜洗杀於献”。<br />
　　○释曰：云“坐祭，遂饮”者，因坐祭即饮，饮卒觯，因事曰遂，故曰遂。云“辞，如献礼”者，主人辞，宾降，主人为己洗爵，此与献宾时同，故云“辞如献礼”。礼杀升堂，不拜洗，与献时异，故别言之，使不蒙如也。礼杀於献者，献时拜洗，礼初不杀故也。<br />
　　宾西阶上立，主人实觯宾之席前，北面，宾西阶上拜，主人少退，卒拜，进，坐奠觯于荐西。（宾已拜，主人奠其觯。）<br />
　　[疏]“宾西”至“荐西”。<br />
　　○注“宾已”至“其觯”。<br />
　　○释曰：宾已拜，“主人奠其觯”者，非久停，下文宾取之“奠于荐东”是也。<br />
　　宾辞，坐取觯，复位。主人阼阶上拜送，宾北面坐奠觯于荐东，复位。（酬酒不举，君子不尽人之欢，不竭人之忠，以全交也。）<br />
　　[疏]“宾辞”至“复位”。<br />
　　○注“酬酒”至“交也”。<br />
　　○释曰：宾辞，不解所辞之事，案《乡射》：“二人举觯于宾与大夫，进，坐奠于荐右，宾与大夫辞，坐受觯以兴。”注云：“辞，辞其坐奠觯。”以彼云宾与大夫辞，即云坐受觯以兴。若自手受之以举觯，是礼已，故宾与大夫可以当亢答之礼，得云辞其亲奠。此礼初，宾谦卑，不辞其奠，故经不云坐受以兴。然此辞是主人复亲酌已，故《乡射》主人酬宾云宾辞，郑注云“辞主人复亲酌己”是也。云“酬酒不举，君子不尽人之欢，不竭人之忠，以全交也”者，并《曲礼》文。案彼欢谓饮食，忠谓衣服，引之并谓饮食者，郑於彼欢与忠相对解之，故欢为饮食，忠为衣服，通而言之，总为饮食，於义合也。云“全交”者，所有饮食与已已尽之，恐人嫌贫而交绝，故不尽为全交，酬酒不饮亦是全交，故引为证也。此以奠於荐东，为酬酒不举。案《燕礼》二人媵爵于公，“奠于荐南”，彼皆举为旅酬而在左者，郑彼注云：“奠于荐南，不敢必君举也。”案《特牲》主人酬宾，“奠于荐北”，彼举旅而在左者，郑彼云：“行神惠。”故不与此同也。<br />
　　主人揖，降。宾降，立于阶西，当序，东面。（主人将与介为礼，宾谦，不敢居堂上。）<br />
　　[疏]“主人”至“东西”。<br />
　　○注“主人”至“堂上”。<br />
　　○释曰：自此下至“主人介右答拜”，论主人献介之事。<br />
　　主人以介揖让升，拜如宾礼。主人坐取爵于东序端，降洗。介降，主人辞降，介辞洗，如宾礼。升，不拜洗。（介礼杀也。）<br />
　　[疏]“主人”至“拜洗”。<br />
　　○注“介礼杀也”。<br />
　　○释曰：案上主人迎宾之时，介与众宾从入，又主人与客三揖至於阶之时，介与众宾亦随至西阶下东面。今此文云揖让升，如客礼，则唯於升堂时相让，无庭中三揖之事矣。升堂而云拜者，谓拜至亦如宾矣。云“介礼杀也”者，谓不拜洗，是以《乡饮酒义》云“三让以宾升，拜至、献酬、辞让之节繁，及介省矣”是也。<br />
　　介西阶上立。（不言疑者，省文。）<br />
　　[疏]注“不言疑者，省文”。<br />
　　○释曰：此决上献酬辞宾时，宾於西阶上疑立，此亦当献酒节而不言疑者，省文也。<br />
　　主人实爵介之席前，西南面献介。介西阶上北面拜，主人少退。介进，北面受爵，复位。主人介右北面拜送爵，介少退。（主人拜于介右，降尊以就卑也。今文无北面。）<br />
　　[疏]“主人”至“少退”。<br />
　　○注“主人”至“北面”。<br />
　　○释曰：云主人“介之席前，西南面献介”者，以介席东面，故邪向之。若献宾时，於宾席前北面向之也。“主人拜于介右，降尊以就卑也”者，以主人献宾时，主人自在阼阶，今於献介，主人来在西阶介右，是介卑，故降主人之尊，就西阶介之东北面拜也。至旅酬皆同阶者，礼杀故也。<br />
　　主人立于西阶东，荐脯醢。介升席自北方，设折俎。祭如宾礼，不哜肺，不啐酒，不告旨。自南方降席，北面坐卒爵，兴，坐奠爵，遂拜，执爵兴。主人介右答拜。（不哜啐，下宾。）<br />
　　[疏]“主人”至“答拜”。<br />
　　○注“不哜啐下宾”。<br />
　　○释曰：云“主人立于西阶东”者，始献介之时近西，在介右，今於设荐之时，主人无事，稍近东。案上献宾荐设之时，主人云“疑立”，此不言者，文略也。云“主人介右答拜”者，还近西於前立处答拜也。<br />
　　介降洗，主人复阼阶，降辞如初。（如宾酢之时。）<br />
　　[疏]“介降”至“如初”。<br />
　　○注“如宾酢之时”。<br />
　　○释曰：自此至“介降立于宾南”，论介酢主人之事。云“主人复阼阶，降辞如初”者，如宾酢主人之时，介辞主人从己降，主人辞介为己洗，一皆如之也。<br />
　　卒洗，主人盥。（盥者，当为介酌。）<br />
　　[疏]“卒洗主人盥”。<br />
　　○注“盥者当为介酌”。<br />
　　○释曰：此主人自饮而盥者，尊介也。是以《乡射》云：大夫将酢，主人卒洗，“主人盥”。注云：“盥者，虽将酌自饮，尊大夫，不敢亵。”是其类也。<br />
　　介揖让升，授主人爵于两楹之。（就尊南授之。介不自酌，下宾。酒者，宾主共之。）<br />

                    <br>
                        　　[疏]“介揖”至“之间”。<br />
　　○释曰：“揖让升”者，谓一揖一让升也。云“授主人爵于两楹之间”，以爵授主人也。<br />
　　○注“就尊”至“共之”。<br />
　　○释曰：知两楹间是尊南者，以上云尊於房户，房户当两楹之北，故云“就尊南授之”也。云“介不自酌，下宾”者，以其宾亲酌以酢主人，此不自酌，故云下宾也。云“酒者，宾主共之”者，此郑解酒宾主共之，故宾自酌以酢主人，介卑，故不敢酌，是以《乡饮酒义》云“尊於房户之，宾主共之”是也。<br />
　　介西阶上立。主人实爵，酢于西阶上，介右坐奠爵，遂拜，执爵兴。介答拜。主人坐祭，遂饮，卒爵，兴，坐奠爵，遂拜，执爵兴。介答拜。主人坐奠爵于西楹南，介右再拜崇酒。介答拜。（奠爵西楹南，以当献众宾。）<br />
　　[疏]“介西”至“答拜”。<br />
　　○释曰：此主人既受爵，介无事，故於西阶上立。不言疑立，可知也，亦省文。<br />
　　○注“奠爵”至“众宾”。<br />
　　○释曰：知此奠爵为众宾者，案下文云“主人揖升坐取爵于西楹下”是也。乡射无介，故献众宾时於东序端，取爵献讫，奠爵于篚也。<br />
　　主人复阼阶，揖降。介降立于宾南。<br />
　　[疏]“主人”至“宾南”。<br />
　　○释曰：向来主人与介行礼於西阶上，事讫，故复阼阶揖让降。介降立于宾南者，以将献众宾，故介无事，就宾南也。<br />
　　主人西南面三拜众宾，众宾皆答壹拜。（三拜、壹拜，示遍，不备礼也。不升拜，贱也。）<br />
　　[疏]“主人”至“壹拜”。<br />
　　○注“三拜”至“贱也”。<br />
　　○释曰：自此已下至“奠于篚”，论献众宾之事。云“西南面”者，以其主人在阼阶下，众宾在宾、介之南，故西南向拜之。云“三拜、壹拜，示遍，不备礼也”者，众宾各得主人一拜，主人亦遍得一拜，是不备礼，故《乡射》云：“三拜众宾，众宾皆答壹拜。”彼注云：“三拜，示遍也。壹拜，不备礼也。”大夫礼皆然，故《少牢》云：“主人三拜者，者皆答拜。”郑云：“三拜，旅之示遍也。”又《有司彻》云：“主人降南面，拜众宾于门东，三拜众宾，门东北面，皆答壹拜。”大夫尊，故也。士则答再拜，故《特牲》云：主人“三拜众宾，众宾答再拜。”郑云“众宾再拜者，士贱，旅之，得备礼”是也。云“不升拜，贱也”者，此决上主人与宾、介行礼皆升堂拜，至此三拜，宾贱，故不升拜至也。<br />
　　主人揖升，坐取爵于西楹下，降洗，升实爵，于西阶上献众宾。众宾之长升拜受者三人。（长，其老者，言三人，则众宾多矣。）<br />
　　[疏]“主人”至“三人”。<br />
　　○注“长其”至“多矣”。<br />
　　○释曰：云“主人揖升”者，从三人为首，一一揖之而升也。云“降洗，升实爵”者，以下不更言洗，则以下因此不复洗矣。云“西阶上献众宾”者，下别言众宾之长三人，则众宾之中兼言堂下众宾，故郑云“众宾多矣”。自三人已下，於下便以次历言之矣。云“拜受者三人”，则堂下众宾不拜受矣。<br />
　　主人拜送。（於众宾右。）<br />
　　[疏]“主人拜送”。<br />
　　○注“於众宾右”。<br />
　　○释曰：知在众宾右，拜送者约上文介右而知也。<br />
　　坐祭，立饮，不拜既爵。授主人爵，降复位。（既，卒也。卒爵不拜，立饮，立授，贱者礼简。）<br />
　　[疏]“坐祭”至“复位”。<br />
　　○注“既卒”至“礼简”。<br />
　　○释曰：云“卒爵不拜，立饮，立授，爵贱者礼简”者，宾贤能，以贤者为宾，其次为介，不间长幼。其三宾德劣于宾、介，则数年之长幼，故上众宾之长也。宾介则坐祭，坐饮，又拜既爵，此三宾则坐祭，与宾、介同不拜既爵、立饮、立授则异，贱，故礼简也。<br />
　　众宾献，则不拜受爵，坐祭，立饮。（次三人以下也，不拜，礼弥简。）<br />
　　[疏]“众宾”至“立饮”。<br />
　　○注“次三”至“弥简”。<br />
　　○释曰：此据堂下众宾不拜受，简於三人，故云“礼弥简”也。<br />
　　每一人献，则荐诸其席。（谓三人也。）<br />
　　[疏]“每一”至“其席”。<br />
　　○注“谓三人也”。<br />
　　○释曰：上已云献，此以下别言荐。云每一人，还发三人而言。云“每一人献则荐诸、其席”，则一一得献，即荐之，以其言席，又下别言众宾，则此三是三人，故郑云“三人”也。<br />
　　众宾辩有脯醢。（亦每献荐於其位，位在下。今文辩皆作遍。）<br />
　　[疏]“众宾辩有脯醢”。<br />
　　○注“亦每”至“作遍”。<br />
　　○释曰：云“亦每献荐於其位”者，如上三人，一一荐之。知位在下者，以其言堂下立侍，不合有席，既不言席，故位在下，既不言其数，则乡人有学识者，皆来观礼，皆入饮酒之内。是以《乡射》云：旅酬堂上，“辩，卒受者兴，以旅在下者”，明众宾在堂下也。<br />
　　主人以爵降，奠于篚。（不复用也。）<br />
　　[疏]“主人”至“于篚”。<br />
　　○释曰：以此合一献遍，不复用，故以主人爵降，奠於篚也。<br />
　　揖让升。宾厌介升，介厌众宾升，众宾序升，即席。（序，次也。即，就也。今文厌皆为揖。）<br />
　　[疏]“揖让”至“即席”。<br />
　　○注“序次”至“为揖”。<br />
　　○释曰：自此至“举觯者降”，论遍献众宾讫，将以旅酬之事。云“众宾序升”者，谓三宾堂上有席者，以年长为首，以次即席也。云“今文厌皆为揖”，不从者，以宾相引以手，不得为揖故也。<br />
　　一人洗，升，举觯于宾。（一人，主人之吏。发酒端曰举。）<br />
　　[疏]“一人”至“于宾”。<br />
　　○注“一人”至“曰举”。<br />
　　○释曰：此一人举觯，为旅酬也。云“发酒端曰举”者，从上至下遍饮讫，又从上而起，是发酒端曰举也。<br />
　　实觯，西阶上坐奠觯，遂拜，执觯兴，宾席末答拜。坐祭，遂饮，卒觯兴，坐奠觯，遂拜，执觯兴，宾答拜。降洗，升实觯，立于西阶上，宾拜。（宾拜，拜将受觯。）<br />
　　[疏]“实觯”至“宾拜”。<br />
　　○注“宾拜拜将受觯”。<br />
　　○释曰：云“宾席末答拜”者，谓於席西南面，非谓席上，近西为末，以其无席上拜法也。已下宾拜皆然。<br />
　　进，坐奠觯于荐西。宾辞，坐受以兴。（举觯不授，下主人也。言坐受者，明行事相接，若亲受，谦也。）<br />
　　[疏]“进坐”至“以兴”。<br />
　　○注“举觯”至“谦也”。<br />
　　○释曰：云“举觯不授，下主人也”者，决上主人献宾皆亲授而奠之，今不亲授，是下主人。《乡射》注云：“不授，贱不敢也。”下主人明。此亦贱不敢授也。云“言坐受者，明行事相接，若亲受，谦也”者，若於人手相授受，名为受，不於人取之，不得言受。今於地取之而言受者，以主人奠之，宾取之而无隔绝，虽於地，若手受之，故云明行事相接若亲受之谦也。<br />
　　举觯者西阶上拜送，宾坐奠觯于其所。（所，荐西也。）<br />
　　[疏]“举觯”至“其所”。<br />
　　○注“所荐西也”。<br />
　　○释曰：宾奠於其所者，待作乐後立司正，宾乃取此觯以酬主人，以其将举，故且奠之於右也。<br />
　　举觯者降。（事已。）<br />
　　[疏]“举觯者降”。<br />
　　○注“事已”。<br />
　　○释曰：案《乡射》“举觯者降”後有大夫，此不言者，大夫观礼之人，或来或否，故不言也。<br />
　　设席于堂廉，东上。（为工布席也。侧边曰廉，《燕礼》曰：“席工於西阶上少东，乐正先升，北面。”此言乐正先升，立于西阶东，则工席在阶东。）<br />
　　[疏]“设席”至“东上”。<br />
　　○注“为工”至“阶东”。<br />
　　○释曰：自此下至“乐正告于宾乃降”，论主人乐宾之事。大判总为作乐，其中别有四节之殊：有歌，有笙，有间，有合，次第不同也。案《燕礼》“席工于西阶上”，即云“乐正先升”，《大射》亦云“席工于西阶上，工六人四瑟”，始云“小乐正从之”，不同者，《燕礼》主於欢心，尚乐，故先云乐正先升，《大射》主於射，略於乐，故辨工数，乃云乐正从之也。若然，此主於乐，不与燕同，而席工下辨工数，乃云乐正升者，此臣礼避初也。至於《乡射》亦应主於射，略於乐，而不言工数，先云乐正，而不与《大射》同者，亦是避初之事也。云“为工布席也”者，以《乡射》、《燕礼》、《大射》皆席工连言，此不言席工，文不具尔，故此为工布席。下云工入升，明此席也。引《燕礼》者，欲证此席为工，又取此工席在西阶东，以其此经云堂廉东上，不言阶东，故取《燕礼》西阶上少东，乐正又在工西。此下云乐正於西阶东，据乐正於西阶东，而立在工西，则知工席更在阶东、北面可知。但此言近堂廉，亦在阶东，彼云阶东亦近堂廉也。<br />
　　工四人，二瑟，瑟先。相者二人，皆左何瑟，後首，挎越，内弦，右手相。（四人，大夫制也。二瑟，二人鼓瑟，则二人歌也。瑟先者，将入，序在前也。相，扶工也，众宾之少者为之，每工一人。《乡射礼》曰“弟子相工如初入”，天子相工使视了者，凡工，瞽蒙也，故有扶之者。“师冕见，及阶，子曰：‘阶也。’及席，子曰：‘席也。’”固相师之道。後首者，变于君也。挎，持也。相瑟者则为之持瑟。其相歌者，徒相也。越，瑟下孔也。内弦，侧担之者。）<br />
　　[疏]“工四”至“手相”。<br />
　　○注“四人”至“之者”。<br />
　　○释曰：云“四人，大夫制也”者，此乡大夫饮酒而云四人，《大射》诸侯礼而云六人，故知四人者，大夫制也。《燕礼》亦诸侯礼，而云四人者，郑彼注云：工四人者，《燕礼》轻，从大夫制也。《乡射》是诸侯之州长，士为之，其中兼有乡大夫，以三物询众庶行《射礼》法，故工亦四人，大夫制也。若然，士当二人，天子当八人，为差次也。云“二瑟，二人鼓瑟，则二人歌也”者，既云工四人二人瑟，明二人鼓瑟可知也。云“相，扶工也，众宾之少者为之”者，见《乡射》云：“乐正西方，命弟子。”弟子则众宾之少者也。云“每工一人”者，案《周礼》瞽三百人，又此经二人瑟，相者二人，皆左何瑟。又《大射》仆人正相大师，以诸文言之，故知每工一人。若然，此经工四人，二人瑟，相二人，则工二人。歌虽不言相，亦二人可知。以空手无事，故不言也。云“《乡射礼》曰弟子相工如初入”者，彼谓将射，乐正命弟子相工迁乐於下，降时如初入之次第，亦瑟先歌後，引之，证弟子相工之事。天子相工亦使氐了为之，知者，见《周礼氐职》云“凡乐事相瞽”是也。云“凡工，瞽蒙也”者，郑司农云：无目关谓之瞽，有目关而无见谓之蒙，有目无眸予谓之瞍，故《诗大雅》云“蒙瞍奏工”是也。引《论语》者，证瞽人无目，须扶之义也。云师，即大师之官，无目蒙瞽之长也。云“後首者，变於君也”者，案《燕礼》云：“小臣左何瑟，面鼓。”注云：“燕尚乐，可鼓者在前也。”此《乡饮酒》亦尚乐，而不面鼓，是变於君也。案《大射》主於射，略於乐，《乡射》亦应主於射，略於乐，所以面鼓，亦是变於君也。云“挎，持也”者，瑟底有孔越，以指深入谓之挎也。云“其相歌者，徒相也”者，徒，空也，无可荷空，以右手相，以经不言故也。云“内弦，侧担之者”，以左於外，侧担之使弦向内也。<br />
　　乐正先升，立于西阶东。（正，长也。）<br />
　　[疏]“乐正”至“阶东”。<br />
　　○注“正长也”。<br />
　　○释曰：案《周礼》有大司乐、乐师，天子之官。此乐正者，诸侯及大夫、士之官，当天子大司乐。言先升，对後升。云“长”，乐官之长也。<br />
　　工入，升自西阶。北面坐。相者东面坐，遂授瑟，乃降。（降立于西方，近其事。）<br />
　　[疏]“工入”至“乃降”。<br />
　　○注“降立”至“其事”。<br />
　　○释曰：工入升，不言歌瑟先後，案上文已云瑟先其歌可知也。郑知“降立於西方，近其事”者，《乡射》云：“乐正西方，命弟子赞工迁乐。”故知西方是近其事也。<br />
　　工歌《鹿鸣》、《四牡》、《皇皇者华》。（三者皆《小雅》篇也。《鹿鸣》，君与臣下及四方之宾燕，讲道修政之乐歌也。此采其己有旨酒，以召嘉宾，嘉宾既来，示我以善道。又乐嘉宾有孔昭之明德，可则效也。《四牡》，君劳使臣之来乐歌也。此采其勤苦王事，念将父母，怀归伤悲，忠孝之至，以劳宾也。《皇皇者华》，君遣使臣之乐歌也。此采其更是劳苦，自以为不及，欲谘谋于贤知而以自光明也。）<br />
　　[疏]“工歌”至“者华”。<br />
　　○注“三者”至“光明”。<br />
　　○释曰：凡歌《诗》之法，皆歌其类。此时贡贤能，拟为卿大夫，或为君所燕食，以《鹿鸣》诗也；或为君出聘，以《皇皇者华》诗也；或使反为君劳来，以《四牡》诗也。故宾贤能而预歌此三篇，使习之也。云“三者皆《小雅》篇也”者，其诗见於《小雅》之内也。云“《鹿鸣》，君与臣下及四方之宾燕，讲道修政之乐歌也”者，自此已下，郑皆先引《诗序》於上，复引《诗经》於下，以其子夏作序，所以序述经意，故郑并引之也。案《鹿鸣》序云：“《鹿鸣》，燕群臣嘉宾也。”然後群臣嘉宾得尽其心之事，还依序而言也。云“此采其己有旨酒，以召嘉宾，嘉宾既来，示我以善道”至“可则效也”者，案彼经云“我有旨酒，以燕乐嘉宾之心”，又云“示我周行”，“德音孔昭，视民不忄兆，是则是效”之事。《四牡》序云：“劳使臣之来也。”经云：“王事靡，我心伤悲”，“岂不怀归”，“将母来谂。”《皇皇者华》序云：“君遣使臣也。”经云：“於彼原隰，先先征夫，每怀靡及”，“周爰谘谋”之事，故郑依而引之为证也。<br />

                    <br>
                        　　卒歌，主人献工。工左瑟，一人拜，不兴，受爵。主人阼阶上拜送爵。（一人，工之长也。凡工贱，不为之洗。）<br />
　　[疏]“卒歌”至“送爵”。<br />
　　○注“一人”至“之洗”。<br />
　　○释曰：云“一人，工之长也”者，谓就四人之内为首者也。云“凡工贱，不为之洗”者，下大师为之洗，是君赐者为之洗，明自外不为之洗也。案此《乡饮酒》及《燕礼》同是主欢心尚乐之事，故有升歌笙合乐，及其献工献笙後合不献，以知二节自前已得献，故不复重献。《乡射》主於射，略於乐，无笙，唯有合乐，笙工并为，至终总献之。《大射》亦主於射，略於乐，但不歌，不合乐，故有升歌，《鹿鸣》三终，主人献工，乃後下管新宫，不复得献，此君礼异於《乡射》也。若《乡射》与《大射》同略於乐，《大射》不略升歌而略笙合者，《二南》是乡大夫之正，《小雅》是诸侯之正，郑注《乡射》云“不略合乐”者，不可略其正。诸侯不略《鹿鸣》之等，义亦然也。<br />
　　荐脯醢，使人相祭。（使人相者，相其祭酒、祭荐。）<br />
　　[疏]“荐脯醢使人相祭”。<br />
　　○注“使人”至“祭荐”。<br />
　　○释曰：知“使人相祭”者，以相者扶工之人，每事使之指授，故知还使相者为之。知“祭酒、荐祭”者，以其云献荐脯醢即云相祭，知相其祭酒祭荐也。<br />
　　工饮，不拜既爵，授主人爵。（坐授之。）<br />
　　[疏]注“坐授之”。<br />
　　○释曰：知“坐授之”者，以经不云“兴”，故知坐授之也。<br />
　　众工则不拜，受爵，祭饮，辩有脯醢，不祭。（祭饮，献酒重，无不祭也。今文辩为遍。）<br />
　　[疏]“众工”至“不祭”。<br />
　　○注“祭饮”至“为遍”。<br />
　　○释曰：言“献酒重，无不祭也”者，众工诸事皆不备，尚祭饮，则知得献酒无有不祭，故知献酒重无不祭也。其正酬亦祭，至於旅酬以下，则不祭而已。故下记云：“凡旅不洗，不洗者，不祭。”郑注云：“敬礼杀也。”不甚也。此众工亦不洗而祭，是以云献酒重无不祭也。<br />
　　大师，则为之洗，宾、介降，主人辞降。工不辞洗。（大夫若君赐之乐，谓之大师，则为之洗，尊之也。宾、介降，从主人也。工，大师也。上既言献工矣，乃言大师者，大师或瑟，或歌也。其献之，瑟则先，歌则後。）<br />
　　[疏]“大师”至“辞洗”。<br />
　　○注“大夫”至“则後”。<br />
　　○释曰：天子诸侯有常官，则有大师也。大夫则无常官，若君赐之乐，并乐人与之，则亦谓之大师，主人为之洗。若然，工非大师则无洗。云“宾，介降，从主人也”者，案《乡射》云：“大师则为之洗，宾降。”注云：“大夫不降，尊也。”此既大夫礼，则有大夫亦不降可知也。云“工，大师也”者，既言大师则为之洗，而云工不辞洗，故知工即大师。是以《论语》云“师冕见，孔子为之相”，郑云：“相，扶工。”是工为乐人之总称也。云“上既言献工矣，乃言大师者，大师或瑟，或歌也”者，以其前工有瑟有歌，後别言大师，则大师能瑟，或在瑟中，若大师能歌，或在歌中，故云大师或瑟或歌也。云“其献之，瑟则先，歌则後”者，以其序入及升堂，皆瑟先歌後，其献法皆先瑟後歌，是以知献之瑟先歌後，随大师所在，以次献之也。《燕礼》云：“卒歌，主人洗升，献工，工不兴，左瑟，一人拜，受爵。”注云：“左瑟，便其右。一人，工之长者也。”《燕礼》诸侯礼有常官，不言大师，以《燕礼》主为臣子，故工四人，从大夫制，其大师入工，不别言之也。《大射》云：“主人洗升，实爵，献工，工不兴，左瑟。”注云：“大师无瑟，於是言左瑟者，节也。”若大师在歌，亦先得献，与《燕》异也。<br />
　　笙入堂下，磬南，北面立。乐《南陔》、《白华》、《华黍》。（笙，吹笙者也，以笙吹此诗以为乐也。《南陔》、《白华》、《华黍》，《小雅》篇也，今亡，其义未闻。昔周之兴也，周公制礼作乐，采时世之诗以为乐歌，所以通情，相风切也，其有此篇明矣。後世衰微，幽、厉尤甚，礼乐之书，稍稍废弃。孔子曰：“吾自卫反鲁，然後乐正，《雅》、《颂》各得其所。”谓当时在者而复重杂乱者也，恶能存其亡者乎？且正考父校商之名颂十二篇于周大师，归以祀其先王。至孔子二百年之，五篇而已，此其信也。）<br />
　　[疏]“笙入”至“华黍”。<br />
　　○释曰：此升歌讫得献，乃始入也。云“磬南，北面”者，磬既南面，其南当有击磬者在磬南、北面，而云笙入磬南北面者，在磬者之南北面也。<br />
　　○注“笙吹”至“信也”。<br />
　　○释曰：言“《小雅》篇也”者，今序仍在《鱼丽》之下，是《小雅》也。云“今亡，其义未闻”者，案诗《鱼丽》之下见子夏序，序此三篇。案彼子夏序云“《南陔》，孝子相戒以养也。《白华》，孝子之白也。《华黍》，时和岁丰，宜黍稷也。”此已上是子夏序，文则云“有其义而亡其辞”者，此是毛公续序。云有其义，指子夏序有其义也；云而亡其辞者，谓《诗》辞亡矣。若然，彼亡辞，此亡义，与此义异也。云“昔周之兴也，周公制礼作乐”至“明矣”者，欲明周公制此《仪礼》之时，有此三篇之意也。云“後世衰微，幽、厉尤甚”者，《礼运》云：孔子曰：我观周道，幽厉伤之，吾舍鲁何。是幽厉尤甚者也。礼乐之书稍稍废弃者，自幽、厉已後，稍稍更加废弃，此篇之失也。又引孔子以下至“其信”者，欲明孔子以前，言亡三篇之意也。案《南陔》注云：“孔子论《诗》，《雅》、《颂》各得其所，时俱在耳。篇第当在於此，时遭战国及秦之世而亡之，其义则与众篇之义合编，故存。至毛公为诂训传，乃分众篇之义，各置於其篇端。”彼《诗》郑注又与此不同者，郑君注《礼》之时，未见《毛传》，以为此篇孔子前亡。注《诗》之时，既见《毛传》，以为孔子後失。必知战国及秦之世者，以子夏作序，具序三篇之义，明其《诗》见在，毛公之时亡其辞，故知当战国及秦之世也。<br />
　　主人献之于西阶上。一人拜，尽阶，不升堂，受爵，主人拜送爵。阶前坐祭，立饮，不拜既爵，升授主人爵。（一人，笙之长者也。笙三人，和一人，凡四人。《乡射礼》曰：“笙一人拜于下。”）<br />
　　[疏]“主人”至“人爵”。<br />
　　○注“一人”至“於下”。<br />
　　○辞曰：自此至“不祭”，论献笙者之事。云“一人拜”者，谓在地拜，乃尽阶，不升堂受爵也。云“一人，笙之长者也”者，笙者四人，今言一人受爵，明据为首长者而言也。云“笙三人，和一人，凡四人”者，案《乡射》记云：“三笙一和而成声。”注：“三人吹笙，一人吹和，凡四人。”《尔雅》曰“笙小者谓之和”是也。云“《乡射礼》曰：笙一人拜于下”者，即此一人拜者，亦在堂下可知。但献工之时，拜送在西阶东，以工在阶东故也。此主人拜送笙之时，在西阶上，以其笙在阶下，故不同也。<br />
　　众笙则不拜，受爵，坐祭，立饮，辩有脯醢，不祭。（亦受爵于西阶上，荐之者於其位，磬南。今文辩为遍。）<br />
　　[疏]“众笙”至“不祭”。<br />
　　○注“亦受”至“为遍”。<br />
　　○释曰：众笙除一人之外，二人者不备礼，故亦受爵於西阶上者，与一人同也。云“荐之皆於其位，磬南”者，依前笙入，立于磬南之处，是其类也。<br />
　　乃歌《鱼丽》，笙《由庚》；歌《南有嘉鱼》，笙《崇丘》；歌《南山有台》，笙《由仪》。（，代也，谓一歌则一吹。六者皆《小雅》篇也。《鱼丽》，言大平年丰物多也。此采其物多酒旨，所以优宾也。《南有嘉鱼》，言大平君子有酒乐与贤者共之也。此采其能以礼下贤者，贤者累蔓而归之，与之燕乐也。《南山有台》，言大平之治以贤者为本。此采其爱友贤者，为邦家之基，民之父母，既欲其身之寿考，又欲其名德之长也。《由庚》、《崇丘》、《由仪》，今亡，其义未闻。）<br />
　　[疏]“乃”至“由仪”。<br />
　　○释曰：此一经堂下吹笙，堂上升歌，代而作，故谓之“乃”也。<br />
　　○注“代”至“未闻”。<br />
　　○释曰：云“谓一歌则一吹”者，谓堂上歌《鱼丽》终，堂下笙中吹《由庚》续之。以下皆然。此《鱼丽》、《南有嘉鱼》、《南山有台》，其诗见在。云“六者皆《小雅》篇也”者，见编在《小雅》之内，故知之。见在者，郑君亦先引其序，後引其诗。案《鱼丽》序云：“《鱼丽》，美万物盛多也。”诗云：“君子有酒，旨且多。”《南有嘉鱼》序云：“大平之君子至诚，乐与贤者共之也。”诗云：“君子有酒，嘉宾式燕以乐。”《南山有台》序云：“乐得贤也。得贤则能为邦家立大平之基矣。”诗云：“乐只君子，邦家之基。”又云：“乐只君子，民之父母，遐不眉寿”是也。此其郑君所言义意。云“《由庚》、《崇丘》、《由仪》，今亡，其义未闻”者，案《诗》序云：“《由庚》，万物得由其道也。《崇丘》，万物得极其高大也。《由仪》，万物之生，各得其宜也。”“有其义而亡其辞”，此毛公续序，义与《南陔》、《白华》、《华黍》同。堂上歌者不亡，堂下笙者即亡，盖当时方以类聚，笙歌之诗，各自一处，故存者并存，亡者并亡也。<br />
　　乃合乐，《周南》：《关雎》、《葛覃》、《卷耳》，《召南》：《鹊巢》、《采蘩》、《采》（合乐，谓歌乐与众声俱作。《周南》、《召南》，《国风》篇也。王后、国君夫人房中之乐歌也。《关雎》言后妃之德，《葛覃》言后妃之职，《卷耳》言后妃之志，《鹊巢》言国君夫人之德，《采蘩》言国君夫人不失职，《采》言卿大夫之妻能修其法度。昔大王、王季居于岐山之阳，躬行《召南》之教，以兴王业。及文王而行《周南》之教，以受命。《大雅》云：“刑于寡妻，至于兄弟，以御于家邦。”谓此也。其始一国耳，文王作邑于丰，以故地为卿士之采地，乃分为二国。周，周公所食；召，召公所食。於时文王三分天下有其二，德化被于南土，是以其诗有仁贤之风者，属之《召南》焉；有圣人之风者，属之《周南》焉。夫妇之道，生民之本，王政之端，此六篇者，其教之原也。故国君与其臣下及四方之宾燕，用之合乐也。乡乐者，风也。《小雅》为诸侯之乐，《大雅》、《颂》为天子之乐。《乡饮酒》升歌《小雅》，礼盛者可以进取也。《燕》合乡乐，礼轻者可以逮下也。《春秋传》曰：《肆夏》、《繁遏》、《渠》，天子所以享元侯也。《文王》、《大明》、《绵》，两君相见之乐也。然则诸侯相与燕，升歌《大雅》，合《小雅》。天子与次国、小国之君燕亦如之，与大国之君燕，升歌《颂》，合《大雅》。其笙之篇未闻。）<br />
　　[疏]“乃合”至“采”。<br />
　　○注“合乐”至“未闻”。<br />
　　○释曰：此一经论堂上（元缺一字）堂下众声俱合之事也。云“合乐，谓歌乐众声俱作”者，谓堂上有歌瑟，堂下有笙磬，合奏此诗，故云众声俱作。云“《周南》、《召南》，《国风》篇也”者，案《论语》注《国风》之首篇，谓“十五国风之篇首”，义可知也。云“王后国君夫人房中之乐歌也”者，案《燕礼》记云：“有房中之乐。”注云“弦歌《周南》、《召南》之诗，而不用锺磬之节。谓之房中者，后、夫人之所讽诵以事其君子”是也。既名房中之乐用锺鼓奏之者，诸侯、卿、大夫燕、飨亦得用之，故用锺鼓。妇人用之，乃不用锺鼓，则谓之房中之乐也。云“《关雎》言后妃之德”以下至“修其法度”，《周南》三篇即言后妃，《召南》三篇则言夫人，不同者，此虽同是文王之化，《召南》是文王未受命已前之事，诸侯之礼，故称夫人，《周南》是文王受命称王之後，天子之礼，故称后也。云“昔大王、王季居于岐山之阳”者，案《鲁颂》云：“后稷之孙，实维大王，居岐之阳。”郑云：“大王自豳徙居岐阳。”是大王居於岐阳也。兼言王季者，王季，大王之子，继大王後亦居岐阳，至文王始居于丰，故兼言王季也。云“躬行《召南》之教，以兴王业”者，大王得鸣于岐，又实始翦商，王季又纂我祖考，是其以兴王业也。云“及文王而行《周南》之教，以受命”者，文王徙居丰，得赤雀之命，故云以受命也。郑注《乡射》云：“昔大王、王季、文王始居岐山之阳。”彼兼言文王者，欲见文王未受命以前，亦得《召南》之化。知者，案《羔羊》诗序云：“召南之国，化文王之政。”《В有梅》序云：“召南之国，被文王之化。”此不兼言文王者，据文王徙丰，受命之後，专行《周南》之教，是《周南》十一篇唯言文王之化，不言大王、王季也。《大雅》云“刑于寡妻”者，是《大雅思齐》之诗也。引之者，证文王施化，自近及远，自微至著之意。云“其始一国耳”者，谓大王自豳迁于岐山，周原无々，过百里之地。言此者，欲见徙居于丰以後，二分天下，以此故国分与二公，故云文王作邑于丰，以故地为卿士之采地，乃分为二国也。云“周，周公所食；召，召公所食”者，此二公身为三公，下兼卿士，即上采地一也。云此者，欲见采地得称周召之意。云“於时文王三分天下有其二，德化被于南土”者，欲见周、召皆称南之意也。云“是以其诗有仁贤之风者，属之《召南》焉”者，谓文王未受命以前也。云“有圣人之风者，属之《周南》焉”者，谓受命以後也。故《诗》序云：“《关雎》、《麟趾》之化，王者之风，故系之周公。《鹊巢》、《驺虞》之德，诸侯之风也。先王之所以教，故系之召公。”必将《二南》系此二公者，天子不风，文王受命称王，故系於二公也。云“夫妇之道，生民之本，王政之端”者，欲见合乐之时，作此六篇之意也。云“故国君与其臣下及四方之宾燕，用之合乐也”者，此据《燕礼》而言之也。云“乡乐者，风也”者，亦据《燕礼》而言，故《燕礼》记云“遂合乡乐”者，据此《乡饮酒》、《乡大夫》所作也。云“《小雅》为诸侯之乐”者，则升歌《鹿鸣》之等是也。云“《大雅》、《颂》为天子之乐”者，《肆夏》、《繁遏》、《渠》之等是也。云“《乡饮酒》升歌《小雅》，礼盛者可以进取也”者，据此《乡饮酒》为飨礼，升歌《鹿鸣》，进取诸侯之乐，飨礼盛，可以进取也。云“《燕》合乡乐，礼轻者可以逮下也”者，逮，及也，以《燕礼》轻，故言可以逮下也。郑君据《仪礼》上下而言，其实飨、燕同乐，知者，穆叔如晋，晋侯飨之，歌《鹿鸣》之三，是与《燕礼》同乐也。若然，《小雅》云乡或进取，燕可以逮下者，飨亦逮下也。云“《春秋传》曰”者，襄公四年《左氏传》文。彼云：“穆叔如晋，晋侯享之，金奏《肆夏》之三，不拜。工歌《文王》之三，又不拜。歌《鹿鸣》之三，三拜。韩献子使行人子员问之曰：吾子舍其大，而重拜其细，敢问何礼也？穆叔对曰：《三夏》，天子所以享元侯也，使臣弗敢与闻。《文王》，两君相见之乐也，臣不敢及。《鹿鸣》，所以嘉寡君也，敢不拜嘉？”引之者，证《肆夏》、《繁遏》、《渠》是《颂》，谓天子之乐歌。案《锺师》杜子春注引吕叔玉云：“《肆夏》，时迈也。《繁遏》，执竞也。《渠》，思文也。”郑君不从，以为《诗》篇名《颂》之族类也，此歌之大者载在乐章，乐崩亦从而亡之，是以《颂》不能具是也。云“然则诸侯相与燕，升歌《大雅》，合《小雅》。天子与次国、小国之君燕亦如之，与大国之君燕，升歌《颂》，合《大雅》”者，此约穆叔云《肆夏》、《繁遏》、《渠》天子所以享元侯，《肆夏》、《繁遏》、《渠》则《颂》也。元侯，大国之君也。凡合乐者，遏取卑者一节，故歌《颂》，合《大雅》也。若元侯自相享，亦依此。案《诗谱》云：“天子、诸侯燕群臣及聘问之宾，皆歌《鹿鸣》，合乡乐。”郑云：诸侯相燕，天子与国君燕，与大国之君燕。《国语》及襄公四年公言飨见之者，亦欲飨同也。向来所言，皆据升歌合乐有此尊卑之差，若纳宾之乐，天子与五等诸侯同用《肆夏》，是以《燕礼》纳宾用《肆夏》。《礼记郊特牲》云：“大夫之奏《肆夏》，由赵文子始也。”是大夫不得用之，其诸侯以上同用之也。云“其笙之篇未闻”者，案《乡饮酒礼》笙之乐前与升歌同在《小雅》，则知元侯及国君相飨燕，笙亦同升歌矣。而云未闻知，谓如《由庚》、《由仪》之等篇名未闻。<br />

                    <br>
                        　　工告于乐正曰：“正歌备。”乐正告于宾，乃降。（乐正降者，以正歌备，无事也。降立西阶东，北面。）<br />
　　[疏]“工告”至“乃降”。<br />
　　○注“乐正”至“北面”。<br />
　　○释曰：郑知“降立西阶东，北面”者，以其堂上时在西阶之东，北面，知降堂下亦然。在笙磬之西，亦得监堂下之乐，故知位在此也。此《乡饮酒》及《乡射》大夫礼卑，无大师，故工告乐备。国君礼备，有大师告乐备。《大射》不告乐备者，是礼主於射，略於乐故也。<br />
　　主人降席自南方，（不由北方，由便。）<br />
　　[疏]“主人降席自南方”。<br />
　　○注“不由北方由便”。<br />
　　○释曰：自此至“退立于觯南”，论立司正之事。云“不从北方，由便”者，主人之席南上，升由下，降由上，是其常而言。不从北方由便者，解礼，故所以升由下，降由上者，是由便也。<br />
　　侧降。（宾、介不从。）<br />
　　[疏]“侧降”。<br />
　　○注“宾介不从”。<br />
　　○释曰：侧者，特也。宾、介不从，故言侧。上来主人降，宾、介皆从降，此独不从者，以其方燕，礼杀故也。<br />
　　作相为司正。司正礼辞，许诺。主人拜，司正答拜。（作，使也。礼乐之正既成，将留宾，为有解惰，立司正以监之。拜，拜其许。）<br />
　　[疏]“作相为司正”。<br />
　　○注“作使至其许”。<br />
　　○释曰：上经云一相迎子门外，今将燕使为司正，监察宾主之事，故使相为司正也。云“礼乐之正既成”者，谓主人与宾行献酢之礼，是礼成也。升歌笙，合乐三终，是乐成也。故郑总言礼乐之正既成也。<br />
　　主人升，复席。司正洗觯，升自西阶，阼阶上北面受命于主人。主人曰：“请安于宾。”司正告于宾，宾礼辞，许。（为宾欲去，留之，告宾於西阶。）<br />
　　[疏]“主人”至“辞许”。<br />
　　○注“为宾”至“西阶”。<br />
　　○释曰：此司正升西阶，阼阶上，案《乡射》云司正“升自西阶，由楹内阼阶上，北面”，彼此同。此不言由楹内者，省文也。云“告宾於西阶”者，《乡射》云司正西阶上，故知也。<br />
　　司正告于主人，主人阼阶上再拜，宾西阶上答拜。司正立于楹以相拜，皆揖，复席。（再拜，拜宾许也。司正既以宾许告主人，遂立楹以相拜。宾、主人既拜，揖就席。）<br />
　　[疏]“司正”至“复席”。<br />
　　○注“再拜”至“就席”。<br />
　　○释曰：凡相拜者，当在宾主拜前。今相见，云在宾拜下者，以经云“司正告于主人”，因即拜宾，宾即答拜，文理切，不得先言相拜，故退之在下，其实相时在宾主拜前，是以《乡射》云：“司正告于主人，遂立楹以相拜，主人阼阶上再拜，宾西阶上答再拜。”是其相拜在前也。云“主、宾既拜，揖就席”者，以《乡射》宾主拜讫，即揖就席故也，知此亦然也。<br />
　　司正实觯，降自西阶，阶北面坐奠觯，退共，少立。（阶北面，东西节也。其南北当中庭。共，拱手也。少立，自正，慎其位也。己帅而正，孰敢不正。《燕礼》曰：“右还北面。”）<br />
　　[疏]“司正”至“少立”。<br />
　　○注“阶”至“北面”。<br />
　　○释曰：云“阶北面，东西节也”者，阶谓两阶之，东西等是东西节也。云“其南北当中庭”者，案《乡射》云：“司正实觯，降自西阶中庭，北面坐奠觯。”此经虽不言中庭，宜与彼同，故云中庭也。云“己帅而正，孰敢不正”者，此是《论语》孔子语季康子之言也。彼言子帅，指季康子为子；此言己帅，指司正为己，欲见司正退也。云“共，拱手也。少立，自正，慎其位也”者，欲见令宾主亦皆正，慎其位也。云“《燕礼》曰：右还北面”者，《燕礼》司正降自西阶，又还北面，取不背其君。此亦降自西阶，亦右还北面，取不背大夫也，故引以为证也。<br />
　　坐取觯，不祭，遂饮，卒觯兴，坐奠觯，遂拜，执觯兴，盥洗，北面坐奠觯于其所，退立于觯南。（洗觯奠之，示敬。立於其南以察众。）<br />
　　[疏]“坐取”至“觯南”。<br />
　　○注“洗觯”至“察众”。<br />
　　○释曰：执觯兴洗北面者，案《乡射》、《大射礼》皆直云取觯洗，南面反奠於其所，不云盥，此俗本有盥者，误。又此文及《乡射》奠空觯，皆位南，北面奠之。《燕礼》、《大射》皆南面奠之者，以国君礼盛、仪多故也。<br />
　　●卷十乡饮酒礼第四<br />
　　宾北面坐取俎西之觯，阼阶上北面酬主人。主人降席，立于宾东。（初起旅酬也。凡旅酬者，少长以齿，终於沃盥者，皆弟长而无遗矣。）<br />
　　[疏]“宾北”至“宾东”。<br />
　　○释曰：自此至“司正降复位”，论堂上堂下遍行旅酬之事。云“取俎西之觯”者，谓前一人举觯，奠于荐右，今为旅酬而举之。前主人酬宾奠于荐东者不举，故言俎西以别之。云“主人降席”，不云自南方北方者，案下记云：“主人、介凡升席自北方，降席自南方。”指此文也。<br />
　　○注“初起”至“遗矣”。<br />
　　○释曰：云“凡旅酬者，少长以齿”以下，并是《乡饮酒义》文，是以彼云：“宾酬主人，主人酬介，介酬众宾，少长以齿，终於沃洗者焉，知其能弟长而无遗矣。”案下记云：“主人之赞者西面北上，不与。”注云：“赞，佐也。谓主人之属，佐助主人礼事，彻沃盥，设荐俎者。与，及也。不及，谓不及献酒，言不及献酒则旅酬，亦不与旅酬，所以酬正献也。”记又云：“无爵然後与。”若然，此旅酬得终於沃洗者，郑解酬之大法，欲见堂上宾、主人之党无不与，故郑君连引无爵旅酬，而言终沃洗也。其实此时未及沃洗也。<br />
　　宾坐奠觯，遂拜，执觯兴，主人答拜。不祭，立饮，不拜，卒觯，不洗，实觯，东南面授主人。（宾立饮卒觯，因更酌以乡主人，将授。）<br />
　　主人阼阶上拜，宾少退。主人受觯，宾拜送于主人之西。（旅酬同阶，礼杀。）<br />
　　[疏]注“旅酬同阶礼杀”。<br />
　　○释曰：决上正酬时不同阶，今同阶，故云“礼杀”也。<br />
　　宾揖，复席。（酬主人讫。）<br />
　　主人西阶上酬介。介降席自南方，立于主人之西，如宾酬主人之礼。主人揖，复席。（其酌，实觯西南面授介。自此以下旅酬，酌者亦如之。）<br />
　　[疏]注“其酌”至“如之”。<br />
　　○释曰：知“西南面授介”者，案宾酬主人时，於阼阶上东南面向之，则知此主人酬介于西阶上西南面可知。云“自此已下旅酬，酌者亦如之”者，谓亦如主人酬介，其酬酌介实觯，西南面授之，以其旅酬皆西阶上故也。<br />
　　司正升相旅，曰：“某子受酬。”受酬者降席。（旅，序也。於是介酬众宾，众宾又以次序相酬。某者，众宾姓也，同姓则以伯仲别之。又同，则以且字别之。）<br />
　　[疏]注“旅序”至“别之”。<br />
　　○释曰：上文“作相为司正”，注云：“将留宾，为有懈惰，立司正以监之。”今以宾、主及介旅酬不监之，至众宾乃监者，以其主人与宾、介习礼已久，又各一位，不嫌失礼。至於众宾，既不久习礼，又同在一位，恐其失礼，故须监之也。云“某者，众宾姓也”者，以某在子上，故知是众宾姓也。若单言某，则是字，故《乡射》云“某酬某子”，注云：“某者，字也。”云“同姓则以伯仲别之”者，但此众宾之内有同姓，司正命之，则呼伯仲别之也。云“又同，则以且字别之”者，为同姓之中有伯仲同者，则以某甫且字别之也。<br />
　　司正退立于序端，东面。（辟受酬者，又便其赞上赞下也。始升相，西阶西北面。）<br />
　　[疏]“司正”至“东面”。<br />
　　○注“辟受”至“北面”。<br />
　　○释曰：司正初时在堂上西阶西，北面命受酬者讫，退立于西序端东面者，一则案此下文“众受酬者受自左”，即是司正立处，故须辟之；二则东面时赞上赞下便也。云“始升相，西阶西北面”者，虽无正文，以众宾之席在宾西南面，介酬在西阶上，司正升相旅，当在西阶西北面命宾，故知位如此也。<br />
　　受酬者自介右，（由介东也。尊介，使不失故位。）<br />
　　[疏]“受酬者自介右”。<br />
　　○注“由介”至“故位”。<br />
　　○释曰：北面以东为右，故郑云“由介东”也。云“尊介，使不失故位”者，凡授受之法者，授由其右，受由其左，即下文“众受酬者”是也。此受介酬者应自介左，而自介右者，介位在西，故云尊介使不失故位也。<br />
　　众受酬者受自左，（後将受酬者，皆由西变於介也。今文无众酬者。）<br />
　　[疏]“众受”至“自左”。<br />
　　○注“後将”至“酬者”。<br />
　　○释曰：言“众受酬”者，谓上众宾之内为首者一人，自介右受之，自第二以下，并堂下众宾皆自左受之。言“变於介”者，即是授受之常法也。<br />
　　拜，兴，饮，皆如宾酬主人之礼。（嫌宾以下异也。）<br />
　　辩，卒受者以觯降，坐奠于篚。（辩，辩众宾之在下者。《乡射礼》曰：“辩，遂酬在下者，皆升，受酬于西阶上。”）<br />
　　[疏]注“辩辩”至“阶上”。<br />
　　○释曰：引《乡射》者，彼礼与此同。经直言辩，不云“遂酬在下者，皆升，受酬于西阶上”者，文不具，故引以证也。<br />
　　司正降，复位。（觯南之位。）<br />
　　[疏]“司正降复位”。<br />
　　○注“觯南之位”。<br />
　　○释曰：复位者，以相旅毕，堂上无事，故降复觯南之位。<br />
　　使二人举觯于宾、介，洗，升实觯于西阶上，皆坐奠觯，遂拜，执觯兴。宾、介席末答拜。皆坐祭，遂饮，卒觯，兴，坐奠觯，遂拜，执觯兴，宾、介席末答拜。（二人亦主人之吏。若有大夫，则举觯于宾与大夫。《燕礼》曰：“媵爵者于洗南，西面北上，序进盥洗。”）<br />
　　[疏]“使二”至“答拜”。<br />
　　○注“二人”至“盥洗”。<br />
　　○释曰：自此至“无乐”，论宾主燕坐爵乐无数之事。云“宾介席末答拜”者，宾於席西南面答拜，介於席南东面答。云“二人亦主人之吏”者，亦上一人举觯是主人之吏，以其主人使之，故知皆是主人之吏也。云“若有大夫，则举觯于宾与大夫”者，以其大夫尊於介故也。引《燕礼》者，证此二人举觯将盥时，亦於洗南西面北，上以次盥手也。<br />
　　逆降，洗，升实觯，皆立于西阶上，宾、介皆拜。（於席末拜。）<br />
　　[疏]注“於席末拜”。<br />
　　○释曰：言“席末拜”者，宾在席西南面，介在席南东面，以其俱是答拜，故同前席末拜也。<br />
　　皆进，荐西奠之，宾辞，坐取觯以兴。介则荐南奠之。介坐受以兴。退，皆拜送，降。宾、介奠于其所。（宾言取，介言受，尊卑异文。今文曰宾受。）<br />
　　[疏]“皆进”至“其所”。<br />
　　○释曰：言“皆进”者，一人之宾所，奠觯于荐西，一人之介所，奠觯于荐南。<br />
　　○注“宾言”至“异文”。<br />
　　○释曰：尊者得卑者物言取，是以《家语》云：“定公假马於季氏，孔子曰：君於臣有取无假。”故宾尊言取，介卑言受也。<br />
　　司正升自西阶，受命于主人。主人曰：“请坐于宾。”宾辞以俎。（至此盛礼俱成，酒清肴乾，宾主百拜，强有力者犹倦焉。张而不弛，弛而不张，非文武之道。请坐者，将以宾燕也。俎者，肴之贵者。辞之者，不敢以礼杀当贵者。）<br />
　　[疏]“司正”至“以俎”。<br />
　　○释曰：云“司正升自西阶，受命于主人”，此不言阼阶上受，案《乡射》：“司正升自西阶，阼阶上受命于主人，西阶上，北面，请坐於宾。”则此亦同彼。云“主人曰：请坐于宾”者，亦是使司正传语於宾也。<br />
　　○注“至此”至“贵者”。<br />
　　○释曰：自此以上，皆立行礼，人皆劳倦，故请坐於宾也。云“酒清肴乾”者，案《聘义》云：“酒清，人渴而不敢饮也；肉乾，人饥而不敢食也。”彼上云：“聘、射之礼，至大礼也。”则是聘、射皆有饮酒礼，故此《乡饮酒》引之。云“宾主百拜”者，《乐记》文。彼是饮酒礼，与此同，故引而相证。但此乡饮酒之礼虽无百拜，举全数而言也。云“强有力”者，亦《聘义》文。言此者，欲见自此以前未得安坐饮食也。云“张而不弛，弛而不张，非文武之道”者，此《杂记》文。略而言之，此以弓弩喻行礼之法。张而不弛，以喻旅酬已前立行礼；弛而不张，喻无爵以後坐食。一张一弛，是文武之道。张而不弛，弛而不张，非文武之道，故後须坐也。云“俎者，肴之贵者”，谓骨体贵而肉贱，故云肴之贵者。云“辞之者，不敢以礼杀当贵者”，自旅以前立行礼，是盛，自此後无爵，坐以礼，谓之杀，故今将坐辞以俎，不敢以礼杀当贵者。案《燕礼》司正奠觯于中庭，请彻俎而坐。此礼司正监旅讫，二人举觯後将行无爵，始请坐于宾，不同者，《燕礼》司正之前云二人致爵，三举旅，得爵多，故司正奠时即坐燕。此礼由来未行旅酬，故使二人举觯，敌俎後乃坐也。<br />
　　主人请彻俎，宾许。（亦司正传请告之。）<br />
　　司正降阶前，命弟子俟彻俎。（西阶前也。弟子，宾之少者。俎者，主人之吏设之，使弟子俟彻者，明彻俎宾之义。）<br />
　　[疏]“司正降阶”。<br />
　　○注“西阶”至“之义”。<br />
　　○释曰：云“弟子，宾之少者”，以其称弟子，故知是宾之少者。西阶前命之，故知宾弟子。宾敬主人而使弟子彻俎，故云“宾之义”也。<br />
　　司正升，立于席端。（待事。）<br />
　　[疏]“司正”至“席端”。<br />
　　○释曰：司正降阶前，命弟子彻俎讫即升，立于席端。弟子仍未彻俎，故郑云“待事”也。<br />

                    <br>
                        　　宾降席，北面。主人降席，阼阶上北面。介降席，西阶上北面。遵者降席，席东、南面。（皆立，相须彻俎也。遵者，谓此乡之人仕至大夫者也，今来助主人乐宾，主人所荣而遵法者也，因以为名。或有无，来不来，用时事耳。今文遵为亻巽，或为全。）<br />
　　[疏]“宾降阶”至“南面”。<br />
　　○释曰：“皆立”者，将取俎以授人。遵不北面者，以其尊，故席东、南面向主人。<br />
　　○注“皆立”至“为全”。<br />
　　○释曰：云“皆立，相须彻俎也”者，须，待也，受俎之人一时彻而授之也。云“遵者，谓此乡之人仕至大夫者也”者，以《乡射》云“大夫若有遵者入门左”，注云：“谓此乡之人为大夫者也。谓之遵者，方以礼乐化民，欲其遵法之也。”既云大夫若有遵，明士不得有遵，又士立于下，不得升堂，故知此遵是大夫也。云“或有无”者，下文云“宾若有遵”，言若者，不定之辞，故知或有或无也。云“来不来，用时事耳”者，言来之与不来，事在当时，故云用时事耳。<br />
　　宾取俎，还授司正，司正以降，宾从之。主人取俎，还授弟子，弟子以降自西阶。主人降自阼阶。介取俎，还授弟子，弟子以降，介从之。若有诸公、大夫，则使人受俎，如宾礼。众宾皆降。（取俎者皆乡其席，既授弟子，皆降，复初入之位。）<br />
　　[疏]“宾取”至“皆降”。<br />
　　○释曰：主人取俎还授弟子，弟子以降自西阶，案《燕礼》：“膳宰彻公俎，降自阼阶。”与此不同者，彼公不降，故宰夫降阼阶。此主人降自阼阶，故弟子降自西阶也。<br />
　　○注“取俎”至“之位”。<br />
　　○释曰：云“取俎者皆乡其席”者，以其俎在席前，乡席取俎，还转授之，故经皆言“还授”也。云“既授弟子，皆降，复初入之位”者，以其下云“揖让如初升”，故知此降时，亦复初入之位，位在东阶，西阶相让也。<br />
　　说屦，揖让如初，升，坐。（说屦者，为安燕当坐也。必说於下者，屦贱，不空居堂。说屦，主人先左，宾先右。今文说为税。）<br />
　　[疏]“说屦”至“升坐”。<br />
　　○释曰：自此以下至“再拜”，论无爵饮酒礼终送宾之事也。云“如初，升，坐”者，谓宾主初入，揖让而升堂，升堂虽同，前则升堂立，此则即席坐，与前异也。<br />
　　○注“说屦”至“为税”。<br />
　　○释曰：云“说屦者，为安燕当坐也”者，凡堂上行礼之法：立行礼不说屦，坐则说屦。屦空则不宜陈於侧，故降，说屦，然後升坐也。云“说屦，主人先左，宾先右”者，案《曲礼》云：“上於东阶则先右足，上於西阶则先左足。”郑注云“近於相乡敬也”。案《玉藻》著屦之法，坐左纳右，坐右纳左。今说之亦北面乡阶，主人先坐左，宾先坐右，亦取近为相乡敬之义也。<br />
　　乃羞。（羞，进也。所进者，狗醢也。乡设骨体，所以致敬也。今进羞，所以尽爱也。敬之，爱之，所以厚贤也。）<br />
　　[疏]“乃羞”。<br />
　　○注“羞进”至“贤也”。<br />
　　○释曰：知“所进者，狗醢”者，案下记云：“其牲狗。”《礼记》又云：“荐羞不逾牲。”则所羞者狗也。但醢是旧作之物，诸经又不见以狗作醢，则必狗也。醢则当兼有馀牲也。云“乡设骨体，所以致敬也。今进羞所以尽爱也”者，骨体贵，人不食，故云致敬。醢，贱人所食，故云尽爱也。<br />
　　无爵。（，数也。宾主燕饮，爵行无数，醉而止也。《乡射礼》曰：“使二人举觯于宾与大夫。”又曰：“执觯者洗，升实觯，反奠於宾与大夫。”皆是。）<br />
　　[疏]“无爵”。<br />
　　○注“数”至“皆是”。<br />
　　○释曰：引“《乡射礼》”者，证此无爵从首至末，更从上至下，唯醉乃止。郑云皆是者，从首至末皆是行无爵之义。<br />
　　无乐。（燕乐亦无数，或或合，尽欢而止也。《春秋》襄二十九年：吴公子札来聘，请观于周乐。此国君之无。）<br />
　　[疏]“无乐”。<br />
　　○注“燕乐”至“无”。<br />
　　○释曰：云“燕乐亦无数”者，亦上无爵也。案上升歌笙合乐皆三终，言有数，此即无也。云“或或合，尽欢而止也”者，以其不言《风》、《雅》，故知或如上，歌用《小雅》也；或合用《二南》也。言“或或合”者，於後科用其一，但不并用也。引“《春秋》”者，彼是国君礼，此是大夫礼，见其异也。但无之乐，还依尊卑用之。案《春秋》为季札所歌《大雅》与《颂》者，但季札请观周乐，鲁为之尽陈。又鲁，周公之後，歌乐得与元侯同，故无之乐，《雅》、《颂》并作也。<br />
　　宾出，奏《陔》。（《陔》，《陔夏》也。陔之言戒也，终日燕饮，酒罢，以《陔》为节，明无失礼也。《周礼锺师》“以锺鼓奏《九夏》”，是奏《陔夏》则有锺鼓矣。锺鼓者，天子诸侯备用之，大夫、士鼓而已。盖建於阼阶之西，南鼓。《乡射礼》曰：“宾兴，乐正命奏《陔》，宾降及阶，《陔》作，宾出，众宾皆出。”）<br />
　　[疏]“宾出奏陔”。<br />
　　○注“陔陔”至“皆出”。<br />
　　○释曰：云“《陔》，《陔夏》也”者，《周礼锺师》有《陔夏》，故云《陔夏》也。云“《周礼锺师》以锺鼓奏九夏”者，案《锺师》云：“凡乐事，以锺鼓奏九夏：《王夏》、《肆夏》、《昭夏》、《纳夏》、《章夏》、《齐夏》、《族夏》、《礻戒夏》、《骜夏》。”杜子春云：“王出入奏《王夏》，尸出入奏《肆夏》，牲出入奏《昭夏》，四方宾来奏《纳夏》，臣有功奏《章夏》，夫人祭奏《齐夏》，族人侍奏《族夏》，客醉而出奏《陔夏》，公出入奏《骜夏》。”言以锺鼓者，庭中先击锺，却击鼓，而奏此《九夏》，故云是奏《陔夏》则有锺鼓矣。云“锺鼓者，天子诸侯备用之”者，《锺师》天子礼有锺鼓，《大射》诸侯礼亦具有锺鼓，故云天子诸侯备用之。云“大夫、士鼓而已”者，案《乡射》云：“不鼓不释。”明无锺可知。此且语锺鼓，若用九夏则尊卑不同，天子则九夏俱作，诸侯则不用《王夏》，得奏其《肆夏》以下，大夫以下，据此文用《陔夏》，其馀无文。云“盖建于阼阶之西，南鼓”者，据此奏《陔夏》之时，其鼓约《大射》建鼓在阼阶西、南鼓而知。无正文，故云“盖”。彼注云：鼓不在东县，南为君也。此乡大夫无东县，直有一鼓而已，故县在阼阶之西，南乡主人也。引《乡射》者，证宾出远近《陔》作之义。云“宾出，众宾皆出”者，经宾据正宾，不言众宾与介，则宾出之时，众宾与介俱出可知。<br />
　　主人送于门外，再拜。（门东，西面拜也。宾介不答拜，礼有终也。）<br />
　　[疏]“主人”至“再拜”。<br />
　　○注“门东”至“终也”。<br />
　　○释曰：云“门东，西面拜也”者，此约主人迎宾之时门东西面拜，今送宾，还依此位立也。云“宾介不答拜，礼有终也”者，於迎宾介时，宾介答拜，今送宾，主人再拜，若宾介答拜，是行礼无终毕，故宾介不答，是礼有终也。不言众宾者，迎送俱不拜，故不言也。<br />
　　宾若有遵者，诸公、大夫，则既一人举觯，乃入。（不干，主人正礼也。遵者，诸公大夫也。谓之宾者，同从外来耳。大国有孤，四命谓之公。）<br />
　　[疏]“宾若”至“乃入”。<br />
　　○释曰：自此已下至“不加席”，论乡内有诸公、大夫来观礼，主人迎之与行礼事也。<br />
　　○注“不干”至“谓之公”。<br />
　　○释曰：言“不干，主人正礼”者，正礼，谓宾主献酢是也。是以一人举觯为旅酬始，乃入。若然，即是作乐前入，而於此篇末乃言之者，以其无常，或来或不来，故於後言之也。云“遵者，诸公大夫也”者，孤只一人，而言诸者，案郑注《燕礼》云：“诸公者，谓大国之孤也。孤一人，言诸者，容牧下三监。”案《王制》云：“天子使其大夫监於方伯之国，国三人。”《王制》所陈是殷法，言容者，周公制礼时因而不改，故云容也。云“大国有孤，四命”者，《周礼典命》文。谓之公者，若天子有三公也。<br />
　　席于宾东，公三重，大夫再重。（席此二者於宾东，尊之，不与乡人齿也。天子之国，三命者不齿。於诸侯之国，爵为大夫则不齿矣。不言遵者，遵者亦卿大夫。）<br />
　　[疏]“席于”至“再重”。<br />
　　○注“席此”至“大夫”。<br />
　　○释曰：言“三重”、“再重”者，席有地可依，若衣裳在身，一领即为一重，再重、三重犹二领、三领也。云“席此二者於宾东”者，宾在户牖之，酒尊又在户东席，此二者又在酒尊之东，但继宾而言耳。云“尊之，不与乡人齿也”者，乡人谓众宾之席，在宾西，故云不与乡人齿。案上注云此篇无正齿位之事，今此言齿者，彼云无正齿位者，对党正饮酒，乡人五十已上、九十已下有齿法。《乡饮酒》贡士以德为次，故云无正齿位之礼。此言齿者，谓士已上来观礼，乃有齿法。云“天子之国，三命者不齿”者，案《周礼党正职》云：“国索鬼神而祭祀，则以礼属民而饮酒于序，以正齿位。壹命齿于乡里，再命齿于父族，三命不齿。”彼是天子党正饮酒法，故知天子之国三命不齿。此是天子贡人乡饮酒法，郑引之为证者，欲见天子乡饮酒三命不齿同也。云“於诸侯之国，爵为大夫则不齿矣”者，以此篇及《乡射》皆云若有大夫不辨命数，故知爵为大夫即不齿也。皆谓《乡射》、《乡饮酒》之礼，若党正饮酒则与此异。案《文王世子》云：“其朝于公，内朝则东面北上，臣有贵者以齿。”下文云“庶子治之，虽有三命，不逾父兄”，郑注云：“治之，治公族之礼也。唯於内朝则然，其馀会聚之事则与庶姓同。”又引党正饮酒云：“一命齿於乡里，再命齿於父族，三命不齿。不齿者，特为位不在父兄行列中。”但《文王世子》是诸侯之法，即诸侯党正饮酒还与天子同。但诸侯之国一命已上，至三命大夫、士具有言“一命齿於乡里”者，公、侯、伯之士一命与堂下乡人齿，以其士立堂下故也。子、男之士不命，与一命之士同齿於阶下。子、男之大夫一命，坐於上，与六十已上齿於堂。再命齿於父族者，谓子、男之卿与公、侯、伯之大夫以父族为宾，则与之齿，异姓为宾，则不与之齿，席於尊东。三命不齿者，谓公、侯、伯之卿虽父族为宾，亦不与之齿，席於尊东也。云“不言遵者，遵者亦卿大夫”者，案上文宾若有遵者，与诸公、大夫虽文异，诸公、大夫则遵也。故郑云遵者，诸公、大夫也。明此经不言遵者，亦卿、大夫可知。<br />
　　公如大夫入，主人降，宾、介降，众宾皆降，复初位。主人迎，揖让升。公升如宾礼，辞一席，使一人去之。（如，读若今之若。主人迎之於门内也。辞一席，谦自同於大夫。）<br />
　　[疏]“公如”至“去之”。<br />
　　○释曰：此据诸公、大夫入，宾、介与众宾皆避之，降，复西阶下东面位。<br />
　　○注“如读”至“大夫”。<br />
　　○释曰：郑曰“如读若今之若”者，前无大夫入，直以大夫与主人为礼是其当，公则非当，故郑读如若今之若，谓大夫之於公，更无异礼矣。云“主人迎於门内”者，以经公如大夫，主人不言出，故知迎於门内也。云“辞一席，谦自同於大夫”者，大夫再重，公三重，故辞去一席，同於大夫再重。<br />
　　大夫则如介礼，有诸公，则辞加席，委于席端，主人不彻。无诸公，则大夫辞加席，主人对，不去加席。（加席，上席也。大夫席再重。）<br />
　　[疏]“大夫”至“加席”。<br />
　　○释曰：云“大夫则如介礼”者，以其公如宾，故大夫则如介礼。主人迎宾，宾厌介，此公与大夫同入，公亦厌大夫，故云大夫如介礼。云“有诸公，则辞加席，委於席端，主人不彻”者，大夫再重是其正，大夫以公在，故谦，委加席於席端，主人不彻也。<br />
　　○注“加席”至“再重”。<br />
　　○释曰：云“加席，上席也”者，以其再重、三重，席皆一种，故云上席也。记云“蒲筵缁布纯”，明无异也。以其乡大夫贤者，公与大夫来观礼而已，故俱加重，数更无异席也。《公食大夫礼》异国之客有别席，是以《公食大夫》云：“宰夫设筵，加席几。”又记云：“司宫具几与蒲筵常，缁布纯，加萑席寻。”又上注云：谓三命大夫也。孤为宾，则莞筵纷纯，加藻席画纯，是与当国之大夫异也。《燕礼》云“司宫筵宾于户西东上，无加席”也者，以其燕私故也。《大射》云：“司宫设宾席于户西，南面，有加席。”与公侯同者，以其《大射》辨尊卑故也。<br />
　　明日，宾服乡服以拜赐。（拜赐，谢恩惠。乡服，昨日与乡大夫饮酒之朝服也。不言朝服，未服以朝也。今文曰宾服乡服。）<br />
　　[疏]“明日”至“拜赐”。<br />
　　○注“拜赐”至“乡服”。<br />
　　○释曰：郑知乡服是朝服者，下记云“朝服而谋宾介”是也。此宾言乡服，其《乡射》宾言朝服，不同者，案《乡射》记云：“大夫与，则以公士为宾。”谓在朝著朝服是其常，此宾是乡人子弟，未仕，虽著朝服，仍以乡服言之，故郑云“不言朝服未服以朝也”。<br />
　　主人如宾服以拜辱。（拜宾复自屈辱也。《乡射礼》曰：“宾朝服以拜赐于门外，主人不见。如宾服，遂从之，拜辱於门外，乃退。”）<br />
　　[疏]“主人”至“拜辱”。<br />
　　○注“拜宾”至“乃退”。<br />
　　○释曰：引《乡射》者，於此文不具，故引以为证，明彼此宾主皆不相见，造门外拜谢而已。<br />

                    <br>
                        　　主人释服。（释朝服，更服玄端也。古文释作舍。）<br />
　　[疏]“主人释服”。<br />
　　○释曰：自此已下至“乡乐唯所欲”，论後日息司正，征唯所欲，更行饮酒之礼。<br />
　　○注“释朝”至“作舍”。<br />
　　○释曰：言“释朝服，更服玄端也”者，以其昨日正行宾举饮酒之礼相尊敬，故朝服。此乃燕私轻，故玄端劳也。<br />
　　乃息司正。（息，劳也。劳赐昨日赞执事者，独云司正。司正，庭长也。）<br />
　　[疏]注“息劳”至“长也”。<br />
　　○释曰：郑云“劳赐昨日赞执事者”者，案下记云：“主人之赞者西面北上，不与。”郑注云：“主人之属，佐助主人礼事，彻幂，沃盥，设荐（元缺起比）俎者。与，及也。不及谓不献酒。”明此时劳，可知今独言司正，司正是庭长，故独言之也。<br />
　　无介，（劳礼略也，司正为宾。）<br />
　　[疏]注“劳礼”至“为宾”。<br />
　　○释曰：此劳时司正为宾，当立介以辅宾。无介者，劳礼略故也。<br />
　　不杀，（市买，若因所有可也，不杀则无俎。）<br />
　　[疏]注“市买”至“无俎”。<br />
　　○释曰：市买无正文，郑以意言之。云“不杀则无俎”者，其杀则俎以盛骨体，既言不杀，故知无俎也。<br />
　　荐脯醢，（羞同也。）<br />
　　[疏]注“羞同也”。<br />
　　○释曰：以其脯醢与正行饮酒同有此荐，故云“羞同”也。<br />
　　羞唯所有。（在有何物。）<br />
　　[疏]注“在有何物”。<br />
　　○释曰：羞谓上文正行饮酒之时用狗，今不杀，故言羞唯所有也。云“在有何物”者，杂物皆是也。<br />
　　征唯所欲，（征，召也。）<br />
　　[疏]注“征召也”。<br />
　　○释曰：昨日正行饮酒，不得唤亲友，故今礼食之馀，别召知友，故言“征唯所欲”也。<br />
　　以告於先生、君子可也。（告，请也。先生不以筋力为礼，於是可以来。君子，国中有盛德者。可者，召不召唯所欲。）<br />
　　[疏]注“告请”至“所欲”。<br />
　　○释曰：案《曲礼》云：“老者不以筋力为礼。”此先生，老人教学者，故云先生不以筋力为礼，於是可以来也。云“君子，国中有盛德者”者，此君子则《曲礼》“博闻强识，敦善行而不殆，谓之君子”也。又《玉藻》云“居士锦带”，郑云“居士，道艺处士”，亦一也。云“可者，召不召唯所欲”者，上文云“征唯所欲”，上下相成解也。<br />
　　宾、介不与。（礼渎则亵。古文与为预。）<br />
　　[疏]注“礼渎”至“为预”。<br />
　　○释曰：宾介昨日正行礼，今又召之，则是数，数则渎，渎则不敬，故云“礼渎则亵”，是以不与。<br />
　　乡乐唯欲。（乡乐，《周南》、《召南》六篇之中，唯所欲作，不从次也。不歌《鹿鸣》、《鱼丽》者，辟国君也。）<br />
　　[疏]注“乡乐”至“君也”。<br />
　　○释曰：云“乡乐，《周南》、《召南》”者，上注以《二南》为乡大夫之乐，《小雅》为诸侯之乐，故知《二南》也。但乡燕同乐，上正行饮酒，歌《小雅》，今燕不歌《鹿鸣》、《鱼丽》，是避国君也。<br />
　　记。乡，朝服而谋宾、介，皆使能，不宿戒。（乡，乡人，谓乡大夫也。朝服，冠玄端，缁带，素，白屦。今郡国行乡饮酒之礼，玄端而衣皮弁服，与礼异。再戒为宿戒。礼，将有事，先戒而又宿戒。）<br />
　　[疏]“记乡”至“宿戒”。<br />
　　○释曰：上经直云主人与先生谋宾介，不云服衣，不云使能及不宿戒之事，故记之也。<br />
　　○注“乡乡”至“宿戒”。<br />
　　○释曰：“乡，乡人，谓乡大夫”者，以乡大夫为主人，故知乡大夫。知“朝服，冠玄端，缁带，素，白屦”者，玄端即朝服之衣，裳又与同色，屦亦同裳色，故知义然也。云“再戒为宿戒。礼，将有事，先戒而又宿戒”者，此即《士冠》先戒宾及宿是也。此直戒而不宿，与冠礼异。<br />
　　蒲筵，缁布纯。（筵，席也。纯，缘也。）<br />
　　[疏]释曰：《公食》记云“蒲筵常缁布纯”，此不言常，文不具也。倍寻曰常，丈六尺也。<br />
　　尊幂，宾至彻之。（，葛也。幂，覆尊巾。）其牲，狗也。（狗取择人。）<br />
　　亨于堂东北。（祖阳气之所始也。阳气主养。《易》曰：“天地养万物，圣人养贤以及万民。”）<br />
　　[疏]注“祖阳”至“万民”。<br />
　　○释曰：此据《乡饮酒义》而言，以正月三阳生之月，万物出地盛於东南，故云“祖阳气之所始也”。引《易颐》“彖辞”者，义取养贤能而宾举之事也。<br />
　　献用爵，其他用觯。（爵尊，不亵用之。）<br />
　　[疏]注“爵尊不亵用之”。<br />
　　○释曰：案上献宾、献众宾等皆用一升之爵，至酬及旅酬之等皆用三升之觯。以献为初相敬，故用爵，以酬之等皆用为相劝，故用觯，是以郑云“爵尊，不亵用之”也。<br />
　　荐脯，五挺，横祭于其上，出自左房。（挺犹只也。《乡射礼》曰：“祭半只，只长尺有二寸。”左在东，阳也，阳主养。房，馔陈处也。《冠礼》之馔，脯醢南上。《曲礼》曰：“以脯置者，左朐右末。”）<br />
　　[疏]注“挺犹”至“右末”。<br />
　　○释曰：此横祭于（元缺止此）其上者，於脯为横，於人为缩，其挺有五，通祭者六，故《乡射》记云：“荐脯用笾，五只，祭半只，横于上。只长尺二寸。”则祭半只者，长六寸。此脯不言长短者，记文不具也。云“《冠礼》之馔，脯醢南上”者，欲见此房中之馔亦南上也。引《曲礼》者，欲见此脯与《曲礼》脯羞虽朐挺有异，其设之皆横於人前。郑彼注云：“屈中曰朐。”以左手案之，右手擘之便。<br />
　　俎由东壁，自西阶升。（亨狗既孰，载之俎，馔於东方。）<br />
　　[疏]“俎由”至“阶升”。<br />
　　○注“亨狗”至“东方”。<br />
　　○释曰：亨狗於东方，孰乃载之於俎，馔陈於东壁，既馔於东方，恐由东阶升，故记辩之，云“自西阶升”也。<br />
　　宾俎，脊、胁、肩、肺。主人俎，脊、胁、臂、肺。介俎，脊、胁、肫、胳、肺。肺皆离。皆右体，进腠。（凡牲，前胫骨三：肩、臂、也。後胫骨二：膊、胳也。尊者俎尊骨，卑者俎卑骨。《祭统》曰：“凡为俎者，以骨为主，骨有贵贱。”凡前贵後贱。离犹扌奎也。腠，理也。进理，谓前其本也。今文胳作骼。）<br />
　　[疏]“宾俎”至“进腠”。<br />
　　○注“凡牲”至“作骼”。<br />
　　○释曰：此序体，宾用肩，主人用臂，介用胳，其有肫在而介不用者，盖为大夫俎，故此阙焉。是以《乡射》记云：“宾俎，脊、胁、肩、肺。主人俎，脊、胁、臂、肺。”注云：“宾俎用肩，主人用臂，尊宾也。”若有尊者，则俎其馀体，是肫为大夫明矣。大夫虽尊，不夺宾主正礼，故用体卑於主人与宾，而尊於介也。或有介俎肫、胳，不言者，欲见用体无常，若有一大夫即介用肫，若有二大夫则介用胳，故肫、胳两见亦徒也。云一“胫骨二：膊、胳也”者，此皆如《特牲》、《少牢》不取觳也。云“《祭统》”者，据祭祀归俎之法，此据饮酒生人之礼，引之者，取一边，骨有贵贱之义，以其宾用肩，主人用臂，介用胳，前贵於後也。<br />
　　以爵拜者不徒作。（作，起也。言拜既爵者不徒起，起必酢主人。）<br />
　　[疏]“以爵拜者不徒作”。<br />
　　○注“作起”至“主人”。<br />
　　○释曰：经直云“以爵拜者不徒作”，郑知“拜既爵者不徒起，起必酢主人”者，以其拜受爵者有不酢主人法，故上经众宾之长一人受爵而不酢主人，故此是拜，既爵起，必酢主人者也。<br />
　　坐卒爵者拜既爵，立卒爵者不拜既爵。（降杀各从其宜，不使相错，唯工不从此礼。）<br />
　　[疏]“坐卒”至“既爵”。<br />
　　○注“降杀”至“此礼”。<br />
　　○释曰：以其工无目，不使立卒爵，唯坐卒爵，不拜既爵与立卒爵者，同故云“唯工不从此礼”也。<br />
　　凡奠者於左，（不饮者，不欲其妨。）<br />
　　[疏]“凡奠者於左”。<br />
　　○注“不饮”至“其妨”。<br />
　　○释曰：奠於左者，谓主人酬宾之觯，主人奠於荐右，客不尽主人之欢，奠之於左，是不欲其妨後奠爵也。<br />
　　将举，於右。（便也。）<br />
　　[疏]“将举於右”。<br />
　　○注“便也”。<br />
　　○释曰：谓若上文一人举觯为旅酬始，二人举觯为无爵始，皆奠於右，是其将举者於右，以右手举之便也。<br />
　　众宾之长一人辞洗，如宾礼。（於三人之中，复差有尊者，馀二人虽为之洗，不敢辞，其下不洗。）<br />
　　[疏]“众宾”至“宾礼”。<br />
　　○注“於三”至“不洗”。<br />
　　○释曰：此记上主人献众宾时，主人揖升，坐取爵于西楹下，降洗爵，众宾长一人降，亦进，东向辞洗，如宾礼。是於三人之中复差尊者得辞洗，馀二人虽为之洗，不敢辞也。云“其下不洗”者，谓其堂下立者不为之洗，献之而已。<br />
　　立者东面北上。若有北面者，则东上。（贤者众寡无常也。或统於堂，或统於门。）<br />
　　[疏]“立者”至“东上”。<br />
　　○注“贤者”至“於门”。<br />
　　○释曰：此谓堂下立者，乡人贤者或多或少。若少，则东面北上，统於堂也；若多，东面立不尽，即门西，北面东上，统於门也。<br />
　　乐正与立者，皆荐以齿。（谓其饮之次也。尊乐正同於宾党，不言饮而言荐，以明饮也。既饮，皆荐於其位，乐正位西阶东，北面。）<br />
　　[疏]“乐正”至“以齿”。<br />
　　○注“谓其”至“北面”。<br />
　　○释曰：云“谓其饮之次也”者，谓乐正与立者以齿受旅，是饮之次也。云荐者以先饮乃荐，依饮之次而荐之，故明饮也。必有饮荐相将者，案上经云“众宾偏有脯醢”，郑注云：“以每献荐於其位，位在下。”此言乐正与立者皆荐以齿，明受献乃荐於众宾，在下者同也。<br />
　　凡举爵，三作而不徒爵。（谓献宾、献大夫、献工，皆有荐。）<br />
　　[疏]“凡举”至“徒爵”。<br />
　　○释曰：徒，空也。谓献宾、献大夫、献工，不空以爵，献之而已，皆有荐脯醢。<br />
　　乐作，大夫不入。（後乐贤者。）<br />
　　[疏]“乐作大夫不入”。<br />
　　○注“後乐贤者”。<br />
　　○释曰：大夫之入，当一人举觯之後，未乐作之前，以助主人乐贤。若乐作之後，後乐贤者，故不入也。<br />
　　献工与笙，取爵于上篚。既献，奠于下篚。（明其异器，敬也。如是，则献大夫亦然。上篚三爵。）<br />
　　[疏]“献工”至“下篚”。<br />
　　○注“明其”至“三爵”。<br />
　　○释曰：郑知“上篚三爵”者，以上经初主人献宾时，云取爵於篚，降洗，献宾，受酢，主人奠爵于序端，酬宾讫，又取爵於东序端以献介，受酢讫，奠爵於西楹南，降，三拜众宾讫，犹升，取爵于西楹下，献堂上堂下众宾讫，主人以爵降，奠于篚。是其上篚一爵也。此记又云“献工与笙，取爵于上篚，既献，奠于下篚”，是上篚二爵也。又《乡射礼》献大夫云：“主人揖让，以大夫升，拜至，大夫答拜，主人以爵降。”洗献大夫，此篇亦有大夫，故知上篚有三爵也。<br />
　　其笙，则献诸西阶上。（谓主人拜送爵也。於工拜于阼阶上者，以其坐於西阶东也。古文无上。）<br />
　　[疏]“其笙”至“阶上”。<br />
　　○注“谓主”至“无上”。<br />
　　○释曰：上经主人献笙于西阶上，此记人又言之者，为拜送送爵而言也，故郑云“主人拜送爵”也。云“於工拜于阼阶上者，以其坐於西阶东也”者，以工坐於西阶东，主人不得西阶上拜送爵故也。此笙在西阶，献於西阶，工嫌亦阼阶拜送，故此明之也。<br />
　　磬，阶缩ニ，北面鼓之。（缩，从也。ニ以东西为从。鼓犹击也。大夫而特县，方宾乡人之贤者，从士礼也。射则磬在东。古文缩为蹙。）<br />
　　[疏]“磬阶”至“鼓之”。<br />
　　○注“缩从”至“为蹙”。<br />
　　○释曰：言“大夫而特县”者，案《周礼小胥》“半为堵，全为肆”，郑注云：“锺磬者，缩县之，二八十六枚而在一ね谓之堵。锺一堵、磬一堵谓之肆。半之者，谓诸侯之卿、大夫、士也。”诸侯之卿、大夫西县锺，东县磬。今诸侯、卿、大夫合锺磬俱有，今直云磬，是以郑云：大夫而特县，方宾乡人之贤者，从士礼也。云“射则磬在东”者，据《乡射》而言，避射位，故在东，与此阶异也。<br />
　　主人、介，凡升席自北方，降自南方。（席南上，升由下，降由上，由便。）<br />
　　[疏]“主人”至“南方”。<br />
　　○注“席南”至“由便”。<br />
　　○释曰：案《曲礼》云：“席南乡、北乡，以西方为上，东乡、西乡，以南方为上。”郑注云：“坐在阳则上左，在阴则上右。”是以主人与介席南方为上，故升由下，降由上者，便也。若然，席坐在阴，以东为上者，统於主人也。<br />
　　司正，既举觯而荐诸其位。（司正，主人之属也。无献，因其举觯而荐之。）<br />
　　[疏]“司正”至“其位”。<br />
　　○注“司正”至“荐之”。<br />
　　○释曰：案下文云“主人之赞者西面北上，不与，无爵然後与”。是其无献也，故因举觯荐诸其位。<br />
　　凡旅，不洗。（敬礼杀也。）<br />
　　[疏]“凡旅不洗”。<br />
　　○注“敬礼杀也”。<br />
　　○释曰：案上二人举觯皆为旅始，不可不自，故洗。自此以後，旅酬皆不洗，故云“凡旅不洗”也。<br />
　　不洗者不祭。（不甚也。）<br />
　　既旅，士不入。（後正礼也，既旅则将燕矣。）<br />
　　[疏]“既旅士不入”。<br />
　　○注“後正”至“燕矣”。<br />
　　○释曰：旅谓旅酬，所酬献皆拜受，故云“正礼”。既旅之後无爵，行燕饮之法，非正礼，故士不入，後正礼故也。<br />

                    <br>
                        　　彻俎，宾、介、遵者之俎，受者以降，遂出授从者。（以送之。）<br />
　　[疏]“彻俎”至“从者”。<br />
　　○释曰：以上文正经宾、介、遵者之俎直云降自西阶，无出之文，故记之。上之必授从者，以其己所当得也。<br />
　　主人之俎，以东。（藏於东方。）<br />
　　[疏]“主人之俎以东”。<br />
　　○注“藏於东方”。<br />
　　○释曰：已上文三云主人授弟子俎，弟子以降自西阶，不言以东，故记人辨之。云“藏於东方”者，以其主人，故云藏之。<br />
　　乐正命奏《陔》，宾出，至于阶，《陔》作。<br />
　　[疏]“乐正”至“陔作”。<br />
　　○释曰：《陔》谓《陔夏》，《诗》篇名。命击鼓者，宾降自西阶，恐宾醉失礼，故至阶奏之。<br />
　　若有诸公，则大夫於主人之北，西面。（其西面者，北上，统於公。）<br />
　　[疏]“若有”至“北面”。<br />
　　○注“其西”至“於公”。<br />
　　○释曰：若无诸公，则大夫南面西上，统於遵也。<br />
　　主人之赞者西面，北上，不与。（赞，佐也。谓主人之属，佐助主人礼事，彻，沃盥，设荐俎者。西面北上，统於堂也。与，及也。不及谓不献酒。）<br />
　　[疏]“主人”至“不与”。<br />
　　○注“赞佐”至“献酒”。<br />
　　○释曰：云“西面北上，统於堂也”者，以其主人之属故也。<br />
　　无爵，然後与。（燕乃及之。）<br />
　　[疏]注“燕乃及之”。<br />
　　○释曰：以其主人之属，非主人所敬，故无爵乃得酒也。<br />
　　●卷十一乡射礼第五<br />
　　[疏]《乡射礼》第五。<br />
　　○郑《目录》云：“州长春秋以礼会民，而射於州序之礼。谓之乡者，州，乡之属，乡大夫或在焉，不改其礼。射礼於五礼属嘉礼。《大戴》十一，《小戴》及《别录》皆第五。”<br />
　　○释曰：郑云“州长春秋以礼会人，而射於州序”者，《周礼地官州长职》文也，郑引之者，证此乡射是州长射法。云“谓之乡”者，欲见州长射，得名《乡射》之意。云“州，乡之属”者，《周礼大司徒职》云：“五州为乡。”是州属乡，故云州乡之属。云“乡大夫或在焉”者，一乡管五州，乡大夫或宅居一州之内，则郑注《礼记》云“或则乡之所居州党，而乡大夫来临此射礼”，是为乡大夫在焉，则名《乡射》。又乡大夫三年大比，兴贤者能者讫，而以乡射之礼五物询众庶，亦行此州长射礼以询之，亦是乡大夫在焉，故名为《乡射》。云“不改其礼”者，虽乡大夫在，其礼仍依州长射礼，故云不改其礼。案经乡大夫射於庠，云堂则由楹外，又云堂则物当楣，又云大夫用兕中，其礼与士射於序别，而云不改者，《大射》乡大夫、士射，先行乡饮酒礼，及未旅而射，为不改其实，亦有少异也。郑云“射礼於五礼属嘉礼”者，案《周礼大宗伯》云：“以嘉礼亲万民。”下有“以宾射之礼亲故旧朋友”，故知属嘉礼也。<br />
　　乡射之礼。主人戒宾。宾出迎，再拜。主人答再拜，乃请。（主人，州长也。乡大夫若在焉，则称乡大夫也。戒犹警也，语也。出迎，出门也。请，告也。告宾以射事，不言拜辱，此为习民以礼乐，不主为宾己也。不谋宾者时，不献贤能，事轻也。今郡国行此礼以季春。《周礼》乡老及乡大夫，三年正月献贤能之书於王，退而以乡射之礼五物询众庶。诸侯之乡大夫既贡士於其君，亦用此礼射而诣众庶乎？）<br />
　　[疏]“乡射”至“乃请”。<br />
　　○释曰：自此至“无介”，论州长将射，先戒宾之事。案大射前三日，宰夫戒宰及司马，又射前一日，乐人宿县。此不言日数，则戒宾与射同日矣，礼同乡饮酒也。以其乡射先行乡饮酒，乡饮酒戒宾与饮酒同日，知此《乡射》戒宾，与射亦同日也。<br />
　　○注“主人”至“庶乎”。<br />
　　○释曰：案乡大夫是诸侯乡大夫，则此州长亦诸侯之州长，以士为之。是以经云：“释获者执鹿中。”记云“士鹿中”，是皆为此州长射而言，是诸侯州长可知。若天子州长，中大夫为之，若然，记云“大夫兕中”者，为乡大夫询众庶而言也。云“乡大夫若在焉，则称乡大夫也”者，谓大夫来临礼之时，州长戒宾不自称，称乡大夫以戒宾也。云“出迎，出门也”者，谓出序之学门，亦如乡饮酒出庠门，皆有一门，入门即至堂耳。云“不言拜辱者，此为习民以礼乐，不主为宾己也”者，对乡饮酒主人戒宾，宾拜辱者，彼为宾也，非为习民以礼乐故也。云“不谋宾者时，不献贤能，事轻也”者，还决乡饮酒献贤能，故须就先生而谋宾、介，礼重，对此不献贤能为轻，故不谋宾也。云“今郡国行此礼以季春”者，汉时虽无诸侯国，而置郡为守，其王之子弟犹名国，其君曰相，故郑注《礼记》云“如今从大守相临之礼”是也。引之者，证时节与周异也。云“《周礼》”至“众庶”，皆《周礼乡大夫职》文。引之者，证此乡射中兼有乡大夫行射礼，故有射於堂及兕中之事。云“五物”者，案彼云：“一曰和，二曰容，三曰主皮，四曰和容，五曰兴舞。”郑注云“和载六德，容包六行也。庶民无射礼，因田猎分禽则有主皮。主皮者，张皮射之，无侯也。主皮、和容、兴舞，则六艺之射与礼乐与？当射之时，民必观焉，因询之也”是也。郑云和载六德者，和是六德之下，六德大，故举下以载上也。容为孝者，人有孝行则性行含容，故以孝为容。孝是六行中之大，故举上以包下，故云容包六行也。云主皮六艺之射者，但六艺中，射总言诸射，不专据主皮。但三物教万民，射唯有主皮，此询众庶，不兼士已上，故以主皮为六艺之射。以和容为礼者，礼之用，和为贵。又行礼有容仪，是以汉时谓礼为容，故以礼为和容也。以乐为兴舞者，为乐必兴舞，故兴舞以表乐也。若然，六德与六行在身所有，故可举少以兼多，六艺施於外，非独身所行，不可举一以包六。但六者之中，御与书、数三者，於施化民为缓，故特举礼、乐与射而言之。郑以主皮、和容、兴舞，非射及礼乐之正名，故云“乎”以疑也。<br />
　　宾礼辞，许。主人再拜，宾答再拜。主人退，宾送，再拜。（退，还射宫，省录射事。）<br />
　　[疏]注“退还”至“射事”。<br />
　　○释曰：射宫者，乡庠、州序是也。知“省录射事”者，即下文云“乃张侯”之等是也。下言饮酒之事，知不为饮酒事者，以饮酒者止为射事，故以射为主也。<br />
　　无介。（虽先饮酒，主於射也，其序宾之礼略。）<br />
　　[疏]“无介”。<br />
　　○注“虽先”至“礼略”。<br />
　　○释曰：郑云“虽先饮酒”者，自此已下，先言饮酒，献後乃射，以是《礼记射义》云“古者诸侯之射也，必先行燕礼，卿、大夫、士之射也，必先行《乡饮酒》之礼”是也。但《乡饮酒》之礼有介一人以辅宾，此无介者，主於射，序宾之礼略，故无介以辅宾也。<br />
　　乃席宾，南面，东上。（不言於户牖之者，此射於序。）<br />
　　[疏]“乃席”至“东上”。<br />
　　○注“不言”至“於序”。<br />
　　○释曰：自此以下至“羹定”，论将射，预前设席位、尊、乐悬及张侯之事也。云“不言於户牖之”者，此射於序者，决乡饮酒在庠，以其序无室，庠有室，此据州长射於序，以其无室、无户牖，设席亦当户牖之处耳。言“东上”，亦主人在东，故席端在东，不得以《曲礼》“席南向北向，西方为上”，因阴阳解之也。<br />
　　众宾之席继而西。（言继者，甫欲习众庶，未有所殊别。）<br />
　　[疏]“众宾”至“而西”。<br />
　　○注“言继”至“殊别”。<br />
　　○释曰：甫，始也。言始欲习众庶，未有所殊别，此决《乡饮酒》三宾之席不属殊别，彼有德之人，故各自特，不继，有所殊别。<br />
　　席主人於阼阶上，西面。（阼阶，东阶。）<br />
　　尊於宾席之东，两壶，斯禁。左玄酒，皆加勺。篚在其南，东肆。（斯禁，禁切地无足者也。设尊者北面，西曰左，尚之也。肆，陈也。）<br />
　　[疏]“尊於”至“东肆”。<br />
　　○注“斯禁”至“陈也”。<br />
　　○释曰：云“斯禁，禁切地无足者也”者，案州长是士，应言禁制，不言者，其中兼有卿、大夫礼，故举大夫斯禁，与《乡饮酒》同。云“设尊者北面，西曰左，尚之也”者，经云“左玄酒”，据人设尊，北面，故以西为左。若据酒，则以南面为正，地道尊右，以西为右，玄酒在右，故云尚之。若然，云左，据设尊，又云尚之，据酒尊也。<br />
　　设洗于阼阶东南，南北以堂深，东西当东荣。水在洗东，篚在洗西，南肆。（荣，屋异也。）<br />
　　县于洗东北，西面。（此县谓磬也。县於东方，辟射位也。但县磬者，半天子之士，无锺。）<br />
　　[疏]注“此县”至“无锺”。<br />
　　○释曰：云“此县谓磬也”者，对《大射》县锺、磬、具有也。云“县於东方，辟射位也”者，此言决《乡饮酒》无射事，县於阶也。云“但县磬者，半天子之士，无锺”者，案《周礼小胥职》云：“半为堵，全为肆。”郑云：“锺磬者，编县之二八十六枚而在一ね谓之堵。锺一堵、磬一堵谓之肆。半之者，谓诸侯之卿、大夫、士也，诸侯之卿、大夫半天子之卿、大夫。”天子之卿、大夫判县者，东西各有锺磬为肆。诸侯之卿、大夫判县者，分一肆於两厢，东县磬，西县锺。若天子之士特县者，直东厢有锺磬，二ね为一肆，诸侯之士分取磬而已。县於东方为特县，故云无锺，对大夫及天子士有锺。若然，此既兼乡大夫询众庶，当为判县，宜有锺，而总云无锺者，方以礼乐化民，虽大夫亦同士特县也。若《乡饮酒》方宾乡人之贤者，从士礼也。其天子诸侯锺、磬、具，卿、大夫、天子士已下亦无。知者，以其诸侯卿、大夫、士半天子卿、大夫、士，若有，添锺、磬为三，半不得，故知卿大夫已下皆无也。<br />
　　乃张侯，下纲不及地武。（侯，谓所射布也。纲，持舌绳也。武，迹也。中人之迹尺二寸。侯象人，纲即其足也，是以取数焉。）<br />
　　[疏]“乃张”至“地武”。<br />
　　○注“侯谓”至“数焉”。<br />
　　○释曰：此已下，论预张侯之事。郑知侯用布，案下记云兽侯，大夫士皆言布侯。则馀宾射、大射，其侯皆用布，此乡射采侯二正，亦用布可知。云“纲，持舌绳也”者，《周礼梓人》云：“上纲与下纲出舌寻，纟员寸焉”。注云：“纲所以系侯於植者也。”故云纲持舌绳也。云“武，迹也。中人之迹尺二寸”者，无正文，盖目验当时而言，似云中人定扼围九寸也。汉礼云五武成步，步六尺，或据此而言也。云“侯象人”者，案郑注《梓人》云：“上下皆出舌一寻者，亦人张手之节也。”以其张侯之法，下两舌半上舌，两头纲皆出一寻，即是上广下狭，象人张足六尺，张臂八尺，故云象人也。云“纲即其足也”者，谓经下纲象足。云“是以取数焉”者，以下纲象足，张之六尺，是取数於武也。<br />
　　不系左下纲，中掩束之。（事未至也。）<br />
　　[疏]“不系”至“束之”。<br />
　　○注“事未至也”。<br />
　　○释曰：案下记云：“东方谓之右个。”注云：“侯以向堂为面也。”则此左下纲以西畔而言。云“中掩束之”者，案记云：乡侯一丈，“倍中以为躬”；躬二丈，“倍躬以为左右舌”；舌四丈，两舌各出一丈。又云“下舌半上舌”，则左右各出五尺。今将此五尺与下纲不系者，中掩左厢向东，待将射乃解之，故云“事未至”也。<br />
　　乏参侯道，居侯党之一，西五步。（容谓之乏，所以为获者御矢也。侯道五十步，此乏去侯北十丈，西三丈。）<br />
　　[疏]“乏参”至“五步”。<br />
　　○注“容谓”至“三丈”。<br />
　　○释曰：乏参侯道者，谓三分侯道。云“居侯党之一”者，党，旁也。谓在侯西北邪向之，故以旁言之。其居旁之一者，谓侯道内三分之，居一分之地十丈也。云“西五步”者，据侯之正北落西有五步，即三丈也。云“容谓之乏”者，案《周礼射人职》云：“王以六耦射三侯，三获三容。五正。”彼据王三侯有三容。容者以革为之，可以容身，故云容也。云“乏”者，谓矢於此匮乏不去，故云乏也。云“获者御矢也”者，谓唱获者恐矢至身，故云获者御矢也。云“侯道五十步”者，记云乡侯五十弓。弓之下制六尺，与步相应，故郑云步也。云“此乏去侯北十丈”者，五十步计之，步六尺，五十步则三十丈，三分取一为十丈。云“西三丈”者，经云“西五步”，五六三十，故云三丈也。远近如此者，一得避矢，一得去堂二十丈，闻唱获声是其节也。<br />
　　羹定。（肉谓之羹。定犹孰也，谓狗孰可食。）<br />
　　[疏]“羹定”。<br />
　　○注“肉谓”至“可食”。<br />
　　○释曰：云“谓狗孰”者，此与《乡饮酒》同，亨狗於东方是也。<br />
　　主人朝服，乃速宾。宾朝服出迎，再拜。主人答再拜，退，宾送，再拜。（速，召也。射宾轻也。戒时玄端。今郡国行此乡射礼，皮弁服，与《礼》为异。）<br />
　　[疏]“主人”至“再拜”。<br />
　　○释曰：自此至“当楣北面答再拜”，论主召宾从己之事。此主人与宾俱朝服，案《乡饮酒》宾主俱不言服者，以彼宾礼重，故戒与速宾俱朝服，故不言。此习礼轻，是故戒时玄端，召时乃朝服，故须言之也。必此戒时玄端者，见《公食大夫》云：“宾朝服，即位于大门外，如聘。”注云：“於是朝服，则初时玄端。”宜与彼同，皆是戒时不言服，後速时朝服，故知此亦戒时玄端矣。且《乡饮酒》戒速俱不言服，知皆朝服者，下记云“乡朝服而谋宾介”是也。云“今郡国”已下，引之者，欲见与周异也。<br />

                    <br>
                        　　宾及众宾遂从之。<br />
　　及门，主人一相出迎于门外，再拜。宾答再拜。（相，主人家臣，摈赞传命者。）<br />
　　[疏]“宾及”至“再拜”。<br />
　　○注“相主”至“命者”。<br />
　　○释曰：《乡饮酒》云：“宾及众宾皆从之。”彼兼介，故云“皆”。此无介，故不言皆也。云“主人一相出迎于门外”，注与《乡饮酒》同，此亦主人自迎，而言一相者，使之传宾，言兼相礼也。<br />
　　揖众宾。（差卑，礼宜异。）<br />
　　[疏]“揖众宾”。<br />
　　○注“差卑礼宜异”。<br />
　　○释曰：此宾与众宾同是乡人无爵者，而云“差卑”者，唯据立为宾者尊，众宾即不为卑，不论有爵无也。云“礼宜异”者，宾则拜之，众宾则揖之，是其异也。<br />
　　主人以宾揖，先入。（以犹与也。先入，入门右西面。）<br />
　　[疏]“主人”至“先入”。<br />
　　○注“以犹”至“西面”。<br />
　　○释曰：云“以，犹与”者，案《左氏传》云“蔡人以吴子与楚人战于柏举”，彼以者，能东西之曰以，以谓驱使前人之称，此言嫌有驱使之称，故以为与，谓主人与宾，是以为平敌之义，故须训之。云“先入，入门右西面”者，此注亦与《乡饮酒》同。以其宾入东面，故西面待之。<br />
　　宾厌众宾，众宾皆入门左，东面北上。宾少进。（引手曰厌。少进，差在前也。今文皆曰揖众宾。）<br />
　　[疏]“宾厌”至“少进”。<br />
　　○注“引手”至“众宾”。<br />
　　○释曰：此经亦与《乡饮酒》同。此云“宾少进”，彼亦宜然。不言者，文不具也。<br />
　　主人以宾三揖，皆行。及阶，三让，主人升一等，宾升。（三让而主人先升者，是主人先让於宾。不俱升者，宾客之道，进宜难也。）<br />
　　[疏]“主人”至“宾升”。<br />
　　○注“三让”至“难也”。<br />
　　○释曰：言“皆行”者，宾主既行，众宾亦行，故云皆行。《乡饮酒》亦皆行，不言者，文略也。知“主人先让於宾”者（元空一字），以其主人之法先升导宾，宾後升。进宜难，礼之常然，故知主人先让宾也。此先升一等，礼之常。《燕礼》君升二等者，尊君故也。<br />
　　主人阼阶上当楣北面再拜，宾西阶上当楣北面答再拜。（主人拜宾至此堂。）<br />
　　[疏]注“主人拜宾至此堂”。<br />
　　○释曰：知拜是拜至者，《乡饮酒义》云：“拜至，拜洗。”《公食》亦云：“当楣北乡再拜。”故知拜是拜至。<br />
　　主人坐取爵於上篚，以降。（将献宾也。）<br />
　　[疏]“主人”至“以降”。<br />
　　○注“将献宾也”。<br />
　　○释曰：自此至“主人阼阶上答拜”，论主人献宾之事。凡取爵于篚以降者，皆是上篚。《乡饮酒》不言上者，文略也。<br />
　　宾降。（从主人也。）主人阼阶前西面坐奠爵，兴辞降。（重以主人事烦宾也。今文无阼阶。）<br />
　　宾对。（对，答。）<br />
　　[疏]“宾对”。<br />
　　○注“对答”。<br />
　　○释曰：《乡饮酒》注云：“宾主之辞未闻。”此不注，从可知。<br />
　　主人坐取爵，兴，洗，南面坐奠爵于篚下，盥洗。（盥手又洗爵，致敬也。古文盥皆作浣。）宾进，东北面辞洗。（必进者，方辞洗，宜违位也。言“东北面”，则位南於洗矣。）主人坐奠爵于篚，兴对，宾反位。（反从降之位也。《乡饮酒》曰：“当西序东面。”）主人卒洗，壹揖壹让以宾升。宾西阶上北面拜洗，主人阼阶上北面奠爵，遂答拜，乃降。（乃降，将更盥也。古文壹皆作一。）<br />
　　宾降，主人辞降，宾对。主人卒盥，壹揖壹让升，宾升，西阶上疑立。（疑，止也。有矜庄之色。）<br />
　　[疏]注“疑止”至“之色”。<br />
　　○释曰：《乡饮酒》注“疑读为疑然从於赵盾之疑”，疑，正立自定之貌。此言疑止也有矜庄之色，二注相兼乃具也。<br />
　　主人坐取爵，实之宾席之前，西北面献宾。（进酒於宾也。凡进物曰献。）<br />
　　[疏]注“进酒”至“曰献”。<br />
　　○释曰：云“凡进物曰献”者，欲见此宾乃是乡民而已，无尊卑上下。犹言献者，此献直是进物，而言献，进之也。案《周礼玉府》注云：“古者致物於人，尊之则曰献。”彼据尊敬前人，虽卑亦曰献。若齐侯献捷於鲁之类，义与此别也。<br />
　　宾西阶上北面拜，主人少退。（少退犹少辟也。）<br />
　　[疏]注“少退犹少辟也”。<br />
　　○释曰：《乡饮酒》文与此同，注云：“少退，少辟。”及下文云“宾少退”注云：“少退，逡巡。”义亦与此同。<br />
　　宾进受爵于席前，复位。（复位，西阶上位。）主人阼阶上拜送爵，宾少退。荐脯醢。（荐，进。）<br />
　　宾升席，自西方。（宾升降由下也。）<br />
　　[疏]注“宾升降由下也”。<br />
　　○释曰：凡席升由下，降由上。下文降席不由上者，以主人在东，敬主人，不得降由上。又於席西拜，便使升降皆由下，故云“宾升降由下也”。<br />
　　乃设折俎。（牲体枝解节折以实俎也。）<br />
　　主人阼阶东疑立。宾坐，左执爵，右祭脯醢，奠爵于荐西，兴取肺，坐绝祭。（左手执本，右手绝末以祭也。肺离，上为本，下为末。）<br />
　　[疏]注“却左”至“为末”。<br />
　　○释曰：郑皆约《乡饮酒》知之也。<br />
　　尚左手，哜之。（哜，尝也。右手在下，绝以授口尝之。）兴加于俎，坐扌兑手，执爵，遂祭酒，兴，席未坐啐酒。（扌兑，拭也。啐，尝也。古文扌兑作说。）降席，坐奠爵，拜，告旨。（降席，席西也。旨，美也。）执爵兴，主人阼阶上答拜。宾西阶上北面坐，卒爵，兴，坐奠爵，遂拜，执爵兴。（卒，尽。）主人阼阶上答拜。<br />
　　宾以虚爵降。（将洗以酢主人。）<br />
　　[疏]“宾以虚爵降”。<br />
　　○注“将洗以酢主人”。<br />
　　○释曰：自此至“宾西阶上答拜”，论宾酢主人之事。《乡饮酒》不言虚爵，直云“降洗”，此直云“虚爵降”，不言洗，互见为义，相兼乃具也。<br />
　　主人降。（从宾也。降立阼阶东，西面，当东序。）<br />
　　[疏]注“从宾”至“东序”。<br />
　　○释曰：皆《乡饮酒》文也。<br />
　　宾西阶前东面坐奠爵，兴，辞降。主人对。宾坐取爵，洗，北面坐奠爵于篚下，兴，盥洗。（宾北面盥洗，自外来。）<br />
　　[疏]注“宾北”至“外来”。<br />
　　○释曰：对主人自内出、南面是也。上文主人坐取爵，洗，南面是也。<br />
　　主人阼阶之东，南面辞洗。宾坐奠爵于篚，兴对。主人反位。（反位，从降之位也。主人辞洗，进。）<br />
　　[疏]注“反位”至“洗进”。<br />
　　○释曰：云“反位，从降之位也”者，即上东序之西南面位。云“主人辞洗，进”者，经直言反，不言进，郑以言反位由前，进乃反位，故郑却本之，主人辞洗，进也。<br />
　　宾卒洗，揖让如初，升。<br />
　　[疏]“宾卒”至“初升”。<br />
　　○释曰：言“如初”，则亦一揖一让也。<br />
　　主人拜洗，宾答拜，兴，降盥，如主人之礼。宾升，实爵主人之席前，东南面酢主人。（酢，报。）主人阼阶上拜，宾少退。主人进受爵，复位。宾西阶上拜送爵，荐脯醢。主人升席自北方。乃设折俎。祭如宾礼。（祭荐俎及酒，亦哜啐。）不告旨。（酒己物。）<br />
　　自席前阼阶上，北面坐卒爵，兴，坐奠爵，遂拜，执爵兴。宾西阶上北面答拜。（自，由也。啐酒於席末，由前降，便也。）<br />
　　[疏]注“自由”至“便也”。<br />
　　○释曰：郑知义然者，亦约《乡饮酒》得知也。<br />
　　主人坐奠爵于序端，阼阶上再拜崇酒。宾西阶上答再拜。（序端，东序头也。崇，充也。谢酒恶相充满也。）<br />
　　[疏]“主人坐奠爵于序端”。<br />
　　○释曰：奠爵于序端，此拟下献众宾，故云“取爵于序端”，与《乡饮酒》同也。<br />
　　主人坐取觯于篚，以降。（将酬宾。）<br />
　　[疏]“主人”至“以降”。<br />
　　○注“将酬宾”。<br />
　　○释曰：自此至“当西序”，论酬宾之事。<br />
　　宾降。主人奠觯，辞降。宾对，东面立。主人坐取觯，洗，宾不辞洗。（不辞洗。以其将自饮。）卒洗，揖让升。宾西阶上疑立。主人实觯，酬之，阼阶上北面坐奠觯，遂拜，执觯兴。（酬，劝酒。）<br />
　　宾西阶上北面答拜。主人坐祭，遂饮，卒觯，兴，坐奠觯，遂拜，执觯兴。宾西阶上北面答拜。主人降洗。宾降辞，如献礼。（以将酌己。）<br />
　　[疏]注“以将酌己”。<br />
　　○释曰：郑言此者，前不辞洗，主人自饮，至此辞洗，以将酌己，故辞也。<br />
　　升，不拜洗。（酬礼杀也。）宾西阶上立。主人实觯宾之席前，北面。（酬宾。）<br />
　　宾西阶上拜。主人坐奠觯于荐西。宾辞，坐取觯以兴，反位。（宾辞，辞主人复亲酌己。）<br />
　　[疏]注“宾辞”至“酌己”。<br />
　　○释曰：此射前献时亲酌己，今复亲酌己。<br />
　　主人阼阶上拜送。宾北面坐，奠觯于荐东，反位。（酬酒不举。）<br />
　　[疏]“主人阼阶上拜送”。<br />
　　○注“酬酒不举”。<br />
　　○释曰：《乡饮酒》注引《曲礼》不尽人之欢之事，此不言，亦从郑注可知。<br />
　　主人揖降。宾降，东面立于西阶西，当西序。（主人将与众宾为礼，宾谦，不敢独居堂。）<br />
　　主人西南面三拜众宾，众宾皆答壹拜。（三拜，示遍也。壹拜，不备礼也。献宾毕，乃与众宾拜，敬不能并。）<br />
　　[疏]“主人”至“壹拜”。<br />
　　○注“三拜”至“能并”。<br />
　　○释曰：云“三拜，示遍也”（元空一字）者，众宾无问多少，止为三拜而已，是示遍也。云“壹拜，不备礼也”者，众宾人皆壹拜，是拜不备礼，此亦答大夫拜法。以其此礼中含卿大夫法，若答士拜，则亦再拜，见於《特牲》也。云“献宾毕，乃与众宾拜”者，自尔来唯与宾拜，未与众宾拜，今始拜之，故云“敬不能并”。<br />
　　主人揖升，坐取爵于序端，降洗，升，实爵，西阶上献众宾。众宾之长升，拜受者三人。（长，其老者。言三人，则众宾多矣。国以多德行、道艺为荣，何常数之有乎？）<br />
　　[疏]“主人”至“三人”。<br />
　　○注“长其”至“有乎”。<br />
　　○释曰：众宾之长升拜受者三人，此虽非宾贤能，其众亦三人在堂上，与《乡饮酒》数同。其堂上众宾无定数，故郑云“言三人则众宾多矣。”云“国以多德行、道艺为荣”者，案《周礼大司徒》以乡三物教万民，一曰六德，二曰六行，三曰六艺。此既乡人，则德行亦据六德、六行，道艺则六艺也。此并与《乡饮酒》宾、介与众宾之类，并来与在射中，是以孔子射於矍相之圃，观者如堵墙。彼亦据孔子为乡大夫，习人以礼乐之射，至於誓之於後，仅有存焉，亦无常数之事也。<br />
　　主人拜送。（送拜爵於众宾右。）<br />
　　[疏]“主人拜送”。<br />
　　○注“拜送”至“宾右”。<br />
　　○释曰：知在众宾右者，约《乡饮酒》献众宾皆於西阶上，宾右知之也。<br />
　　坐祭，立饮，不拜既爵，授主人爵，降复位。（既，尽。）<br />
　　[疏]“坐祭”至“复位”。<br />
　　○释曰：此还上三人者，降复宾南东面位。<br />
　　众宾皆不拜，受爵，坐祭，立饮。（自第四已下，又不拜受爵，礼弥略。）<br />
　　[疏]“众宾”至“立饮”。<br />
　　○注“自第”至“弥略”。<br />
　　○释曰：此谓堂下众宾无数者，故郑云“自第四”以下。云“又不拜受爵，礼弥略”者，三宾虽坐祭，立饮，不拜既爵，仍拜受，此众宾非直坐祭，立饮，不拜既爵，又不拜受爵，故云礼弥略也。<br />
　　每一人献，则荐诸其席。（诸，於。）<br />
　　[疏]“每一”至“其席”。<br />
　　○释曰：此还据堂上三人有席者，故云“荐诸其席”，谓席前也。<br />
　　众宾辩有脯醢。（荐於其位。）<br />
　　[疏]“众宾辩有脯醢”。<br />
　　○注“荐於其位”。<br />
　　○释曰：还据堂下无席者，故郑云“荐於其位”，不席也。<br />
　　主人以虚爵降，奠于篚。（不复用。）<br />
　　揖让升。宾厌众宾升，众宾皆升，就席。<br />
　　[疏]“揖让”至“就席”。<br />
　　○释曰：自此以下至“举觯者降”，论旅酬之事。<br />
　　一人洗，举觯於宾。（一人，主人之吏。）<br />
　　[疏]“一人洗举觯于宾”。<br />
　　○注“一人主人之吏”。<br />
　　○释曰：主人之吏，亦谓府史以下，非属官也。<br />
　　升，实觯，西阶上坐奠觯，拜，执觯兴。宾席末答拜。举觯者坐祭，遂饮，卒觯，兴。坐奠觯，拜，执觯兴。宾答拜，降洗，升实之，西阶上北面。（将进奠觯。）宾拜。（拜受觯。）<br />
　　举觯者进，坐奠觯于荐西。（不授，贱不敢也。）<br />
　　[疏]注“不受贱不敢也”。<br />
　　○释曰：以其是主人之吏，既贱，故不敢亲授奠之也。<br />
　　宾辞，坐取以兴。（若亲受然。）<br />
　　[疏]注“若亲受然”。<br />
　　○释曰：云“若亲受然”者，宾辞，即坐取以兴，故云“若亲受然”也。<br />
　　举觯者西阶上拜送。宾反奠于其所。举觯者降。<br />
　　[疏]“举觯”至“举觯者降”。<br />
　　○释曰：云“反奠于其所”者，还於荐西，以其射後宾北面举之为旅酬，故不奠于荐东也。<br />
　　大夫若有遵者，则入门左。（谓此乡之人为大夫者也。谓之遵者，方以礼乐化民，欲其遵法之也。其士也，於旅乃入。乡大夫、士非乡人，礼亦然，主於乡人耳。今文遵为亻巽。）<br />
　　[疏]“大夫”至“门左”。<br />
　　○注“谓此”至“为亻巽”。<br />
　　○释曰：云“大夫若有遵”者，言若者，或无不定，故云若也。郑知是当乡大夫者，以其《乡射》既与人行射礼，而言大夫者，当乡大夫可知。云“其士也，於旅乃入”者，下记云“士既旅不入”，明未旅皆得入，是以未旅而射，其士皆在也。知乡大夫、士非乡人，礼亦然者，以其同是乡大夫、士，礼无异，故也。但异乡不助主人乐宾，为别也。<br />

                    <br>
                        　　主人降，（迎大夫於门内也。不出门，别於宾。）<br />
　　[疏]“主人降”。<br />
　　○注“迎大”至“於宾”。<br />
　　○释曰：郑知“迎大夫於门内”者，以其上文大夫入门左，此经直云“主人降”，不云出，故知迎大夫在门内可知。<br />
　　宾及众宾皆降，复初位。（不敢居堂，俟大夫入也。初位，门内东面。）<br />
　　[疏]“宾及”至“初位”。<br />
　　○注“不敢”至“东面”。<br />
　　○释曰：知“初位，门内东面”者，上文宾厌众宾，皆入门左，东面北上，故知也。<br />
　　主人揖让，以大夫升，拜至，大夫答拜。主人以爵降，大夫降。主人辞降。大夫辞洗，如宾礼。席于尊东。（尊东，明与宾夹尊也。不言东上，统於尊也。）<br />
　　[疏]“主人”至“尊东”。<br />
　　○注“尊东”至“尊也”。<br />
　　○释曰：上云尊於宾席之东，则在尊西。今大夫言席於尊东，明与宾夹尊可知。云“不言东上，统於尊也”者，席於尊东，继尊而言，又不言东上西上，是以下云大夫降席东南面。降由下，故知西上，统於尊也。<br />
　　升，不拜洗。主人实爵，席前献于大夫。大夫西阶上拜，进受爵，反位。主人大夫之右拜送。大夫辞加席，主人对，不去加席。（辞之者，谦不以己尊加贤者也。不去者，大夫再重席，正也。宾一席重。）<br />
　　[疏]“升不”至“加席”。<br />
　　○注“辞之”至“重席”。<br />
　　○释曰：云“升，不拜洗”者，以大夫尊，故不拜洗也。云“反位”者，大夫反西阶上位。云“主人大夫之右拜送”者，谓在大夫之东拜送爵也。云“辞之者，谦不敢以己尊加贤”者，《乡射》之礼，乡人为宾。下记云：若“大夫与，则以公士为宾”，亦选贤者为之，故辞加席，又不以己尊加贤者也。云“不去者，大夫再重席，正也”者，《乡饮酒》云：“公三重，大夫再重。”故知大夫再重席，礼之正也。云“宾一重席”者，乡人，故一重，纵公士为宾，亦一重也。<br />
　　乃荐脯醢。大夫升席。设折俎。祭如宾礼，不哜肺，不啐酒，不告旨，西阶上卒爵，拜。主人答拜。（凡所不者，杀於宾也。大夫升席由东方。）<br />
　　[疏]“乃荐”至“答拜”。<br />
　　○注“凡所”至“东方”。<br />
　　○释曰：云“凡所”，谓经中三事，以其杀於宾。若然，上云“不拜洗”，亦是杀於宾之类也。云“大夫升席由东方”者，以其大夫席西上，升由下，故知大夫升席由东方也。<br />
　　大夫降洗。（将酢主人也。大夫若众，则辩献，长乃酢。）<br />
　　[疏]“大夫降洗”。<br />
　　○注“将酢”至“乃酢”。<br />
　　○释曰：自此至“皆升就席”，论大夫酢主人讫，宾主皆升就席之事。知“大夫若众，则辩献，长乃酢”者，此经据一大夫而言，故献大夫即酢。案《有司彻》：主人洗爵，献长宾于西阶上，然後众宾长升，拜受爵，宰夫赞主人酌，若是以辩，乃升长宾，主人酌于长宾西阶上，北面，宾在左。注云：“主人酌自酢，序宾，意宾卑不敢酢。”宾尸与，凡平饮酒礼同，可以相参，亦是辩献长乃酢也。<br />
　　主人复阼阶，降辞如初。卒洗，主人盥。（盥者，虽将酌自饮，尊大夫，不敢亵。）<br />
　　[疏]“主人”至“人盥”。<br />
　　○注“盥者”至“不敢亵”。<br />
　　○释曰：云“盥者，虽将酌自饮”者，以其下文大夫洗爵升，授主人爵，是主人酌以自酢，故云虽将酌自饮。云“不敢亵”者，决《有司彻》主人自酌不盥，是此为尊大夫，虽自酢亦不敢亵也。<br />
　　揖让升。大夫授主人爵于两楹，复位。主人实爵，以酢于西阶上。坐奠爵，拜，大夫答拜。坐祭，卒爵，拜，大夫答拜。主人坐奠爵于西楹南，再拜崇酒，大夫答拜。主人复阼阶，揖降。（将升宾。）<br />
　　[疏]“揖让”至“揖降”。<br />
　　○注“将升宾”。<br />
　　○释曰：云“主人坐奠爵於西楹南”者，前献宾，宾酢主人，主人饮酢讫，奠爵于东序端。将後献众宾，不得奠于篚中，此受大夫酢，不奠于篚者，为士於旅乃入，拟献士，故奠爵于此也。<br />
　　大夫降，立于宾南。（虽尊，不夺人之正礼。）<br />
　　[疏]“大夫”至“宾南”。<br />
　　○注“虽尊”至“正礼”。<br />
　　○释曰：大夫尊，在堂则席之于尊东，特尊之。今降而在宾下者，欲使宾主相对行礼。若在其北，则妨宾主揖让之正礼，故云“不夺主人之正礼”。<br />
　　主人揖让，以宾升，大夫及众宾皆升，就席。<br />
　　席工于西阶上，少东。乐正先升，北面立于其西。（言少东者，明乐正西侧阶，不欲大东，辟射位。）<br />
　　[疏]“席工”至“其西”。<br />
　　○注“言少”至“射位”。<br />
　　○释曰：自此至“告于宾”，论作乐之事。云“席工”者，谓为工设席，下文乃升席也。云“言少东者，明乐正西侧阶”者，既言席工于西阶上少东，则在西阶东矣。复云乐正立于其西，则近席西，其言从近，故知乐正侧近西阶东，则不欲大东，辟射位，《大射》亦同此注。《燕礼》注亦然者，燕亦容有射法，《乡饮酒》工位与此同，注不言者，不射故也。<br />
　　工四人，二瑟，瑟先。相者皆左何瑟，面鼓，执越，内弦，右手相。入，升自西阶，北面东上。工坐，相者坐授瑟，乃降。（瑟先，贱者先就事也。相，扶工也。面，前也。鼓在前，变於君也。执越内弦，右手相，由便也。越，瑟下孔，所以发越其声也。前越言执者，内有弦结，手入之浅也。相者降，立西方。）<br />
　　[疏]“工四”至“乃降”。<br />
　　○释曰：云“四人二瑟”，则是二人歌可知。经不言相歌二人者，以其空相，亦与瑟者同，故不言，直言瑟之难者也。<br />
　　○注“瑟先”至“西方”。<br />
　　○释曰：云“瑟先，贱者先就事也”者，案《大射》大师、少师歌，众工瑟，是知瑟者贱也。凡工者皆先瑟後歌，是贱者先即事，故序亦在前。若然，得献亦在前，以随其先後而取之故也。云“鼓在前，变於君也”者，《乡射》与《大射》相对，《大射》君礼而後首，此臣礼前首，故云变於君。《燕礼》与《乡饮酒》相对，是以《燕礼》面鼓，又与《乡饮酒》後首相变。云“执越内弦，右手相”者，案《乡饮酒》注云“内弦侧担之”者，据瑟体而言。《燕礼》注云“内弦弦为主”者，据弦体而说。此言“内弦右手相，由便”，语异义同也。云“前越言执者，内有弦结，手入之浅也”者，瑟体首宽尾狭，内越孔虽长，广狭亦等，但弦居瑟上，近首鼓处则宽，近尾不鼓处并而狭。侧持之法，近鼓持之入则近，手入则深，是以通与《燕礼》言面鼓，则云执之手入浅也。《大射》与《乡饮酒》言後首，则云挎越，手入深故也。云“相者降，立西方”者，其相者是弟子，位在西者，是以下文云：“乐正西方，命弟子赞工迁乐于下。”故知此相工是弟子，故降立还于西方也。<br />
　　笙入，立于县中，西面。（堂下乐相从也。县中，磬东立，西面。）<br />
　　[疏]“笙入”至“西面”。<br />
　　○注“堂下”至“西面”。<br />
　　○释曰：云“堂下乐相从也”者，案上文云“县于洗东北西面”，此云“立于县中”，明是堂下相从，皆在东方也。云“县中，磬东立，西面”者，谓在磬东，当磬之东。郑知不在磬西，西面者，若磬西、西面，则笙者背磬，不可，故知在磬东，西面也。<br />
　　乃合乐，《周南关雎》、《葛覃》、《卷耳》，《召南鹊巢》、《采蘩》、《采》。（不歌、不笙、不，志在射，略於乐也。不略合乐者，《周南》、《召南》之风，乡乐也，不可略其正也。昔大王、王季、文王始居岐山之阳，躬行《召南》之教，以成王业，至三分天下，乃宣《周南》、《召南》之化，本其德之初，“刑于寡妻，至于兄弟，以御于家邦”，故谓之乡乐。用之房中以及朝廷《飨》、《燕》、《乡射》、《饮酒》，此六篇其风化之原也。是以合金石丝竹而歌之。）<br />
　　[疏]“乃合”至“采”。<br />
　　○释曰：言“乃”者，以其作乐之法，先歌後乃合乐。今不歌、不笙、不，唯合乐，故言乃以见非常故也。<br />
　　○注“不歌”至“歌之”。<br />
　　○释曰：据《乡饮酒》、《燕礼》作乐有四节，今不歌、不笙、不，唯有合乐，故云“志在射略於乐也”。云“合乐者，《周南》、《召南》之风，乡乐也”者，上注已云《颂》及《大雅》天子乐，《小雅》诸侯乐，此《二南》乡大夫乐，但《乡饮酒》、《乡射》是大夫、士为主人，故大夫、士乐为乡乐者也。云“不可略其正也”者，《二南》是大夫、士之乡乐，己之正乐，故云不可略其正者也。云“昔大王”已下，於《乡饮酒》注己说，义具於彼，此注略言之耳。若然者，《燕礼》与《乡饮酒》文同，注又与《燕礼》不异者，以其《乡射》与《乡饮酒》同是大夫、士礼，卿大夫、士行《射礼》，先行《乡饮酒礼》，《乡饮酒》与《乡射》自为首尾，故《乡饮酒》注具，於此略。言《燕礼》是诸侯礼，天子、诸侯射先行《燕礼》，则《燕礼》与《大射》自为首尾，是以《燕礼》歌、笙、、合郑亦具注之，《大射》又略言之也。<br />
　　工不兴，告于乐正曰：“正歌备。”（不兴者，瞽蒙礼略也。）<br />
　　[疏]“工不”至“歌备”。<br />
　　○注“不兴”至“略也”。<br />
　　○释曰：言“正歌”者，升歌也。升歌，《鹿鸣》是上歌。诸侯乐非己正乐，故以《二南》为正歌也。言“备”者，凡作乐皆三终，此备明亦三终也。云“不兴者，瞽蒙礼略也”者，以工告乐正，以卑告尊当兴，今以瞽蒙无目，不可责其备礼，故不兴者，於礼略也。<br />
　　乐正告于宾，乃降。（乐正降者，堂上正乐毕也。降立西阶东，北面。）<br />
　　[疏]“乐正”至“乃降”。<br />
　　○注“乐正”至“北面”。<br />
　　○释曰：言“告于宾”者，作乐主为乐宾，今歌备，故告宾，言歌备也。言“乐正降者，堂上正乐毕也”者，以其《乡饮酒》、《燕礼》但升歌、笙、合乐皆是正歌，今略去升歌、笙、三者，唯有合乐於堂上，故云堂上正乐毕也。云正乐者，对後无乐非正乐也。下射虽歌《驺虞》，亦是堂下，非堂上，故以堂上决之也。云“降立西阶东，北面”者，此无正文，约堂上乐正位在西阶东，北面，今降亦当在西阶东，北面也。<br />
　　主人取爵于上篚，献工。大师，则为之洗。（尊之也。君赐大夫乐，又从之以其人，谓之大师。）<br />
　　[疏]“主人”至“之洗”。<br />
　　○注“尊之”至“大师”。<br />
　　○释曰：自此至“反升就席”，论主人献工笙之事。但天子、诸侯官备，有大师、少师、瞽人作乐之长，大夫、士官不备，不合有大师，君有赐大夫、士乐器之法，故《春秋左氏》云：晋侯歌锺二肆，取半以赐魏绛，魏绛於是乎始有金石之乐，礼也。时以乐人赐之，故郑云“君赐大夫乐，又从之以其人，谓之大师”也。<br />
　　宾降，主人辞降。（大夫不降，尊也。）<br />
　　[疏]“宾降主人辞降”。<br />
　　○注“大夫不降尊也”。<br />
　　○释曰：云“大夫不降，尊也”者，此宾降，大夫若降，直与宾共文，今不言大夫降，《乡饮酒》亦云宾介，不言大夫降，明大夫皆不降，以其尊故也。<br />
　　工不辞洗。卒洗，升实爵。工不兴，左瑟，一人拜受爵。（左瑟，辟主人授爵也。一人，无大师，则工之长者。）<br />
　　[疏]“工不”至“受爵”。<br />
　　○释曰：此言工不辞洗，及一人拜受爵，皆上大师也。不言大师，言工一人者，欲见有大师，则大师不辞洗，拜受爵；若无大师，则凡工不辞洗，拜受爵，故变言工与一人。假令大师左瑟先献，若歌则後献，亦先献工一人，是以郑云一人无大师则工之长者。以《乡饮酒》献工时云“一人不兴受爵”，注云：“一人，工之长也。”大师为歌者未得献，先献瑟工之长者也。<br />
　　主人阼阶上拜送爵。荐脯醢。使人相祭。（人，相者。）<br />
　　[疏]“主人”至“相祭”。<br />
　　○注“人相者”。<br />
　　○释曰：云“人，相者”，则弟子相之，既相工，明祭亦相之可知。<br />
　　工饮，不拜既爵，授主人爵。众工不拜受爵，祭饮，辩有脯醢，不祭。（祭饮，不兴受爵，坐祭，坐饮。）<br />
　　[疏]“工饮”至“不祭”。<br />
　　○注“祭饮”至“坐饮”。<br />
　　○释曰：云“工饮，不拜既爵”者，还是上一人拜受爵者，虽不拜，既爵仍拜受也。下众工又对上一人拜受爵，众工不拜受爵也。郑云“祭饮，不兴受爵，坐祭，坐饮”者，对上宾主坐祭，立饮，故云“坐祭，坐饮”，亦不拜既爵可知也。<br />
　　不洗，遂献笙于西阶上。（不洗者，贱也。众工而不洗矣，而著笙不洗者，笙贱於众工，正君赐之，犹不洗也。）<br />
　　[疏]“不洗”至“阶上”。<br />
　　○注“不洗”至“洗也”。<br />
　　○释曰：云“众工而不洗矣，而著笙不洗者，笙贱於众工，正君赐之，犹不洗也”，郑云此者，欲见工在上贵，君赐之大师为之洗，笙贱位在下，正谓君赐之，笙人犹不为之洗，况众笙乎？欲取赐笙人不为之洗之意，不取众笙不为洗也。<br />
　　笙一人拜于下，尽阶，不升堂。受爵，主人拜送爵。阶前坐祭，立饮，不拜既爵，升，授主人爵。众笙不拜，受爵，坐祭，立饮，辩有脯醢，不祭。主人以爵降，奠于篚。<br />
　　[疏]“笙一”至“于篚”。<br />
　　○释曰：此经总献，笙人虽贱，中亦有尊卑，故一人升阶受爵，馀者不升，不拜既爵则同也。<br />
　　反升，就席。（亦揖让以宾升，众宾皆升。）<br />

                    <br>
                        　　[疏]“反升就席”。<br />
　　○注“亦揖”至“皆升”。<br />
　　○释曰：云“亦揖让以宾升，众宾皆升”者，谓亦前大夫若有遵者，则入门左，主人降，宾及众宾皆降，主人共大夫行礼讫，主人揖让以宾升，大夫及众宾皆升就席相似，故云“亦”。若然，上宾降时虽不言众宾降，众宾卑，从降可知，故今从宾升也。<br />
　　主人降席自南方，（礼杀，由便。）<br />
　　[疏]“主人”至“南方”。<br />
　　○注“礼杀由便”。<br />
　　○释曰：自此尽“未旅”，论立司正之事也。云“礼杀，由便”者，对上文主人受作爵时礼盛，故主人降席自北方，啐酒於席末亦然，今此立司正礼杀，故降席自南方，故云礼杀由便也。<br />
　　侧降。（宾不从降。）<br />
　　[疏]“侧降”。<br />
　　○注“宾不从降”。<br />
　　○释曰：侧降犹特降，故云“宾不从降”也。<br />
　　作相为司正。司正礼辞，许诺，主人再拜，司正答拜。（爵备乐毕，将留宾以事，为有解倦失礼，立司正以监之，察仪法也。《诗》云：“既立之监，或佐之史。”）<br />
　　[疏]“作相”至“答拜”。<br />
　　○注“爵备”至“之史”。<br />
　　○释曰：云“爵备”者，谓宾及众宾与尊者并工笙并得献，是爵备也。云“乐毕”者，合乐讫是乐毕。以无升笙与，故不言乐成而云毕而已也。云“将留宾以事”者，下有射事，射讫，行旅无之事，故须立司正以监之。但中为射系变司正为司马。射讫，反为司正，以监察仪法也。引《诗》者，证监与正为一物，皆察仪法也。<br />
　　主人升就席。司正洗觯，升自西阶，由楹内阼阶上，北面受命于主人。（洗觯者，当酌以表其位，显其事也。楹内，楹北。）<br />
　　[疏]“主人”至“主人”。<br />
　　○注“洗觯”至“楹北”。<br />
　　○释曰：云“受命于主人”者，谓受主人请安宾之命，是以下云“请安于宾”，郑注云：“传主人之命也。”<br />
　　西阶上北面请安于宾。（传主人之命。）宾礼辞，许。司正告于主人，遂立于楹以相拜。（相，谓赞主人及宾相拜之辞。）主人阼阶上再拜，宾西阶上答再拜，皆揖就席。（为己安也。今文揖为升。）<br />
　　司正实觯，降自西阶，中庭北面坐奠觯，兴，退，少立。（奠觯，表其位也。少立，自修正，慎其位也。古文曰少退立。）<br />
　　[疏]“司正”至“少立”。<br />
　　○注“奠觯”至“退立”。<br />
　　○释曰：此云“北面坐奠觯”，《乡饮酒》亦然者，此二者皆臣礼，故北面奠觯。《燕礼》、《大射》皆司正南面奠觯者，彼是君礼，欲取还不背君，故南面奠觯。故《大射》云：“南面坐奠觯，兴，右还，北面少立。坐取觯，兴，坐，不祭，卒觯，奠之，兴，再拜稽首，左还，南面坐取觯，洗，南面反奠于其所，北面立。”注云：“皆所以自昭明於众也。将於觯南北面则右还，於觯北南面则左还。如是，得从觯西往来也。必从觯西往来者，为君在阼，不背之也。”又取威仪多。此及《乡饮酒》在阼，非君直北面奠觯，又威仪简故也。<br />
　　进，坐取觯，兴，反坐，不祭，遂卒觯，兴。坐奠觯，拜，执觯兴，洗，北面坐奠于其所。（今文坐取觯，无进。又曰坐奠之拜。）<br />
　　兴，少退，北面立于觯南。（立觯南，亦其故摈位。）<br />
　　[疏]“兴少”至“觯南”。<br />
　　○注“立觯”至“摈位”。<br />
　　○释曰：云“立觯南，亦其故摈位”者，案上未有摈位，此云摈位者，案《射礼》云：“摈者退中庭。”是摈者在中庭有位。《燕礼》、《大射》皆摈者为司马，则此《乡射》及《乡饮酒》云“作相为司正”，相即摈者也，故知觯南者中庭，故摈位也。<br />
　　未旅。（旅，序也。未以次序相酬，以将射也。旅则礼终也。）<br />
　　[疏]“未旅”。<br />
　　○注“旅序”至“终也”。<br />
　　○释曰：旅，众也，而言序者，谓众以次序相酬，必於未旅而射者。旅则醉，礼终恐不得射，故於未旅而射也。此大夫、士礼，将射，先行乡饮酒行旅酬而已，故射前未旅，而射後乃始行旅酬。《燕礼》、《大射》国君礼，故先行燕礼，虽行一献，以其辨尊卑，故行四举旅。《大射》主为射，故再拜讫即射。《燕礼》主为燕，故三举旅乃射，彼皆与此不同也。<br />
　　三耦俟于堂西，南面，东上。（司正既立，司射选弟子之中德行道艺之高者，以为三耦，使俟事於此。）<br />
　　[疏]“三耦”至“东上”。<br />
　　○注“司正”至“於此”。<br />
　　○释曰：自此已下尽“乐正北面立于其南”，论三番射事。郑知司正既立司射，即选弟子之中为三耦俟事於此者，经云“俟於堂西”，明此时始选，故知既立司正，司射乃选弟子使俟事於此也。故记云：“三耦者，使弟子。司射前戒之。”注云：“弟子，宾党之少者也。前戒，谓先射请戒之。”<br />
　　司射堂西，袒、决、遂，取弓于阶西，兼挟乘矢，升自西阶。阶上北面告于宾，曰：“弓矢既具，有司请射。”（司射，主人之吏也。於堂西袒、决、遂者，主人无次，隐蔽而已。袒，左免衣也。决犹也，以象骨为之，著右大擘指，以钩弦体也。遂，射也，以韦为之，所以遂弦者也。其非射时，则谓之拾。拾，敛也，所以蔽肤敛衣也。方持弦矢曰挟。乘矢，四矢也。《大射》曰：“挟乘矢於弓外，见镞於付，右巨指钩弦。”古文挟皆作接。）<br />
　　[疏]“司射”至“请射”。<br />
　　○注“司射”至“作接”。<br />
　　○释曰：云“司射，取弓于阶西，兼挟乘矢”者，以其司射之弓矢豫陈於西阶，故司射於堂西袒、决、遂讫，即取弓矢於阶西。是以下记云“司射之弓矢与扑，倚于西阶之西”是也。云“有司请射”者，此有司谓司马，故《大射》云司射“自阼阶前曰：为政请射”，注：“为政，谓司马。司马，政官，主射礼。”诸侯之州长无司马官，直言有司请射，以比司马也。云“司射，主人之吏也”者，《大射》诸侯礼有大射正为长，射人次之，司射又次之，小射正次之，皆是士为也。则此大夫士礼，不得用士，故知是主人之吏为之可知。云“於堂西袒、决、遂者，主人无次，隐蔽而已”者，此对《大射》人君礼有次，在东方，不须堂西也。云“袒左免衣也”，知袒左者，凡事无问吉凶，皆袒左，是以《士丧》主人左袒，此及《大射》亦皆袒左，不以吉凶相反。唯有受刑袒右，故《觐礼》云：“乃右肉袒于庙门之东。”注云“右肉袒者，刑宜施於右”是也。云“决犹也，以象骨为之”者，《大射》注亦然。案《缮人》云：“掌王之用弓弩矢ゅ弋决拾。”郑注云：“《士丧礼》‘决用正，王棘若棘’，则天子用象骨与？”无正文，故引《士丧礼》，又言“与”以疑之。若然，诸侯及大夫生用象，死用棘。天子无问死生，皆用象者，盖取其滑也。云“著右大擘指，以钩弦体也”，知者，以右巨指钩弦，故知著於右大擘指也。以右擘著极，是以《大射》云“朱极三”，注云“以朱韦为之三者，食指、将指、无名指”是也。云“遂，射也，以韦为之，以遂弦者也”者，《大射》注亦云：“遂，射也。以朱韦为之，著左臂所以遂弦也。”云“其非射时，则谓之拾。拾，敛也，所以蔽肤敛衣也”者，此篇及《大射》将射云袒、决、遂，射讫，则云说、决、拾，於公虽射亦谓之拾，故《大射》云：“公就物，小射正奉决拾以笥，大射正执弓，皆以从於物。”彼亦临时而云拾，以公射袒朱襦言拾，以见敛衣，故变文以见义也。云“所以蔽肤敛衣也”者，言蔽肤，据士；敛衣，据大夫已上。是以下记；“大夫与士射袒薰襦。”《燕礼》记云君射“袒朱襦”，若对君，大夫亦与士同，亦蔽肤也。云“方持弦矢曰挟”，知者，下记云：“凡挟矢，於二指之横之。”是言其方可知。引《大射》“挟乘矢於弓外，见镞於付”，是其方也。若侧持弓矢，则名执，故下文云：“司射犹袒、决、遂，左执弓，右执一个，兼诸弦面镞。”注云“侧持弓矢曰执。面犹尚也，并矢於弦，尚其镞”是也。云“乘矢，四矢也”者，下云司射“三挟一个”，又《诗》云：“四矢反兮。”是四矢曰乘，凡物四皆曰乘也。引《大射》者，欲见挟为方持弦矢。<br />
　　宾对曰：“某不能，为二三子。”许诺。（言某不能，谦也。二三子，谓众宾已下。）<br />
　　[疏]“宾对”至“许诺”。<br />
　　○注“言某”至“已下”。<br />
　　○释曰：“二三子，谓众宾以下”者，谓除三耦之外，通射者而言，故云谓众宾以下也。若然，《投壶》礼宾固辞乃许者，彼因燕而为之再辞乃许。此为众习礼，不专为己，故一辞即许。大射不请者，彼为择士而射，故不须云许，直告射节而已。此为众庶习礼，故云“为二三子许诺”，亦一辞而许也。<br />
　　司射阼阶上，东北面告于主人，曰：“请射于宾，宾许。”<br />
　　司射降自西阶，阶前西面，命弟子纳射器。（弟子，宾党之年少者也。纳，内也。射器，弓、矢、决、拾、旌、中、筹、、丰也。宾党东面，主人之吏西面。）<br />
　　[疏]“司射”至“射器”。<br />
　　○注“弟子”至“西面”。<br />
　　○释曰：郑知弟子是宾党之年少者，以其宾党西方，东面，今以西面命之，明是宾党。是以郑云“宾东矢面，主人之吏西面”也。言弟子，故知少者。知射器弓九以下者，并案下文所陈用者知之也。云“宾党东面，主人之吏西面”者，案《投壶》宾党及主党皆为弟子，皆得与投壶者，彼燕法主欢心，故皆与。今此射与乡人习礼，《乡饮酒》同，上下经文党皆不与也。<br />
　　乃纳射器，皆在堂西。宾与大夫之弓倚于西序，矢在弓下，北括。众弓倚于堂西，矢在其上。（上，堂西廉。矢亦北括。）<br />
　　[疏]“乃纳”至“其上”。<br />
　　○注“上堂”至“北括”。<br />
　　○释曰：云“宾与大夫之弓倚于西序，矢在弓下，北括。众弓倚于堂西，矢在其上”者，以其序在堂上，故矢在弓下，堂西矢在堂上，随其弓在堂下，随其所宜而已。云“上，堂西廉”者，以其在堂西，故矢在上者，还在堂上之廉棱也。云“矢亦北括”者，其在堂上西序者北括，故知堂下者於上亦北括也。<br />
　　主人之弓矢在东序东。（亦倚于东序也。矢在其下，北括。）<br />
　　[疏]“主人”至“序东”。<br />
　　○注“亦倚”至“北括”。<br />
　　○释曰：上宾大夫弓矢在西序，矢在北括，此主人弓矢如上也。<br />
　　司射不释弓矢，遂以比三耦於堂西。三耦之南，北面，命上射曰：“某御於子。”命下射曰：“子与某子射。”（比，选次其才相近者也。古文曰某从於子。）<br />
　　[疏]“司射”至“子射”。<br />
　　○注“比选”至“於子”。<br />
　　○释曰：言“遂以”者，司正因上阶前令弟子纳射器，不释弓矢，遂比三耦，因曰遂，故云遂以也。云“比，选次其才相近者也”者，才虽各自用，乃因选其力相近为宜也。<br />
　　司正为司马。（兼官，由便也。立司正为莅酒尔，今射，司正无事。）<br />
　　[疏]“司正为司马”。<br />
　　○注“兼官”至“无事”。<br />
　　○释曰：言“兼官”者，若以诸侯对大夫，大夫兼官，诸侯具官；特以诸侯对天子，天子具官，诸侯兼官，各有所对，故云兼官，云“由使也”者。使司正为司马，不烦馀官也。案《射义》云：“孔子射於矍相之圃，射至於司马，使子路执弓矢，出延射。又使公罔之裘、序点扬觯而语。”但此篇是州长春秋习射法，兼士，有卿大夫三年贡士之後，以五物询众庶，射於庠，乡大夫五物询众，而引孔子射於矍相之事，则孔子鲁之乡大夫也。以其天子乡卿大夫为之，诸侯乡大夫使下大夫为之，是其差也。但《乡饮酒》之礼二人举觯为无爵，据此篇未旅先射，射讫行旅酬，酬讫，宾始二人举觯为无爵。未射时询众庶，得使公罔之裘、序点二人扬觯者，扬觯实在射後一酬讫始行之。今孔子询众庶之时，借取无爵时於旅也语，故使公罔之裘、序点二人扬觯以询众庶。此篇司射恒执弓矢，子路亦执弓矢，则子路为司射也。射於矍相时云射至司马，此文又云“司正为司马”，则使子路询众庶时当此节也。<br />
　　司马命张侯，弟子说束，遂系左下纲。（事至也。今文说皆作税。）<br />
　　[疏]“司马”至“下纲”。<br />
　　○注“事至也”。<br />
　　○释曰：上张侯时不系左下纲，中掩束之，今弟子说其束不致地，遂系左下纲於植，事至故也。<br />
　　司马又命获者倚旌于侯中。（为当负侯也，获者亦弟子也。谓之获者，以事名之。）<br />
　　[疏]“司马”至“侯中”。<br />
　　○注“为当”至“名之”。<br />
　　○释曰：案下记云：“司马阶前命张侯，遂命倚旌。”以记言之，司马命张侯与命倚旌，其事相因，故云“遂”，明同是西阶前也。云“为当负侯也”者，下云“司马命获者执旌以负侯”是也。知“获者亦弟子”者，堂下位，主人之党在东，宾弟子在西，下云“获者由西方坐取旌倚于侯中”，言由西方，是宾党弟子可知，亦上张侯者也。云“以事名之”者，以其唱获，故名获者也。<br />
　　获者由西方坐取旌，倚于侯中，乃退。<br />
　　乐正西方，命弟子赞工，迁乐于丁。（当辟射也。赞，佐也。迁，徙也。）<br />
　　弟子相工，如初入。降自西阶，阼阶下之东南，堂前三，西面北上坐。（，矢也。今文无南。）<br />
　　[疏]“弟子”至“上坐”。<br />
　　○注“矢也”。<br />
　　○释曰：言“如初入”者，亦如上升堂时，相者亦在，左何瑟，面鼓，内弦，右手以如入升时也。云“，矢也”者，案《矢人》注：“矢长三尺。”是去堂九尺也。<br />

                    <br>
                        　　乐正北面立于其南。（北面，乡堂，不与工序也。）<br />
　　[疏]“乐正”至“其南”。<br />
　　○注“北面”至“序也”。<br />
　　○释曰：云“不与工序也”者，工西面北上，以南北为序，乐正北面，则东西为列，故云不与工序也。<br />
　　●卷十二乡射礼第五<br />
　　司射犹挟乘矢，以命三耦：“各与其耦让取弓矢，拾。”（犹，有故之辞。拾，更也。）<br />
　　[疏]“司射”至“拾矢”。<br />
　　○注“犹有”至“更也”。<br />
　　○释曰：自此尽“取扑之以反位”，论司射诱射，教三耦射法之事。《大射》有次，“三耦取弓矢於次”，注云：“取弓矢不拾者，次中隐蔽处。”则此无次取弓矢。拾者，拾更也。递取弓矢，见威仪故也。云“犹，有故之辞”者，前已云司射兼挟乘矢，此云“犹”是有故之辞，云此者，欲见司射恒执弓矢未改之意。<br />
　　三耦皆袒、决、遂。有司左执付，右执弦，而授弓。（有司，弟子纳射器者也。凡纳射器者，皆执以俟事。）<br />
　　[疏]“三耦”至“授弓”。<br />
　　○注“有司”至“俟事”。<br />
　　○释曰：前有司请射，解为司马。此有司为弟子者，以有事者皆有司，故郑注解上有司请射与《大射》为政请射同，故解为司马。此经以纳射器使弟子，不见出文，则弟子执射器入者，即使守之以授用者，故知有司还是弟子。是以郑云“凡纳射器者，皆执以俟事”。<br />
　　遂授矢。（受於纳矢而授之。）<br />
　　[疏]“遂授矢”。<br />
　　○注“受於”至“授之”。<br />
　　○释曰：此授矢者，则上文有司授弓者，以其弟子执弓矢，故授弓讫复授矢。是以郑云“受於纳矢而授之”。<br />
　　三耦皆执弓，三而挟一个。（未违俟处也。，插也，插於带右。）<br />
　　[疏]“三耦”至“一个”。<br />
　　○注“未违”至“带右”。<br />
　　○释曰：上云“三耦俟于堂西”，又云“遂以比三耦於堂西”，此云“三耦皆执弓三而挟一个”，前後皆因前位，去未违俟处。下文乃云“三耦皆进，由司射之西，立于其西南，东面北上”，是移本位者也。云“，插也，插於带右”者，以其左手执弓，右手抽矢而射，故知插於带右，故《诗》云“左旋右抽”是也。<br />
　　司射先立于所设中之西南，东面。三耦皆进，由司射之西，立于其西南，东面北上而俟。<br />
　　司射东面立于三耦之北，三而挟一个。（为当诱射也，固东面矣。复言之者，明却时还。）<br />
　　[疏]“司射”至“一个”。<br />
　　○注“为当”至“时还”。<br />
　　○释曰：云“固东面矣，复言之者，明时还”者，司射先在中西南，东面，今三耦立定，司射来向三耦之北，东面，明司射时，右还西南，东面也。<br />
　　揖进，当阶，北面揖。及阶揖，升堂揖。豫则钩楹内，堂则由楹外。当左物，北面揖。（钩楹，绕楹而东也。序无室，可以深也。周立四代之学於国，而又以有虞氏之庠为乡学。《乡饮酒义》曰“主人迎宾於庠门外”是也。庠之制，有堂有室也。今言豫者，谓州学也。读如“成周宣谢灾”之谢，《周礼》作序。凡屋无室曰谢，宜从谢。州立谢者，下乡也。左物，下物也。今文豫为序，序乃夏后氏之学，亦非也。）<br />
　　[疏]“揖进”至“面揖”。<br />
　　○注“钩楹”至“非也”。<br />
　　○释曰：凡行射礼耦，耦各相对揖，故司射诱射，发东面位，揖进，当西阶北面揖，及阶揖，升堂揖讫，东行向两楹，物须过西楹，是以豫则钩楹内北过，以记云：“序则物当栋。”物近北，故过由楹北也。堂则由楹外过而东行，以记云：“堂则物当楣。”物近南，故过由楹南也。云“当左物”者，以南面为正，东为左物，北面又揖也。云“钩楹，绕楹而东也”者，北而东也。云“序无室，可以深也”者，据州立序而言。云“周立四代之学於国”者，案《王制》云：有虞氏上庠下庠，夏后氏东序西序，殷人左学右学，周人东胶虞庠。周立四代者，通己为四代，但质家贵右，故虞殷大学在西郊，小学在国中。文家贵左，故夏周大学在国中王宫之东，小学在西郊。周所立前代学者，立虞、夏、殷三代大学。若然，则虞氏上庠，则周之小学为有虞氏之庠，制在西郊也。立殷之右学则瞽宗，周立之亦在西郊。立夏后氏之东序，则周之东胶立在王宫之东，以其改东序为东胶。东胶，二代名，故云周立四代学。《文王世子》亦论四代学中学乐之事。云“而又以有虞氏之庠为乡学”者，与周立虞庠同制，故引《乡饮酒义》为证乡立庠之义也。云“庠之制，有堂有室也”者，则此篇云“堂则由楹外”，又记云“堂则物当楣”是也。《论语》云：“由也升堂矣，未入於室。”室堂相将，有室必有堂。言此者，见庠则室堂俱有，对榭则有堂无室也。云“今言豫者，谓州学也”者，《周礼地官州长职》云“春秋以礼会民而射于序”是也。云“读如‘成周宣榭灾’之榭”者，案宣公十六年《经》书：“成周宣榭火。”彼虽不据学，以其无室，与《尔雅》“无室曰榭”同，故引以为证也。云“《周礼》作序”者，据《州长职》文。云“凡屋无室曰榭，宜从榭”者，郑广解榭名。《尔雅》云：“谓之台，有木者谓之榭。”及成周宣谢，及此州立谢，皆是无室，故云“凡”以该之，不得从豫及序，故云宜从榭也。云“州立榭者，下乡也”者，以其乡之庠有室有堂，州谢则有堂无室，故云下乡也。云“今文豫为序，序乃夏后氏之学，亦非也”，不从今文者，以其虞庠、夏序皆是有室，州之序则无室，故云“非”。言“亦”者，古文为豫已非，今文作夏后氏之序亦非。若然，《礼记学记》及《州长职》并下记皆作序，郑不破之者，以乡立虞庠，依虞有室，州立夏序，去室，犹取序名，是以郑注《州长》云“序，州党之学也”，故不破之也。<br />
　　及物揖。左足履物，不方足，还，视侯中，俯正足。（方犹并也。志在於射，左足至，右足还，并足则是立也。南面视侯之中，乃俯视并正其足。）<br />
　　[疏]“及物”至“正足”。<br />
　　○注“方犹”至“其足”。<br />
　　○释曰：云“志在於射”者，解足未正先视侯中之意。言“左足至”者，解左足履物也。右足还并足则是立也者，解经不方足，还及正足之言。若然，云还时兼视侯中也。此不言画物早晚，案《大射》纳射器之下，即言“工人、士与梓人升自北阶两楹，疏数容弓，若丹，若墨，度尺而午”。此不言者，卑者文略，亦当在纳射器後即画之也。<br />
　　不去旌。（以其不获。）<br />
　　[疏]“不去旌”。<br />
　　○注“以其不获”。<br />
　　○释曰：以其旌拟唱获，今以三耦诱射，不唱获，故不去旌也。<br />
　　诱射，（诱犹教也。）将乘矢。（将，行也。行四矢，象有事於四方。）<br />
　　[疏]“将乘矢”。<br />
　　○注“将行”至“四方”。<br />
　　○释曰：云“象有事於四方”者，《诗》云：“四矢反兮，以御乱兮。”是四矢有事於四方。<br />
　　执弓不挟，右执弦。（不挟，矢尽。）<br />
　　[疏]“执弓”至“执弦”。<br />
　　○注“不挟矢尽”。<br />
　　○释曰：案上文司射将射时云“三而挟一个”，又云“将乘矢”，故知矢尽，空执弦也。<br />
　　南面揖，揖如升射。降，出于其位南，堂西，改取一个，挟之。（改，更也。不射而挟之，示有事也。今文曰序西。）<br />
　　[疏]“南面”至“挟之”。<br />
　　○释曰：云“出于其位南，堂西”者，上文司射位设于所设中之西南，东面，今乃位南，而北回堂西者，取教众耦威仪之法故也。云“改取一个，挟之”者，此不在西阶而在堂西，故堂西即云改取一个也。<br />
　　遂阶西，取扑，之，以反位。（扑，所以挞犯教者。《书》云：“扑作教刑。”）<br />
　　[疏]“遂”至“反位”。<br />
　　○注“扑所”至“教刑”。<br />
　　○释曰：引《书》者，《舜典》文也。彼谓教学之刑，此为教射法，教虽不同，用扑是一，故引为证也。<br />
　　司马命获者执旌以负侯。（欲令射者见侯与旌，深有志於中。）<br />
　　[疏]“司马”至“负侯”。<br />
　　○注“欲令”至“於中”。<br />
　　○释曰：自此尽“扑”，论三耦为第一番射法。云“欲令射者见侯与旌，深有志於中”者，凡射主欲中侯，使获者举旌唱获，以是豫使见之，望深有志於中也。<br />
　　获者侯，执旌负侯而俟。（俟，待也。今文俟为立。）<br />
　　[疏]“获者”至“而俟”。<br />
　　○释曰：俟，待也，而待者谓待司马命去侯。<br />
　　司射还，当上耦，西面作上耦射。（还，左还也。作，使也。）<br />
　　[疏]“司射”至“耦射”。<br />
　　○注“还左还也”。<br />
　　○释曰：知“左还”者，经云“还当上耦”，上耦位在司射之西南，东面。司射还欲西面与上耦相当，故知左还回身当之取便可知也。<br />
　　司射反位，上耦揖进，上射在左，并行。当阶，北面揖，及阶揖。上射先升三等，下射从之，中等。（中犹也。）<br />
　　[疏]“司射”至“中等”。<br />
　　○释曰：云“司射反位”者，反中西南，东面位也。<br />
　　上射升堂，少左。下射升，上射揖，并行。（并，亻并也，亻并东行。）<br />
　　[疏]“上射”至“并行”。<br />
　　○注“亻并东行”。<br />
　　○释曰：知并行并东行者，以其既言升，乃言并行，故知并东行向物也。云“少左”者，言上射先升，少左，避下射升阶也。<br />
　　皆当其物，北面揖，及物揖。皆左足履物，还，视侯中，合足而侯。司马堂西，不决、遂、袒，执弓。（不决遂，因不射，不备。）<br />
　　[疏]“皆当”至“执弓”。<br />
　　○注“不决”至“不备”。<br />
　　○释曰：“皆左足履物”者，谓先以左足履物，东头合足而俟，司马命去侯。云“因不射，不备”，此决司射诱射行事，袒即决、遂，执弓挟矢，今司马不射，故不备，直袒而已也。若然，《大射》司马正不射而袒，又复决、遂者，彼《大射》志於射，故司马正虽不射，袒复决、遂，以其不为射，仍不挟矢也。<br />
　　出于司射之南，升自西阶，钩楹，由上射之後，西南面立于物。右执箫，南扬弓，命去侯。（钩楹，以当由上射者之後也。箫，弓末也。《大射》曰：“左执付。”扬犹举也。）<br />
　　[疏]“出于”至“去侯”。<br />
　　○注“钩楹”至“举也”。<br />
　　○释曰：“钩楹”者，於西楹西而北，东行过。由上射之後，乃西南面立于物者，欲取南扬弓，向侯便故也。右执箫者，不可一手扬弓，故引《大射》曰左手执付，左当却手，则右执箫者，右当覆手也。<br />
　　获者执旌许诺，声不绝，以至于乏，坐，东面偃旌，兴而俟。（声不绝，不以宫商，不绝而已。乡射威仪省。偃犹什也。）<br />
　　[疏]“获者”至“而俟”。<br />
　　○注“声不”至“仆也”。<br />
　　○释曰：云“而俟”者，待射者发矢当坐，故下云“获者坐而获也”。云“乡射威仪省”者，决《大射》云：“负侯皆许诺，以宫趋，直西及乏南，又诺以商，至乏，声止。”是其唱诺为宫商，是其威仪多，此至者，威仪省故也。<br />
　　司马出于下射之南，还其後，降自西阶，反由司射之南，堂西，释弓，袭，反位，立于司射之南。（围下射者，明为二人命去侯。）<br />
　　[疏]“司马”至“之南”。<br />
　　○注“围下”至“去侯”。<br />
　　○释曰：司马由上射之後立於物，命去侯讫，物南行，西向，阶降，是其顺矣。今命去侯讫，乃围下射之後，绕下射之东南行，而西阶去。若出物西行，则似直为上射命去侯，是以并下射围绕之，明为二人命去侯也。<br />
　　司射进，与司马交于阶前，相左，由堂下西阶之东，北面视上射。命曰：“无射获，无猎获。”上射揖，司射退，反位。（射获，谓矢中人也。猎，矢从傍。）<br />
　　[疏]“司射”至“反位”。<br />
　　○注“射获”至“从傍”。<br />
　　○释曰：云“交于阶前，相左”者，既云司射与司马交于阶前相左，乃云由堂下西阶绕东北面，则相左之时在西阶之西。司马由北而西行，司射由南而东行，各以左相迎，故云相左也。司射既不升堂，不得云司射向北，司马向南，而相左也。云“射获，谓矢中人也”者，人谓获者，亦以事名。云“猎，矢从傍”者，谓从乏傍也。<br />
　　乃射。上射既发，挟弓矢，而后下射射，拾发，以将乘矢。（古文而后作後，非也。《孝经说》然后曰后者，後也当从后。）<br />
　　[疏]“乃射”至“乘矢”。<br />
　　○注“古文”至“从后”。<br />
　　○释曰：引《孝经说》，取《孝经纬援神契》文。彼说《孝经》云“然後能保其社稷”之等，皆作后，后者，後也，故不从古文後，是以云“当从后”。<br />
　　获者坐而获。（射者中，则大言获。获，得也。射，讲武田之类，是以中为获也。）<br />
　　[疏]“获者坐而获”。<br />
　　○注“射者”至“获也”。<br />
　　○释曰：此未释，故下经云“获而未释获”，郑云“但大言获，未释其”是也。云“获，得也。射，讲武田之类，是以中为获也”者，《诗》云“舍拔则获”，谓射著禽兽为获，获则得也。战伐得囚俘亦曰获，射著正鹄亦曰获，但“举旌以宫”大言获也，“偃旌以商”小言获也。<br />
　　举旌以宫，偃旌以商。（宫为君，商为臣，声和律吕相生。）<br />
　　[疏]注“宫为”至“相生”。<br />
　　○释曰：宫为君，商为臣，《礼记乐记》文。宫数八十一，数最浊，故为君，配中央土。商数七十二，次君，故为臣，配西方金。云“声和律吕相生”者，以其以黄锺之初九，下生林锺之初六，林锺又上生大蔟之九二。初九与九二虽非以次相生，大蔟亦由黄锺所生，故云声和由律吕相生。故举旌以宫，偃旌以商，不取其馀律吕也。<br />

                    <br>
                        　　获而未释获。（但大言获，未释其。）卒射，皆执弓，不挟，南面揖，揖如升射。（不挟，亦右执弦，如司射。）<br />
　　上射降三等，下射少右，从之，中等，并行，上射於左。（降，下。）<br />
　　[疏]“上射”至“於左”。<br />
　　○释曰：此上射、下射升与降，皆上射为先。又上射升降皆在左。<br />
　　与升射者相左，交于阶前，相揖。由司马之南堂西，释弓，说决拾，袭而俟于堂西，南面，东上。三耦卒射，亦如之。司射去扑，倚于西阶之西，升堂，北面告于宾，曰：“三耦卒射。”（去扑乃升，不敢佩刑器即尊者之侧。）<br />
　　[疏]“与升”至“卒射”。<br />
　　○注“去扑”至“之侧”。<br />
　　○释曰：云“不敢佩刑器即尊者之侧”者，此司射将升堂即宾前，故去扑於阶西，乃升，是不敢佩刑器即於尊者之侧也。《大射》：“司射去扑，倚于阶西，阼阶下，北面告于公曰：三耦卒射。”不升堂亦去扑者，国君尊，虽堂下亦去扑也。<br />
　　宾揖。（以揖然之。）<br />
　　[疏]“宾揖”。<br />
　　○注“以揖然之”。<br />
　　○释曰：《大射》司射告公三耦卒射，不见公揖，然之者，公尊故也。<br />
　　司射降，扑，反位。司马堂西。<br />
　　[疏]“司马堂西”。<br />
　　○释曰：自此尽“加于”，论三耦射讫取矢之事。<br />
　　袒，执弓，由其位南进，与司射交于阶前，相左，升自西阶，钩楹，自右物之後，立于物，西南面，揖弓，命取矢。（揖，推之也。）<br />
　　[疏]注“揖推之也”。<br />
　　○释曰：推手曰揖，引手曰厌，故《周礼司仪》天揖、时揖、土揖，郑注皆以“推手”解之，是以推手为揖。但揖弓者向侯而揖之，以其命取矢故也。扬弓者，向乏而扬之，以其命去侯故也。<br />
　　获者执旌许诺，声不绝，以旌负侯而俟。（俟弟子取矢，以旌指教之。）<br />
　　[疏]注“俟弟”至“教之”。<br />
　　○释曰：此即下文弟子取矢，委于是也。<br />
　　司马出于左物之南，还其後，降自西阶，遂堂前，北面立于所设之南，命弟子设。（犹幅也，所以承矢者。）<br />
　　[疏]“司马”至“设”。<br />
　　○注“犹”至“矢者”。<br />
　　○释曰：云“犹幅也”训为幅者，义取若布帛有边幅，整齐之意，故云“所以承齐矢”，即下云“委于北括”。又《大射》云：“既拾取矢，困之。”注云：“困，齐等之。”是其承也。<br />
　　乃设于中庭，南当洗，东肆。（东肆，统於宾。）<br />
　　[疏]“乃设”至“东肆”。<br />
　　○注“东肆统於宾”。<br />
　　○释曰：此弟子设之时，司马教之，故《大射》云：“小臣师设。司马正东面以弓为毕。”郑注云：“毕，所以教助执事者。”明此亦然。云“东肆，统於宾”者，然则有首尾，故下记云：“长如，博三寸，厚寸有半，龙首。”郑注云：“两端为龙首。”若然，则有首无尾。而言西上者，应有刻饰，记之为首尾也。<br />
　　司马由司射之南退，释弓于堂西，袭，反位。弟子取矢，北面坐委于，北括，乃退。司马袭进，当南，北面坐，左右抚矢而乘之。（抚，拊之也。就委矢，左右手抚而四四数分之也。上既言袭矣，复言之者，嫌有事即袒也。凡事升堂乃袒。）<br />
　　[疏]“司马”至“乘之”。<br />
　　○注“抚拊”至“乃袒”。<br />
　　○释曰：云“司射之南退，释弓”者，司马往堂西释弓，还依三耦所行之处，亦取威仪进止之事，故曰司射之南也。云“委矢于，北括”者，顺射时矢南行故也。云“抚，拊之也”者，言抚者，抚拍之义，言拊者，取拊近之理，故转从拊也。云“就委矢，左右手抚而四四数分之也”者，谓司马北面就所委矢之南，北面以右手抚四矢，於东以之手抚四矢，於西是四四数而分之也。云“上既言袭矣，复言之者，嫌有事即袒也”者，案上文命弟子设，退时已袭，今复言袭进者，嫌有事则袒，故重言之也。云“凡事升堂乃袒”者，堂下虽有事亦不袒，若司射不问堂上、堂下，有事即袒。司马与司射递行事，恐同，故明之也。<br />
　　若矢不备，则司马又袒执弓如初，升，命曰：“取矢不索。”（索犹尽也。）<br />
　　弟子自西方应曰：“诺。”乃复求矢，加于。（增故曰加。获者许诺，至此弟子曰诺，事同，互相明。）<br />
　　[疏]注“增故”至“相明”。<br />
　　○释曰：上言获者执旌许诺，故曰“获者许诺”，至此弟子曰诺，以其事同，互相明也。言“互”者，获者执旌许诺，不言弟子许诺，则弟子亦许诺。此直言弟子自西方应曰诺，不言获者应诺，则获者亦应诺可知，以其事同，省文，故互相明之。<br />
　　司射倚扑于阶西，升，请射于宾，如初。宾许诺。宾、主人、大夫若皆与射，则遂告于宾，阼阶上告于主人，主人与宾为耦。（言若者，或射或否，在时欲耳。射者绎己之志，君子务焉。大夫，遵者也。告宾曰：“主人御于子。”告主人曰：“子与宾射。”）<br />
　　[疏]“司射”至“为耦”。<br />
　　○注“言若”至“宾射”。<br />
　　○释曰：自此尽“比众耦辩”，论次番将射比众耦之事。但射礼三而止，第一番直司射与三耦诱射，不释；第二番三耦与众耦俱射，释；第三番兼有作乐为射节。云“言若者，或射或否”者，以“若”是不定之辞，故知或射或否。射者绎己之志者，《礼记射义》文，绎谓陈己之志意也。云“大夫，遵者也”者，上云大夫有遵者是也，故与宾主同在任情之限。云“告宾曰：‘主人御于子。’告主人曰：‘子与宾射’”，此约下大夫与士射之辞，以宾比大夫，以主人比士，尊宾之义也。<br />
　　遂告于大夫，大夫虽众，皆与士为耦。以耦告于大夫，曰：“某御於子。”（大夫皆与士为耦，谦也。来观礼，同爵自相与耦，则嫌自尊别也。大夫为下射而云御於子，尊大夫也。士谓众宾之在下者，及群士来观礼者也。礼，一命已下，齿於乡里。）<br />
　　[疏]“遂告”至“於子”。<br />
　　○注“大夫”至“乡里”。<br />
　　○释曰：云“大夫为下射，而云御於子，尊大夫也”者，上命三耦云：命上射曰某御於子，命下射曰子与某子射。今命大夫云某御于子，与上射同者，尊大夫也。大夫虽为下射，其辞不与下射同也。云“士谓众宾之在下者”，言众宾则与宾俱来者也。下记云：“大夫与，则公士为宾。”郑注云：“公士，在官之士。”则众宾之内亦有士矣，与宾俱至，则得主人之所命者也。其将射而至者，非主人之所命，直来观礼者也。但是一命已下，莫问先後而至，皆齿于堂下，故郑总云：“士谓众宾之在下者及群士来观礼者也。”云“《礼》一命以下，齿于乡里”者，《周礼》党正礼十月行正齿位之礼云：“一命齿于乡里，再命齿于父族，三命不齿。”案《乡饮酒》注云“此篇无正齿位之礼”，则乡射先行乡饮酒之礼，亦无正齿位之法。而云一命以下齿于乡里者，《乡饮酒》、《乡射》虽无正齿位之礼，士立于下，是以一命者在下，与乡里齿，是其常法。诸侯之士无再命以上，若为公卿大夫，自在尊东，为遵也。言士与众宾之在下者，则堂上三宾不与大夫为耦矣，亦皆射，故下文云“众宾与射者皆降”是也。<br />
　　西阶上北面作众宾射。（作，使。）<br />
　　司射降，扑，由司马之南堂西，立，比众耦。（众耦，大夫耦及众宾也。命大夫之耦曰：“子与某子射。”其命众耦如三耦。）<br />
　　[疏]“司射”至“众耦”。<br />
　　○注“众耦”至“三耦”。<br />
　　○释曰：云“众耦，大夫耦及众宾也”者，言大夫之耦，唯谓堂下之士，言众宾，则兼堂上三宾，故下云众宾皆降。云“命大夫之耦曰：子与某总射”，此即上文命下射之辞也。云“其命众耦如三耦”者，上命三耦云“命上射曰某御於子，命下射曰子与某子射”是也。以其俱是士，故命辞同。<br />
　　众宾将与射者皆降，由司马之南堂西，继三耦而立，东上。大夫之耦为上，若有东面者，则北上。（言若有者，大夫士来观礼及众宾多，无数也。）<br />
　　[疏]“众宾”至“北上”。<br />
　　○注“言若”至“数也”。<br />
　　○释曰：言由司马之南堂西者，上文司马位在司射之南、东面是也。云“多，无数也”者，以其言“若”，亦是不定之辞，故无常数也。众宾若少，以南面为正，若多不受，则西边东面，北上。若然，大夫来在尊东为遵，而此言之者，郑总解来观礼之意，不谓大夫辄在此位也。<br />
　　宾、主人与大夫皆未降。（言未降者，见其志在射。）<br />
　　[疏]“宾主”至“未降”。<br />
　　○注“言未”至“在射”。<br />
　　○释曰：言“未降”，後有降阶之理，故下云“三耦卒射。宾、主人、大夫揖，皆由其阶降”。与耦俱升射也。言“志在射”者，以其射在於堂上故也。<br />
　　司射乃比众耦，辩。（众宾射者降，比之，耦乃遍。）<br />
　　[疏]“司射”至“耦辩”。<br />
　　○注“众宾”至“乃遍”。<br />
　　○释曰：云“众宾射者降，比之，耦乃遍”者，以上文司射降比众耦，下文乃云众宾将与射者皆降，郑恐众宾堂上後降者不比，故兼堂上後降亦比，乃遍也。<br />
　　遂命三耦拾取矢，司射反位。（反位者，俟其袒、决、遂来。）<br />
　　[疏]“遂命”至“反位”。<br />
　　○注“反位”至“遂来”。<br />
　　○释曰：自此尽“为上”，论拾取矢并众耦皆就射位之事。云“反位者，俟其袒、决、遂来”者，下文云“三耦拾取矢，进立于司马之西南”是也。此司射反位，不言先下，将欲为下番射。司射堂西命三耦及众宾，皆袒、决、遂，执弓就位，司射先反位。郑注云：言先三耦及众宾，不言先三耦，未有拾取矢位，无所先。以此言之，明言先反者，对未反位之辞俱有位。得言先，若一有一无，不得言先，即此文。是以下文注决此也。若俱无，亦得言先，故上云司射比三耦於堂西。云“司射先立於所设中之西南，东面。三耦皆进，由司射之西，立于其西南，东面北上而俟”，是其皆未有位，亦得言先。<br />
　　三耦拾取矢，皆袒、决、遂，执弓，进立于司马之西南。（必袒、决、遂者，明将有射事。）<br />
　　[疏]“三耦”至“西南”。<br />
　　○注“必袒”至“射事”。<br />
　　○释曰：“立于司马之西南”者，案上司射位在中西南，司马位在司射南，今立于司马之西南，亦东面北上也。云“必袒、决、遂者，明将有射事”者，始取未有射事而袒、决、遂者，以其取矢即讫有射，故豫著之，故云将有射事也。<br />
　　司射作上耦取矢。（作之者，还当上耦，如作射。）<br />
　　[疏]“司射”至“取矢”。<br />
　　○注“作之”至“作射”。<br />
　　○释曰：案上文司射作射之时左还，当上耦西面作上耦射。今作取矢亦如之，故云“还当上耦如作射”。<br />
　　司射反位，上耦揖进，当北面揖，及揖。（当，正南之东西。）<br />
　　[疏]“司射”至“揖”。<br />
　　○注“当”至“东西”。<br />
　　○释曰：此上耦发位东行时，一南一北并行。及将至南，下耦在南，稍进，当前南，俱北面揖，其时上射稍西，下射稍东，东西相当，故云“当正南之东西”也。<br />
　　上射东面，下射西面。上射揖进，坐，横弓，却手自弓下取一个，兼诸付，顺羽，且兴，执弦而左还，退反位，东面揖。（横弓者，南踣弓也。却手由弓下取矢者，以左手在弓表，右手从里取之，便也。兼并矢於付，当顺羽，既又当执弦也。顺羽者，手放而下，备不整理也。不言毋周，在阼非君，周可也。）<br />
　　[疏]“上射”至“面揖”。<br />
　　○注“横弓”至“可也”。<br />
　　○释曰：言“顺羽且兴”者，谓以右手顺羽之时则兴，故云且兴也。言“左还”者，以左手向外而西回。“东面揖”者，揖下射，使取矢也。云“横弓者，南踣弓也”者，覆左手以执弓，却右手以取矢便，故知不北踣弓也。云“以左手在弓表”者，表，弓背也，覆手以执背，故云左手在弓表。云“右手从里取之，便也”者，覆手在表执弓，右手在里取矢，故云便也。云“不言毋周，在阼非君，周可也”者，案《大射》云：“左旋，毋周，反面揖。”郑注云：“左还，反其位。毋周，右还而反东面也。君在阼，还周则下射将背之。”此直云左还反位，不言毋周，明还周可也。郑云下射将背之，则上射背左还，毋周也。<br />
　　下射进，坐，横弓，覆手自弓上取一个，兴，其他如上射。（覆手由弓上取矢者，以左手在弓里，右手从表取之，亦便。）<br />
　　[疏]“下射”至“上射”。<br />
　　○注“覆手”至“亦便”。<br />
　　○释曰：云“以左手在弓里，右手从表取之，亦便”者，上射在西云南踣弓，此不云踣弓，则亦南踣弓。知者，以其亦用左手执弓，覆右手取矢，则执弓却左手可知。既仰左手向上执弓而南踣，故用右手弓上向下取矢，亦便也。<br />
　　既拾取乘矢，揖，皆左还，南面揖，皆少进，当南，皆左还，北面，三挟一个。（南，乡当之位。）<br />
　　[疏]“既拾”至“一个”。<br />
　　○注“南”至“之位”。<br />
　　○释曰：云“南，乡当之位”者，上云进当北面揖，今至此位，皆还北面也。<br />
　　揖，皆左还，上射於右。（上射转居右，便其反位也。下射左还，少南行，乃西面。）<br />
　　[疏]“揖皆”至“於右”。<br />

                    <br>
                        　　○注“上射”至“西面”。<br />
　　○释曰：云“上射转居右，便其反位也”者，此决射时升降，上射皆居左。彼自堂西，不复庭位故也。此复庭位，故上射转在右，是以郑云便其反位也。云“下射左还，少南行，乃西面”者，以其初北面时，东西相当，今西行，宜并，故下射少南行，乃西面取并行故也。<br />
　　与进者相左，相揖，反位。（相左皆由进者之北。）<br />
　　[疏]“与进”至“反位”。<br />
　　○注“相左”至“之北”。<br />
　　○释曰：云“由进者之北”者，以其进取矢者东行，此则西行，由进者之北则得相左也。<br />
　　三耦拾取矢，亦如之。後者遂取诱射之矢，兼乘矢而取之，以授有司于西方，而后反位。（取诱射之矢，挟五个，弟子逆受於东面位之後。）<br />
　　[疏]“三耦”至“反位”。<br />
　　○注“取诱”至“之後”。<br />
　　○释曰：云“三耦拾取矢亦如之”者，上云三耦之中，上耦外而言之。云“取诱射之矢，挟五个”者，以其前拾取矢皆进三挟一个，乃反位。此则先取四矢，亦三挟一个，乃并取诱射四矢，兼挟之，故五个也。云“弟子逆受於东面位之後”者，弟子即纳射器者，因留主授受於堂西西方，今见下耦将司射矢来向位，仍西面，弟子即往逆受之讫，下射乃反东面，故云“授有司于西方而后反位”，谓反向东面位，是以郑亦云“弟子逆受於东面位之後”也。<br />
　　众宾未拾取矢，皆袒、决、遂，执弓，三挟一个，由堂西进，继三耦之南而立，东面，北上，大夫之耦为上。（未犹不也。众宾不拾者，未射，无上矢也。言此者，嫌众宾三耦同伦，初时有射者，後乃射有拾取矢，礼也。）<br />
　　[疏]“众宾”至“为上”。<br />
　　○注“未犹”至“礼也”。<br />
　　○释曰：云“未犹不也”者，若言未，谓此第一番初时，未有拾取矢，礼以其第一番唯有三耦射，无宾射法，不得云未。是以转为不以其全，不拾取矢也。云“言此者，嫌众宾三耦同伦，初时有射”者，此解经云众宾不拾之意有此嫌，故明之。云“後乃射有拾取矢，礼也”者，据第三番众宾乃射，自然有上拾取矢礼，後文见之也。<br />
　　司射作射如初，一耦揖升如初。司马命去侯，获者许诺。司马降，释弓反位。司射犹挟一个，去扑，与司马交于阶前，升，请释获于宾。（犹，有故之辞。司射既诱射，恒执弓挟矢以掌射事，备尚未知，当教之也。今三耦卒射，众足以知之矣。犹挟之者，君子不必也。）<br />
　　[疏]“司射”至“于宾”。<br />
　　○注“犹有”至“必也”。<br />
　　○释曰：自此尽“共而俟”，论第二番射之事。案《大射》第二番射，司马命去侯云如初。此司马命去侯，不言如初者，此臣礼，威仪省。司马初命去侯时，获者许诺，声不绝，以至于乏。再番、三番命去侯，获者直许诺，无不绝声，故不言如初。《大射》君礼，威仪多，故第二番与前同，获者以宫商趋之，故言如初。於第三番礼杀，复不以宫商，直许诺，又不得言如初。云“今三耦卒射，众足以知之矣。犹挟矢者，君子不必也”者，三耦教射者，三耦卒射，众宾足知射礼，犹挟矢教之者，君子不必也者。案《论语》孔子云君子“无必、无固、无我”，以不必即知，故仍教之。<br />
　　宾许，降，扑，西面立于所设中之东，北面命释获者设中，遂视之。（视之，当教之。）<br />
　　[疏]“宾许”至“视之”。<br />
　　○注“视之当教之”。<br />
　　○释曰：云“当教之”者，谓教其释，安置左右，及数告胜负之事，亦教之也。<br />
　　释获者执鹿中，一人执以从之。（鹿中，谓射於谢也，於庠当兕中。）<br />
　　[疏]“释获”至“从之”。<br />
　　○注“鹿中”至“兕中”。<br />
　　○释曰：以州长是士，射于榭；乡大夫是大夫，为之射于庠。下记云“士则鹿中，大夫兕中”，故云“鹿中谓射於榭也，於庠当兕中也”。<br />
　　释获者坐设中，南当，西当西序，东面，兴受，坐实八于中，横委其馀于中西，南末。兴，共而俟。（兴还北面受，反东面实之。）<br />
　　[疏]“释获”至“而俟”。<br />
　　○注“兴还”至“实之”。<br />
　　○释曰：云“设中，南当”，南北节，西当西序，东西节。云“兴还北面受，反东面实之”者，以其所纳射器皆在堂西，执中与，皆从堂西来，向西序之南，南面，执中者既东面坐，设讫，兴，还向北面受，回向东面实之也。<br />
　　司射遂进，由堂下，北面命曰：“不贯不释。”（贯犹中也。不中正不释也。古文贯作关。）<br />
　　[疏]“司射”至“不释”。<br />
　　○注“贯犹”至“作关”。<br />
　　○释曰：言“不贯”者，以其以布为侯，故中者贯穿布侯，故以中为贯也。是以郑云贯犹中也。中则贯也。<br />
　　上射揖。司射退反位。释获者坐取中之八，改实八于中，兴，执而俟。（执所取。）<br />
　　[疏]“上射”至“而俟”。<br />
　　○注“执所取”。<br />
　　○释曰：八者，人四矢，一耦八矢。虽不知中否，要须一矢则一，改实八，拟後来者用之。<br />
　　乃射。若中，则释获者坐而释获，每一个释一。上射於右，下射於左，若有馀，则反委之。（委馀，礼尚异也。委之，合於中西。）<br />
　　[疏]“乃射”至“委之”。<br />
　　○注“委馀”至“中西”。<br />
　　○释曰：云“上射於右，下射於左”者，以释者东面为正，依投壶礼，宾党於右，主党於左，是以上射於右，宾党也；下射於左，主党也。云“委馀，礼尚异也”者，手中馀未知有几，不可尽中所有，馀亦得於後释，要委馀於地，别取中内八者，礼尚异，故不用馀者。云“委之，合於中西”者，法多少视射人多少不定，要横委其馀於中西，手中馀者与之合也。<br />
　　又取中之八，改实八于中，兴，执而俟。三耦卒射。<br />
　　宾、主人、大夫揖，皆由其阶降，揖。主人堂东袒、决、遂，执弓，三挟一年。宾於堂西亦如之。皆由其阶，阶下揖，升堂揖。主人为下射，皆当其物，北面揖，及物揖，乃射。卒，南面揖，皆由其阶，阶上揖，降阶揖。宾序西，主人序东，皆释弓，说决、拾，袭，反位，升，及阶揖，升堂揖，皆就席。（或言堂，或言序，亦为庠谢互言也。宾主人射，大夫止於堂西。）<br />
　　[疏]“又取”至“就席”。<br />
　　○注“或言”至“堂西”。<br />
　　○释曰：上云“榭则钩楹内”，谓射於榭者也；“堂则由楹外”，谓射於庠者也。此当有乡大夫射於庠，亦有州长射於序，故互见其义。互言者，今袒、决、遂，则言堂东西，见在庠，在榭亦然。释弓说决、拾，则言序东、序西，序则榭也，在庠亦然。故言互言之，周公省文，欲两见之也。云“大夫止於堂西”者，上宾、主人、大夫俱降，无堂西之文，下云大夫袒、决、遂，就其耦，故知此时止於堂西，故记云“大夫降，立于堂西以俟射”也。<br />
　　大夫袒、决、遂，执弓，三挟一个，由堂西出于司射之西，就其耦。大夫为下射，揖进，耦少退。揖如三耦。及阶，耦先升。卒射，揖如升射，耦先降。降阶，耦少退。皆释弓于堂西，袭。耦遂止于堂西，大夫升就席。（耦於庭，不并行，尊大夫也。在堂如上射之仪，近其事，得申。）<br />
　　[疏]“大夫”至“就席”。<br />
　　○注“耦於”至“得申”。<br />
　　○释曰：言“在堂如上射之仪”者，谓耦先升，是如上射身先升法，以其近射事，故得申也。<br />
　　众宾继射，释获皆如初。司射所作，唯上耦。（於是言唯上耦者，嫌宾、主人射亦作之。《大射》三耦卒射，司射请于公及宾。）<br />
　　[疏]“众宾”至“上耦”。<br />
　　○注“於是”至“及宾”。<br />
　　○释曰：云“於是言唯上耦者，嫌宾、主人射亦作之”，郑言此者，若二耦射，下即言所作唯上耦，则宾、主人射作之未可知，故於众宾射讫乃言此，明宾、主射不作可知，故於此乃言“所作唯上耦”，明除宾、主矣。故郑云：“於是言唯上耦，嫌宾主射亦作之。”引《大射》者，公尊，公与宾射，不作直请，记云：“宾、主人射，则司射摈升降。”是虽不作，犹为摈相之，但不请也。<br />
　　卒射，释获者遂以所执馀获，升自西阶，尽阶，不升堂，告于宾曰：“左右卒射。”降，反位，坐委馀获于中西，兴，共而俟。（司射不告卒射者，释获者於是有事，宜终之也。馀获，馀也，无馀则空手耳。俟，俟数也。）<br />
　　[疏]“卒射”至“而俟”。<br />
　　○注“司射”至“数也”。<br />
　　○释曰：云：“宜终之也”者，决前番射，司射告卒射，此二番射不告卒，使获者告，是宜终之也。云“馀获，馀”者，一耦不必尽中，故有馀也。云“无馀则空手耳”者，或宾、主八矢尽中，释八，故空手告也。<br />
　　司马袒、决，执弓升，命取矢，如初。获者许诺，以旌负侯，如初。司马降，释弓，反位。弟子委矢，如初。大夫之矢，则兼束之以茅，上握焉。（兼束大夫矢，优之，是以不拾也。束於握上，则兼取之，顺羽便也。握，谓中央也。不束主人矢，不可以殊於宾也。言大夫之矢，则矢有题识也。肃慎氏贡椐矢，铭其括。今文上作尚。）<br />
　　[疏]“司马”至“握马”。<br />
　　○注“兼束”至“作尚”。<br />
　　○释曰：自此尽“司马乘矢”，论取矢之事。云“束于握上，则兼取之，顺羽便也”者，握上则兼取之顺持之处，全束於握之上，取持於中央，握之向下顺羽便，故乘矢总束之也。云“不束主人矢，不可以殊於宾也”者，主人乡大夫，则是大夫官当束之，不敢殊别於宾，若主人是州长，则士自然不束也。肃慎氏者，《国语》文。引之者，证矢有题识，以有题识，故束者得知是大夫之矢也。<br />
　　司马乘矢如初。<br />
　　司射遂西阶西，释弓，去扑，袭，进由中东，立于中南，北面视。（释弓去扑，射事已。）<br />
　　[疏]“司马”至“视”。<br />
　　○注“释弓”至“事已”。<br />
　　○释曰：凡言“遂”者，因上事。司射於上无事，而言“遂”者，以司射与司马递行事，今以司马进乘矢，司射遂西阶西，释弓去扑也。云“射事已”，此始再番射未已，而言已者，前番不释获，今据第二释获之，功成则为已，是以下记云：“司射释弓矢，视，与献释获者释弓矢。”注云：“唯此二事，休武主文。”休武者，射讫数，主文者，洗爵献释获者是也。<br />
　　释获者东面于中西坐，先数右获。（固东面矣，复言之者，为其少南就右获。）<br />
　　[疏]“释获”至“右获”。<br />
　　○注“固东”至“右获”。<br />
　　○释曰：释获者在中西东面。释之时，宾党於右，主党於左。今将数，宜就之，是以少南就右获，更东面也。<br />
　　二为纯。（纯犹全也。耦阴阳。）<br />
　　[疏]“二为纯”。<br />
　　○注“纯犹”至“阴阳”。<br />
　　○释曰：云“耦阴阳”者，阴阳对合，故二为耦阴阳也。<br />
　　一纯以取，实于左手，十纯则缩而委之。（缩，从也。於数者东西为从。古文缩皆为蹙。）<br />
　　[疏]注“缩从”至“为蹙”。<br />
　　○释曰：凡言“从”、“横”者，南北为从，东西为横。今释者东面而言从横，则据数东为正，是以东西者为从，南北者为横，故郑云“於数者东西为从”也。<br />
　　每委异之。（易校数。）<br />
　　有馀纯，则横於下。（又异之也，自近为下。）<br />
　　[疏]“有馀”至“於下”。<br />
　　○释曰：此则以南北为横也。<br />
　　一为奇，奇则又缩诸纯下。（奇犹亏也。又从之。）<br />
　　兴，自前左，东面。（起由中东就左获，少北於故，东面乡之。）<br />
　　[疏]注“少北”至“乡之”。<br />
　　○释曰：云“少北於故”，故则右也。又移至左之後，东面乡之，是以云少北於故。<br />
　　坐，兼敛，实于左手，一纯以委，十则异之。（变於右。）<br />
　　[疏]注“变於右”。<br />
　　○释曰：云“变於右”者，右则一一取之於地，实于左手。此则总敛於左手，一一取之於左手，委於地是变也。必变之者，礼以变为敬也。<br />
　　其馀如右获。（谓所缩所横。）<br />
　　司射复位，释获者遂进取贤获，执以升，自西阶，尽阶，不升堂，告于宾。（贤获，胜党之也。齐之而取其馀。）<br />
　　[疏]“司射”至“于宾”。<br />
　　○注“贤获”至“其馀”。<br />
　　○释曰：云“齐之而取其馀”者，解经“取贤获”，以为获，以其唱获则释，故名为获。左右数齐，有馀则贤获，故以告也。<br />
　　若右胜，则曰“右贤於左”。若左胜，则曰“左贤於右”。以纯数告。若有奇者，亦曰奇。（贤犹胜也。言贤者，射之以中为俊也。假如右胜，告曰右贤於左，若干纯、若干奇。）<br />
　　[疏]“若右”至“曰奇”。<br />
　　○注“贤犹”至“干奇”。<br />
　　○释曰：“若干”者，数不定之辞。凡数法，一二已上得称若干，奇则一也，一外无若干。郑亦言若干者，因纯有若干，奇亦言若干，奇言若干者，衍字也。<br />
　　若左右钧，则左右皆执一以告，曰：“左右钧。”降复位，坐，兼敛，实八于中，委其馀于中西，兴，共而俟。<br />
　　[疏]“若左”至“而俟”。<br />
　　○释曰：此将为第三番射，故豫设之。或实或委，一如前法也。<br />
　　司射堂西，命弟子设丰。（将饮不胜者，设丰所以承其爵也。丰形盖似豆而卑。）<br />
　　[疏]“司射”至“设丰”。<br />
　　○注“将饮”至“而卑”。<br />

                    <br>
                        　　○释曰：自此尽“彻丰与觯”，论罚爵之事。云“设丰所以承其爵也”者，案《燕礼》君尊有丰，此云承爵，丰则两用之。《燕礼》注：“丰形似豆，卑而大。”此不言大，彼以承尊，故言大。此承爵，不言大，或小耳。<br />
　　弟子奉丰升，设于西楹之西，乃降。胜者之弟子洗觯，升酌，南面坐奠于丰上。降，袒执弓，反位。（胜者之弟子，其少者也。耦不酌，下无能也。酌者不授爵，略之也。执弓反射位，不俟其党，已酌有事。）<br />
　　[疏]“弟子”至“反位”。<br />
　　○注“胜者”至“有事”。<br />
　　○释曰：知弟子是“少者”，以其执弟子礼使令，故知少者也。云“执弓反射位，不待其党，已酌有事”者，以此弟子由堂西，固在射宾中矣。党即众宾是也。案下文“三耦及众射者皆与其耦进，立于射位”，今酌者不待其党与俱进，而先反射位者，由已酌酒有事讫，其党未得司射命，又无事，不得共酌者同就射位，故酌者先得反射位也。<br />
　　司射遂袒执弓，挟一个，扑，北面于三耦之南，命三耦及众宾胜者：“皆袒、决、遂，执张弓。（执张弓，言能用之也。右手执弦，如卒射。）<br />
　　[疏]“司射”至“张弓”。<br />
　　○注“执张”至“卒射”。<br />
　　○释曰：云“右手执弦，如卒射”者，上文卒射，执弓不挟，右执弦，矢尽故也。此非卒射，亦执张弓，为无矢亦右执弦也，故注云如卒射。<br />
　　不胜者皆袭，说决拾，左手，右加弛弓于其上，遂以执付。（固袭说决拾矣，复言之者，起胜者也。执弛弓，言不能用之也。两手执付，又不得执弦。）<br />
　　[疏]注“固袭”至“执弦”。<br />
　　○释曰：云“固袭说决拾矣”者，谓前降堂时既袭，说决拾矣。云“起胜者也”者，谓至此复言不胜者，谓以此袭说决拾，以不能用也，起发胜者袒决遂，能用也。云“两手执付，又不得执弦”者，上胜者言执张弓，如卒射，则左手执弓，右手执弦，此则云执付，明仰弓於左手之上，执付横之，而不得执弦，则宜右手共执弓付，故云两手执付又不得执弦也。<br />
　　司射先反位。（居前俟所命来。）<br />
　　[疏]“司射先反位”。<br />
　　○注“居前俟所命来”。<br />
　　○释曰：云“居前俟所命来”者，以众射者皆止於堂西，未向射位，而司射先反位，於下文众耦等乃来就射位，是得命即来，故云俟所命来也。来讫，司射乃作之也。<br />
　　三耦及众射者皆与其耦进立于射位，北上。司射作升饮者，如作射。一耦进，揖如升射，及阶，胜者先升，升堂，少右。（先升，尊贤也。少右，辟饮者也，亦相饮之位。）<br />
　　[疏]“三耦”至“少右”。<br />
　　○注“先升”至“之位”。<br />
　　○释曰：云“少右，辟饮者也”者，以其丰於西楹之西，正当西阶，饮者升，少西，又当辟丰上之爵，故云少右辟饮酒也。云“亦相饮之位”者，以其相饮者皆北面於西阶，授者在东，饮者在西，故云亦相饮之位。<br />
　　不胜者进，北面坐取丰上之觯，兴，少退，立卒觯，进，坐奠于丰下，兴，揖。（立卒觯，不祭不拜，受罚爵，不备礼也。右手执觯，左手执弓。）<br />
　　[疏]注“右手”至“执弓”。<br />
　　○释曰：此无正文，以祭礼皆左手执爵，用右手以祭，故知此亦用左手执弓，右手执觯可知也。<br />
　　不胜者先降。（後升先降，略之，不由次。）<br />
　　[疏]注“後升”至“由次”。<br />
　　○释曰：此对射时，升降皆有上射在先，今後升先降，故云“略之不由次第”也。<br />
　　与升饮者相左，交于阶前，相揖，出于司马之南，遂堂西，释弓，袭而俟。（俟复射。）<br />
　　[疏]注“俟复射”。<br />
　　○释曰：“待复射”者，谓待第三番射也。<br />
　　有执爵者。（主人使赞者代弟子酌也。於既升饮而升自西阶，立于序端。）<br />
　　[疏]“有执爵者”。<br />
　　○注“主人”至“序端”。<br />
　　○释曰：以初使胜党弟子酌酒於丰上以发首，故使弟子。今云“有执爵者”，明主人使赞者代弟子酌於丰上，以次至终也。赞者，谓主人之贱不射者。此则《乡饮酒》云“主人之赞者”之类也。云“於既升饮而升自西阶，立于序端”者，谓於上耦既饮讫，赞者乃升自西阶，酌讫，奠於丰上，如下文赞者即立于序端。立于序端，文出于《大射》也。<br />
　　执爵者坐取觯，实之，反奠于丰上。升饮者如初。（每者辄酌，以至於遍。）<br />
　　[疏]“执爵”至“如初”。<br />
　　○注“每者”至“於遍”。<br />
　　○释曰：云“执爵者坐取觯，实之”者，谓初饮讫，反奠於丰上，赞者取此觯实之，反奠于丰上。云“升饮者如初”，已下皆如初，故郑云“每者辄酌，以至於遍”也。<br />
　　三耦卒饮。宾、主人、大夫不胜，则不执弓，执爵者取觯，降洗，升实之，以授于席前。（优尊也。）受觯，以西阶上，北面立饮。（受罚爵者，不宜自尊别。）卒觯，授执爵者，反就席。大夫饮，则耦不升。（以宾主人饮，耦在上，嫌其升。）若大夫之耦不胜，则亦执弛弓，特升饮。（尊者可以孤，无能对。）众宾继饮，射爵者辩，乃彻丰与觯。（彻犹除也。设丰者反丰於堂西，执爵者反觯於篚。）<br />
　　司马洗爵，升实之以降，献获者于侯。（乡人获者贱，明其主以侯为功得献也。）<br />
　　[疏]“司马”至“于侯”。<br />
　　○注“乡人”至“献也”。<br />
　　○释曰：自此“尽负侯而俟”，论司马献获者之节。云“乡人获者贱，明其主以侯为功得献也”者，案《大射》云：“司马正洗散，遂实爵，献服不。服不侯西北三步，北面拜受爵。”注云：“近其所为献。”彼国君礼，使服不士官唱获，故就其所为唱获献之。此乡人获者贱，故献於侯，明以侯为功得献也。<br />
　　荐脯醢，设折俎，俎与荐皆三祭。（皆三祭，为其将祭侯也，祭侯三处也。）<br />
　　[疏]“荐脯”至“三祭”。<br />
　　○注“皆三”至“处也”。<br />
　　○释曰：“三处”者，下文右与左、中是也。<br />
　　获者负侯，北面拜受爵，司马西面拜送爵。（负侯，负侯中也。拜送爵不同面者，辟正主也。其设荐俎，西面错，以南为上。为受爵于侯，荐之於位。古文曰再拜受爵。）<br />
　　[疏]“获者”至“送爵”。<br />
　　○注“负侯”至“受爵”。<br />
　　○释曰：知“负侯中”者，以下云右个，又左个，後言中，明先居中可知。云“拜送爵不同面者，辟正主也”者，案上文正主献宾、献众宾皆北面，与受献者同面，今此与受献不同面，故云辟正主也。云“其设荐俎，西面错，以南为上”者，获者据文东面，而云西面错，据设人而言。以南为上者，《特牲》、《少牢》东面笾豆，皆以南方为上，故知此亦然。云“受爵於侯，荐之於位”者，此云“负侯，北面拜受爵”，是受爵于侯。云“荐之於位”者，下云“左个之西北三步东面设荐”，是荐之於位也。若然，不荐亦在侯者，以其酒在人首，可得就侯献获者，荐乃设之於地。若与酒俱在侯所，则正祭侯何名献获也？若《大射》，则献与荐俱在乏，乃侯祭之，君礼，与此异也。<br />
　　获者执爵，使人执其荐与俎从之，右个，设荐俎。（获者以侯为功，是以献焉。人，谓主人赞者，上设荐俎者也。为设笾在东，豆在西，俎当其北也。言使设，新之。）<br />
　　[疏]“获者”至“荐俎”。<br />
　　○注“获者”至“新之”。<br />
　　○释曰：此将祭侯也。云“获者以侯为功，是以献焉”者，以获者卑贱，因侯有功乃得献，今还以得献之酒献侯，故云是以献也。云“人，谓主人赞”者，以其前使为获者设荐俎，是主人之赞者，今还使之设荐俎，故知人是主人赞者。知“笾在东，豆在西，俎当其北也”者，以其侯以北面为正，依《特牲》、《少牢》皆笾在右，故知笾在东，右厢；豆在西，左厢可知也。云“言使设，新之”者，郑意嫌更使人设之，其实荐此者仍前人，而云使人设荐俎，示新之而已，故云言使设也。<br />
　　获者南面坐，左执爵，祭脯醢，执爵兴，取肺，坐祭，遂祭酒。（为侯祭也，亦二手祭酒反注，如《大射》。）<br />
　　[疏]“获者”至“祭酒”。<br />
　　○注“为侯”至“大射”。<br />
　　○释曰：此正祭侯，故获者南面乡侯祭，故郑云“为侯祭也”。云“亦二手祭酒反注，如《大射》”者，案《大射》云：“获者左执爵，又祭荐俎，二手祭酒。”郑注云：“二手祭酒者，南面於俎之北，当为侯祭於豆，爵反注，为一手不能正也。此荐俎之设，如於北面人焉。”此祭亦然，故云如《大射》也。<br />
　　兴，左个，中皆如之。（先祭左个，後中者，以外即之，至中，若神在中也。）<br />
　　左个之西北三步，东面设荐、俎。获者荐右东面立饮，不拜既爵。（不就乏者，明其享侯之馀也。立饮荐右，近司马，於是司马北面。）<br />
　　[疏]“左个”至“既爵”。<br />
　　○注“不就”至“北面”。<br />
　　○释曰：云“不就乏者，明其享侯之馀也”者，若就乏，则己所当得，今不就乏近侯者，明享侯之馀。云“立饮于荐右，近司马”者，解在荐右之意也。知“於是司马北面”者，此约献释获者司射之位，案下文司射献释获者，“释获者荐右东面拜受爵，司射北面拜送爵”，故知此时司马亦北面也。若然，释获者在司射之西，北面，立饮，此获者不北面饮者，案《大射》注：“此受献之位也，不北面者，嫌为侯卒爵。”此亦然，故不北面也。<br />
　　司马受爵，奠于篚，复位。获者执其荐，使人执俎从之，辟设于乏南。（迁设荐俎就乏，明己所得礼也。言辟之者，不使当位，辟举旌，偃旌也。设于南，右之也。凡他荐俎，皆当其位之前。）<br />
　　[疏]“司马”至“乏南”。<br />
　　○注“迁设”至“之前”。<br />
　　○释曰：云“迁设荐俎就乏，明己所得礼也”者，前设近侯，见享侯之馀，此近乏者，乏者，己所有事之处，迁近乏，是明其己所得礼故也。云“设于南，右之也”者，以右取之便也。云“凡他荐俎，皆当其位之前”者，言“凡”，见广解荐处，谓凡燕及食并祭祀之荐俎，皆当其位之前，唯此与《大射》获者与释获者荐俎辟设，不当前也。<br />
　　获者负侯而俟。<br />
　　[疏]“获者负侯而俟”。<br />
　　○释曰：获者既受献，负侯而俟第三番射也。<br />
　　司射阶西，释弓矢，去扑，说决、拾，袭，洗，洗爵，升实之，以降，献释获者于其位，少南。荐脯醢，折俎，有祭。（不当其位，辟中。）<br />
　　[疏]“司射”至“有祭”。<br />
　　○注“不当其位辟中”。<br />
　　○释曰：自此尽“反位”，论司射献释获之事。此荐脯醢及折俎有肺祭一，与献获者同。但彼三祭，此一祭为异也。一祭者，亦荐有祭肺。俎有祭肺，以为将食而祭，故言“有祭”也。云“不当其位，辟中”者，以释获者位在中西，故献之於其位少南，所以辟中也。<br />
　　释获者荐右东面拜受爵，司射北面拜送爵。释获者就其荐坐，左执爵，祭脯醢，兴，取肺，坐祭，遂祭酒，兴，司射之西，北面立饮，不拜既爵。司射受爵，奠于篚。释获者少西辟荐，反位。（辟荐少西之者，为复射妨司射视也，亦辟俎。）<br />
　　[疏]“释获”至“反位”。<br />
　　○注“辟荐”至“辟俎”。<br />
　　○释曰：云“亦辟俎”者，上献获者讫，获者执其荐，使人执俎从之，设于乏南。此释获者受献讫，释获者少西辟荐，不云辟俎，亦辟俎与获者同可知，故云亦辟俎也。<br />
　　司射堂西，袒、决、遂，取弓于阶西，挟一个，扑，以反位。（为将复射。）<br />
　　[疏]“司射”至“反位”。<br />
　　○注“为将复射”。<br />
　　○释曰：自此尽“反位”，论将为下番射作之，使拾取矢之事。<br />
　　司射去扑，倚于阶西，升，请射于宾，如初。宾许。司射降，扑，由司马之南堂西，命三耦及众宾：“皆袒、决、遂，执弓，就位。”（位，射位也。不言射者，以当序取矢。）<br />
　　[疏]“司射”至“就位”。<br />
　　○注“位射”至“取矢”。<br />
　　○释曰：云“位，射位”者，知是射者，下云“各以其耦反於射位”，故知此是射位在司射之西南东面者也。云“不言射位者，以当序取矢”者，以此当次序拾取矢射，故不言射位也。<br />
　　司射先反位。（言先三耦及众宾也。既命之，即反位，不俟之也。不言先三耦，未有拾取矢位，无所先。）<br />
　　[疏]“司射先反位”。<br />
　　○注“言先”至“所先”。<br />
　　○释曰：言“先三耦及众宾也”者，此下有三耦及众宾，故知先三耦及众宾也。云“不言先三耦，未有拾取矢位，无所先”者，案前第二番将射，命三耦拾取矢，司射反位，不言先，未有位，无所先，故决之。第二番无位者，以司射之西南有三耦射位，至再番司射反於故位，三耦将移於司马之西南，拾取矢之位，未往之时，末有故位，三耦既无故位，故司射不得言先，故以此决之也。凡射，大射与乡射各有三位，此乡射无次，有堂西取弓矢，袒、决、遂及比耦之位；又有三耦射位，在司射位西南；又有拾取矢及再番射位，是三位。《大射》有次，次内有袒、决、遂取弓矢之位；又有堂东次比耦之位；又有射位，并拾取矢之位，是亦有三位。但君臣礼异，故位事不同也。<br />
　　三耦及众宾皆袒、决、遂，执弓，各以其耦进，反于射位。（以犹与也。今文以为与。）<br />
　　[疏]“三耦”至“射位”。<br />
　　○注“以犹与也”。<br />
　　○释曰：训以为与者，《春秋》之义，能东西之曰以。若存以字，谓言尊卑不同，任意以之，故转为与，则平敌之义也。<br />

                    <br>
                        　　司射作拾取矢。三耦拾取矢如初，反位。宾、主人、大夫降揖如初。主人堂东，宾堂西，皆袒、决、遂，执弓，皆进阶前揖。（南面相俟而揖行也。）<br />
　　[疏]“司射”至“前揖”。<br />
　　○注“南面”至“行也”。<br />
　　○释曰：言“南面”者，谓宾主各於堂东西，南面立相待。言“揖行”者，谓各於堂上北面相见而揖，揖讫，行向也。<br />
　　及揖，拾取矢如三耦。（及，当东西也。主人西面，宾东面，相揖拾取矢。不北面揖，由便也。）<br />
　　[疏]“及”至“三耦”。<br />
　　○注“及”至“便也”。<br />
　　○释曰：云“及，当东西也”者，宾主出堂东西相见，揖讫，东西行至所也。云“不北面揖，由便也”者，决三耦及众宾皆於南北面揖，及揖。此则无，南北面揖，宾主各由东西便故也。<br />
　　卒，北面三挟一个。（亦於三耦为之位。）<br />
　　[疏]“卒北”至“一个”。<br />
　　○注“亦於三耦为之位”。<br />
　　○释曰：经云“三挟一个”，与上三耦取矢讫，三挟一个同，又同处，故云“亦於三耦为之位”也。<br />
　　揖退。（皆已揖左还，各由其涂反位。）<br />
　　[疏]“揖退”。<br />
　　○注“皆已”至“反位”。<br />
　　○释曰：云“皆已揖左还，各由其涂反位”者，谓宾主北面揖退之时，宾主皆左还，相背各向堂涂，反堂东西之位。知左还者，约上三耦也。<br />
　　宾堂西，主人堂东，皆释弓矢，袭，及阶揖，升堂揖，就席。（将袒先言主人，将袭先言宾，尊宾也。）<br />
　　[疏]“宾堂”至“就席”。<br />
　　○注“将袒”至“宾也”。<br />
　　○释曰：袒是尽敬之事，袭是容之礼，故上经将袒先言主人，此经袭则先言宾，是尊宾故也。<br />
　　大夫袒、决、遂，执弓，就其耦。（降袒、决、遂於堂西，就其耦於射位，与之拾取矢。）<br />
　　[疏]“大夫”至“其耦”。<br />
　　○注“降袒”至“取矢”。<br />
　　○释曰：知“於堂西”者，上文宾主人大夫降，宾堂西袒、决、遂，又上文大夫射时，堂西袒、决、遂，故知也。<br />
　　揖皆进，如三耦。耦东面，大夫西面。大夫进，坐，说矢束。（说矢束者，下耦，以将拾取。）<br />
　　[疏]“揖皆”至“矢束”。<br />
　　○注“说矢”至“拾取”。<br />
　　○释曰：“大夫西面”者，为下射故也。<br />
　　兴，反位。而后耦揖进坐，兼取乘矢，顺羽而兴，反位，揖。（兼取乘矢者，尊大夫，不敢与之拾也。相下相尊，君子之所以相接也。）<br />
　　[疏]“兴反”至“位揖”。<br />
　　○注“兼取”至“接也”。<br />
　　○释曰：此大夫与耦取矢、踣弓、覆手、仰手，一如上三耦法，其揖退之仪亦如上，左还而西也。<br />
　　大夫进坐，亦兼取乘矢，如其耦。北面，三挟一个。（亦於三耦为之位。）揖退。耦反位，大夫遂序西，释弓矢，袭，升即席。（大夫不序於下，尊也。）众宾继拾取矢，皆如三耦，以反位。<br />
　　司射犹挟一个以进，作上射如初。一耦揖升如初。（进，前也。言还当上耦西面，是言进，终始互相明也。今文或言作升射。）<br />
　　[疏]“司射”至“如初”。<br />
　　○注“进前”至“升射”。<br />
　　○释曰：自此尽“退中与而俟”，论第三番用乐射之事。云“言还当上耦西面，是言进，终始互相明也”者，上番将射时，云司射还当上耦西面，作上耦射，不言进，明还当上耦时者进，近上耦乃作之，此直进作射，不言还当上耦，明进时亦还当上耦而作之，故言终始互相明也。<br />
　　司马升，命去侯，获者许诺。司马降，释弓反位。司射与司马交于阶前，去扑，袭，升，请以乐乐于宾。宾许诺。司射降，扑，东面命乐正，曰：“请以乐乐于宾，宾许。”（东西，於西阶之前也。不就乐正命之者，传尊者之命於贱者，遥号令之可也。乐正亦许诺，犹北面不还，以宾在堂。）<br />
　　[疏]“司马”至“宾许”。<br />
　　○注“东面”至“在堂”。<br />
　　○释曰：知在“西阶之前，不就乐正命之”者，以经云“司射降，扑”，即言东面命乐正，无行进之事，故知西阶之前遥命之也。云“乐正亦许诺”，知者，案《大射》云：“司射东面命乐正曰：命用乐。乐正曰：诺。”是乐正许诺之事。此不言者，文不具，故言之。云“犹北面不还，以宾在堂”者，此亦无文，乐正位东阶东南，北面；大师位东北，西面；宾在堂，南面；乐正犹北面，不还西面，是以下文特云“东面命大师”，明此时不西面受命矣。《大射》郑注彼云：“乐正西面受命，左还，东面命大师。”与此礼异者，虽无正文，郑以义言，在阼故也。<br />
　　司射遂阶，堂下北面命曰：“不鼓不释。”（不与鼓节相应，不释也。乡射之鼓五节，歌五终，所以将八矢，一节之当拾发，四节四拾，其一节先以听也。）<br />
　　[疏]“司射”至“不释”。<br />
　　○注“不与”至“听也”。<br />
　　○释曰：云“乡射之鼓五节”者，以卿、大夫、士用五节，是以《射人》云：王以《驺虞》九节，诸侯以《狸首》七节，卿大夫以《采》五节，士以《采蘩》五节。是卿大夫士同五节。云“歌五终，所以将八矢”者，下记云：“歌《驺虞》若《采》。”歌五终是也。云“一节之当拾发，四节四拾，其一节先以听也”者，尊卑乐节虽多少不同，四节以尽乘矢则同，其馀外皆以听，以知乐终始长短也。王九节者，五节先以听；诸侯七节者，三节先以听；卿、大夫、士五节者，一节先以听；皆四节拾将乘矢。但尊者先以听则多，卑者先以听则少，优至尊，先知审政也。此节亦取侯道之数，故郑注《射人》云：九节、七节、五节者，奏乐以为射耦之差，言节者，容侯道之数也。凡射皆与臣下共为，若与尊者同耦，自然与尊者同节。若不与尊者同耦，则各自用其节，乐当与《射义》同。<br />
　　上射揖。司射退反位。乐正东面命大师，曰：“奏《驺虞》，若一。”（东面者，进还乡大师也。《驺虞》，《国风召南》之诗篇也。《射义》曰：“《驺虞》者，乐官备也。”其诗有“一发五、五<豕从>，于嗟驺虞”之言，乐得贤者众多，叹思至仁之人以充其官，此天子之射节也。而用之者，方有乐贤之志，取其宜也。其他宾客、乡大夫则歌《采》。“若一”者，重节。）<br />
　　[疏]“上节”至“若一”。<br />
　　○注“东面”至“重节”。<br />
　　○释曰：云“东面者，进还乡大师也”者，以其大师西面，乐正北面，明知进身乡大师乃命之。云“此天子之射节也”者，《周礼射人》而知。云“取其宜也”者，《驺虞》喻得贤者多，此《乡射》亦乐贤，故云取其宜也。云“其他宾客、乡大夫则歌《采》”者，《采》是乡大夫乐节，其他谓宾射与燕射，若州长他宾客自奏《采蘩》。若然，此篇有乡大夫、州长射法，则同用《驺虞》，以其同有乐贤之志也。云“若一者，重节”者，若一谓五节之，长短希数皆如一，则是重乐节也。<br />
　　大师不兴，许诺。乐正退反位。<br />
　　乃奏《驺虞》以射。三耦卒射，宾、主人、大夫、众宾继射，释获如初。卒射，降。（皆应鼓与歌之节，乃释。降者，众宾。）<br />
　　[疏]“大师”至“射降”。<br />
　　○注“皆应”至“众宾”。<br />
　　○释曰：云“乐正退反位”者，反工南北面位也。云“降者，众宾”者，次番射时，宾与主人、大夫卒射皆升堂，此降者众宾也。<br />
　　释获者执馀获，升告左右卒射，如初。（卒，已也。今文曰告于宾。）<br />
　　司马升，命取矢，获者许诺。司马降，释弓反位。弟子委矢，司马乘之，皆如初。<br />
　　司射释弓视，如初。（，获也。今文曰视数也。）释获者以贤获与钧告，如初。降复位。<br />
　　司射命设丰，设丰、实觯如初。遂命胜者执张弓，不胜者执弛弓，升饮如初。<br />
　　司射遂袒、决、遂，左执弓，右执一个，兼诸弦，面镞，堂西，以命拾取矢，如初。（侧持弦矢曰执。面犹尚也。并矢於弦，尚其镞，将止，变於射也。）<br />
　　[疏]“释获”至“如初”。<br />
　　○注“侧持”至“射也”。<br />
　　○释曰：言犹袒者，亦是有故之辞，以其常袒，恐不袒，故言犹以连之也。云“侧持弦矢曰执”者，对方持弦矢曰挟。并矢於弦尚其镞将止变於射也者，亦是对将射挟矢而言。<br />
　　司射反位。三耦及宾、主人、大夫、众宾皆袒、决、遂，拾取矢，如初。矢不挟，兼诸弦付以退，不反位，遂授有司于堂西。（不挟，亦谓执之如司射也。不以反射位授有司者，射礼毕。）<br />
　　[疏]“司射”至“堂西”。<br />
　　○注“不挟”至“礼毕”。<br />
　　○释曰：云“不挟，亦谓执之如司射也”者，执之如司射兼诸弦付，则与司射异。以其司射直执一个，无三矢兼於付，三耦以下则执一个，并於弦，又以三矢并於付，所以异也。<br />
　　辩拾取矢，揖，皆升就席。（谓宾大夫及众宾也。相俟堂西，进立于西阶之前。主人以宾揖升，大夫及众宾从升，立时少退于大夫。三耦及弟子自若留下。）<br />
　　[疏]“辩拾”至“就席”。<br />
　　○注“谓宾”至“留下”。<br />
　　○释曰：知相俟于堂西者，以经言辩拾取矢讫，乃言“揖，皆升就席”，则知先取矢者皆相待堂西，其主人则在堂东，遍取矢讫，乃揖而升堂就席也。云“主人以宾揖升，大夫及众宾从升，立时少退于大夫。三耦及弟子自若留下”者，众宾则三宾也，皆依上文献後升，及留在下之法。<br />
　　司射乃堂西，释弓，去扑，说决、拾、袭，反位。<br />
　　[疏]“司射”至“反位”。<br />
　　○释曰：司射之扑在阶西，今来去扑於堂西之等，以其不复射故也。<br />
　　司马命弟子说侯之左下纲而释之，（说，解也。释之不复射，奄束之。）<br />
　　[疏]“司马”至“释之”。<br />
　　○注“说解”至“束之”。<br />
　　○释曰：上初张侯时，云“乃张侯，下纲不及地武，不系左下纲，中掩束之”，郑云：“事未至也。”又至将射时，“司马命张侯，弟子说束，遂系左下纲”。郑注云：“事至。”今言司马命弟子说侯之左下纲而释之，直言“说侯之左下纲而释之”，明未全去，备复射，故郑下注云：“诸所退皆俟於堂西，备复射也。”故知此释之为三番射毕，不复射。若有射，则行燕射，旅酬以後乃为之，故於此时中掩左下纲，如初张时也。<br />
　　命获者以旌退，命弟子退。司射命释获者退中与而俟。（诸所退皆俟堂西，备复射也。旌言“以”者，旌恒执也。获者，释获者，亦退其荐俎。）<br />
　　[疏]“命获”至“而俟”。<br />
　　○注“诸所”至“荐俎”。<br />
　　○释曰：“获者，释获者，亦退荐俎”者，上献时皆有荐俎，辟之於右，今获者以旌退，释获者退中，故知亦退荐俎也。<br />
　　司马反为司正，退复觯南而立。（当监旅酬。）<br />
　　[疏]“司马”至“而立”。<br />
　　○注“当监旅酬”。<br />
　　○释曰：自此尽“司正降复位”，论射讫行旅酬之事。故司马反为司正，郑云“当监旅酬”也。<br />
　　乐正命弟子赞工即位。弟子相工，如其降也，升自西阶，反坐。（赞工迁乐也。降时如初入。乐正反自西阶东，北面。）<br />
　　[疏]“乐正”至“反坐”。<br />
　　○注“赞工”至“北面”。<br />
　　○释曰：前为将射，迁工于东方西面，乐正北面。今将旅酬作乐，故迁升於堂上也。云“降时如初入”者，以经直云“如其降也”，降时威仪不见，故取上文降时如初入。初入则上“工四人”已下是也。云“乐正反自西阶东，北面”者，上初升於西阶之东，乐正立于其西，合乐讫，工告乐正曰：“正歌备。”乐正告于宾，乃降立于西阶东，北面。又将射时，乐正命弟子赞工迁乐于下，弟子相工如初入，降自西阶东，北面，近其事。知不升者，以正乐毕，上无告请於宾之事，宜与正歌备已後同也。<br />
　　宾北面坐，取俎西之觯，兴，阼阶上北面酬主人。主人降席，立于宾东。宾坐奠觯，拜，执觯兴，主人答拜。宾不祭，卒觯，不拜，不洗，实之，进东南面。（所不者，酬而礼杀也。宾立饮。）<br />
　　[疏]“宾北”至“南面”。<br />
　　○注“所不”至“立饮”。<br />
　　○释曰：“宾北面坐，取俎西之觯”者，谓上一人举觯于宾，宾奠于荐西者也。云“宾立饮”者，《乡饮酒》当此宾酬主人时云宾“不祭，立饮”是也。<br />
　　主人阼阶上北面拜，宾少退。（少退，少逡遁也。）<br />
　　主人进受觯，宾主人之西，北面拜送。（旅酬而同阶，礼杀也。）<br />
　　[疏]注“旅酬”至“杀也”。<br />
　　○释曰：对献酬之时，宾主各於其阶，故云“同阶，礼杀也”。<br />
　　宾揖，就席。主人以觯西阶上酬大夫。大夫降席，立于主人之西，如宾酬主人之礼。（其既实觯，进西南面，立乡所酬。）<br />
　　[疏]“宾揖”至“之礼”。<br />
　　○注“其既”至“所酬”。<br />
　　○释曰：云“主人以觯西阶上酬大夫”者，旅酬恒执此觯以相酬，故言“以”。知义然者，上文“命获者以旌退”，郑注云“旌言以者，旌恒执也”是也。云“其既实觯，进西南面，立所酬”，知者，以上宾酬主人，阼阶上实觯进南面，则知此主人酬大夫西阶上，实觯而亦进西面可知也。<br />
　　主人揖，就席。若无大夫，则长受酬，亦如之。（长，谓以长幼之次酬众宾。）<br />
　　[疏]“主人”至“如之”。<br />
　　○释曰：云“若无大夫”者，乡人为公卿大夫来观礼者为遵，或有或无，不定，故云若。有大夫先酬之，无大夫则酬长，以《乡射》无介，直有三宾，以长幼之次受酬。此言酬众宾，则三宾也。<br />

                    <br>
                        　　司正升自西阶，相旅，作受酬者曰：“某酬某子。”（某者，字也。某子者，氏也。称酬者之字，受酬者曰某子。旅酬下为上，尊之也。《春秋传》曰“字不若子”，此言某酬某子者，《射礼》略於《饮酒》，《饮酒》言某子受酬，以饮酒为主。）<br />
　　[疏]“司正”至“某子”。<br />
　　○注“某者”至“为主”。<br />
　　○释曰：云“旅酬下为上，尊之也”者，以旅酬者少长以齿，逮下之道，前人虽卑，其司正命之饮酒，呼之称谓尊於酬者，故受酬者为某子，酬他为某也。云“《春秋传》曰”者，案庄十年秋九月经书：“荆败蔡师于莘，以蔡侯献舞归。”《公羊传》曰：“荆者何？州名也。州不若国，国不若氏，氏不若人，人不若名，名不若字，字不若子。”何休云：“爵最尊也。”郑引之者，证旅酬下为上之义。酬者称字，受酬者称子，子是尊称。云“此言某酬某子者，《射礼》略於《饮酒》，《饮酒》言某子受酬，以饮酒为主”者，此《乡射》主於射，略於《饮酒》，故称酬他者字，又称受酬饮酒者为子，是字不若子。《饮酒》言“某子受酬”，直以饮酒为主故也。<br />
　　受酬者降席。司正退立于西序端，东面。（退立，俟後酬者也。始升相，立阶西北面。）<br />
　　[疏]“受酬”至“东面”。<br />
　　○注“退立”至“北面”。<br />
　　○释曰：云“始升相，立阶西北面”者，《乡饮酒》注亦然。知者，以司正升自西阶，与西阶之酬者立，故知始时在西阶西北面也。<br />
　　众受酬者拜，兴、饮，皆如宾酬主人之礼。辩，遂酬在下者，皆升，受酬于西阶上。（在下，谓宾党也。《乡饮酒》记曰：“主人之赞者，西面北上，不与，无爵然後与。”此异於宾。）<br />
　　[疏]“众受”至“阶上”。<br />
　　○注“在下”至“於宾”。<br />
　　○释曰：引《乡饮酒》记者，欲见宾党在西，主党在东，主党不与酬之义。<br />
　　卒受者以觯降，奠于篚。<br />
　　●卷十三乡射礼第五<br />
　　司正降复位，<br />
　　[疏]“司正降复位”。<br />
　　○释曰：自此尽“唯宾”，论举觯於宾与大夫，为无爵之事。云“司正降复位”者，司正当监旅酬讫，故降，使二人举觯于宾与大夫，为无始也。<br />
　　使二人举觯于宾与大夫。（二人，主人之赞者。）<br />
　　举觯者皆洗觯，升，实之，西阶上北面，皆坐奠觯，拜，执觯兴。宾与大夫皆席末答拜。举觯者皆坐祭，遂饮，卒觯，兴，坐奠觯，拜，执觯兴。宾与大夫皆答拜。举觯者逆降，洗，升实觯，皆立于西阶上，北面，东上。宾与大夫拜。举觯者皆进，坐奠于荐右。（坐奠之，不敢授。）<br />
　　[疏]“举觯”至“荐右”。<br />
　　○注“坐奠之不敢授”。<br />
　　○释曰：宾与大夫皆席末答拜者，皆席西南面答拜。云“皆进，坐奠于荐右”者，以其将饮者於右，故也。云“坐奠之，不敢授”者，对献酬时亲授主人之赞者，卑不敢亲授觯也。<br />
　　宾与大夫辞，坐受觯以兴。（辞，辞其坐奠觯。）<br />
　　[疏]“宾与”至“以兴”。<br />
　　○注“辞辞其坐奠觯”。<br />
　　○释曰：必辞者，赞者不敢亲授，宾与大夫不可自尊，故辞之。不言“取”而言“受”者，亦是若亲受之然。<br />
　　举觯者退反位，皆拜送，乃降。宾与大夫坐，反奠于其所，兴。（不举者，盛礼已崇。古文曰反坐。）<br />
　　[疏]“举觯”至“所兴”。<br />
　　○注“不举”至“反坐”。<br />
　　○释曰：崇，重也。凡饮酒，礼成於酬。前已旅酬，所盛礼已重，今主人复举觯，为无爵，尽欢情，客不尽主人欢，故且奠之。未举之，故不奠荐左。<br />
　　若无大夫，则唯宾。（长一人举觯，如《燕礼》媵爵之为。）<br />
　　[疏]若“无大夫则唯宾”。<br />
　　○注“长一”至“之为”。<br />
　　○释曰：二人举觯为宾与大夫，今若无大夫，当阙一人，故云“则唯宾”也。云“长一人举觯，如《燕礼》媵爵之为”者，燕礼初，二大夫媵觯，至旅酬，复使二人，君命长媵一爵於君，与此同，故云如《燕礼》之为彼旅酬。此为无爵，不同，但一人是同，故引为证也。<br />
　　司正升自西阶，阼阶上受命于主人，西阶上，北面请坐于宾。（请坐，欲与宾燕，尽殷勤也。至此盛礼以成，酒清肴乾，强有力者犹倦焉。）<br />
　　[疏]“司正”至“于宾”。<br />
　　○注“请坐”至“倦焉”。<br />
　　○释曰：自此尽“少退北上”，论请坐彻俎之事。云“酒清肴乾，强有力者犹倦焉”者，此《礼记聘义》文。案彼云：“故强有力者将以行礼也，酒清人渴而不敢饮也，肉乾人饥而不敢食也，日莫人倦。”引之者，证此宾须坐之义。<br />
　　宾辞以俎。（俎者，肴之贵者也。辞之者，不敢以燕坐亵贵肴。）<br />
　　[疏]“宾辞以俎”。<br />
　　○注“俎者”至“贵肴”。<br />
　　○释曰：俎所盛骨体，骨体是肴之贵者，故辞之也。<br />
　　反命于主人，主人曰：“请彻俎。”宾许。司正降自西阶，阶前命弟子俟彻俎。（弟子，宾党也。俎者，主人赞者设之。今宾辞之，使其党俟彻，顺宾意也。上言“请坐于宾”，此言“主人曰”，互相备耳。）<br />
　　[疏]“反命”至“彻俎”。<br />
　　○注“弟子”至“备耳”。<br />
　　○释曰：知弟子是宾党者，以其司正降自西阶，阶前命之，明宾党弟子在西阶东面也。必使宾党弟子者，彻俎是宾请之，故郑云“俎者，主人赞者设之，今宾辞之，使其党俟彻，顺宾意也”。云“上言请坐于宾，此言主人曰，互相备耳”者，凡辞，皆司正请于主人，主人有命，司正乃传告宾。今上文云司正“请坐于宾”，直见司正传主人辞，不见“主人曰请坐于宾”之辞，此经直见“主人曰请彻俎”，不见司正传主人以告宾，是互相备也。不言“互文”而云“互相备”者，凡言互文者，各举一事，一事自周，是互文。此据一边礼，一边礼不备，文相续乃备，故云互相备。若云“糗饵粉”，郑注云“饵言糗，言粉，互相足”之类也。<br />
　　司正升，立于序端。宾降席，北面。主人降席自南方，阼阶上北面。大夫降席，席东南面。（俟弟子升受俎。）<br />
　　[疏]“司正”至“南面”。<br />
　　○注“俟弟子升受俎”。<br />
　　○释曰：云“俟弟子升受俎”者，下云“司正以俎出授从者”，注云：“授宾家从来者也，所以厚礼之。”则此弟子升受俎者。案下文据大夫与主人而言，若宾俎授司正，非弟子也。<br />
　　宾取俎，还授司正。司正以降自西阶，宾从之降，遂立于阶西，东面。司正以俎出，授从者。（授宾家从来者也。古者与人饮食，必归其盛者，所以厚礼之。）<br />
　　[疏]注“授宾”至“礼之”。<br />
　　○释曰：云“古者与人饮食，必归其盛者，所以厚礼之”者，《乡饮酒》、《燕礼》、《大射》宾客皆有俎，彻归客之左右，俎是肴之贵，是归其盛者。《公食大夫》既食，“有司卷三牲之俎，归于宾馆”。故总云古者与人饮食必归其盛者，所以厚礼之也。<br />
　　主人取俎，还授弟子。弟子受俎，降自西阶以东。主人降自阼阶，西面立。（以东，授主人侍者。）<br />
　　[疏]“主人”至“面立”。<br />
　　○注“以东”至“侍者”。<br />
　　○释曰：云“以东，授主人侍”者，弟子是宾党，非主人之赞者，故知彻主人俎，还授主人侍者，归入於内也。<br />
　　大夫取俎，还授弟子。弟子以降自西阶，遂出授从者。大夫从之降，立于宾南。（凡言还者，明取俎各自乡其席。）<br />
　　众宾皆降，立于大夫之南，少退，北上。（从降，亦为将燕。）<br />
　　[疏]注“从降亦为将燕”。<br />
　　○释曰：宾、主人、大夫有俎，从俎而降。此三宾无俎，亦从大夫而降，亦如宾、主人、大夫将燕，故同降同升也。<br />
　　主人以宾揖让，说屦，乃升。大夫及众宾皆说屦，升，坐。（说屦者，将空坐，屦亵贱，不宜在堂也。说屦则抠衣，为其被地。）<br />
　　[疏]“主人”至“升坐”。<br />
　　○注“说屦”至“被地”。<br />
　　○释曰：自此尽“门外再拜”，论升坐行无爵，宾醉送出之事。云“说屦则抠衣，为其被地”者，《曲礼》云“抠衣趋隅”，彼谓升席时，引之证说屦，低身亦然，若不抠衣，恐衣被地履之。但对文上曰衣，下曰裳，散文衣裳通，此衣即裳也。案《少仪》云：“排阖说屦於户内，一人而已矣。”郑注云：“虽众敌，犹有所尊也。”彼尊卑在室，则尊者说屦在户内，自馀说屦於户外。若尊卑在堂，则亦尊者一人说屦在堂，自馀说屦於堂下，是以《燕礼》、《大射》臣皆说屦於阶下。公不见说屦之文，明公舄在堂矣。此乃《乡饮酒》臣礼，宾主人行敌礼，故皆说屦於堂下也。<br />
　　乃羞。（羞，进也。所进者，狗醢也。燕设具，所以案酒。）<br />
　　[疏]“乃羞”。<br />
　　○注“羞进”至“案酒”。<br />
　　○释曰：云“所进者，狗醢也”者，以其牲用狗，故知狗醢。醢未必狗，以其醢豫造乃成，非临时之物，故知非狗，连言之也。<br />
　　无爵。使二人举觯。宾与大夫不兴，取奠觯饮，卒觯，不拜。（二人，谓者二人也。使之升，立于西阶上。宾与大夫将旅，当执觯也。卒觯者固不拜矣，著之者，嫌坐卒爵者拜既爵。此坐于席，礼既杀，不复崇。）<br />
　　[疏]“无”至“不拜”。<br />
　　○注“二人”至“复崇”。<br />
　　○释曰：经“宾”上有“于”字者，误。以此二觯仍是前二人所举者，今以二人升者，举发使行无爵，非新觯，以郑注可知，故误有也。若然，举觯上属，实下属为句也。云“卒觯者固不拜矣，著之者，嫌坐卒爵者拜既爵”者，上正旅酬时，宾酬主人，宾不祭，卒觯，不拜，不洗，今此二人举觯，礼弥杀，故云卒觯者固不拜矣。嫌坐卒爵者拜既爵者，以正献酬时皆坐，卒爵拜既爵，嫌此无爵饮，卒觯，亦有拜义，故明之。云“坐于席，礼既杀，不复崇”者，此决正行献酬时，在於阶下，有拜既爵，此说屦就席，礼既杀，不复崇重，故无拜爵也。<br />
　　执觯者受觯，遂实之。宾觯以之主人，大夫之觯长受，（长，众宾长。）而错，皆不拜。（错者，实主人之觯，以之次宾也。实宾长之觯，以之次大夫，其或多者，迭饮於坐而已，皆不拜受，礼又杀也。）<br />
　　[疏]注“错者”至“杀也”。<br />
　　○释曰：云“其或多者，迭饮於坐而已”者，众宾之长在宾西者三人，大夫则席於宾东。若大夫亦三人，则与众宾等，得交错相酬。言其或多者，若有一大夫，则众宾二人无所酬，直二人迭饮而已。若大夫四人已上，多於三宾，自三人之外，亦无所酬，则亦自相酬，迭饮而已。云“皆不拜受，礼杀也”者，上二人举觯於宾与大夫，皆拜受，及饮卒不拜，是其杀。今众宾与大夫不拜受觯，故言礼又杀也。<br />
　　辩，卒受者兴，以旅在下者于西阶上。（众宾之末，饮而酬主人之赞者；大夫之末，饮而酬宾党，亦错焉。不使执觯者酌，以其将旅酬，不以己尊孤人也。其末若皆众宾，则先酬主人之赞者，若皆大夫，则先酬宾党而已。执觯者酌，在上辩，降复位。）<br />
　　[疏]“辩卒”至“阶上”。<br />
　　○注“众宾”至“复位”。<br />
　　○释曰：经云“辩”，谓堂上众宾已上皆饮讫。云“卒受”者，谓最末後饮者。云“众宾之末，饮而酬主人之赞者；大夫之末，饮而酬宾党，亦错焉”者，此亦若堂上交错也。云“不使执觯者酌”，谓不使二人执觯者酌。云“以其将旅酬，不以己尊孤人也”者，其堂上皆坐行酒，至此立阶上，旅在下，解经“兴，以旅在下者”。云“其末若皆众宾，则先酬主人之赞”者，谓大夫或少或无，则众宾为末饮也。云“若皆大夫”者，谓大夫多，众宾遍後，二觯并酬大夫，则大夫为末饮也。云“执觯者酌在上辩，降复位”者，谓二人举觯酌堂上众宾已上辩，其堂下自酌相旅，二人无事，故降复于东阶前，西面北上位也。故《乡饮酒》记云：“主人之赞者西面北上，不与，无爵然後与。”必知复位者，下经云“执觯者皆与旅”是也。<br />
　　长受酬，酬者不拜，乃饮，卒觯，以实之。（言酬者不拜者，嫌酬堂下异位当拜也。古文曰受酬者不拜。）<br />
　　[疏]“长受”至“实之”。<br />
　　○注“言酬”至“不拜”。<br />
　　○释曰：谓堂下或宾党之长，或主人赞者之长，受堂上酬，酬者不拜。郑云“酬者不拜者，嫌酬堂下异位，当拜也”者，嫌堂下异位，堂上酬堂下当拜，故明之也。<br />
　　受酬者不拜受。（礼杀，进受尊者之酬，犹不拜。）<br />
　　[疏]“受酬者不拜受”。<br />
　　○注“礼杀”至“不拜”。<br />
　　○释曰：堂下卑者受堂上尊者酒当拜，由礼杀，虽尊者之酬，犹不拜也。<br />
　　辩旅，皆不拜。（主人之赞者於此始旅，嫌有拜。）<br />
　　[疏]“辩旅皆不拜”。<br />
　　○注“主人”至“有拜”。<br />
　　○释曰：以《乡饮酒》记云：“主人之赞者不与，无爵然後与。”故郑偏言主人之赞者於此始旅，嫌有拜，故明之也。<br />
　　执觯者皆与旅。（嫌已饮不复饮也。上使之劝人耳，非逮下之惠也。亦自以齿与於旅也。）<br />
　　[疏]“执觯者皆与旅”。<br />
　　○注“嫌已”至“旅也”。<br />
　　○释曰：此即上文二人举觯者於西阶上，已卒觯，故郑云“嫌已饮不复饮也”。<br />
　　卒受者以虚觯降，奠于篚。执觯者洗，升实觯，反奠于宾与大夫。（复奠之者，燕以饮酒为欢，醉乃止，主人之意也。今文无执觯及宾觯、大夫之觯，皆为爵。实觯，觯为之。）<br />
　　[疏]“卒受”至“大夫”。<br />

                    <br>
                        　　○注“复奠”至“为之”。<br />
　　○释曰：今文此经云执觯者，无此执觯，又今文无执觯及宾觯、大夫之觯皆为爵，不从者，以其皆在无爵之科，明不为爵。云“实觯，觯为之”者，亦不从也。<br />
　　无乐。（合乡乐无次数。）<br />
　　[疏]“无乐”。<br />
　　○注“合乡乐无次数”。<br />
　　○释曰：知合乡乐《二南》者，约上正歌时不略，其正已歌乡乐。但上有次第，先歌《关雎》，次歌《葛覃》、《卷耳》，次歌《鹊巢》、《采》、《采蘩》，皆三终，有次数。今无次数，在宾主所好也。<br />
　　宾兴，乐正命奏《陔》。（《陔》，《陔夏》，其诗亡。《周礼》宾醉而出，奏《陔夏》。《陔夏》者，天子诸侯以锺鼓，大夫、士鼓而已。）<br />
　　[疏]“宾兴”至“奏陔”。<br />
　　○注“陔陔”至“而已”。<br />
　　○释曰：此宾兴，即命奏，下文宾降，乃作乐也。云“《陔》，《陔夏》其诗亡”者，《九夏》皆《诗》篇，郑注《锺师》云：“歌之大者，载在乐章，乐崩亦从而亡。”云“《周礼》”者，《锺师》云：《陔夏》，杜子春云：“客醉而出，奏《陔夏》。”虽非正文，亦据《周礼》而言。云“《陔夏》者，天子诸侯以锺鼓”，知者，《锺师》云：“以锺鼓奏《九夏》。”是天子法。襄公四年：“穆叔如晋，晋侯飨之，金奏《肆夏》之三，不拜。”则《陔夏》奏用锺矣。大夫、士尚有鼓，明诸侯亦有鼓，故总云“天子、诸侯以锺鼓”。知“大夫、士用鼓”者，此《乡射》、《乡饮酒》皆有鼓，故知以鼓奏《陔》而已也。<br />
　　宾降及阶，《陔》作。宾出，众宾皆出，主人送于门外，再拜。（拜送宾于门东，西面。宾不答拜，礼有终。）<br />
　　[疏]“宾降”至“再拜”。<br />
　　○注“拜送”至“有终”。<br />
　　○释曰：知“拜送宾于门东，西面”者，此约迎宾时於此拜也。云“不答拜，礼有终”者，以行礼有终，故不答也。<br />
　　明日，宾朝服以拜赐于门外。（拜赐，谢恩惠也。）<br />
　　[疏]“明日”至“门外”。<br />
　　○释曰：自此尽“经末”，论息劳司正之事。<br />
　　主人不见，如宾服，遂从之，拜辱于门外，乃退。（不见，不亵礼也。拜辱，谢其自屈辱。）<br />
　　[疏]“主人”至“乃退”。<br />
　　○注“不见”至“屈辱”。<br />
　　○释曰：不见不亵礼者，礼不欲数，数则渎。今主人不见，恐相亵，故不见也。<br />
　　主人释服，乃息司正。（释服，说朝服，服玄端也。息犹劳也。劳司正，谓宾之与之饮酒，以其昨日尢劳倦也。《月令》曰：“劳农以休息之。”）<br />
　　[疏]“主人”至“司正”。<br />
　　○注“释服”至“息之”。<br />
　　○释曰：上文主人如宾服，则主人亦朝服矣。今言“释服”，谓释去朝服。朝服之下，衣则次玄端，故知“释服说朝服服玄端也”。玄端即朝服之下易其裳为异也。《月令》者，彼是十月农功毕，劳农以休息之，为息田夫之腊祭，引之者，证息劳来休息之义也。<br />
　　无介。（劳礼略，贬於饮酒也。此已下皆记礼之异者。）<br />
　　[疏]“无介”。<br />
　　○注“劳礼”至“异者”。<br />
　　○释曰：云“劳礼略，贬於饮酒也”者，谓贬於《乡饮酒》，《乡饮酒》礼有介，此上司正饮酒及此劳礼皆无介，是贬於《乡饮酒》也。云“此以下皆记礼之异”者，谓息司正之礼与上饮酒礼异之事也。<br />
　　不杀。（无俎故也。）<br />
　　[疏]“不杀”。<br />
　　○注“无俎故也”。<br />
　　○释曰：下文云“无俎”，无俎故不杀，杀即有俎也。<br />
　　使人速。（速，召宾。）<br />
　　[疏]“使人速”。<br />
　　○注“速召宾”。<br />
　　○释曰：若《公食》使人召之还，司正为摈也。<br />
　　迎于门外，不拜，入，升。不拜至，不拜洗。荐脯醢，无俎。宾酢主人，主人不崇酒，不拜众宾。既献众宾，一人举觯，遂无爵。（言遂者，明其间阙也。宾坐奠觯于其所，摈者遂受命于主人，请坐于宾，宾降说屦升坐矣。不言遂请坐者，请坐主於无爵。）<br />
　　[疏]“迎于”至“爵”。<br />
　　○注“言遂”至“爵”。<br />
　　○释曰：云“言遂者，明其阙也”者，阙谓一人举觯，下有工升歌，立司正旅酬，及二人举觯及彻俎之事，以其阙此数事，故云“遂无爵”也。云“宾坐奠觯于其所，摈者遂受命于主人，请坐于宾，宾降说屦升坐矣”，此并依正饮酒礼。不言遂请坐者，请坐主於无爵者，以其请坐主於无爵，今言无爵，自然请坐可知，故不须言请坐于宾也。<br />
　　无司正。（使摈者而已，不立之。）<br />
　　[疏]“无司正”。<br />
　　○注“使摈”至“立之”。<br />
　　○释曰：不立司正，亦是与饮酒礼异。<br />
　　宾不与。（昨日至尊，不可亵也。古文与作豫。）<br />
　　[疏]“宾不与”。<br />
　　○注“昨日”至“作豫”。<br />
　　○释曰：宾者，主人所尊敬，不可复召之，复召之亦是亵渎也。<br />
　　征唯所欲，（征，召也。谓所欲请呼。）<br />
　　[疏]“征唯所欲”。<br />
　　○注“征召”至“请呼”。<br />
　　○释曰：须止则止，须召则召，在主人之意，故云“所欲请呼”也。<br />
　　以告於乡先生、君子可也。（告，请也。乡先生，乡大夫致仕者也。君子，有大德行不仕者。）<br />
　　[疏]“以告”至“可也”。<br />
　　○注“告请”至“仕者”。<br />
　　○释曰：云“乡大夫致仕者也”者，此即《乡饮酒》注云“先生，谓老人教学者”。云“君子，有大德行不仕”者，大德行，谓六德、六行，可贡而不仕者。此即居士缟带，亦曰处士。<br />
　　羞唯所有。（用时见物。）<br />
　　[疏]“羞唯所有”。<br />
　　○注“用时见物”。<br />
　　○释曰：谓昨日所有之馀见物。<br />
　　乡乐唯欲。（不歌《雅》、《颂》，取《周》、《召》之《诗》，在所好。）<br />
　　[疏]“乡乐唯欲”。<br />
　　○注“不歌”至“所好”。<br />
　　○释曰：此即与上无乐同，而云不歌《雅》、《颂》者，以其上饮酒主於射，略於乐，不用《小雅》。此非乡射，而亦不歌《雅》、《颂》者，亦不可过于正饮酒礼，故云“《周》、《召》之诗在所好”也。<br />
　　记。大夫与，则公士为宾。（不敢使乡人加尊於大夫也。公士，在官之士。乡宾主用处士。）<br />
　　[疏]“记大”至“为宾”。<br />
　　○注“不敢”至“处士”。<br />
　　○释曰：据此乡射使处士无爵命者为宾，故有大夫来，不以乡人加尊於大夫，故易去之，使公士为宾。若然，《乡饮酒》贡士法：贤者为宾，其次为介，又其次为众宾。有大夫来，不易去之，以其宾拟贡故也。云“乡宾主用处士”，即君子者也。<br />
　　使能，不宿戒。（能者敏於事，不待宿戒而习之。）<br />
　　[疏]“使能不宿戒”。<br />
　　○注“能者”至“习之”。<br />
　　○释曰：解上宾用处士。云“能者敏於事”者，《孝经》云：“参不敏。”郑云：“敏犹达也。”则此通达於事。<br />
　　其牲，狗也。（狗取择人。）<br />
　　[疏]“其牲狗也”。<br />
　　○注“狗取择人”。<br />
　　○释曰：《乡饮酒》、《乡射》义取择贤士为宾，天子已下，燕亦用狗，亦取择人可与燕者。<br />
　　亨于堂东北。（《乡饮酒义》曰：“俎阳气之所发也。”）<br />
　　[疏]“亨于堂东北”。<br />
　　○注“乡饮”至“发也”。<br />
　　○释曰：阳气起於东北而盛於南方，亨狗于东北，饮酒是阳，故法之。<br />
　　尊，幂。宾至，彻之。（以为幂，取其坚。）<br />
　　[疏]“尊幂宾至彻之”。<br />
　　○注“以”至“坚”。<br />
　　○释曰：凡幂者皆为尘埃加，故设之。但用幂不用幂不同者，凡用醴，皆不见用幂，质故也。即《士冠》礼子，《昏礼》礼宾赞礼妇，《聘礼》礼宾，此等用醴皆无幂是也。醮无酒，亦用幂者，从礼子，质也。或以尊厌卑，亦无幂。《燕礼》君尊，有幂，方圜壶则无幂。《昏礼》尊於室内有幂，尊於房户外为媵御贱，故无幂。《乡饮酒》、《乡射》有幂者，无所厌故也。若祭祀之幂，《幂人》云：“以疏布幂八尊。”郑云：“天地之神尚质。”“以画布幂六彝。”郑云：“宗庙可以文。”“凡王巾皆黼。”注云：“周尚武，其用文德则黻可。”诸侯无文，或与王同。其丧中之幂皆用疏布。《士丧礼》小敛用功布，大敛亦同。《士虞》用幂，与吉同，大夫亦当然也。云“宾至，彻之”者，巾幂必布，执幂，宾未至，恐尘加，宾至，彻去不复用，以其《乡射》、《饮酒》不见更用之文故也。《燕礼》君命彻幂，则未命之前重用之者。君尊，久设恐尘，故重覆之。<br />
　　蒲筵，缁布纯。（筵，席也。纯，缘。）<br />
　　[疏]“蒲筵缁布纯”。<br />
　　○注“筵席也纯缘”。<br />
　　○释曰：乡大夫、州长与乡人习礼，虽有公卿之尊，无加席，唯一种，故记人记之云筵席者，郑注《周礼序官》云：“铺陈曰筵，藉之曰席。”然其言之筵席，通但在地者为筵，取铺陈之义，在上曰席，取相承藉之义耳。<br />
　　西序之席，北上。（众宾统於宾。）<br />
　　[疏]“西序之席北上”。<br />
　　○注“众宾统於宾”。<br />
　　○释曰：众宾之席继宾，己西南面东上，今云“西序之席北上”者，谓众宾有东面者则北上，此东面非常，故记之也。若然，此乡射上设席，虽不言众宾之数，上文云“三拜众宾”，郑云：“三拜，示遍也。”则众宾亦三人矣。而复有东面者，若公卿大夫多，尊东不受则於尊西，宾近於西，则三宾东面北上，统於宾也。<br />
　　献用爵，其他用觯。（爵尊，不可亵也。）以爵拜者，不徒作。（以爵拜，谓拜既爵。徒犹空也。作，起也。不空起，言起必酢主人。）<br />
　　荐，脯用笾，五只，祭半只，横于上。醢以豆，出自东房。只长尺二寸。（脯用笾，笾宜乾物也。醢以豆，豆宜濡物也。只犹廷也，为记者异耳。祭横于上，殊之也。於人为缩。只广狭未闻也。古文只为，今文或作植。）<br />
　　[疏]“荐脯”至“二寸”。<br />
　　○注“脯用”至“作植”。<br />
　　○释曰：云“豆，宜濡物也”者，案《王制》云：“一为乾豆。”郑云：“谓腊之以为祭祀，豆实。”与此违者，以其豆实则醢也。郑注《周礼醢人》云：“作醢及赞者，必先膊乾其肉，乃後细之，杂以梁麴及盐渍，以美酒涂置<垂瓦>中，百日则成矣。”是乾以为豆实，醢是也。云“只犹廷也，为记者异耳”者，《乡饮酒》记云：“脯五廷。”此云五只，只与廷不同，非训之，是记者异，名不同，非别有义，故郑云只犹廷也。云“於人为缩”者，脯法於人为缩者，《乡饮酒》记引《曲礼》云：“以脯置者，左朐右末。”郑注《曲礼》云：“屈中曰朐。”取左手案之，右手擘之，便故。於人为缩。横，祭半只横上，於脯为横，於人则为纵也。<br />
　　俎由东壁，自西阶升。（狗既亨，载于东方。）<br />
　　[疏]“俎由”至“阶升”。<br />
　　○注“狗既”至“东方”。<br />
　　○释曰：云“狗既亨，载于东方”者，上云“亨于堂东北”，今云“俎由东壁”者，亨在东北，实俎曰载，载则於东方，东方则东壁，故云俎由东壁也。云“自西阶升”者，既由东壁，恐如祭馔由东阶升，故记人明之。若祭馔则东阶升，《特牲》、《少牢》是也。尊神，故由阼阶升。<br />
　　宾俎，脊、胁、肩、肺。主人俎，脊、胁、臂、肺。肺皆离。皆右体也。进腠。（以骨名肉，贵骨也。宾俎用肩，主人用臂，尊宾也。离犹扌奎也。腠，肤理也。进理，谓前其本。右体，周所贵也。若有尊者，则俎其馀体也。）<br />
　　[疏]“宾俎”至“进腠”。<br />
　　○注“以骨”至“体也”。<br />
　　○释曰：云“以骨名肉”者，骨为本，有名，肉为末，无名。所食即肉，故以骨名肉，必知骨有肉者，《特牲》“乃食举”，注云：“举言食者，明凡解体皆连肉。”是有肉也。云“宾俎用肩，主人用臂，尊宾也”者，此据前三体而言，以其体有肩、臂、。《礼记祭统》云：“周人贵肩。”为其显，故宾用肩，尊宾也。云“离犹扌奎也”者，案《礼记少仪》云：“牛羊之肺，离而不提心。”郑云：“提犹绝也。扌奎离之不绝中央少者。”中央少者，即是心也。此将食，举肺也。云“进理，谓前其本”者，此与《公食》同，生人食法。《少牢》进下者，是鬼神食法。云“右体，周所贵也”者，对左，殷所贵。云“若有尊”者，则俎其馀体也者，前有三，肩、臂、，以次用之。宾、主、已用肩臂，有一大夫则用，二大夫则取後体用专，若有三大夫巳上则用胳，其脊、胁与宾、主同，故下文云“获者之俎折脊胁肺”，注云“，若专胳觳折之，以为大夫之馀体”是也。<br />
　　凡举爵，三作而不徒爵。（谓献宾、献大夫、献工，皆有荐。）<br />
　　[疏]注“谓献”至“有荐”。<br />
　　○释曰：知此三人者，以其言三作，故知唯此三人而已。<br />
　　凡奠者於左，（不饮，不欲其妨。）<br />
　　[疏]“凡奠者於左”。<br />
　　○释曰：谓若酬宾奠於右，宾奠之於左。<br />
　　将举者於右。（便其举也。）<br />
　　[疏]“将举者於右”。<br />
　　○释曰：谓若酬一人二人，举奠之，於荐右後举之者也。<br />
　　众宾之长，一人辞洗，如宾礼。（尊之於其党。）<br />
　　[疏]“众宾”至“宾礼”。<br />
　　○注“尊之於其党”。<br />
　　○释曰：此献三宾之时，主人唯为长者一人洗爵，如经文恐已後更洗，故记人明之也。<br />
　　若有诸公，则如宾礼，大夫如介礼。无诸公，则大夫如宾礼。（尊卑之差。诸公，大国之孤也。）乐作，大夫不入。（後乐贤也。）乐正与立者齿。（谓其饮之次也。尊乐正同於宾党。《乡饮酒》记曰：“与立者皆荐以齿。”）<br />

                    <br>
                        　　三笙一和而成声。（三人吹笙，一人吹和，凡四人也。《尔雅》曰：“笙小者谓之和。”）<br />
　　[疏]“三笙”至“成声”。<br />
　　○注“三人”至“之和”。<br />
　　○释曰：云“《尔雅》曰：笙小者谓之和”者，案《尔雅释乐》云：“大笙谓之巢。”孙氏注云：“巢高大。”又云：“小者谓之和。”注云：“和，小笙是也。”<br />
　　献工与笙，取爵于上篚。既献，奠于下篚。其笙，则献诸西阶上。（奠爵于下篚，不复用也。今文无与笙。）<br />
　　[疏]“献工”至“阶上”。<br />
　　○注“奠爵”至“与笙”。<br />
　　○释曰：云“奠爵于下篚，不复用也”者，谓堂上不复用，无妨堂下更入用之。知者，献获及释获者皆取而献之是也。《大射》献服不氏用散不用爵者，彼君礼，与此异也。<br />
　　立者，东面北上。（宾党。）<br />
　　[疏]“立者东面北上”。<br />
　　○注“宾党”。<br />
　　○释曰：此谓一命及不命来观礼者，与堂下众宾齿，东面北上而立。<br />
　　司正既举觯而荐诸其位。（荐於觯南。）<br />
　　[疏]“司正”至“其位”。<br />
　　○注“荐於觯南”。<br />
　　○释曰：知荐於觯南不荐於觯北者，以司正觯南北面立，若荐觯北，与觯相隔，非位前，故知觯南位北也。<br />
　　三耦者，使弟子，司射前戒之。（弟子，宾党之少者也。前戒，谓先射请戒之。）<br />
　　[疏]“三耦”至“戒之”。<br />
　　○注“弟子”至“戒之”。<br />
　　○释曰：云“使弟子，司射前戒之”者，谓请射之前戒之，以其经云“三耦俟於堂西”，故郑云“前戒谓先射请戒之”也。<br />
　　司射之弓矢与扑，倚于西阶之西。（便其事也。）<br />
　　[疏]“司射”至“之西”。<br />
　　○注“便其事也”。<br />
　　○释曰：此矢谓挟一个者，初，司射堂西袒、决、遂，取弓矢于阶西，兼挟一矢，则诱射之，弓矢亦在阶西矣。若然，诱射讫，堂西改取一个挟之，遂阶西取扑，此一个实在堂西，至视之时，於西阶西释弓矢，去扑，献释获者，此亦在西阶西，故郑云“便其事也”。<br />
　　司射既袒、决、遂而升，司马阶前命张侯，遂命倚旌。（著并行也。古文曰：遂命获者倚旌。）<br />
　　[疏]“司射”至“倚旌”。<br />
　　○注“著并”至“倚旌”。<br />
　　○释曰：云“著并行”者，谓司射与司马有不并行事时，案上文将射，堂西，袒决遂，取弓矢於西阶上，北面告宾曰：“弓矢既具，有司请射。”其时司马即阶前令倚旌，此皆同时，故郑云著并行事。如上经纳射器及比三耦以前，司射独行事後及司正为司马，与司射并行事，故记人记之也。<br />
　　凡侯，天子熊侯，白质；诸侯麋侯，赤质；大夫布侯，画以虎豹；士布侯，画以鹿豕。（此所谓兽侯也，燕射则张之。乡射及宾射，当张采侯二正。而记此者，天子诸侯之燕射，各以其乡射之礼而张此侯，由是云焉白质、赤质，皆谓采其地。其地不采者，白布也。熊、麋、虎、豹、鹿、豕，皆正面画其头象於正鹄之处耳。君画一，臣画二，阳奇阴偶之数也。燕射射熊、虎、豹，不忘上下相犯。射麋、鹿、豕，志在君臣相养也。其画之皆毛物之。）<br />
　　[疏]“凡侯”至“鹿豕”。<br />
　　○注“此所”至“物之”。<br />
　　○释曰：云“此所谓兽侯也”者，《周礼梓人》云“张兽侯以息燕”，注云“息者，休农息老物也。燕谓劳使臣，若与群臣饮酒而射”是也。云“燕射则张之”者，《燕礼》大射正为司射，如乡射之礼，是诸侯燕用乡射之礼，故云燕射则张之也。天子虽无文，据记天子燕射记，明天子燕射亦用乡射之法也。云“乡射及宾射，当张采侯二正”者，案《周礼》射人掌宾射，大夫、士同二正，是宾射二正。乡射无文，知亦采侯二正者，《周礼》宾射与宾客为射，此乡射虽与乡人习礼，亦如宾主行射礼，又非私相燕劳，故约与宾射同也。言采侯者，《梓人》云：“张五采之侯，则远国属。”是宾射之侯，故云采侯也。云“而记此者，天子诸侯之燕射，各以其乡射之礼”者，以天子自用乡射之礼，诸侯自用乡射之礼，大夫士亦各随其君用乡射之礼也。用乡射之礼，谓张侯道五十步及三耦，一与乡射同。云“张此侯”，则经兽侯是也。云“由是云焉”者，谓由是用乡射法，故云兽侯，於此乡记也。云“白质、赤质，皆谓采其地”者，案《周礼掌蜃》云：“共白盛之蜃。”则此以蜃灰涂之，使白为地。赤质者亦以赤涂之，使赤为地。云“不采者，白布也”者，谓大夫士直云布侯者也。云“熊、麋、虎、豹、鹿、豕，皆正面画其头”者，知皆画首者，以其言首者，射不来者之首，明此兽侯等亦正面画其头也。云“象於正鹄之处耳”者，案《梓人》云“参分其广，而鹄居一焉”，据《大射》之侯。若宾射之侯，则三分其侯正居一焉。若燕射之侯，则兽居一焉，故云象其正鹄之处耳。云“君画一，臣画二，阳奇阴偶之数也”者，《礼记郊特牲》云：“君之南乡，答阳之义也。臣之北面，答君也。”是君阳臣阴，又天一生水，地二生火，是一二阴阳之数，故云君一臣二，阳奇阴偶之数也。云“燕射射熊虎豹，不忘上下相犯”者，三者皆猛兽，不苟相下，若君臣之道，亦献可者替，否者不苟相从，辄当犯颜而谏，似兽等，故用之。云“射麋、鹿、豕，志在君臣相养也”者，案《内则》云麋鹿豕皆有轩，并是可食之物，故云相养也。云“其画之皆毛物之”者，此无正文，但画五三三正之侯，各以其色，明画兽侯亦以毛物画之可知也。<br />
　　凡画者，丹质。（宾射之侯，燕射之侯，皆画云气於侧以为饰。必先以丹采其地，丹浅於赤。）<br />
　　[疏]“凡画者质丹”。<br />
　　○注“宾射”至“於赤”。<br />
　　○释曰：云“宾射之侯，燕射之侯”者，此乡射以采侯二正，是宾射之侯也，此兽侯也，又是燕射之侯，故郑并言之云“皆画云气於侧以为饰”者，郑解经凡言“画”者，皆画云气，故以云气解之也。盖象云色，若宾射之侯，天子九十步侯，朱、白、苍、黄、玄五正者，还画此五色云气於其侧；七十步侯，朱、白、苍三正者，还画此三色云气於其侧；五十步侯，朱、绿二正者，还画此二色云气於其侧，以为饰也。云“必先以丹采其地”者，欲画此五色、三色云气时，必先用丹采此地，乃於其上画云气也。天子侯九十步之内，更有七十、五十步侯。畿内诸侯七十步侯内，更有五十步侯。畿外诸侯者之九十步侯之内，更有七十、五十步侯。其画之采皆如其数也。以侯数非一，尊卑又不同，故云“凡”以广之，言凡画云气，以丹为质地者也。云“丹浅於赤”者，案《月令》云：“乘朱路，驾赤，载赤，衣朱衣。”朱与赤互言之，即为一物。又案《冬官锺氏》云：“以朱湛丹秫。”四入为朱，色深而湛丹秫，故知丹浅於赤。郑言此者，欲见以丹为地，丹上得见赤色云之义，故言此也。<br />
　　射自楹，物长如，其容弓，距随长武。（自楹者，谓射於庠也。楹，中央东西之节也。物，谓射时所立处也。谓之物者，物犹事也，君子所有事也。长如者，谓从画之长短也。，矢也，长三尺，与跬相应，射者进退之节也。容弓者，上下射相去六尺也。距随者，物横画也，始前足至东头为距，後足来合而南面为随。武，迹也，尺二寸。）<br />
　　[疏]“射自”至“长武”。<br />
　　○注“自楹”至“二寸”。<br />
　　○释曰：云“自楹者，谓射於庠”也，知者，以其言楹则是庠，则物当楣，故知非射於序者也。云“楹，中央东西节也”者，以其楹北面无限，东楹西楹相当，故知东西之节也。云“长如者，谓从画之长短也”者，其下有距随为横，此言物长，又是从迹之称，故知南北之长短也。云“，矢也，长三尺”者，以《矢人职》得知也。云“与跬相应”者，《礼记祭义》云：“故君子跬步而弗忘孝也。”一举足谓之跬，再举足谓之步。步射者，履物不过一跬，故知以三尺为限也。云“距随者，物横画也，始前足至东头为距，後足来合而南面为随”者，谓上射下射并足处皆然。言长武，武，迹也，中人之迹尺二寸，谓横尺二寸也。<br />
　　序则物当栋，堂则物当楣。（是制五架之屋也。正中曰栋，次曰楣，前曰。）<br />
　　[疏]“序则”至“当楣”。<br />
　　○注“是制”至“曰”。<br />
　　○释曰：云“是制五架之屋也”者，庠序皆然，但有室、无室为异。<br />
　　命负侯者，由其位。（於贱者，礼略。）<br />
　　[疏]“命负”至“其位”。<br />
　　○释曰：“其位”者，正据司马自在己位，遥命之。遥命者，由负侯者贱，略之故也。对司射比耦，则就其位，经无司马命负侯之位，故记之也。<br />
　　凡堂西，皆出入于司马之南。唯宾与大夫降阶，遂西取弓矢。（尊者宜逸，由便也。）<br />
　　旌，各以其物。旌，总名也。杂帛为物，大夫士之所建也。言各者，乡射或於庠，或於谢。<br />
　　[疏]“旌各以其物”。<br />
　　○注“旌总”至“於谢”。<br />
　　○释曰：云“旌，总名也”者，以《周礼司常》云九旗，对文“通帛为旃，杂帛为物，全羽为┸，析羽为旌”各别。今名物为旌者，散文通，故云旌总名也。云“杂帛为物，大夫士之所建也”者，《司常》文。通帛者，通体并是绛帛，周所尚赤也。杂帛者，中绛，缘边白也，白，殷之正色，故郑彼注云言“先王正道佐职”也。云“各者，乡射或於庠，或於谢”者，诸侯乡大夫是大夫，询众庶，射於庠；射於谢、於序，是诸侯、州长。是士春秋习射于谢。大夫、士同建物而云各者，虽同建物，仞则大夫五仞、士三仞，不同，故云各也。<br />
　　无物，则以白羽与朱羽糅，杠长三仞，以鸿ㄕ韬上，二寻。（无物者，谓小国之州长也。其乡大夫一命，其州长士不命，不命者无物。此旌也，亦所以进退众者。糅，杂也。杠，ㄅ也。七尺曰仞。鸿，鸟之长ㄕ者也。八尺曰寻。今文糅为缩，韬为。）<br />
　　[疏]“无物”至“二寻”。<br />
　　○注“无物”至“为”。<br />
　　○释曰：云“无物者，谓小国之州长也”者，案《典命》：“子男之卿再命，大夫一命，士不命。”大夫一命，得建物。士不命，则无物，是以不得与上“各以其物”同，别为此旌。云“此旌也”者，据下文“士鹿中旌”也。下云：“君国中射，则皮树中，以旌获。”此不命士与国君同者，士卑不嫌，命士以上，尊卑自异也。云“亦所以进退众”者，此非直用之於获，案《丧大记》君葬时，执居前诏倾亏，亦所以进退众人也。云“七尺曰仞”者，无正文，郑案《书传》云：雉长三丈高一丈，则墙高一丈。《礼记祭义》云：“筑宫仞有三尺。”墙高一丈，云仞有三尺，除三尺之外只有七尺，故知七尺曰仞也。王肃则依《小尔雅》四尺曰仞，孔君则八尺曰仞，所见不同也。云“鸿，鸟之长ㄕ者”也者，ㄕ则项也。云“八尺曰寻”者，亦无正文，《冬官》云“车有六等之数”，云“殳长寻有四尺”，长丈二而云寻有四尺，除四尺则寻长八尺矣。<br />
　　凡挟矢，於二指之横之。（二指，谓左右手之第二指，此以食指、将指挟之。）<br />
　　[疏]“凡挟”至“横之”。<br />
　　○注“二指”至“挟之”。<br />
　　○释曰：云“二指，谓左右手之第二指”，知左右手皆挟之者，以云“二指之横之”，则知左右手也。云“此以食指、将指挟之”者，以左擘指拓弓，右擘指钩弦，故知挟矢以第二、第三指。第二指为食指，《左传》云“子公之食指动”是也。第三指为将指，《左传》云“吴王阖闾伤於将指”是也。故云食指将指之挟之。知不在无名指者，以无名指短，与将指不相应，故知不是也。<br />
　　司射在司马之北。<br />
　　[疏]“司射在司马之北”。<br />
　　○释曰：经不明言司射与司马南北相当，故明之也。<br />
　　司马无事不执弓。（以不主射，故也。）<br />
　　始射，获而未释获；复，释获；复，用乐行之。（君子取人以渐。）<br />
　　[疏]“始射”至“行之”。<br />
　　○释曰：始射，获而未释获，据三耦射时。云“复释获”者，据第二番射时。复用乐行之，据第三番射时。<br />
　　上射於右。（於右物射。）<br />
　　，长如，博三寸，厚寸有半，龙首，其中蛇交，韦当。（博，广也。两端为龙首，中央为蛇身相交也。蛇龙，君子之类也。交者，象君子取矢於上也。直心背之衣曰当，以丹韦为之。司马左右抚矢而乘之，分委於当。）<br />
　　[疏]“长”至“韦当”。<br />
　　○注“博广”至“於当”。<br />
　　○释曰：云“蛇龙，君子之类也”者，《易》云：“龙战于野，其血玄黄。”郑注云：“圣人喻龙，君子喻蛇。”是蛇龙总为君子之类也。云“直心背之衣曰当”者，直通身之言，其两头为龙首，於背上通身著当。言当心中央也。知“丹韦为之”者，周尚赤，上云“凡画者丹质”，又《周礼》九旗之帛皆用绛，故知此当亦以丹韦为之。云“司马左右抚矢而乘之，分委於当”者，若未分时，总在於当，今则四四在一边，不谓分讫，乃至於两当也。<br />
　　，，横而拳之，南面坐而奠之，南北当洗。（，赤黑漆也。）<br />
　　[疏]“”至“当洗”。<br />
　　○注“赤黑漆也”。<br />
　　○释曰：云“南面坐而奠之”者，取向弟子持矢北面，故南面奠之。云“南北当洗”者，恐南北不知远近，故记言南北当洗，南北节也。<br />

                    <br>
                        　　射者有过，则挞之。（过，谓矢扬中人。凡射时矢中人，当刑之。今乡会众贤以礼乐劝民，而射者中人，本意在侯，去伤害之心远，是以轻之，以扑挞於中庭而已。《书》曰：“扑作教刑。”）<br />
　　[疏]“射者”至“挞之”。<br />
　　○注“过谓”至“教刑”。<br />
　　○释曰：云“是以轻之，以扑挞於中庭而已”，引《书》者，谓《尚书尧典》之文，彼据教学，故彼注云：“不勤道业则挞之。”引之者，於射时司射扑，亦是教射法，故引证挞犯礼之过者，是以《尚书》亦云“侯以明之，挞以记之”是也。<br />
　　众宾不与射者不降。（不以无事乱有事。古文与为豫。）<br />
　　[疏]“众宾”至“不降”。<br />
　　○注“不以”至“为豫”。<br />
　　○释曰：乡射不得与射者，虽誓，仅有存焉。三宾已上，容其有文无武者，许其不射，故记者言之也。<br />
　　取诱射之矢者，既拾取矢，而后兼诱射之乘矢而取之。（谓反位巳礼成，乃更进取之，不相因也。）<br />
　　[疏]“取诱”至“取之”。<br />
　　○注“谓反”至“因也”。<br />
　　○释曰：云“不相因”者，既自拾取已之乘矢，反位，东西望讫，上射乃更向前，兼取诱射之矢。礼以变为敬，故不相因。<br />
　　宾、主人射，则司射摈升降，卒射即席，而反位卒事。（摈宾主人升降者，皆尊之也。不使司马摈其升降，主於射。）<br />
　　[疏]“宾主”至“卒事”。<br />
　　○注“摈宾”至“於射”。<br />
　　○释曰：云“不使司马摈其升降，主於射”者，必以司射决之者，以司马本是司正，不主射事，司射主射事，故使司射也。<br />
　　鹿中，{髟木}，前足跪，凿背，容八。释获者奉之，先首。（前足跪者，象教扰之兽受负也。）<br />
　　[疏]注“前足”至“负也”。<br />
　　○释曰：服不氏教扰猛兽，猛兽不堪受负。其有合负物者，教扰则屈前足以受负，若今受负则四足俱屈之类也。<br />
　　大夫降，立于堂西以俟射。（尊大夫，不使久列於射位。）<br />
　　[疏]“大夫”至“俟射”。<br />
　　○注“尊大”至“射位”。<br />
　　○释曰：谓主人、大夫降时，宾、主先射，大夫则立于堂西，其耦在司马之西射位，大夫且立於堂西，射至，乃取其耦共升射。<br />
　　大夫与士射，袒薰襦。（不肉袒，殊於耦。）耦少退于物。（下大夫也，既发则然。）<br />
　　司射，释弓矢视。与献释获者释弓矢。（唯此二事，休武主文，释弓矢耳。然则摈升降不释。）<br />
　　[疏]“司射”至“弓矢”。<br />
　　○注“唯此”至“不释”。<br />
　　○释曰：此二者经文自具记之者，以唯此二事释，欲显出宾、主升降时不释，故言之。是以郑云“然则摈升降不释”也。<br />
　　礼射不主皮。主皮之射者，胜者又射，不胜者降。（礼射，谓以礼乐射也。大射、宾射、燕射是矣。不主皮者，贵其容体比於礼，其节比於乐，不待中为备也。言不胜者降，则不复升射也。主皮者无侯，张兽皮而射之，主於获也。《尚书传》曰：战斗不可不习，故於狩以闲之也。闲之者，贯之也。贯之者，习之也。凡祭，取馀获陈於泽，然後卿大夫相与射也。中者，虽不中也取；不中者，虽中也不取。何以然？所以贵揖让之取也，而贱勇力之取。向之取也於囿中，勇力之取也。今之取也於泽宫，揖让之取也。泽，习礼之处，非所於行礼，其射又主中，此主皮之射与？天子大射，张皮侯；宾射，张五采之侯；燕射，张兽侯。）<br />
　　[疏]“礼射”至“者降”。<br />
　　○注“礼射”至“兽侯”。<br />
　　○释曰：云“礼射，谓以礼乐射也”者，射时有礼，兼作乐，故连乐言之。不言乡射者，乡射用采侯，宾射中兼之，故不言也。云“不主皮者，贵其容体比於礼，其节比於乐”者，此即九节、七节、五节，应於乐节是也。云“言不胜者降，不复升射也”者，据主皮射者也。礼射二番不胜，仍待三番，复升射也。《尚书传》者，济南伏生为《尚书》作传。云“已祭，取馀获陈於泽，然後卿大夫相与射也”者，此则《周礼》山虞田讫，虞人植旗於中，属禽焉。每禽择取三十馀，将向国以祭，谓若《大司马》云：仲春祭社，仲夏享礻勺，仲秋祀方，仲冬享。已祭，乃以馀获陈於泽。宫中卿大夫、士，共以主皮之礼射取之。云“虽不中虽中”者，据内田时也。云“非所於礼”者，云揖让取即是行礼，而云非所於行礼者，揖让虽是礼，对大射之等，其体比於礼，其节比於乐，为非所行礼也。云“此主皮之射与”者，《书传》不言主皮，以义约同，故云“与”以疑之也。云“天子大射”已下者，案《梓人》云“张皮侯而栖以鹄，则春以功”，即此郑云“天子大射张皮侯”，一也。《梓人》又云：“张五采之侯远国属”，即此郑云“宾射张五采之侯”也。《梓人》又云“张兽侯以息燕”，即此郑云“燕射张兽侯”也。郑言此者，证此是礼射，与主皮异也。若然，天子有泽宫，又有射宫，二处皆行射礼者，泽宫之内有班馀获射，又有试弓习武之射，若西郊学中射者，行大射之礼，张皮侯者是也。泽宫中射，将欲向射宫，先向泽宫中试弓，习武之射，此习武之射无侯，直射甲革椹质，故《司弓矢职》云：“王弓弧弓，以授射甲革椹质。”而注引《圉人职》曰“射则充椹质”是也。<br />
　　主人亦饮于西阶上。（就射爵而饮也，己无俊才，不可以辞罚者。）<br />
　　[疏]“主人”至“阶上”。<br />
　　○注“就射”至“辞罚”。<br />
　　○释曰：此谓主人在不胜之党受罚爵之时也。云“就射爵而饮也”者，谓西楹西丰上射爵也。云“己无俊才，不可以辞罚”者，以主人尊，恐不受罚爵，故言此也。<br />
　　获者之俎，折脊、胁、肺、。（，若专胳觳之折，以大夫之馀体。）<br />
　　[疏]“获者”至“肺”。<br />
　　○注“若”至“馀体”。<br />
　　○释曰：上宾主人已用肩、臂，唯有及专、胳、觳，若脊胁骨多，尊卑皆有，自已下，各得其一。今郑具言之，欲见科取其一不定，以其若无大夫，获者得，即经所云者，故在肺下，欲见无大夫已合得。若大夫一人，大夫得，获者得专。若大夫二人，获者即得胳。若大夫三人，获者即得觳。若大夫公卿更多，则折之不得整体，或更取馀体也。故郑又云“折以大夫之馀体”也。<br />
　　东方谓之右个。（侯，以乡堂为面也。）<br />
　　[疏]“东方谓之右不”。<br />
　　○注“侯以乡堂为面也”。<br />
　　○释曰：以其经直云左右个，不辨东西，故记人明之也。<br />
　　释获者之俎，折脊、胁、肺。皆有祭。（皆，皆获者也。祭，祭肺也。以言肺，谓寸刂肺不离，嫌无祭肺。）<br />
　　[疏]“释获”至“有祭”。<br />
　　○注“皆皆”至“祭肺”。<br />
　　○释曰：云“以言肺，谓寸刂肺不离”者，即经中脊、胁、肺，是切肺与祭肺同也。云“嫌无祭肺”者，此明记人之意，见上已有寸刂肺不离者，即经中脊、胁、肺，是寸刂肺与祭肺同，嫌更不别有祭肺，故言皆有祭肺。言“皆，皆获者”，欲见释获者与主获者二者皆别有祭肺，故云“皆”也。若然，上肺即举肺，案《公食大夫》有切肺与祭肺者，优宾，使宾祭。此二者亦以举肺为祭肺者，略贱者之义，是以《有司彻》侑俎，羊切肺一，侑豕，俎亦切肺一。郑云：“豕又祭肺，不哜肺，不备礼。”则是略贱之类也。<br />
　　大夫说矢束，坐说之。（明不自尊别也。）<br />
　　歌《驺虞》若《采》，皆五终。射无。（谓众宾继射者，众宾无数也。每一耦射，歌五终也。）<br />
　　[疏]“歌驺”至“无”。<br />
　　○注“谓众”至“终也”。<br />
　　○释曰：上用《驺虞》以化民，下用《采》，大夫之乐节，亦可皆五终者，大夫、士皆五节，一节一终，故云“五终”也。郑言“众宾无数”者，谓堂下众宾继射者，故无数。若堂上众宾，则三人也。<br />
　　古者於旅也语。（礼成乐备，乃可以言语，先王礼乐之道也。疾今人慢於礼乐之盛，言语无节，故追道古也。）凡旅，不洗。（敬杀。）不洗者不祭。（不盛。）<br />
　　既旅，士不入。（後正礼也。既旅，则将燕矣。士入，齿於乡人。）<br />
　　[疏]注“士入齿於乡人”。<br />
　　○释曰：以其士立于下，故齿於乡人也。<br />
　　大夫後出。（下乡人，不干其宾主之礼。）<br />
　　[疏]“大夫後出”。<br />
　　○注“不干其宾主之礼”。<br />
　　○释曰：宾主及众宾出後乃出，故云“不干其宾主之礼”。<br />
　　主人送于门外，再拜。（拜送大夫，尊之也。主人送宾还，入门揖，大夫乃出，送拜之。）<br />
　　[疏]“主人”至“再拜”。<br />
　　○注“拜送”至“拜之”。<br />
　　○释曰：上文大夫後出，是大夫意不干宾主之礼。此经主人意，故郑云“拜送大夫尊之也”。知“主人送宾还，入门揖，大夫乃出送拜之”者，以其上经云宾出，“主人送于门外，再拜”。此记又云：“大夫後出，主人送于门外，再拜。”故知主人送宾还，入门揖，大夫乃出，送再拜之也。<br />
　　乡侯，上个五寻。（上个，谓最上幅也。八尺曰寻，上幅用布四丈。）<br />
　　[疏]“乡侯上个五寻”。<br />
　　○注“上个”至“四丈”。<br />
　　○释曰：以五寻，寻八尺，五八四十，故四丈也。<br />
　　中十尺。（方者也，用布五丈。今官市幅广二尺二寸，旁削一寸。《考工记》曰：“梓人为侯，广与崇方。”谓中也。）<br />
　　[疏]“中十尺”。<br />
　　○注“方者”至“中也”。<br />
　　○释曰：云“方者也”者，谓侯中正方十尺。云“用布五丈。今官布幅广二尺二寸，旁削一寸”者，郑意此言十尺，用布五幅，幅广二尺二寸，两畔各削一寸为缝，幅各二尺在，故五幅为一丈也。汉法，幅二尺二寸，亦古制存焉，故举以为况。若然，《周礼》、《郑志》纯三只，只八寸，二尺四寸者，据缯幅也。《士丧礼》云：“亡则以缁长半幅。”注云：“半幅一尺，终幅二尺。”亦谓缯而幅二尺者。幅有二种，丧礼略，用其狭者，故《周礼》郑云“凡为神之衣物，必沽而小”是也。引《梓人》者，彼总据三侯，侯中皆广与崇方，引之证经十尺是方也。<br />
　　侯道五十弓，弓二寸以为侯中。（言侯中所取数也。量侯道以步，而云弓者，侯之所取数，宜於躬器也。正二寸，中之博也。今文改弓为肱也。）<br />
　　[疏]“侯道”至“侯中”。<br />
　　○注“言侯”至“肱也”。<br />
　　○释曰：云“言侯中所取数也”者，谓侯中大小取数于侯道。云“量侯道以步”者，《大射》文，故彼云以步张三侯，是用步耳。而云弓者六尺为步，弓之下制六尺，与步相应。而云弓者，侯之所取数，宜於射器也，故此经云弓也。云“正二寸者，中之博也”者，案《周礼弓人》云：“解中有变焉。”谓弓付把中侧骨之处博二寸，故於此处取数焉。<br />
　　倍中以为躬，（躬，身也。谓中之上下幅也，用布各二丈。）<br />
　　[疏]“倍中以为躬”。<br />
　　○注“躬身”至“二丈”。<br />
　　○释曰：身谓中，上、中、下各横接一幅布者，故郑云“中之上下幅，用布各二丈”也。<br />
　　倍躬以为左右舌。（谓上个也。居两旁谓之个，左右出谓之舌。）<br />
　　[疏]“倍躬以为左右舌”。<br />
　　○注“谓上”至“之舌”。<br />
　　○释曰：言“谓上个”者，对下个不得倍躬，故谓上个也。云“两旁谓之个”，在躬之两傍则谓之个。云“左右出谓之舌”，谓躬外两相各出一丈，若人舒舌，故下云“下舌半上舌”，据出者而言也。<br />
　　下舌半上舌。（半者，半其出於射者也，用布三丈。所以半上舌者，侯，人之形类也，上个象臂，下个象足。中人张臂八尺，张足六尺，五八四十，五六三十，以此为衰也。凡乡侯用布十六丈，数起侯道五十弓以计。道七十弓之侯，用布二十五丈二尺；道九十弓之侯，用布三十六丈。）<br />
　　[疏]注“半者”至“六丈”。<br />
　　○释曰：“半者，半其出於躬者也”者，以其言“舌”，故知半其出者也。云“用布三丈”者，上舌两相各一丈，今下舌两相各五尺，通躬二丈，故云用布三丈也。云“侯，人之形类也”者，人形上广下狭故也。云“五八四十”，据上个四丈；五六三十，据下个三丈；以此上下为衰差也。云“凡乡侯用布十六丈，数起侯道五十弓以计”者，用布十六丈者，中五幅，幅一丈，用布五丈；上下躬各二丈，总四丈；上个四丈，下个三丈，是总十六丈也。云“道七十弓之侯，用布二十五丈二尺”者，道七十弓，弓取二寸，二七十四，侯中丈四尺。七幅，幅有丈四尺，中用布九丈八尺；上下躬各用布二丈八尺，上下总用布五丈六尺；上个倍躬，为五丈六尺；下舌半上舌，上舌出者，两相各出丈四尺；下舌半之，两相各出七尺，下舌用布一丈四尺，通躬二丈八尺，总计用布四丈二尺也，通计用布二十五丈二尺。云“道九十弓之侯，用布三十六丈”者，弓取二寸，九十弓，侯中丈八尺。侯中用布九幅，幅别丈八尺；中用布十六丈二尺；倍中以为躬，上下躬各用布三丈六尺，上下总七丈二尺；倍躬以为左右舌，上舌用布亦七丈二尺，下舌亦半上舌，上舌出者丈八尺，下舌半之，则下舌总用布五丈四尺，以此计之，总用布三十六丈也。<br />
　　箭筹八十。（箭，筱也。筹，也。八十者，略以十耦为正，贵全数。其时众寡从宾。）<br />
　　[疏]“箭筹八十”。<br />
　　○注“箭筱”至“从宾”。<br />
　　○释曰：云“箭，筱也”者，谓以箭为筹射之耦，随宾多少。今言八十，举成数，以十耦为文。但一者数之始，十者数之终，以十耦为成数也。<br />

                    <br>
                        　　长尺有握，握素。（握，本所持处也。素，谓刊之也。刊本一肤。）<br />
　　[疏]“长尺有握握素”。<br />
　　○注“握本”至“一肤”。<br />
　　○释曰：云“长尺”，复云有握，则握在一尺之外，则此筹尺四寸矣。云“刊本一肤”者，《公羊传》僖三十一年云：“触石而出，肤寸而合，不崇朝而遍雨乎天下者，唯泰山尔。”何休云：“侧手为肤。”又《投壶》云：“室中五扶。”注云：“铺四指曰扶。一指案寸。”皆谓布四指，一指一寸，四指则四寸。引之者，证握肤为一，谓刊四寸也。<br />
　　楚扑长如。刊本尺。（刊其可持处。）君射，则为下射。上射退于物一，既发，则答君而俟。（答，对也。此以下杂记也。今文君射则为下。）君乐作而后就物。君，袒朱襦以射。（君尊。）小臣以巾执矢以授。（君尊，不矢，不挟矢，授之稍属。）若饮君，如燕则夹爵。（谓君在不胜之党也。宾饮君如燕，宾媵觚于公之礼则夹爵。夹爵者，君既卒爵，复自酌。）<br />
　　君国中射，则皮树中，以旌获，白羽与朱羽糅；（国中，城中也。谓燕射也。皮树，兽名。以旌获，尚文德也。今文皮树繁竖，糅为纟舀。古文无以。）<br />
　　[疏]“以旌获”。<br />
　　○注“国中”至“无以”。<br />
　　○释曰：知城中是燕射者，以其下有宾射、大射，不在国，故国中是燕射，以其燕在寝故也。云“以旌获，尚文德也”者，以其燕主欢心，故旌从不命之士，亦取尚文德之义。必知取尚文德者，以其以文德者舞文舞，羽舞也，以武德者舞武舞，干舞也。此既用羽，知取尚文德也。<br />
　　於郊，则闾中，以旌获；（於郊，谓大射也，大射於大学。《王制》曰：“小学在公宫之左，大学在郊。”闾，兽名，如驴一角；或曰如驴歧蹄。《周书》曰：北唐以闾。析羽为旌。）<br />
　　[疏]“於郊”至“旌获”。<br />
　　○注“於郊”至“为旌”。<br />
　　○释曰：知“於郊，谓大射也”者，案《大射》云：“公入《骜》。”从外来入，此既言於郊，故知大射在郊也。云“大射於大学”者，据诸侯而言也。天子大射在虞庠小学，以其天子大学在国中，小学在郊。诸侯不得立大学在国，立大学在郊，故郑引《王制》“小学在公宫之左，大学在郊”，是殷法，诸侯用焉，故引为证。必知诸侯立大学在郊者，见《诗鲁颂》有泮宫。《礼记》云：“故鲁人将有事於上帝，必先有事於泮宫。”郑云：“泮宫，郊之学也。”则《诗》泮宫，此郊学是也。云“闾，兽名，如驴一角，或曰如驴歧蹄。《周书》曰：北唐以闾”者，歧蹄已上，《山海经》文，《周书》见於《国语》也。<br />
　　於竟，则虎中龙旃。（於竟，谓与邻国君射也。画龙於旃，尚文章也。通帛为旃。）<br />
　　[疏]“於竟则虎中龙旃”。<br />
　　○注“於竟”至“为旃”。<br />
　　○释曰：与邻国君射，则宾射也。以其君有送宾之事，因送则射。云“尚文章也”者，亦若旌也。云“通帛为旃”，《司常》文，郑注云：“凡九旗之帛皆用绛。”则通帛者，正幅为绛，长寻曰，系曰旆，通体皆用绛帛为之名旃。<br />
　　大夫，兕中，各以其物获。（兕，兽名，似牛一角。）<br />
　　[疏]“大夫”至“物获”。<br />
　　○注“兕，兽名，似牛一角”。<br />
　　○释曰：下有士，则此专据大夫为文。而云“各以其物”者，公、侯、伯大夫再命，子男之大夫一命，为卿大夫，刃数虽同，旒依命数不同，故云各。又下云士“旌以获”，唯小国之州长不命者，则公侯之州长一命，有旌，亦入物中，则各内兼之矣，故云各。兕似牛一角，案《尔雅》及《山海经》知之。<br />
　　士，鹿中，旌以获。（谓小国之州长也。用为旌以获，无物也。古文无以获。）<br />
　　唯君有射于国中，其馀否。（臣不习武事於君侧也。古文“有”作“又”，今文无“其馀否”。）<br />
　　[疏]“唯君”至“馀否”。<br />
　　○注“臣不”至“馀否”。<br />
　　○释曰：天子、诸侯皆燕射在国。又天子宾射在朝，亦在国。大夫、士燕射、宾射不在国。大夫又得行大射，虽无郊学，亦不得在国。是以孔子为乡射，射於矍相之圃，是其一隅。若然，此乡射亦不在国，射亦宜在国外，故记人於此见之也。<br />
　　君在，大夫射则肉袒。（不袒薰襦，厌於君也。今文无射。）<br />
　　[疏]“君在”至“肉袒”。<br />
　　○注“不袒”至“於君”。<br />
　　○释曰：上云大夫与士射袒襦，今与君射为厌，与士同，故肉袒也。<br />
　　●卷十四燕礼第六<br />
　　[疏]《燕礼》第六。<br />
　　○郑《目录》云：“诸侯无事，若卿大夫有勤劳之功，与群臣燕饮以乐之。燕礼於五礼属嘉。《大戴》第十二，《小戴》及《别录》皆第六。”<br />
　　○释曰：案上下经注，燕有四等。《目录》云诸侯无事而燕，一也；卿大夫有王事之劳，二也；卿大夫又有聘而来，还与之燕，三也；四方聘客与之燕，四也。若然，《目录》云卿大夫有勤劳之功，聘使之劳兼王事之劳二也者，知臣子┹聘还与之燕者，《四牡》劳使臣是也。知有王事之劳燕者，下记云“若以乐纳宾，则宾及庭，奏《肆夏》”。郑注云“卿大夫有王事之劳，则奏此乐焉”是也。知君臣无事有燕者，案《鲁颂》云：“夙夜在公，在公明明。振振鹭，鹭于下。鼓咽咽，醉言舞。于胥乐兮。”郑笺云：“君臣无事则相与，明义明德而已。白之士，群集於君之朝，君以礼乐与之饮酒。”燕乐以尽其欢，是其无事而燕也。又知宾及庭奏《肆夏》，是己之臣子有王事之劳者，案《郊特牲》云“宾入大门而奏《肆夏》”，郑注云：“宾朝聘者。”是异国聘宾入大门奏《肆夏》，故知。记云“宾及庭奏《肆夏》”者，是己之臣子也。又知异国聘宾有燕者，《聘礼》所云燕与时赐者是也。<br />
　　燕礼。小臣戒与者。（小臣相君燕饮之法。与者，谓留群臣也。君以燕礼劳使臣，若臣有功，故与群臣乐之。小臣则警戒告语焉，饮酒以合会为欢也。）<br />
　　[疏]“燕礼小臣戒与者”。<br />
　　○释曰：自此已下尽“射人告具”，论告戒群臣及陈馔之事。必使小臣戒与者，以其燕为聘使者为主，兼与旧在者欢乐之，故今戒可与之人使依期而至。<br />
　　○注“小臣”至“欢也”。<br />
　　○释曰：云“小臣相君燕饮之法”者，案《周礼大仆职》云“王燕饮则相其法”，又案《小臣职》云“凡大事佐大仆”，则王燕饮，大仆相，小臣佐之。此诸侯礼降於天子，故宜使小臣相，是以下云“小臣师一人在东堂下”，注云：“师，长也。小臣之长一人，犹天子大仆，正君之服位者也。”是诸侯小臣当大仆之事。云“与者，谓留群臣也”者，谓群臣留在国不行者也。云“君以燕礼劳使臣，若臣有功”者，此即《目录》卿大夫有勤劳之功，劳使臣即《四牡》劳使臣也。若臣有功，即王事之劳也，故郑总云“卿大夫勤劳之功”。若然，郑不言与群臣无事燕者，以其经云“戒与者”，功劳之外与及之为有事之臣燕，不得云无事燕者，故不言之。案《大射》云“君有命戒射”者，以其大射辨尊卑，故云君有命，明政教由尊者出。燕礼主欢心，不辨尊卑，故不言君有命。<br />
　　膳宰具官馔于寝东。（膳宰，天子曰膳夫，掌君饮食膳羞者也。具官馔，具其官之所馔，谓酒也、牲也、脯醢也。寝，露寝。）<br />
　　[疏]“膳宰”至“寝东”。<br />
　　○注“膳宰”至“路寝”。<br />
　　○释曰：以其燕在寝，故膳宰具官馔于寝东，拟燕时设之。云“膳宰，天子曰膳夫，掌君饮食膳羞者也”者，以其天子有宰夫，兼有膳夫，掌君饮食。诸侯亦有宰夫，复有膳宰，掌君饮食，与天子膳夫同，故引天子膳夫并之。云“具官馔，具官之所馔”者，谓卿大夫、士之馔总馔之。大射亦用燕礼，直云官馔，不言膳宰，与此同不言者，文不具。云“谓酒也、牲也、脯醢也”，知者，案下所设亦有此三者，牲即其牲狗也。云“寝，路寝”者，以其飨在庙，服朝服。下记云“燕朝服於寝”，正处在路寝，不在燕寝可知，故云路寝也。案《公食大夫》云“凡宰夫之具馔于东房”，不使膳宰者，彼食异国之大夫，敬之，故使宰夫具馔。此燕己臣子，故使膳宰，卑者具馔。必知膳宰卑於宰夫者，案天子宰夫下大夫，膳夫上士。天子膳夫卑於宰夫，则知诸侯膳宰亦卑於宰夫者也。<br />
　　乐人县。（县，锺磬也。国君无故不彻县。言县者，为燕新之。）<br />
　　[疏]“乐人县”。<br />
　　○注“县锺”至“新之”。<br />
　　○释曰：案《大射》乐人宿县在射前一日，又具辨乐县之位者，以其大射在学宫。学宫不常县乐，射乃设之，故射前一日县之。又辨乐县之位，此燕在路寝，有常县之乐。今言“乐人县”者，为燕新之而已，故不在燕前一日，又不辨乐县之处。又直云“乐人”，未知乐人意是何官？案《周礼春官大司乐》云“凡乐事宿县”，又案《乐师》云“凡乐成则告备”，是天子有大司乐，并有乐师之官。案《序官》：“乐师下大夫四人，上士八人，下士十有六人。”以此知天子有大司乐、乐师，诸侯无大司乐，直有大乐正、小乐正，以其诸侯兼官，此二者皆当天子乐师大夫及士。则诸侯乐师不用大夫，大乐正当上士，小乐正当下士为之，故郑下注云“乐正于天子乐师也”，《大射》注亦云“小乐正於天子乐师”，若然，县乐之法，案《周礼眠了职》云“掌大师之县”，郑注云：“大师当县则为之。”案下仆人相大师，则诸侯无眠了，则使仆人县乐，大师以声展之，乐师又监之。云“县，锺磬也”者，案《小胥》“天子宫县，诸侯轩县”，面皆锺、磬、各一ね，“大夫判县，士特县”，不得有，故云锺磬。案下唯有磬而无锺，而云锺磬者，郑泛解乐县法，故兼言锺，其实诸侯之士特县磬而已。云“国君无故不彻县”者，案《曲礼》唯有“大夫无故不彻县，士无故不去琴瑟”，不言国君。但大夫无故不彻县，则国君无故亦不彻县可知。郑以《燕礼》为国君法，故以义约之也。云“言县者，为燕新之”者，更整理乐县之法，为新之也。<br />
　　设洗篚于阼阶东南，当东ニ。水在东，篚在洗西，南肆。设膳篚在其北，西面。（设此不言其官，贱也。当东ニ者，人君为殿屋也。亦南北以堂深。肆，陈也。膳篚者，君象觚所馔也，亦南陈。言西面，尊之，异其文。）<br />
　　[疏]“设洗”至“西面”。<br />
　　○注“设此”至“其文”。<br />
　　○释曰：云“设此不言其官，贱也”者，决膳宰具官馔，乐人县，司宫设尊，皆言其官，独此不言官，故知贱也。案《少牢》司宫设水，大夫兼官。此国君礼，或可别人为之，但无文，故郑不细辨。云“当东ニ者，人君为殿屋也”者，汉持殿屋四向流水，故举汉以况周。言东ニ，明亦有西ニ。对大夫士言东荣，两下屋故也。云“亦南北以堂深”者，亦《士冠礼》、《乡饮酒》等也。云“膳篚者，君象觚所馔也”者，案下文“洗象觚，升实之，东北面献于公”是也。但尊君，不可与臣同篚，故别释之也。云“亦南陈”者，亦陈之南肆者也。言“西面，尊之，异其文”者，欲见膳篚西面，南肆者亦西面，此不可言南肆而言西面，是尊君之篚，故异其文也。<br />
　　司宫尊于东楹之西，两方壶，左玄酒，南上。公尊瓦大两，有丰，幂用若锡，在尊南，南上。尊士旅食于门西，两圜壶。（司宫，天子曰小宰，听酒人之成要者也。尊方壶，为卿大夫士也。臣道直方，於东楹之西，予君专此酒也。《玉藻》曰：“唯君面尊。”玄酒在南，顺君之面也。瓦大，有虞氏之尊也。《礼器》曰：“君尊瓦С。”丰形似豆，卑而大。幂用若锡，冬夏异也。在尊南，在方壶之南也。尊士旅食者用圜壶，变於卿大夫也。旅，众也。士众食，谓未得正禄，所谓庶人在官者也。今文锡为纟易。）<br />
　　[疏]“司宫”至“圜壶”。<br />
　　○注“司宫”至“为纟易”。<br />
　　○释曰：云“司宫，天子曰小宰，听酒人之成要者也”者，案《天官小宰职》：“掌建邦之宫刑，以治王宫之政令。”是小宰掌宫事。此诸侯无小宰，有司宫，明司宫亦当掌宫刑，治宫之政令，可知是司宫掌宫事，与小宰同。又案《酒正》云：“酒正之出，日入其成，月入其要，小宰听之。”此司宫亦设酒尊，当掌酒事，与小宰同，是以知此诸侯司宫当天子小宰者也。若然，案《酒正》云：“酒正之出，日入其成，月入其要，小宰听之。”案彼文则是小宰听酒正之成要，此注云听酒人成要者，案彼注云：“出，谓授酒材及用酒之多少也。受用酒者，日言其计於酒正，酒正月尽言於小宰。”云日言其计於酒正者，是酒人也。酒正月尽总言於小宰，则是小宰所听者，并是酒人所言，故郑之此注据酒人而言也。云“尊方壶，为卿大夫士也”者，以其燕总有卿大夫、士，又别有公尊瓦大两，故知方尊为此人也。云“於东楹之西，子君专此酒也”者，此决《乡饮酒》、《乡射》皆於房户之，宾主共之。此於东楹之西，向君设之，人君尊，专大惠，故云予君专此酒也。引《玉藻》者，欲见尊面向君，顺君面，非宾主共之意。案《少仪》云：“尊壶者面其鼻。”郑注云：“鼻在面中，言乡人也。”乡人者，据此《燕礼》尊面向君而言。《少仪》又云：“尊者以酌者之左为上尊。”《乡饮酒》云：“尊两壶于房户之，玄酒在西。”又《乡射》云：“尊於宾席之东，两壶斯禁，左玄酒。”郑注云：“设尊者北面，西曰左。”此等皆据酌者北面而言，玄酒在左，若据设尊之人及尊面而言，即南面，以右为尊。此燕礼尊，面向君，据君面以左为尊，玄酒在南。若据酌者，不得背君而西面，当尊西东面，则酌者之右为上尊，是以下文媵爵于公者交於东楹北也。云“瓦大，有虞氏之尊也”者，《明堂位》文。引《礼器》“君尊瓦С”，《大射》亦云“膳尊两С”，不引《大射》而引《礼器》者，郑欲同此三者之文，皆是一物故也。云“丰形似豆，卑而大”者，据汉法而知。但豆径尺，柄亦长尺，此承尊之物，不可同於常豆，故知卑而大，取其安稳也。云“幂夏冬锡，冬夏异也”者，夏宜用，冬宜用锡。葛之粗者曰，按《丧服传》云：“锡者何也？麻之有锡者也。锡者十五升，抽其半，无事其缕，有事其布曰锡。”郑注云“治其布使之滑易”是也。云“在尊南，在方壶之南也”者，其幂本为瓦大设，今未用陈在方壶之南者，不可在方壶、瓦大之相杂故也。瓦大不言玄酒者，以其言瓦大两，又言南上有玄酒，在南可知。凡无玄酒者，有陈之而已，不言上下，是以此尊土旅食直云“两圜壶”，《大射》亦云“雨圜壶”，《特牲》尊两圜壶於阼阶，西方亦如之，皆是无玄酒，不言上下也。又凡用醴者无玄酒，《士冠礼》醴子，《昏礼》醴妇，《聘礼》醴宾，醴皆无玄酒，质故也。《昏礼》房外之尊无玄酒，郑云“略之”。此及《大射》尊士旅食无玄酒，郑云“贱也”。《特牲》、《少牢》阳厌纳一尊，无玄酒，郑注云“礼杀”也。《士丧》、《既夕》、《士虞》皆有酒，醴无玄酒者，以凶变於吉故也。《特牲》东西阶两壶无玄酒者，注云：“优之。”云“士众食，谓未得正禄”者，以其士大夫已上得正禄。《王制》云：“下士九人禄，中士倍下士，上士倍中士，下大夫倍上士。卿四大夫禄。”皆正禄，此则未得正禄。云“所谓庶人在官者也”者，所谓《王制》文，故《王制》云：“庶人在官者，其禄以是为差。”谓府史胥徒，谓府八人禄，史七人禄，胥六人，徒五人。皆非正禄，号为“士旅食者”也。<br />

                    <br>
                        　　司宫筵宾于户西，东上，无加席也。（筵，席也。席用蒲筵，缁布纯。无加席。燕私礼，臣屈也。诸侯之官无司几筵也。）<br />
　　[疏]“司宫”至“席也”。<br />
　　○注“筵席”至“筵也”。<br />
　　○释曰：云“筵，席也”者，案《周礼序官司几筵》，郑注云：“铺陈曰筵，藉之曰席。然其言之筵席，通。”若然，铺陈曰筵者，先铺一席在地者；藉之曰席，据重已上相承藉者，筵、席一也，故郑云“筵席通”。云“席用蒲筵，缁布纯”者，案《公食大夫》记云：“蒲筵常，缁布纯，加萑席寻，玄帛纯。”彼有加席，故有萑在上。此无加席，故言席用蒲。云“无加席。燕私礼，臣屈也”者，对《公食大夫礼》异国之宾有加席，礼得申。云“诸侯之官无司几筵也”者，对天子有司几筵布席，诸侯兼官，使司官设尊，并设席。<br />
　　射人告具。（告事具於君，射人主此礼，以其或射也。）<br />
　　[疏]“射人告具”。<br />
　　○注“告事”至“射也”。<br />
　　○释曰：云“射人主此礼，以其或射也”者，案《公食大夫礼》“赞者负东房，告具”，以其无射，故使赞者。此乃射人告具，与《大射》同。案下文“若射则不献庶子”，言“若”者，或射或不，故此郑注云“以其或射”。言“或”，亦是不定之义。案《大射》告具之上有“羹定”，此不言羹定者，文不具也。<br />
　　小臣设公席于阼阶上，西乡，设加席。公升，即位于席，西乡。（《周礼》诸侯胙席，莞筵纷纯，加缫席，画纯。後设公席者，凡礼，卑者先即事，尊者後也。）<br />
　　[疏]“小臣”至“西乡”。<br />
　　○注“周礼”至“後也”。<br />
　　○释曰：自此下尽“诸公卿者”，论君臣位次及命羞者之事。注引《周礼》者，《司几筵》之文也。彼诸侯祭祀神席及受酢之席，此乃燕饮之席，引之者，欲见燕饮与受酢席同。若飨诸侯来朝，则《郊特牲》云“大飨君三重席而酢焉”是也。燕他国之臣，即《郊特牲》云：“三献之介，君专席而酢焉。”此降尊以就卑也，故君单席受酢也。云“後设公席者，凡礼，卑者先即事，尊者後也”者，此燕私礼，故贱者先即事。《大射》辨尊卑，故先设公席，後设宾席也。<br />
　　小臣纳卿大夫，卿大夫皆入门右，北面东上。士立于西方，东面北上。祝史立于门东，北面东上。小臣师一人，在东堂下，南面。士旅食者立于门西，东上。（纳者，以公命引而入也。自士以下，从而入即位耳。师，长也。小臣之长一人，犹天子大仆，正君之服位者也。凡入门而右由东，左则由西。）<br />
　　[疏]“小臣”至“东上”。<br />
　　○注“纳者”至“西”。<br />
　　○释曰：云“卿大夫皆入门右，北面东上”者，此是拟君揖位，故下经君始尔之就庭位。云“士立於西方，东面北上”者，此是士之定位，士贱，故不待君揖，入门即就定位。云“祝史立於门东，北面东上”者，案《大射》“大史在犴侯之东北，北面”，不言祝，此言祝史不言大史者，《大射》及下文云：“大史俟於所设中之西，东面以听政。”嫌其位初在此，不在犴侯之东北，故著夫史以明之。其馀祝史彼不言者，以其《大射》先行燕礼，此《燕礼》有祝史，故於彼不言，省文也。云“纳者，以公命引而入也”者，虽无正文，进止由君，故知以公命者也。云“自士已下，从而入即位耳”者，对大夫以上，小臣引之就门东揖位，未就庭位。自士已下，不须引，从大夫而入，径即庭位。云“师，长也。小臣之长一人，犹天子大仆，正君之服位者也”者，案《夏官大仆识》云：“掌正王之服位，出入王之大命。”彼下文有小臣之官，上士四人，其职云：“掌王之小命，诏相王之小法仪。”诸侯兼官，无大仆，唯有小臣出入君之教命，正君之服位，但诸侯小臣之官有上下，是以《大射》云“小臣师从者在东堂下，南面，西上”，又云“小臣正赞袒”。若然，诸侯小臣正，次有小臣师，《大射礼》小臣正相君，小臣师佐之，常在君左右，不在堂下之位，故唯云小臣师。从者在堂下南面，此燕轻，宜有小臣师及从者相君。燕饮小臣正一人，无事得在堂下，此言小臣师即大仆，小臣正一也，故郑以为当天子大仆。云“凡入门而右由东，左则由西”者，郑云凡入门者，广解宾主人入门之义。案《曲礼》云：“大夫士出入君门，由右。”又《玉藻》云：“公事自西，私事自东。”言私事即大夫士出入君门一也，又与此经卿大夫士入君门亦由右同。公事自西者，即《聘礼》聘宾入，由西是也。若然，此注云入门而右由东者，是臣朝君之法也。左即由西者，是聘宾入门之法。<br />
　　公降立于阼阶之东南，南乡。尔卿，卿西面北上；尔大夫，大夫皆少进。（尔，近也，移也，揖而移之，近之也。大夫犹北面，少前。）<br />
　　[疏]“公降”至“少进”。<br />
　　○注“尔近”至“少前”。<br />
　　○释曰：《曲礼》云“揖人必违其位”，是以公将揖卿大夫，降立於阼阶之东南，南面揖之。变揖言尔者，尔训近也，移也，卿大夫得揖，移近中庭也，是以郑云“揖而移之，近之也”。云“大夫犹北面，少前”者，三卿五大夫初入门右，同北面。三卿得揖，东相西面，五大夫得揖，中庭少进，北面不改，故云大夫犹北面少前。<br />
　　射人请宾。（命当由君出也。）<br />
　　[疏]“射人请宾”。<br />
　　○注“命当由君出也”。<br />
　　○释曰：案《大射》云：“大射正摈。”摈者请宾，此直云“射人请宾”，不云为摈者，但射人有大小，大者为大射正，其次为射正，又其次为司正，悉监射事，见於《大射》。礼大辨尊卑，故云大射正为摈。此燕礼，或因燕而射，以其礼轻，或大射正为摈，或小射正为摈，此二者皆是射人，故直云射人请宾，不定尊卑也。既当请君，不辨射人面位者，以其君南面，射人北面可知，故不言。<br />
　　公曰：“命某为宾。”（某，大夫也。）<br />
　　[疏]“公曰命某为宾”。<br />
　　○注“某大夫也”。<br />
　　○释曰：知大夫非卿者，以其宾主相对，宰夫为主人，是大夫，明宾亦是大夫。《燕义》云：“不以公卿为宾，而以大夫为宾，为疑也。”故知是大夫。<br />
　　射人命宾，宾少进，礼辞。（命宾者，东面南顾。礼辞，辞不敏也。）<br />
　　[疏]“射人”至“礼辞”。<br />
　　○注“命宾”至“敏也”。<br />
　　○释曰：郑知“命宾者，东面南顾”者，《少仪》云：“诏辞自右。”明知在君之右，东面者，向君南顾者，向宾便也。知“礼辞，辞不敏”者，取《孝经》曾子云“参不敏”为义。<br />
　　反命。（射人以宾之辞告於君。）又命之。宾再拜稽首，许诺。（又，复。）射人反命。（告宾许。）<br />
　　宾出，立于门外，东面。（当更以宾礼入。）<br />
　　[疏]“宾出”至“东面”。<br />
　　○注“当更以宾礼入”。<br />
　　○释曰：前卿大夫从臣礼，相从而入，故出更以宾礼入，是以下经“宾入及庭，公降一等揖之”。<br />
　　公揖卿大夫，乃升就席。（揖之，人之也。）<br />
　　[疏]“公揖”至“就席”。<br />
　　○注“揖之人之也”。<br />
　　○释曰：言“人之”者，公将及升堂，故以人意相存偶，是以揖之，乃升。<br />
　　小臣自阼阶下，北面，请执幂者与羞膳者。（执幂者，执瓦大之幂也。方圜壶无幂。羞膳，羞於公，谓庶羞。）<br />
　　[疏]“小臣”至“膳者”。<br />
　　○注“执幂”至“庶羞”。<br />
　　○释曰：云“执幂者，执瓦大之幂也。方圜壶无幂”，郑知者，以其上文“幂用”，文承瓦大之下，方圜壶不言幂，故知义然。云“羞於公，谓庶羞”者，知羞於公者，以其言羞膳据君而言，又与执幂者连文，幂据君，明羞膳据公可知。又知是庶羞者，以其脯醢称荐，明羞是庶羞。<br />
　　乃命执幂者，执幂者升自西阶，立於尊南，北面，东上。（以公命於西阶前命之也。东上，玄酒之幂为上也。羞膳者从而东，由堂东升自北阶，房中西面南上，不言之者，不升堂，略之也。）<br />
　　[疏]“乃命”至“东上”。<br />
　　○注“以公”至“略之也”。<br />
　　○释曰：郑知“西阶前命之”者，案下记云“羞膳者与执幂者皆士也”，士位在西方，东面，故知西阶前以君命命之。云“东上，玄酒之幂为上也”者，以其唯瓦大两有幂，玄酒尊於正酒，经云“东上”，故知玄酒之幂为上。羞膳者以下尽略之。郑知义然者，以经直云“执幂者升自西阶”，羞膳者无升文，又且东面阶、西面阶妇人之阶，非男子之所升，则羞者升自北阶。知由堂东者，以羞在房。又《大射》云“工人士与梓人升自北阶”，知“房中西面南上”者，约《士冠礼》脯醢在房中服北、赞者盥于洗西、升立于房中西面、南上，下注云：“近其事也。”言“略之”者，解不由前堂升，执幂与羞膳临时请者，以其诸侯兼官，有常职先定，亦有临时命之者，是以经与记直云士，不言其官，不请羞宾者，下记约与君同，亦用士也。<br />
　　膳宰请羞于诸公卿者。（小臣不请而使膳宰，於卑者弥略也。礼以异为敬。）<br />
　　[疏]“膳宰”至“卿者”。<br />
　　○注“小臣”至“为敬”。<br />
　　○释曰：言“弥略”者，上请宾使射人，请执幂使小臣，已是其略。今羞诸公卿乃使膳宰，膳宰卑於小臣，故云弥略也。知膳宰卑於士者，《周礼》膳夫是上士，此诸侯膳宰，明非上士。且礼之大例，荐羞者尊於设俎者，公士为荐羞，膳宰设俎，故知膳宰卑也。<br />
　　射人纳宾。（射人，为摈者也。今文曰摈者。）<br />
　　[疏]“射人纳宾”。<br />
　　○注“射人”至“摈者”。<br />
　　○释曰：自此至“宾以虚爵降”，论宾升堂主人献宾之事。案《大射》“大射正摈”，此云射人为摈，与上射人请宾义同，还是小射正也。<br />
　　宾入，及庭，公降一等揖之。（及，至也。至庭，谓既入而左北面时。）<br />
　　[疏]“宾入”至“揖之”。<br />
　　○注“及至”至“面时”。<br />
　　○释曰：郑知“至庭，谓既入而左北面时”者，以其云“宾入及庭”，宾入谓入门时，及庭谓宾入门而出堂涂北面，是其当公降揖之节，故知北面时也。<br />
　　公升就席。（以其将与主人为礼，不参之也。）<br />
　　[疏]“公升就席”。<br />
　　○注“以其”至“之也”。<br />
　　○释曰：郑知“将与主人为礼，不参之”者，下经云宾升，主人亦升。是其宾与主人为礼，不得相参之也。<br />
　　宾升自西阶，主人亦升自西阶，宾右北面至再拜，宾答再拜。（主人，宰夫也。宰夫，大宰之属，掌宾客之献饮食者也。其位在洗北西面。君於其臣虽为宾，不亲献，以其尊，莫敢伉礼也。至再拜者，拜宾来至也。天子膳夫为献主。）<br />
　　[疏]“宾升”至“再拜”。<br />
　　○注“主人”至“献主”。<br />
　　○释曰：知主人是宰夫者，案《礼记燕义》云“使宰夫为献主”是也。云“宰夫，大宰之属”者，案《天官》云：“大宰卿一人，小宰中大夫二人，宰夫下大夫四人。”宰夫属大宰，故云“大宰之属”。云“掌宾客之献饮食者也”者，案《宰夫职》云：“凡朝觐、会同、宾客，掌其牢礼、委积、膳献、饮食。”引之者，证宰夫为主人之义。云“其位在洗北西面”者，案下文献大夫下，胥荐主人于洗北西面是也。云“君於其臣虽为宾，不亲献，以其尊，莫敢伉礼也”者，此略取《燕义》文。设宾主饮酒之礼，使宰夫为献主，臣莫敢与君伉礼也。不以公卿为宾，而以大夫为宾，为疑，明嫌之义也，是君不亲为主人之事也。云“天子膳夫为献主”者，案《膳夫职》云“王燕饮酒则为献主”是也。案《燕义》注云“天子使膳宰为主人”，则是膳宰、膳夫一人也。上文注云“膳宰，天子曰膳夫”者，欲见天子、诸侯之臣名异，其实同也。<br />
　　主人降洗，洗南，西北面。（宾将从降，乡之。）<br />
　　[疏]“主人”至“北面”。<br />
　　○释曰：此宰夫代君为献主，升降不由阼阶，与宾同，由西阶升降，故降自西阶，当洗南北面。今西北面者，郑云“宾将从降，乡之”，当辞宾降故也。案《乡饮酒》、《乡射》主人降，洗爵，在阶下辞宾降者，彼宾主异阶，故在阶下，不在洗南也。<br />
　　宾降，阶西，东面。主人辞降，宾对。（对，答。）<br />
　　主人北面盥，坐取觚洗。宾少进，辞洗。主人坐奠觚于篚，兴对。宾反位。（宾少进者，又辞，宜违其位也。献不以爵，辟正主也。古文觚皆为觯。）<br />
　　[疏]“主人”至“反位”。<br />
　　○注“宾少”至“为觯”。<br />
　　○释曰：“宾少进者，又辞，宜违其位也”者，言又辞，对前主人辞降，今又宾辞洗。言少进者，前宾降，宾在阶下，《曲礼》云“揖人必违其位”，以其宾又辞洗，宜违本位也。云“献不以爵，避正主也”者，此宰夫为主人，非正主，故用觚，对《乡饮酒》、《乡射》是正主，皆用爵。<br />
　　主人卒洗，宾揖，乃升。（宾每先升，尊也。）<br />
　　[疏]“主人”至“乃升”。<br />
　　○注“宾每先升尊也”。<br />
　　○释曰：“每先升”者，前宾初升时，先云宾升自西阶，後云主人亦升自西阶。此宾揖乃升，下云主人升，故云“宾每先升”。宾先升者，尊宾故也。<br />
　　主人升，宾拜洗。主人宾右奠觚答拜，降盥。（主人复盥，为拜手分尘也。）<br />
　　[疏]“主人”至“降盥”。<br />
　　○注“主人”至“尘也”。<br />
　　○释曰：言“复盥”者，前盥为洗爵，此盥为污手。<br />

                    <br>
                        　　宾降，主人辞，宾对。卒盥，宾揖升，主人升，坐取觚。（取觚，将就瓦大酌膳。）<br />
　　执幂者举幂，主人酌膳，执幂者反幂。（君物曰膳，膳之言善也。酌君尊者，尊宾也。）<br />
　　[疏]注“君物”至“宾也”。<br />
　　○释曰：言“君物曰膳，膳之言善也”者，言君物，总众物之名。上云设膳篚，设膳尊，膳之言善，所以别於臣子之尊篚也。云“酌君尊者，尊宾也”者，大夫为宾，宾亦臣子，而酌膳尊，尊宾故也。必尊之者，立宾以对君故也。<br />
　　主人筵前献宾，宾西阶上拜，筵前受爵，反位。主人宾右拜送爵。（宾既拜，前受觚，退复位。）<br />
　　膳宰荐脯醢，宾升筵。膳宰设折俎。（折俎，牲体骨也。《乡饮酒》记曰：“宾俎，脊、胁、肩、肺。”）<br />
　　[疏]“膳宰”至“折俎”。<br />
　　○注“折俎”至“肩肺”。<br />
　　○释曰：引《乡饮酒》记者，《燕礼》不言宾之牲体之数，此《燕礼》既与《乡饮酒》同用狗，则与此宾之牲体数同，故引以为证也。<br />
　　宾坐，左执爵，右祭脯醢，奠爵于荐右，兴，取肺，坐绝祭，哜之，兴，加于俎，坐扌兑手，执爵，遂祭酒，兴，席末坐，啐酒，降席，坐奠爵，拜，告旨，执爵兴。主人答拜。（降席，席西也。旨，美也。）<br />
　　[疏]“宾坐”至“答拜”。<br />
　　○注“降席”至“美也”。<br />
　　○释曰：云“降席，坐奠爵拜”，郑云“降席，席西”，不言面，案前体例降席，席西，拜者皆南面，拜讫则告旨。<br />
　　宾西阶上北面坐卒爵，兴，坐奠爵，遂拜。主人答拜。（遂拜，拜既爵也。）<br />
　　[疏]“宾西”至“答拜”。<br />
　　○注“遂拜拜既爵也”。<br />
　　○释曰：经云“坐卒爵”，又云“兴坐奠爵遂拜”，遂拜之文，隔坐奠辞，嫌遂拜不为拜既爵，故郑明之，云“遂拜拜既爵也”。<br />
　　宾以虚爵降。（将酢主人。）<br />
　　[疏]“宾以虚爵降”。<br />
　　○注“将酢主人”。<br />
　　○释曰：自此已下尽“序内东面”，论宾酢主人之事。郑知“将酢主人”者，下经论酢主人之事，故知也。<br />
　　主人降。宾洗南坐奠觚，少进，辞降。主人东面对。（上既言爵矣，复言觚者，嫌易之也。《大射礼》曰：“主人西阶西，东面少进对。”今文从此以下，觚皆为爵。）<br />
　　[疏]“主人”至“面对”。<br />
　　○注“上既”至“为爵”。<br />
　　○释曰：云“上既言爵矣，复言觚者，嫌易之也”者，上文主人洗觚献宾，云“宾以虚爵降”，此经又云“坐奠觚”，中言爵者，欲见对文。一升曰爵，二升曰觚，散文即通，觚亦称爵，以此言之，此觚即前爵。周公作经，嫌易之，故复言觚也。引《大射礼》者，此经直有“主人降”，又云“主人东面对”，不辨主人立处，又无少进之文，《大射》先行燕礼，与此同，故引以为证。<br />
　　宾坐取觚，奠于篚下，盥洗。（篚下，篚南。）主人辞洗。（谦也。今文无洗。）<br />
　　宾坐奠觚于篚，兴对，卒洗，及阶，揖，升。主人升，拜洗如宾礼。宾降盥，主人降，宾辞降。卒盥，揖升，酌膳，执幂如初，以酢主人于西阶上。主人北面拜受爵，宾主人之左拜送爵。（宾既南面授爵，乃之左。）<br />
　　[疏]“宾坐”至“送爵”。<br />
　　○注“宾既”至“之左”。<br />
　　○释曰：郑云“宾既南面授爵，乃之左”，郑知南面授爵与主人者，以经言“主人北面拜受爵”，明宾於东楹之西，东面酌膳讫，向西阶南面授主人，可知授爵讫，乃之主人之左，北面拜送爵，故郑云南面授爵乃之左也。<br />
　　主人坐祭，不啐酒，（辟正主也。未荐者，臣也。）<br />
　　[疏]“主人坐祭不啐酒”。<br />
　　○注“辟正”至“臣也”。<br />
　　○释曰：案《乡饮酒》、《乡射》皆是正主，经直云“祭如宾礼”，亦不见有啐酒之事，未知正主有啐不？此云“不啐”，辟正主者，案文可知。以《燕礼》、《大射》啐酒、告旨并不为者，经云“不啐酒”、“不告旨”，并言不。《乡饮酒》、《乡射》直云“不告旨”，不言“不啐酒”，明主人啐矣。《有司彻》傧尸之礼，尸酢主人，云“席末坐啐酒”。《特牲》、《少牢》尸酢主人，主人皆有啐酒，是其虽不告旨，唯有啐酒之事。云“未荐者臣也”者，对宾礼献讫，则荐脯醢。此主人是臣，故献讫不荐，至献大夫下，胥荐主人于洗北是也。<br />
　　不拜酒，不告旨。（主人之义。）<br />
　　[疏]“不拜酒不告旨”。<br />
　　○注“主人之义”。<br />
　　○释曰：拜酒，主人为告旨。但告旨者，宾拜讫，主人告酒美。《乡饮酒》、《乡射》正主人不拜酒，不告旨，主人无自告美，故此主人代君为主，不得直云“主人”，故云“主人之义”。<br />
　　遂卒爵，兴，坐奠爵，拜，执爵兴。宾答拜。主人不崇酒，以虚爵降奠于篚。（崇，充也。不以酒恶谢宾，甘美君物也。）<br />
　　宾降，立于西阶西。（既受献矣，不敢安盛。）<br />
　　射人升宾，宾升，立于序内，东面。（东西墙谓之序。《大射礼》曰：“摈者以命升宾。”）<br />
　　[疏]“射人”至“东面”。<br />
　　○注“东西”至“升宾”。<br />
　　○释曰：“东西墙谓之序”者，《尔雅》文。引《大射礼》者，证此经云“射人升宾”之时，亦得君命。<br />
　　主人盥，洗象觚，升实之，东北面献于公。（象觚，觚有象骨饰也。取象觚者东面。）<br />
　　[疏]“主人”至“于公”。<br />
　　○注“象觚”至“东面”。<br />
　　○释曰：自此下尽“奠于膳篚”，论主人献公之事。云“取象觚者东面”者，以膳篚南有臣之篚，不得北面取，又不得南面背君取，从西阶来，不得篚东西面取，以是知“取象觚者东面”也。<br />
　　公拜受爵。主人降自西阶，阼阶下北面拜送爵。士荐脯醢，膳宰设折俎，升自西阶。（荐，进也。《大射礼》曰：“宰胥荐脯醢，由左房。”）<br />
　　[疏]“公拜”至“西阶”。<br />
　　○注“荐进”至“左房”。<br />
　　○释曰：凡此篇内，公应先拜者，皆後拜之，尊公故也。是以下举旅行酬，皆受酬者先拜，公乃答拜。此公先拜受爵者，受献礼重故也。是以下云主人受公酢，得酌膳，燕上欢故也。《大射》主人受公酢者，辨尊卑故也。云“士荐脯醢，膳宰设折俎”者，案前献宾荐脯醢，及设折俎皆使膳宰者，宾卑故也。今於公士荐脯醢，膳宰设折俎异人，以其士尊於膳宰，君尊，故使士荐。必知士尊於膳宰者，以其诸侯膳宰当天子膳夫，上士二人，诸侯降等，膳宰则卑，故下记云“羞膳者与执幂者皆士也”，郑注云：“尊君也，膳宰卑於士。”是其士尊也。《大射》主於射，略於饮酒，故公及宾同使宰胥荐脯醢，庶子设折俎。此《燕礼》燕私，主於羞，故宾之荐俎，庶羞同使膳宰，君之脯醢，庶羞同使士，尊官为之。《大射》必使庶子设折俎者，案《周礼》庶子下大夫，《大射》序尊卑变於《燕礼》，故尊官为之。引《大射礼》者，证此经脯醢从左房而来，天子诸侯有左右房，故得言“左房”。大夫士无右房，故言东房而已。<br />
　　公祭如宾礼，膳宰赞授肺，不拜酒，立卒爵，坐奠爵，拜，执爵兴。（凡异者，君尊，变於宾也。）<br />
　　[疏]“公祭”至“爵兴”。<br />
　　○注“凡异”至“宾也”。<br />
　　○释曰：云“凡异者，君尊，变於宾也”者，云“凡”非一，谓膳宰赞授肺，立卒爵。又上文士荐脯醢，皆是异於宾，故言凡以广之。<br />
　　主人答拜，升，受爵以降，奠于膳篚。<br />
　　更爵，洗，升，酌膳酒以降，酢于阼阶下，北面坐奠爵，再拜稽首，公答再拜。（更爵者，不敢袭至尊也。古文更为受。）<br />
　　[疏]“更爵”至“再拜”。<br />
　　○释曰：自此已下尽“主人奠爵于篚”，论主人受公酢之事。主人受公酢而自酌者，不敢烦公，尊君之义。<br />
　　○注“更爵”至“为受”。<br />
　　○释曰：献君自酢同用觚，必更之者，袭因也。不敢因君之爵，《丧服传》云：“君至尊也。”故以君为至尊也。<br />
　　主人坐祭，遂卒爵，再拜稽首。公答再拜，主人奠爵于篚。<br />
　　主人盥洗，升，媵觚于宾，酌散，西阶上坐奠爵，拜宾。宾降筵，北面答拜。（媵，送也，读或为扬，扬，举也。酌散者，酌方壶酒也，於膳为散。今文媵皆作腾。）<br />
　　[疏]“主人”至“答拜”。<br />
　　○释曰：自此尽“东南面立”，论主人酬宾之事。案前受献讫，立于序内以来，未有升筵之事。案《乡饮酒》、《大射》酬时皆主人西阶上，坐奠爵，拜，宾西阶上北面答拜，酬前宾皆无逆在席者，又以下文宾奠于荐东、宾降筵西，东南面立。以此约之，则此无升筵之事，或言降筵者，盖误。<br />
　　○注“媵送”至“作腾”。<br />
　　○释曰：云“媵，送也，读或为扬，扬，举也”者，案《礼记檀弓下》云：“知悼子卒，未葬。平公饮酒，师旷、李调侍，鼓锺。杜蒉自外来，升酌，曰：旷饮斯。又酌曰：调饮斯。”注云：“皆罚平公。”曰：“寡人亦有过焉，酌而饮寡人。杜蒉洗而扬觯。”注云：“举爵於君也。《礼》扬作媵，扬，举也，媵，送也，扬近得之。”若然，此注今文媵作腾，腾与媵皆是送义，读从《檀弓》杜蒉扬觯之扬，扬训为举，义胜於媵送，故读从之也。<br />
　　主人坐祭，遂饮，宾辞。卒爵，拜，宾答拜。（辞者，辞其代君行酒，不立饮也。此降於正主酬也。）<br />
　　[疏]“主人”至“答拜”。<br />
　　○注“辞者”至“酬也”。<br />
　　○释曰：案《乡饮酒》、《乡射》主人酬宾，皆坐卒觯，此主人酬宾亦坐饮，宾辞之者，上文献君，君立卒爵，此主人代君酬宾，亦宜立饮。今主人坐祭，遂饮，故郑云“辞者，辞其代君行酒，不立饮”。云“此降於正主酬也”者，正主谓《乡射》饮酒正主酬处。<br />
　　主人降洗，宾降，主人辞降，宾辞洗。卒洗，揖升。不拜洗。（不拜洗，酬而礼杀。）主人酌膳，宾西阶上拜。（拜者，拜其酌己。）<br />
　　受爵于筵前，反位。主人拜送爵，宾升席，坐祭酒，遂奠于荐东。（遂者，因坐而奠，不北面也。奠之者，酬不举也。）<br />
　　[疏]“主人酌膳”。<br />
　　○释曰：自此至“荐东”，此为酬宾。若然，案《乡饮酒》、《乡射》主人酬宾，皆主人实觯，席前北面，宾始西阶上拜。此及《大射》，主人始酌膳时，宾已西阶上拜者，以其《燕礼》、《大射》皆是主人代君劝酒，其宾是臣，急承君劝，不敢安暇，故先拜也。主人又不坐奠於荐西，宾祭讫，遂南面奠於荐东，不北面奠也。<br />
　　主人降复位。宾降筵西，东南面立。（宾不立於序内，位弥尊也。位弥尊者，其礼弥卑，记所谓“一张一弛”者，是之类与？）<br />
　　[疏]“主人”至“面立”。<br />
　　○注“宾不”至“类与”。<br />
　　○释曰：云“宾不立于序内，位弥尊也。位弥尊者，其礼弥卑”者，案上初宾得献，降升之时，序内立，是不敢近宾席，是礼尊而宾卑。至此酬讫，立於席西，是宾位弥尊，礼渐杀，故云弥卑也。云“记所谓‘一张一弛’”者，《礼记杂记》文。案彼孔子谓子贡，党正饮酒“百日之蜡，一日之泽”，以弓弩喻，是一张一弛之法。此献时为盛，是一张也；酬时为杀，是一弛也。无正文，故云“是之类与”，言“与”以疑之。<br />
　　小臣自阼阶下请媵爵者，公命长。（命长，使选卿大夫之中长幼可使者。）<br />
　　[疏]“小臣”至“命长”。<br />
　　○注“命长”至“使者”。<br />
　　○释曰：自此尽“公答再拜”，论使下大夫媵爵於公之事。此旅酬从公而起，故须大夫之中长幼可使者。知非卿大夫最长，而云“长幼可使者”，案下文“大夫长升受旅”，是长幼次第，非专最长，则此命长非最长，是长幼之中可使者也。<br />
　　小臣作下大夫二人媵爵。（作，使也。卿为上大夫，不使之者，为其尊。）<br />
　　[疏]“小臣”至“媵爵”。<br />
　　○注“作使”至“其尊”。<br />
　　○释曰：案《王制》“上大夫卿”，是卿为上大夫。云“不使之者，为其尊”者，谓若主人与宾使下大夫，不使卿之类也。<br />
　　媵爵者阼阶下皆北面，再拜稽首，公答再拜。（再拜稽首，拜君命也。）<br />
　　媵爵者立于洗南，西面，北上。序进，盥，洗角觯，升自西阶，序进，酌散，交于楹北。降，阼阶下皆奠觯，再拜稽首，执觯兴，公答再拜。（序，次第也，犹代也。楹北，西楹之北也。交而相待於西阶上，既酌，右还而反，往来以右为上。）<br />
　　[疏]“媵爵”至“再拜”。<br />
　　○释曰：“西面北上”者，是未盥相待之位。序进盥则北面向洗。<br />
　　○注“序次”至“为上”。<br />
　　○释曰：云“楹北，西楹之北也”者，二大夫盥手洗爵讫，先者升西阶，由西楹之北向东楹之西，东面酌酒讫，右还，由西楹北向西阶上，北面。後者升西阶，亦由西楹之北向东楹之西，酌酒讫，亦由西楹之北西阶上，北面相待。乃次第而降，故云“交而相待於西阶之上。既酌，右还而反，往来以右为上”。云“以右为上”者，谓在洗南西面及阶上北面时，先者在右，地道尊右故也。<br />
　　媵爵者皆坐祭，遂卒觯，兴，坐奠觯，再拜稽首，执觯兴。公答再拜。媵爵者执觯待于洗南。（待君命也。）<br />
　　[疏]“媵爵”至“洗南”。<br />
　　○注“待君命也”。<br />
　　○释曰：云“执觯待于洗南。待君命”者，以其君尊臣卑，虽自饮讫，故执觯待于洗南，以待君命也。<br />
　　小臣请致者。（请使一人与？二人与？优君也。）<br />
　　[疏]“小臣请致者”。<br />

                    <br>
                        　　○注“请使”至“君也”。<br />
　　○释曰：案下二人俱致礼法，当然是以不敢必君举也，故云“一人与、二人与”。取君进止，是优君也。<br />
　　若君命皆致，则序进，奠觯于篚，阼阶下皆再拜稽首，公答再拜。媵爵者洗象觯，升实之，序进，坐奠于荐南，北上，降，阼阶下皆再拜稽首，送觯。公答再拜。（序进，往来由尊北，交于东楹之北，奠于荐南，不敢必君举也。《大射礼》曰：“媵爵者皆退反位。”）<br />
　　[疏]“若君”至“再拜”。<br />
　　○注“序进”至“反位”。<br />
　　○释曰：云“序进，往来由尊北，交于东楹之北”者，前二人酌酒，降自西阶，故交于西楹之北。此酌酒奠于君所，故交于东楹之北。交于东楹北者，以其酒尊，所陈在东楹之西，西向，而陈其尊，有四并执幂者，在南，不得南头以之君所。又唯君面尊，尊东西面，酌酒以背君，故先酌者东面酌讫，由尊北，又楹北往君所奠讫，右还而反。後酌者亦於尊北，又於楹北与反者而交。先者於南西过，後者於北东行，奠讫，亦右还而反，相随降自西阶。云“奠于荐南，不敢必君举也”者，案《乡饮酒》、《乡射》皆云奠者於左，将举者於右。是《乡饮酒》一人举觯及二人举觯，皆奠于荐右。今言媵爵於公，是将举旅，当奠於荐右，而奠於荐左，故云不敢必君举也。引《大射礼》者，此经二人阶下再拜稽首，送觯，无反位之文，故引《大射》媵爵者皆退反门右北面位。<br />
　　公坐，取大夫所媵觯，兴以酬宾。宾降，西阶下再拜稽首。公命小臣辞，宾升成拜。（兴以酬宾，就其阶而酬之也。升成拜，复再拜稽首也。先时君辞之，於礼若未成然。）<br />
　　[疏]“公坐”至“成拜”。<br />
　　○注“兴以”至“成然”。<br />
　　○释曰：自此至“奠于篚”，论公为宾举旅之节。公坐取大夫所媵觯者，取上楹北觯。云“兴以酬宾，就其阶而酬之也”者，经但云“兴以酬宾”，郑知公就西阶者，以其宾降拜不於阼阶下，而言西阶下，故知公在宾西阶上也。不言西阶者，以公尊，空其文也。云“升成拜，复再拜稽首也。先时君辞之，於礼若未成然”者，凡臣於君，虽为宾，与君相酬，受爵不敢拜於堂上，皆拜於堂下。若君辞之，闻命即升，若堂下拜讫，君辞之，即升堂，复再拜稽首。所以然者，以堂下再拜而君辞之，若未成然，故复升堂再拜稽首以成之，升则不云再拜稽首，直云成拜。以堂下既有再拜稽首，则此文是也。若堂下未拜之，闻命则升，升乃再拜稽首，则不得言升成拜，以其堂下未拜，即下经云“小臣辞，宾升，再拜稽首”，郑注：“不言成拜者，为拜故下，实未拜是也。”凡臣拜於君有三等，初受献，拜於堂下，或亲辞，或遣小臣辞，成与不成，如上说。至於酬酒，虽下堂拜，未即拜，待君辞，即此下经云：“公坐奠觯，答再拜，执觯兴，立卒觯。宾下拜，小臣辞。宾升，再拜稽首。”注云：“不言成拜者，为拜故下，实未拜也。下不辄拜，礼杀也。”此篇末无爵，受公赐爵者，皆下席，堂上拜稽首，不堂下拜者，礼末又轻於酬时。<br />
　　公坐奠觯，答再拜，执觯兴，立卒觯。宾下拜，小臣辞。宾升，再拜稽首。（不言成拜者，为拜故下，实未拜也。下不辄拜，礼杀也。此宾拜于君之左，不言之者，不敢敌偶于君。）<br />
　　[疏]“公坐”至“稽首”。<br />
　　○注“不言”至“於君”。<br />
　　○释曰：云“此宾拜于君之左，不言之者，不敢敌偶于君”者，上云公酬宾于西阶上，则此宾升再拜者，拜于君之左可知。经不言拜于君之左者，若言再拜于君之左，则臣与君敌偶。故郑云：不言之者，不敢敌耦于君。阙其文也。<br />
　　公坐奠觯，答再拜，执觯兴。宾进受虚爵，降奠于篚，易觯洗。（君尊，不酌故也。凡爵，不相袭者也。於尊者言更，自敌以下言易，更作新。易，有故之辞。进受虚爵，尊君也。不言公酬宾於西阶上及公反位者，亦尊君，空其文也。）<br />
　　[疏]“公坐”至“觯洗”。<br />
　　○注“君尊”至“文也”。<br />
　　○释曰：云“君尊，不酌故也”者，以其君酬宾，当亲酌以授宾，今宾爵自酌者，君尊，不酌与臣故也。云“凡爵，不相袭者也。於尊者言更，自敌以下言易”者，於尊者言更，谓受尊者之爵，及与尊者爵，皆言更。上文主人献公讫，受爵以降，奠于膳篚，更爵洗，酌膳以自酢，是受尊者之爵言更也。下文云宾酬卿，“若膳觯也，则降更觯”，郑注云：“言更觯，卿尊也。”是与尊者之爵言更。云“自敌以下言易”者，谓与卑者之爵及受卑者之爵皆云易。此文公酬宾云“宾进，受虚爵，降奠于篚，易觯洗”，言易者，宾尊，以公举觯酬宾，是与卑者，故言易也。上文大夫二人媵爵于公者，卒觯，“执觯待于洗南，小臣请致者。若君命皆致，则序进，奠觯于篚，阼阶下再拜稽首。媵爵者洗象觯，升实之，序进，坐奠于荐南”。是受卑者之爵。合言易而不言者，理自明。若不言易者，奠散觯，洗象觯，隔再拜稽首，故不复言易也。若然，主人受公酢，宾受公酬，二者之爵皆从尊者来，所以受酢为受尊者之爵，言更受酬。为与卑者之爵言易者，以其主人受酢，由己献公，公报己，己所当得，是以为受尊者之爵言更也。宾受公酬，以公举媵觯，就西阶上以酬宾，特为宾举旅，故以为尊者与卑者之爵言易。案下士举旅，公坐取宾所媵觯，唯公所赐受者，如初受酬之礼，降更爵洗，升酌膳，彼亦是尊者与卑者之爵，不言易而言更者，旅酬下为上，尊前人，故不言易而言更也。云“更作新”者，欲见此爵前人已用，今不复用，更新用一爵，故云更作新也。云“易，有故之辞”者，言此爵我先尝用，今由前人後用，已不用，亦以为爵，故云易有故之辞也。案《特牲》宾长致爵于主人、主妇，言更爵酢者，欲得嘉宾美客，以事其先，故言更。《少牢》不傧尸，云致爵于主人主妇，宾易爵酢者，大夫礼尊于宾，有君道，故言易。若然，又案《少牢》不傧尸，主妇致爵于主人，主妇更爵酢。注云：“更犹易也。”若然，更与易似不别者，但更、易不殊，以尊卑不同，设文有异。云“不言公酬宾於西阶及公反位者，亦尊君，空其文也”者，以其公就西阶，是降尊就卑，敬公不言降尊，故空文不言。<br />
　　公有命，则不易不洗，反升酌膳觯，下拜。小臣辞。宾升，再拜稽首。（下拜，下亦未拜，凡下未拜有二，或礼杀，或君亲辞。君亲辞，则闻命即升，升乃拜，是亦不言成拜。）<br />
　　[疏]“公有”至“稽首”。<br />
　　○注“下拜”至“成拜”。<br />
　　○释曰：云“凡下未拜有二，或礼杀，或君亲辞”，云礼杀者，谓若酬时下为拜、实未拜，辞之，即升再拜稽首是也。云“或君亲辞”者，谓若《公食大夫》云公拜至，宾降西阶东北面答拜，公降一等辞，宾不拜，直言“阶上北面再拜稽首”，是阶下未拜，不得言升成拜，直言再拜稽首而已。<br />
　　公答再拜。（拜於阼阶上也。於是宾请旅侍臣。）<br />
　　[疏]注“拜於”至“侍臣”。<br />
　　○释曰：云“於是宾请旅侍臣”者，案下记云：“凡公所酬，既拜，请旅侍臣。”郑注云：“既拜，谓自酌升拜时也。摈者阼阶下告於公，还西阶下告公许。旅，行也，请行酒於群臣。必请者，不专君惠也。”《大射》於此时宾请旅於诸臣，此不言者，文不具，故记人辨之。<br />
　　宾以旅酬於西阶上。（旅，序也，以次序劝卿大夫饮酒。）<br />
　　[疏]“宾以”至“阶上”。<br />
　　○注“旅序”至“饮酒”。<br />
　　○释曰：此经论旅酬先尊後卑之法，仍未行旅。下经“射人作大夫长”，乃始旅酬。<br />
　　射人作大夫长升受旅。（言作大夫，则卿存矣。长者，尊先而卑後。）<br />
　　[疏]“射人”至“受旅”。<br />
　　○注“言作”至“卑後”。<br />
　　○释曰：遣人作大夫者，燕或射，故使之。云“言作大夫，则卿存矣”者，以其卿称上大夫，言大夫长，故知卿亦存在作中矣。云“长者，尊先而卑後”者，宾则旅三卿，三卿遍，次第至五大夫，大夫遍，不及士。<br />
　　宾大夫之右坐奠觯，拜，执觯兴，大夫答拜。（宾在右者，相饮之位。）<br />
　　[疏]“宾大”至“答拜”。<br />
　　○注“宾在”至“之位”。<br />
　　○释曰：言宾在右者，宾在西阶上酬卿，宾与卿并北面。宾在东，卿在西，是宾在大夫之右。宾位合在西，今在东，故云“宾在右者，相饮之位”也。<br />
　　宾坐祭，立饮，卒觯，不拜。（酬而礼杀。）<br />
　　[疏]“宾坐”至“不拜”。<br />
　　○注“酬而礼杀”。<br />
　　○释曰：此对酢之时，坐卒爵，拜既爵，是礼盛也。今旅酬，立卒觯，不拜既爵，故云“礼杀”也。<br />
　　若膳觯也，则降更觯洗，升实散。大夫拜受，宾拜送。（言更觯，卿尊也。）<br />
　　[疏]“若膳”至“拜送”。<br />
　　○注“言更觯卿尊也”。<br />
　　○释曰：案上文体例，与卑者之爵称易，与尊者之爵称更，虽立为宾，仍是大夫为之，是宾卑於卿，故言“更觯者，卿尊也”。<br />
　　大夫辩受酬，如受宾酬之礼，不祭。卒受者以虚觯降，奠于篚。（卒犹後也。《大射礼》曰：“奠于篚，复位。”今文辩皆作遍。）<br />
　　[疏]“大夫”至“于篚”。<br />
　　○注“卒犹”至“作遍”。<br />
　　○释曰：言不祭者，亦是酬礼杀也。引《大射礼》者，此经云“降奠于篚”，不言反位，故引《大射》。奠爵於篚讫，当复门右北面位。<br />
　　主人洗，升，实散，献卿于西阶上。（酬而後献卿，别尊卑也，饮酒成於酬也。）<br />
　　[疏]“主人”至“阶上”。<br />
　　○释曰：自此尽“无加席”，论主人献孤卿之节。<br />
　　○注“酬而”至“酬也”。<br />
　　○释曰：此酬非谓寻常献酬，乃是君为宾举旅行酬，以其主人献君，君酢主人，主人不敢酬君，故使二大夫媵爵于公以当酬处，所以覆献也。但君恩既大，为宾举旅，饮酒之礼成於酬，故酬辨乃献卿，以君尊卿卑，是以君礼成，卿乃得献，故云“别尊卑”也。<br />
　　●卷十五燕礼第六<br />
　　司宫兼卷重席，设于宾左，东上。（言兼卷，则每卿异席也。重席，重蒲筵缁布纯也。卿坐东上，统於君也。席自房来。）<br />
　　[疏]“司宫”至“东上”。<br />
　　○注“言兼”至“房来”。<br />
　　○释曰：此经设三卿之席，在於宾东，言兼卷，则每卿异席也者。若三卿同席，则直云卷重席，不须言兼。今云“兼卷”，则兼三卿重席皆卷之，故知“每卿皆异席也”。云“重席，重蒲筵”者，案《公食大夫》记云：“司宫具几与蒲筵常，缁布纯，加萑席寻，玄帛纯。”彼为异国之宾，有蒲筵、萑席两种席，故称加。上小臣设公席与公食大夫席，及宾皆称加，亦是两种席。两种而称加。此燕已臣子，一种席重设之，故不称加。若然，案《乡饮酒》云：“席于宾东，公三重，大夫再重。”公升如宾礼，大夫则如介礼，有诸公则辞加席。《乡射》亦云：“大夫辞加席。”案彼二文虽称加，上文云三重再重，则无异席，故彼记直云蒲筵。彼云加者，以上席加於下席，故郑彼云“加席上席”也，故此下注云“重席虽非加，犹为其重累去之”，是其一种席也。云“卿坐东上，统於君也”者，决《乡饮酒》、《乡射》诸公大夫席于尊东，西上，彼遵尊於主人，故郑注云“统於尊”。此为君尊，故统於君而东上也。云“席自房来”者，案《公食记》云：“宰夫筵，出自东房。”故知也。<br />
　　卿升，拜受觚，主人拜送觚。卿辞重席，司宫彻之。（彻犹去也。重席虽非加，犹为其重累去之，辟君也。）<br />
　　[疏]“卿升”至“彻之”。<br />
　　○注“彻犹”至“君也”。<br />
　　○释曰：云“重席虽非加，犹为其重累去之，辟君也”者，案《乡射》云“大夫辞加席”之等，皆是异席而辞之。此重席重蒲筵，不合辞，以君有加席两重，故辞之以辟君。<br />
　　乃荐脯醢。卿升席坐，左执爵，右祭脯醢。遂祭酒，不啐酒，降席，西阶上北面坐卒爵。兴，坐奠爵，拜，执爵兴。主人答拜，受爵。卿降复位。（不酢，辟君也。卿无俎者，燕主於羞。）<br />
　　[疏]“乃荐”至“复位”。<br />
　　○释曰：此云卿荐脯醢，不言其人，略之，故下记辨之云“羞卿者，小膳宰”是也。<br />
　　○注“不酢”至“於羞”。<br />
　　○释曰：案上主人献公，主人酢于阼阶下，此即不酢，故决之。云“卿无俎者，燕主於羞”者，决《大射》庶子设俎辨尊卑，故与此异。<br />
　　辩献卿，主人以虚爵降，奠于篚。（今文无奠于篚。）<br />
　　射人乃升卿，卿皆升就席。若有诸公，则先卿献之，如献卿之礼。（诸公者，谓大国之孤也。孤一人，言诸者，容牧有三监。）<br />
　　[疏]“射人”至“之礼”。<br />
　　○注“诸公”至“三监”。<br />
　　○释曰：云“诸公者，谓大国之孤也”，知者，《周礼典命》云“公之孤四命”，侯伯已下不言孤，故据大国而言。云“孤一人”者，郑司农注《典命》云，上公得置孤卿一人，後郑从之，故此亦云孤一人，与司农义同。云“言诸者，容牧有三监”者，以其言诸，非一人，案《王制》云：“天子使其大夫为三监，监於方伯之国，国三人。”彼是殷法，同之。周制使伯佐牧，不置监。周公制礼，因殷不改者，若《士冠》醮用酒之类，故郑云容。言容有异代之法，据《周礼》天子大夫四命，与孤等，故同称公。<br />
　　席于阼阶西，北面，东上，无加席。（席孤北面，为其大尊，屈之也。亦因阼阶西位近君，近君则屈，亲宠苟敬私昵之坐。）<br />

                    <br>
                        　　[疏]“席于”至“加席”。<br />
　　○注“席孤”至“之坐”。<br />
　　○释曰：案上文卿初设重席，辞之乃彻。此孤北面，初无加席者，皆是为大尊屈之也。云“亲宠苟敬私昵之坐”者，案下记云“宾为苟敬，席于阼阶之西”，以为敬。此孤亦席於阼阶之西，故为苟敬私昵之坐也。<br />
　　小臣又请媵爵者，二大夫媵爵如初。（又，复。）<br />
　　[疏]“小臣”至“如初”。<br />
　　○释曰：自此至“送觯公答再拜”，论一人致爵于公之事。云“二大夫媵爵如初”者，亦上二人媵爵，“媵爵者阼阶下皆北面再拜稽首，公答再拜。媵爵者立于洗南，西面北上，序进，盥，洗角觯，升自西阶，序进酌散，交于楹北。降，阼阶下，皆奠觯，再拜稽首，执觯兴。公答再拜，媵爵者皆坐，祭，遂卒觯，兴，坐奠觯，再拜稽首，执觯兴，公答再拜。媵爵者执觯待于洗南”，相似也，故言二大夫媵爵如初也。<br />
　　请致者。若命长致，则媵爵者奠觯于篚，一人待于洗南。长致，致者阼阶下再拜稽首，公答再拜。（命长致者，公或时未能举，自优暇也。古文云：阼阶下北面再拜。）<br />
　　[疏]“请致”至“再拜”。<br />
　　○注“命长”至“暇也”。<br />
　　○释曰：上文小臣请媵爵，则此请致者亦小臣也。云“命长致者，公或时未能举，自优暇也”者，脱履升坐以前，公为宾、为卿、为大夫，三举旅也。燕礼之正，不得损益，而云公或时未能举，自优暇者，正谓周公作经以优之，非实也，故云“若命长致”。言“若”者，不定之辞，优君之义，故唯命长致。不然，似言皆致，以其三举旅，唯有此三觯故也。<br />
　　洗象觯，升实之，坐奠于荐南，降，与立于洗南者二人皆再拜稽首送觯。公答再拜。（奠于荐南者，於公所用酬宾觯之处。二人俱拜，以其共劝君。）<br />
　　[疏]“洗象”至“再拜”。<br />
　　○注“奠于”至“劝君”。<br />
　　○释曰：云“奠于荐南者，於公所用酬宾觯之处”者，案前大夫二人媵觯奠于公，荐南，北上，其上觯已取，为宾举旅，下觯仍在。今大夫又媵一觯，而云“奠于荐南”，明知是所用酬宾觯之处。云“二人俱拜，以其共劝君”者，上云“媵爵者二大夫媵爵如初”，是共劝君酒，今始命长致，故俱拜，以其共劝君故也。<br />
　　公又行一爵，若宾若长，唯公所酬。（一爵，先媵者之下觯也。若宾若长，则宾礼杀矣。长，公卿之尊者也。宾则以酬长，长则以酬宾。）<br />
　　[疏]“公又”至“所酬”。<br />
　　○释曰：自此至“奠于篚”，论为卿举旅之事。<br />
　　○注“一爵”至“酬宾”。<br />
　　○释曰：知“一爵是先媵者之下觯”者，以其前大夫二人媵爵，皆奠于荐南，以其上觯者已为宾举旅，今又行一爵，故知先媵者之下觯也。其後媵一觯者，留之後为大夫举旅也。云“若宾若长，则宾礼杀矣”者，前为宾举旅，不云“若宾若长”，专为宾，礼盛。至此为卿举旅，不专为宾举旅，科从其一，是宾礼杀也。云“长，公卿之尊者也”者，有诸公，公为尊；若无诸公，三卿为尊；长中可以兼此二者。云“宾则以酬长，长则以酬宾”者，释经“若宾若长”，言“若”，不定，或先或後，故两言之。<br />
　　以旅于西阶上，如初。大夫卒受者以虚觯降，奠于篚。<br />
　　[疏]“以旅”至“于篚”。<br />
　　○释曰：言“如初”者，一如上为宾举旅之节。<br />
　　主人洗，升，献大夫于西阶上。大夫升，拜受觚。主人拜送觚。大夫坐祭，立卒爵，不拜既爵。主人受爵。大夫降复位。（既，尽也。不拜之者，礼又杀。）<br />
　　[疏]“主人”至“复位”。<br />
　　○释曰：自此尽“皆升就席”，论献大夫之节。<br />
　　○注“既尽”至“又杀”。<br />
　　○释曰：云“不拜之者，礼又杀”者，前卿受献不酢，辟君，已是礼杀，今大夫受献，不但不酢主人，又不拜既爵，故云“礼又杀”。<br />
　　胥荐主人于洗北，西面，脯醢，无┵。（胥，膳宰之吏也。主人，大夫之下，先大夫荐之，尊之也。不於上者，上无其位也。┵，俎实。）<br />
　　[疏]“胥荐”至“无┵”。<br />
　　○注“胥膳”至“俎实”。<br />
　　○释曰：云“胥，膳宰之吏也”者，案《周礼》有府史胥徒，郑注《天官》胥读如，谓其有才知为什长，是庶人在官者。所羞荐者皆膳宰，胥是膳宰之吏。云“主人，大夫之下，先大夫荐之，尊之也”者，案《大射》注直云主人大夫，不云“下”，此云“大夫之下”者，谓大夫之中位次在下。下经云“辩献大夫，乃荐”，此荐文在上，是先大夫荐之，尊之也。云“不於上者，上无其位也”者，案此《燕礼》大夫堂上，士在下，独此宰夫言堂上无位者，以其主人位在阼阶，君已在阼，故主人辟之，位在下，是以《大射》注云：“不荐於上，辟正主也。”云“┵，俎实”者，┵者，升也，谓升特牲体於俎，故云俎实也。<br />
　　辩献大夫，遂荐之，继宾以西，东上。（遍献之乃荐，略贱也。亦献而后布席也。）<br />
　　[疏]“辩献”至“东上”。<br />
　　○注“遍献”至“席也”。<br />
　　○释曰：凡大夫升堂受献，得献讫，即降，献遍，不待大夫升，遂荐於其位，大夫始升，故言“遂”也。云“遍献之乃荐，略贱也”者，决上卿与宾得献，即荐，贵故也。云“亦献而後布席也”者，亦上献卿之时，司宫兼卷重席设於宾左，此大夫不言设席，明亦得献後即布席也。若言案《大射》席“小卿宾西东上”，注云：“席於宾西，射礼辨贵贱也。”以此言之，燕礼主欢，不辨贵贱，小卿与大卿皆在宾东，故此宾西无小卿位。<br />
　　卒，射人乃升大夫，大夫皆升，就席。<br />
　　席工于西阶上，少东。乐正先升，北面立于其西。（工，瞽蒙歌讽诵诗者也。凡执技艺者称工。《少牢馈食礼》曰：“皇尸命工祝。”《乐记》师乙曰：“乙贱工也。”乐正，于天子乐师也。凡乐，掌其序事，乐成则告备。）<br />
　　[疏]“席工”至“其西”。<br />
　　○释曰：自此至“降复位”，论作乐之事。此上下作乐之中有四节：升歌一，笙二，三，合乐四。<br />
　　○注“工瞽”至“告备”。<br />
　　○释曰：“工，瞽蒙歌讽诵诗者也”者，案《周礼》瞽蒙掌播鼗，讽诵诗。郑云：“讽诵诗，谓ウ读之不依咏也。”彼不依琴瑟ウ读之，即《尔雅》“徒歌曰谣”。此作乐之时依於瑟，即诗注云：“曲合乐曰歌”，一也。故下云“工歌《鹿鸣》”之类是也。云“凡执技艺者称工”者，执技艺，文出於《王制》，但能其事者皆称工。是以引《少牢馈食》祝称工，《乐记》师乙为大师乐官，亦称工。至於《冬官》，巧作者皆称工。云“乐正，於天子乐师”也，知乐正与乐师相当者，案《周礼乐师职》云：“凡乐成则告备。”此乐正告乐备，故知乐正当天子乐师。“乐师下大夫四人，上士八人，下士十有六人”，乐师大小多矣。此诸侯乐正亦有大小之名也，故《大射》云：“小乐正从之。”郑注云：“小乐正，於天子乐师也。”是其诸侯乐正虽有大小，当天子乐师。知大乐正不当天子大司乐者，以其天子大司乐不告乐备，故不得以大乐正当之。但《大射》主於射，略於乐，故小乐正告乐备。此燕主欢心，故大乐正告乐备，故不同。<br />
　　小臣纳工，工四人，二瑟。小臣左何瑟，面鼓，执越，内弦，右手相。入，升自西阶，北面东上坐。小臣坐授瑟，乃降。（工四人者，燕礼轻，从大夫制也。面鼓者，燕尚乐，可鼓者在前也。越，瑟下孔也。内弦，弦为主也。相，扶工也。後二人徒相，天子大仆二人也。小臣四人，祭仆六人，御仆十二人，皆同官。）<br />
　　[疏]“小臣”至“乃降”。<br />
　　○注“工四”至“同官”。<br />
　　○释曰：“工四人者，燕礼轻，从大夫制也”者，郑言此者，决大射礼重，工六人，从诸侯制。案《公羊传》：“诸公六，诸侯四。”若然，知非大射，是诸公制。此燕礼是诸侯制者，案《乡射》之工四人，是大夫制，则诸侯不得有工四人。五等诸侯同六人，彼《公羊》六人、四人不同者，自是舞人之数，不得以彼决此也。云“面鼓者，燕尚乐，可鼓者在前也”者，此决《乡饮酒》“左何瑟，後首”，臣降於君故也。引“天子大仆二人也”者，《周礼序官》文。引之者，此经小臣相工，《大射》云：“仆人正徒相大师，仆人师相少师，仆人士相上工。”仆人以下，同官既多，递换相工，但大射辨尊卑，故仆人正等相工。此燕礼轻，故小臣相工，是以别《周礼》同官人多，得相参之意。<br />
　　工歌《鹿鸣》、《四牡》、《皇皇者华》。（三者皆《小雅》篇也。《鹿鸣》，君与臣下及四方之宾宴，讲道政之乐歌也。此采其己有旨酒，以召嘉宾，嘉宾既来，示我以善道。又乐嘉宾有孔昭之明德，可则效也。《四牡》，君劳使臣之来乐歌也。此采其勤苦王事，念将父母，怀归伤悲，忠孝之至，以劳宾也。《皇皇者华》，君遣使臣之乐歌也。此采其更是劳苦，自以为不及，欲谘谋於贤知，而以自光明也。）<br />
　　[疏]“工歌”至“者华”。<br />
　　○注“三者”至“明也”。<br />
　　○释曰：此经歌《诗》之类，郑於《乡饮酒》已注。此注与彼同，但此燕礼歌《小雅》，亦合乡乐，下就卑也。《乡饮酒》升歌《鹿鸣》之等，飨或上取，故彼此《诗》同注，亦不异也。<br />
　　卒歌，主人洗，升献工。工不兴，左瑟，一人拜受爵。主人西阶上拜送爵。（工歌乃献之，贱者先就事也。左瑟，便其右。一人，工之长者也。工拜於席。）<br />
　　[疏]“卒歌”至“送爵”。<br />
　　○注“工歌”至“於席”。<br />
　　○释曰：云“工歌乃献之，贱者先就事也”者，歌《诗》是其事，先施功劳，乃始献之，是贱者先就事。对工以上，不就事而得献也，故《大射》注云“工歌而献之，以事报之”是也。云“左瑟，便其右”者，工北面，以西为左，空其右受献。便者，酒从东楹之西来，故以右为便。案《大射》云献工，工左瑟，郑注云：“大师无瑟，於是言左瑟者，节也。”以其经云“仆人正徒相大师”，无瑟。言大师左瑟者，为饮酒之节，此与《乡饮酒》同，无所分别。大师或瑟或歌，是以不得言节之。案《乡饮酒》大师则为之洗，则众工不洗也。此经主人洗升献工，不辨大师与众工，则皆为之洗爵。又案《乡饮酒》记：“不洗者不祭。”此篇与《大射》群工与众笙皆言祭，故知皆为之洗。云“工拜於席”者，以经云工与左瑟，即云“一人拜受爵”，不见有降席之文，明工拜於席可知。<br />
　　荐脯醢。（辄荐之，变於大夫也。）<br />
　　[疏]“荐脯醢”。<br />
　　○注“辄荐”至“夫也”。<br />
　　○释曰：案上献大夫之时云“辨献大夫，遂荐之”，郑注云：“遍献之乃荐，略贱也。”此献工之长一人即荐脯醢，非谓贵工即献之，正是礼尚异，变於大夫也。<br />
　　使人相祭。（使扶工者相其祭荐、祭酒。）<br />
　　[疏]“使人相祭”。<br />
　　○注“使扶”至“祭酒”。<br />
　　○释曰：上云“小臣相祭”，则此扶工相祭是小臣也。此据相长一人，文承“受爵荐脯醢”之下，故知祭荐脯醢及祭酒二事，对下众工祭酒，不祭脯醢也。<br />
　　卒受，不拜。（贱，不备礼。）主人受爵。（将复献众工也。）众工不拜，受爵，坐祭，遂卒爵。辩有脯醢，不祭。主人受爵，降奠于篚。（遂犹因也。古文曰卒爵不拜。）<br />
　　公又举奠觯。唯公所赐。以旅于西阶上，如初。（言赐者，君又弥尊，宾长弥卑。）<br />
　　[疏]“公又”至“如初”。<br />
　　○注“言赐”至“弥卑”。<br />
　　○释曰：此燕尚饮酒，故工歌之後，笙奏之前，而为大夫举旅。《大射》虽行燕礼，主於射，故笙之至射，乃为大夫举旅。云“言赐者，君又弥尊，宾长弥卑”者，案上为宾举旅，直云“公兴以酬宾”，为卿举旅而云“若宾若长”，言若不定，科酬其一，不专为宾，是君礼渐尊，宾礼渐杀。虽然，犹言酬，至此言唯公所赐者，以上下言之，是君又弥尊，宾长弥卑也。<br />
　　卒。（旅毕也。）<br />
　　[疏]“卒”。<br />
　　○注“旅毕也”。<br />
　　○释曰：言“旅毕”者，谓为大夫举旅酬，行於西阶之上，或从宾或从卿，次第尽大夫，故云旅毕也。<br />
　　笙入，立于县中，奏《南陔》、《白华》、《华黍》。（以笙播此三篇之诗。县中，县中央也。《乡饮酒礼》曰：磬南北面奏《南陔》、《白华》、《华黍》。皆《小雅》篇也，今亡，其义未闻。昔周之兴也，周公制礼作乐，采时世之诗以为乐歌，所以通情相风切也，其有此篇明矣。後世衰微，幽、厉尤甚，礼乐之书，稍稍废弃，孔子曰：“吾自卫反鲁，然後乐正，《雅》、《颂》各得其所。”谓当时在者而复重杂乱者也，恶能存其亡者乎？且正考父校商之名《颂》十二篇于周大师，归以祀其先王。至孔子二百年之，五篇而已，此其信也。）<br />
　　[疏]“笙入”至“华黍”。<br />
　　○注“以笙”至“信也”。<br />
　　○释曰：此笙奏《南陔》、《白华》、《华黍》三篇等，经注与《乡射》同，亦不复重释。但此云“笙入，立于县中”，以其诸侯轩县，阙南面而已，故得言“县中”。《乡饮酒》唯有一磬县而已，不得言县中而云磬南。注引《乡饮酒》者，欲见此虽轩县，近北面县之南也。<br />
　　主人洗，升，献笙于西阶上。一人拜，尽阶，不升堂，受爵，降，主人拜送爵。阶前坐祭，立卒爵，不拜既爵，升授主人。（一人，笙之长者也。《乡射礼》曰：“笙一人拜于下。”）<br />

                    <br>
                        　　[疏]“主人”至“主人”。<br />
　　○注“一人”至“于下”。<br />
　　○释曰：引《乡射礼》者，证笙一人拜，此与《乡饮酒》皆直云“一人拜”，不言拜于下，故《乡饮酒》与此注皆引《乡射》以为证，欲见拜者拜於阶下。<br />
　　众笙不拜，受爵，降，坐祭，立卒爵。辩有脯醢，不祭。<br />
　　[疏]“众笙”至“不祭”。<br />
　　○释曰：言不拜受爵降者，於阶下受爵者亦尽阶不升堂。云“辩有脯醢”者，亦献讫荐于位之前。<br />
　　乃歌《鱼丽》，笙《由庚》；歌《南有嘉鱼》，笙《崇丘》；歌《南山有台》，笙《由仪》。（，代也，谓一歌则一吹也。六者皆《小雅》篇也。《鱼丽》言大平年丰物多也，此采其物多酒旨，所以优宾也。《南有嘉鱼》言大平君子有酒，乐与贤者共之也，此采其能以礼下贤者，贤者累蔓而归之，与之宴乐也。《南山有台》言大平之治以贤者为本也，此采其爱友贤者，为邦家之基，民之父母，既欲其身之寿考，又欲其名德之长也。《由庚》、《崇丘》、《由仪》今亡，其义未闻。）<br />
　　[疏]“乃”至“由仪”。<br />
　　○注“代”至“未闻”。<br />
　　○释曰：此经注一与《乡饮酒》同，彼已释讫，不复重解。<br />
　　遂歌乡乐，《周南》：《关雎》、《葛覃》、《卷耳》；《召南》：《鹊巢》、《采蘩》、《采》。（《周南》、《召南》，《国风》篇也。王后、国君夫人房中之乐歌也。《关雎》言后妃之德，《葛覃》言后妃之职，《卷耳》言后妃之志，《鹊巢》言国君夫人之德，《采蘩》言国君夫人不失职也，《采》言卿大夫之妻能其法度也。昔大王、王季居于岐山之阳，躬行《召南》之教，以兴王乐。及文王而行《周南》之教以受命。《大雅》云：“刑于寡妻，至于兄弟，以御于家邦。”谓此也。其始一国尔。文王作邑于丰，以故地为卿士之采地，乃分为二国。周，周公所食也；召，召公所食也。於时文王三分天下有其二，德化被於南土，是以其诗有仁贤之风者，属之《召南》焉；有圣人之风者，属之《周南》焉。夫妇之道者，生民之本，王政之端。此六篇者，其教之原也。故国君与其臣下及四方之宾燕，用之合乐也。乡乐者，《风》也。《小雅》为诸侯之乐，《大雅》、《颂》为天子之乐。《乡饮酒》升歌《小雅》，礼盛者可以进取。燕合乡乐者，礼轻者可以逮下也。《春秋传》曰：《肆夏》、《繁遏》、《渠》，天子所以享元侯也；《文王》、《大明》、《绵》，两君相见之乐也。然则诸侯之相与燕，升歌《大雅》，合《小雅》也。天子与次国、小国之君燕，亦如之。与大国之君燕，升歌《颂》，合《大雅》，其笙之篇未闻。）<br />
　　[疏]“遂歌”至“采”。<br />
　　○注“周南”至“未闻”。<br />
　　○释曰：云“遂歌乡乐”者，《乡饮酒》云：“乃合乐。”与此文不同者，以其《二南》是大夫士乐，大夫士或作乡大夫，或作州长，故名乡大夫乐。饮酒不言乡乐者，以其是己之乐，不须言乡，故直言合乐。此燕礼是诸侯礼，下歌大夫士乐，故以乡乐言之。又《乡饮酒》注云合乐谓歌与众声俱作。彼经有合乐之字故也。此经无合乐之字，故阙而不言。其实此歌乡乐亦与众声俱作，是以彼处解合为歌，与众声俱作耳。此歌而解合，明同也。自《周南》以下，所注亦与《乡饮酒》同，亦不复重释。<br />
　　大师告于乐正曰：“正歌备。”（大师，上工也。掌合阴阳之声，教六诗，以六律为之音者也。子贡问师乙曰：“吾闻声歌各有宜也，如赐者宜何歌也？”是明其掌而知之也。正歌者，声歌及笙各三终，歌三终，合乐三终，为一备。备亦成也。）<br />
　　[疏]“大师”至“歌备”。<br />
　　○注“大师”至“成也”。<br />
　　○释曰：云“大师，上工也”者，案《春官》：“大师下大夫二人，小师上士四人。”又云：“上瞽四十人，中瞽百人，下瞽百有六十人。”注云：“凡乐之歌，必使瞽蒙为焉。命其贤知者。”以其大师对小师，已下二百人为上士也。云“掌合阴阳之声，教六诗，以六律为之音者也”者，并《大师职》文。案彼云“掌六律、六同以合阴阳之声”，注云：“阳声，黄锺、大蔟、姑洗、蕤宾、夷则、无射；阴声，大吕、应锺、南吕、林锺、中吕、夹锺。”又云：“皆文之以五声：宫、商、角、徵、羽。皆播之以八音：金、石、土、革、丝、木、匏、竹。”又云：“教六诗，曰风，曰赋，曰比，曰兴，曰雅，曰颂。以六德为之本，以六律为之音。”云“子贡问师乙”以下，至“何歌也”，并《乐记》文。师乙，鲁之大师，以掌乐事，故子贡问焉。引之者，证大师知乐节，故告歌备，故郑云“是明其掌而知之”也。知升歌以下四节皆三终者，案《礼记乡饮酒义》云：“工八，升歌三终，主人献之；笙入三终，主人献之；歌三终，合乐三终。工告乐备。”故知皆三终。彼与此经歌合乐，不献之者，但歌合乐还是始升歌，笙奏之前已得献，故不复重献。云“备亦成也”者，案《周礼乐师职》云：“凡乐成则告备。”故云亦成也。<br />
　　乐正由楹内、东楹之东，告于公，乃降复位。（言由楹内者，以其立於堂廉也。复位，位在东县之北。）<br />
　　[疏]“乐正”至“复位”。<br />
　　○注“言由”至“之北”。<br />
　　○释曰：“言由楹内”者，以其乐正与工俱在堂廉，则楹南无过处，故由楹内东楹之东告于公。云“复位，位在东县之北”者，案《大射》略於乐，小乐正升堂，经有左右正，则知亦有大乐正，至席工於西阶上少东，东面时，小乐正亦降立於其南，北面。卒管，工向东坫之东南，西面北上坐时，郑注云：“於是时，大乐正还北面立於其南。”臣位尊东，明工升堂时，小乐正升，大乐正东方，西面，工来东坫之东南，西面时，大乐正东县之北，北面，其小乐正则立於西阶下东面。此燕礼主於乐，故大乐正升堂。今降，明复於东县之北，北面也。<br />
　　射人自阼阶下请立司正，公许。射人遂为司正。（君许其请，因命用为司正。君三举爵，乐备作矣。将留宾饮酒，更立司正以监之，察仪法也。射人俱相礼，其事同。）<br />
　　[疏]“射人”至“司正”。<br />
　　○注“君许”至“事同”。<br />
　　○释曰：自此尽“皆反坐”，论立司正遂行所监之事。云“君三举爵”者，为宾、为卿、为大夫举旅。云“乐备作矣”者，歌、笙、、合四者备作，各三终矣。案《乡饮酒》、《乡射》立司正後始行旅酬者，彼是士飨礼。飨礼之法，莫问尊卑，遍献之後，乃行旅酬，故立司正之後乃行旅酬。此《燕礼》，国君燕其臣子，虽一献以辨尊卑，故主人献君而受酬，主人卑，不敢酬，公献之礼成於酬。故使大夫媵觯於公，当酬公，君行大惠，即举之为宾，宾得觯，请旅诸臣遍卿大夫，乃成一献之礼。复献，卿大夫皆为之举旅行酬，皆成其献。但卿大夫皆堂上有位，近君不敢失礼，故虽举旅行酬，而未立司正。作乐後，将献群士，士职卑，位在堂下，将为士举旅，恐失礼，故未献之前，即立司正监之，故不同也。<br />
　　司正洗角觯，南面坐奠于中庭，升，东楹之东受命，西阶上北面命卿大夫：“君曰‘以我安’。”卿大夫皆对曰：“诺。敢不安！”（洗奠角觯于中庭，明其事以自表，威仪多也。君意殷勤，欲留宾饮酒。命卿大夫以我故安，或亦其实不主意於宾。）<br />
　　[疏]“司正”至“不安”。<br />
　　○注“洗奠”至“於宾”。<br />
　　○释曰：云“洗奠角觯于中庭，明其事以自表，威仪多也”者，此奠觯于中庭，威仪多，决《乡饮酒》不奠，是以《乡饮酒》作相为司正，洗觯，执以升自西阶，是不奠，威仪少也。云“君意殷勤，欲留宾饮酒。命卿大夫以我故安”者，以上人安，客乃安，故欲安宾，先语卿大夫，以我意故须安也。云“或亦其实不主意於宾”者，郑意两解，前解主意为宾，故使卿大夫为宾安；或亦其实不专主为宾，兼群臣共安也。<br />
　　司正降自西阶，南面坐取觯，升酌散，降，南面坐奠觯，右还，北面少立，坐取觯，兴，坐不祭，卒觯，奠之，兴，再拜稽首。（右还，将觯南，先西面也。必从觯西，为君之在东也。少立者，自严正，慎其位。）<br />
　　[疏]“司正”至“稽首”。<br />
　　○注“右还”至“其位”。<br />
　　○释曰：“右还，将觯南，先西面也”者，右还，谓奠时南面，乃以右手向外而西面，乃从觯西南行，而右还北面。云“必从觯西，为君之在东也”者，若从觯东而左还北面，则背君，以其君在阼故也。云“自严正，慎在位”者，以司正监察，主为使人严正谨慎，故先自严正谨慎也。<br />
　　左还，南面坐取觯，洗，南面反奠于其所。（反奠虚觯，不空位也。）<br />
　　[疏]“左还”至“其所”。<br />
　　○注“反奠”至“位也”。<br />
　　○释曰：必使不空者，亦欲使众人睹，知司正严正之处。<br />
　　升自西阶，东楹之东请彻俎，降，公许。告于宾，宾北面取俎以出。膳宰彻公俎，降自阼阶以东。（膳宰降自阼阶，以宾亲彻，若君亲彻然。）<br />
　　[疏]“升自”至“以东”。<br />
　　○注“膳宰”至“彻然”。<br />
　　○释曰：云“降自阼阶，以宾亲彻，若君亲彻然”者，臣之升降当西阶，今见宾亲彻，膳宰代君彻，不降西阶，而降自阼阶，当君降处，故云若君亲彻降自阼然也。<br />
　　卿大夫皆降，东面，北上。（以将坐，降待宾反也。）<br />
　　[疏]“卿大”至“北上”。<br />
　　○注“以将”至“反也”。<br />
　　○释曰：案《大射》云：“大夫降复位。”注云：“门东北面位。”不与卿同东面位者，彼卿有俎，卿取俎以出。故大夫不敢独在西阶下，故复位，复门东，北面位。此燕，卿无俎，故大夫与卿同降西阶下，东面，北上位也。云“以将坐，降待宾反”者，上文宾以俎出，当反入升坐，故卿大夫待宾反，亦升坐也。<br />
　　宾反入，及卿大夫皆说屦，升就席。公以宾及卿大夫皆坐，乃安。（凡燕坐必说屦，屦贱，不在堂也。礼者尚敬，敬多则不亲。燕安坐，相亲之心。）<br />
　　[疏]“宾反”至“乃安”。<br />
　　○注“凡燕”至“之心”。<br />
　　○释曰：凡在堂立行礼，不说屦，安坐则说屦，故郑云“凡燕坐必说屦”。以其屦在足，贱，不宜在堂，陈於尊者之侧也。云“礼者尚敬，敬多则不亲。燕安坐，相亲之心”者，《左氏传》云“飨以训恭俭”，设几而不倚，爵盈而不饮，“燕以示慈惠”，飨在庙立行礼，是敬多则不亲者也。燕在寝，以醉为度，是相亲之心者也。若然，直云宾及卿大夫说屦，不云君降说屦，则君说屦之在堂上席侧，是以《礼记少仪》云：“排阖说屦於户内者，一人而已矣。”彼据尊者坐在室，则尊者一人说屦在户内。今此燕在堂上，则君尊说屦於席侧可知也。<br />
　　羞庶羞。（谓巽肝，狗醢也。骨体所以致敬也，庶羞所以尽爱也。敬之爱之，厚贤之道。）<br />
　　[疏]“羞庶羞”。<br />
　　○注“谓巽”至“之道”。<br />
　　○释曰：案《大射》云“羞庶羞”，注云：“所进众羞，谓巽肝、狗醢也。或有炮鳖、脍鲤、雉、兔、鹑、β。”大射先行燕礼，明与彼同。此注不言“炮鳖”已下，注文不具。郑知有此物者，以经云庶羞，不唯二豆而已。案《内则》为：“肝，取狗肝一，之以其，濡炙之，举ㄡ其，不蓼。”注云：“，肠脂。”此及大射其牲皆用狗，故知有肝狗。知有炮鳖脍鲤者，《诗》云：“吉甫燕喜”，“饮御诸友，炮鳖脍鲤。”又《内则》及《公食大夫》上大夫二十豆，有雉兔鹑β。《礼记王制》云：“庶羞不逾牲。”此燕用狗，必可有此物而已。《乡饮酒》、《乡射》亦有狗，但经直云羞，不云庶，是以郑注云：“醢，明二豆无馀物也。”云“骨体所以致敬也”者，据未坐以前；“庶羞所以尽爱”，据说屦已後也。<br />
　　大夫祭荐。（燕乃祭荐，不敢於盛成礼也。）<br />
　　[疏]“大夫祭荐”。<br />
　　○注“燕乃”至“礼也”。<br />
　　○释曰：“不敢於盛成礼”，谓未立司正之前，立行礼，受献之时，不祭脯醢，祭先是成礼，不敢成礼於盛时。<br />
　　司正升受命，皆命：“君曰无不醉。”宾及卿大夫皆兴，对曰：“诺。敢不醉！”皆反坐。（皆命者，命宾，命卿大夫也。起对必降席，司正退立西序端。）<br />
　　[疏]“司正”至“反坐”。<br />
　　○注“皆命”至“序端”。<br />
　　○释曰：云“起对必降席”者，经云“反坐”，不云“降”，明起对必降席，既对乃反坐也。是以《孝经》云：“曾子避席，曰：参不敏。”亦是起对也。知“司正退立西序端”者，此无降文，见《乡饮酒》云：“司正升相旅，退立于序端东面。”故知此亦然也。<br />
　　主人洗，升，献士于西阶上。士长升，拜受觯，主人拜送觯。（献士用觯，士贱也。今文觯作觚。）<br />
　　[疏]“主人”至“送觯”。<br />
　　○注“献士”至“作觚”。<br />
　　○释曰：自此尽“立饮”，论献士之事。云“献士用觯，士贱也”者，对上大夫已上献用觚，旅酬乃用觯。此献士即用觯，故云士贱也。不从今文觚者，若从觚，与大夫巳上何异？故不从。<br />
　　士坐祭，立饮，不拜既爵。其他不拜，坐祭，立饮。（他，谓众士也，亦升受爵，不拜。）<br />
　　[疏]“士坐”至“立饮”。<br />
　　○注“他谓”至“不拜”。<br />
　　○释曰：云“他，谓众士也”者，上云士长，明此士长之外皆众士也。知“亦升受爵”者，以其士尊於笙之长，笙之长尚受爵於阶上，明士得升堂受爵也。言“不拜”者，以其士长得拜，明众士不拜也。<br />

                    <br>
                        　　乃荐司正与射人一人、司士一人、执幂二人，立于觯南，东上。（天子射人、司士，皆下大夫二人，诸侯则上士，其人数亦如之。司正为上。）<br />
　　[疏]“乃荐”至“东上”。<br />
　　○注“天子”至“为上”。<br />
　　○释曰：此等皆士而先荐者，以其皆有事，故先得荐。司士亦先荐者，案《周礼》司士掌群士爵禄、废置之事，士中之尊，故亦先得荐也。郑引《周礼序官》射人、司士下大夫二人，约出此。“诸侯则上士”者，天子官尊，诸侯宜降一等，以是诸侯射人、司士得在士位中。云“其人数亦如之”者，案《周礼序官》：“射人下大夫二人，上士四人，下士八人。”皆名射人。则诸侯虽使士为之，人数亦等。以其畿外诸侯张三侯，与天子同，故知射人之数亦同也。言此者，欲见射时射人有事非一，故下文注云“大射正，射人之长”，是以《大射礼》大射正及小射正皆有事也。云“司正为上”者，虽同是士，以其为庭长，故设在上先荐之。此经三者当官虽多，皆取长先荐，其馀在於众位，依齿也。又士位在西有事者，别在觯南，北面东上也。<br />
　　辩献士。士既献者，立于东方，西面，北上。乃荐士。（每已献而即位于东方，盖尊之，毕献，荐于其位。）<br />
　　[疏]“辩献”至“荐士”。<br />
　　○注“每已”至“其位”。<br />
　　○释曰：云“即位于东方，盖尊之”者，以其庭中之位，卿东方西面，大夫北面，士西方东面，是东方尊。今卿大夫得献升堂，位空，故士得献，即东方卿位，是尊之。以无正文，故云“盖”以疑之也。知“毕献，荐之”者，以其经云“辩献士”，“乃荐士”，故知当毕献後乃荐也。<br />
　　祝史、小臣师亦就其位而荐之。（次士献之，已，不变位，位自在东方。）<br />
　　[疏]“祝史”至“荐之”。<br />
　　○注“次士”至“东方”。<br />
　　○释曰：云“次士献之，已，不变位”者，对先献士，士即变位，乡东方也。云“位自在东方”者，案上设位之时，祝史在门，其小臣在东堂下，是先在东方也。<br />
　　主人就旅食之尊而献之。旅食不拜，受爵，坐祭，立饮。（北面酌，南乡献之於尊南。不洗者，以其贱，略之也。亦毕献乃荐之。主人执虚爵奠于篚，复位。）<br />
　　[疏]“主人”至“立饮”。<br />
　　○注“北面”至“复位”。<br />
　　○释曰：云“北面酌，南乡献之於尊南”者，案《大射》旅食尊，在西钅薄之南，北面。则此主人在南，亦北面以陈尊，向君，若东楹之西，东向设尊，亦是向君为正。彼酌者，尊後东面酌，此亦尊後北面酌，南面献之於尊南也。云“不洗者，以其贱”者，此乃庶人在官，府史胥徒之辈，故云“贱，略之也”。云“亦毕献乃荐之”者，亦上文，士此毕献，乃荐可知。云“主人执虚爵奠於篚，复位”者，此约《大射》献旅食讫，云执虚爵奠于篚复位，故知也。<br />
　　若射，则大射正为司射，如乡射之礼。（大射正，射人之长者也。如乡射之礼者，燕为乐卿大夫，宜从其礼也。如者，如其“告弓矢既具”至“退中与”也。纳射器而张侯，其告请先于君，乃以命宾及卿大夫，其为司正者亦为司马，君与宾为耦。《乡射》记曰自“君射”至“龙旃”，亦其异者也。荐旅食乃射者，是燕射主於饮酒。）<br />
　　[疏]“若射”至“之礼”。<br />
　　○注“大射”至“饮酒”。<br />
　　○释曰：此一经论燕末行射之节。云“大射正，为司射”者，燕礼轻，又不主为射，故射人为摈，又为司正。至射时，大射正为司射。大射之时略於燕，主於射，故大射正为摈，又为司正，至射又亲其职，故不同为司射也。云宜从之者，《乡射》是卿大夫礼，故乐之还从之也。云“如者，如其‘告弓矢既具’至‘退中与’也”者，经云如乡射之礼，明从始至末皆如之。案《乡射》初，司射告弓矢既具，至三番射讫，而退中与，故如之也。云“纳射器而张侯”者，欲见此与《乡射》因纳射器後即张侯，大射纳射器之後无张侯之事，是以特言此也。云“告请先於君，乃以命宾及乡大夫”者，此《燕礼》与《大射》皆国君之礼，此《燕礼》每事皆先请於君，《大射》亦先请於君，故曰大射初，司射自阼阶前请於公，公许，乃命宾。及卿大夫乡射，西阶上告宾曰，弓矢既具，乃告於主人，遂告大夫，是先後异也。云“其为司正者亦为司马”者，《乡射》将射，云司正为司马，此亦於将射，司正为司马，亦射之也。若然，则上文射人告具，射人请宾，又云射人请立司正，公许，射人遂为司正，皆一人也。必云司正为司马者，诸侯有常官，嫌与《乡射》异，故言此也，若士射，则司正不为司马。云“君与宾为耦”者，欲见《乡射》宾与主人为耦，此君与宾为耦，亦是异於《乡射》也。引“《乡射》记‘君射’至‘龙旃’，亦其异者也”者，谓旌与中异，何者？彼因记国君三处射，旌与中各不同。云“君国中射，则皮树中，以旌获，白羽与朱羽糅”，言国中，则此《燕射》也。又云“於郊则闾中，以旌获”，谓诸侯大射在郊。又云“於竟则虎中，龙旃”，谓诸侯宾射在竟。此皆诸侯礼，射虽记在《乡射》，皆与《乡射》异也。云“荐旅食乃射者，是燕射主於饮酒”者，此献士旅食後乃射，是燕射於饮酒，决《大射》未为大夫举旅之前则射，是彼《大射》主於射故也。<br />
　　宾降洗，升媵觚于公，酌散，下拜。公降一等，小臣辞。宾升，再拜稽首。公答再拜。（此当言媵觯，酬之礼皆用觯。言觚者，字之误也。古者觯字或作角旁氏，由此误尔。）<br />
　　[疏]“宾降”至“再拜”。<br />
　　○注“此当”至“误尔”。<br />
　　○释曰：自此尽“宾反位”，论宾媵爵於公之节。云“古者觯字或作角旁氏，由此误尔”者，案《冬官梓人》：“为饮器，勺一升，爵一升，觚二升。献以爵而酬以觚，一献而三酬，则一豆矣。”郑引南郡大守马季长云：“觚当为觯，豆当为斗。”郑康成云：“古者觯，角傍氏，似觚，故误为觚，时人又多间觚，寡闻，是以误为觚。”此注与彼同也。<br />
　　宾坐祭，卒爵，再拜稽首。公答再拜。宾降洗象觯，升酌膳，坐奠于荐南，降拜。小臣辞。宾升成拜，公答再拜。宾反位。（反位，反席也。今文曰洗象觚。）<br />
　　[疏]“宾坐祭”至“反位”。<br />
　　○注“反位”至“象觚”。<br />
　　○释曰：知“反位，是反席”者，以其堂下无席，堂上乃有之，而云宾升成拜，不云降，明上反位者，反席可知也。<br />
　　公坐取宾所媵觯，兴。唯公所赐。（至此又言兴者，明公崇礼不倦也。今文觯又为觚。）<br />
　　[疏]“公坐”至“所赐”。<br />
　　○注“至此”至“为觚”。<br />
　　○释曰：自此尽“士旅酌卒”，论君为士举旅之事。云“唯公所赐”者，辞与为大夫举旅同也。云“至此又言兴者，明公崇礼不倦也”者，以其说屦升坐之後，理当倦，今言兴，明不倦矣。<br />
　　受者如初受酬之礼，降，更爵洗，升，酌膳，下拜。小臣辞。升成拜，公答拜。乃就席，坐行之。（坐行之，若今坐相劝酒。）<br />
　　有执爵者。（士有盥升主酌授之者。）<br />
　　[疏]“有执爵者”。<br />
　　○注“士有”至“之者”。<br />
　　○释曰：无，坐劝酒，有执爵行之者。今此为士举旅，亦有执爵行之，若无爵，然後士有盥升，主酌授之者。若然，前三举旅皆酬者，自酌授人也。<br />
　　唯受于公者拜。（公所赐者也，其馀则否。）<br />
　　司正命执爵者爵辩，卒受者兴，以酬士。（欲令惠均。）<br />
　　[疏]“司正”至“酬士”。<br />
　　○注“欲令惠均”。<br />
　　○释曰：此所命者，命大夫也。以前三举旅，辩大夫则止，今此为士举旅，故及之。云“欲令惠均”者，惠均於室及均於庭也，士特牲爵止，欲得神惠均於室及均於庭。此据人君之惠，均於庭也。<br />
　　大夫卒受者以爵兴，西阶上酬士。士升，大夫奠爵拜，士答拜。（兴酬士者，士立堂下，无坐位。）<br />
　　[疏]“大夫”至“答拜”。<br />
　　○注“兴酬”至“坐位”。<br />
　　○释曰：此即上文司正所命者也。云“兴酬士者，士立堂下，无坐位”者，凡礼，堂上有席者坐，堂下无席者立。是以《礼记檀弓》工尹商阳是士，而云“朝不坐”，堂下无坐位者也。<br />
　　大夫立卒爵，不拜，实之。士拜受，大夫拜送。士旅于西阶上，辩。（祝史、小臣，旅食皆及焉。）<br />
　　[疏]“大夫”至“上辩”。<br />
　　○注“祝史”至“及焉”。<br />
　　○释曰：知旅食皆及者，以士未得献时，旅酬不及。得献之後，旅则及之。旅食亦次士得献，故知亦酬及之，其庶子以下未得献者，至献後无爵及焉。<br />
　　士旅酌。（旅，序也。士以次序自酌相酬，无执爵者。）卒。<br />
　　主人洗，升自西阶，献庶子于阼阶上，如献士之礼。辩，降洗，遂献左右正与内小臣，皆於阼阶上，如献庶子之礼。（庶子，掌正六牲之体及舞位，使国子德学道，世子之官也，而与膳宰、乐正联事。乐正亦学国子以舞。左右正，谓乐正、仆人正也。小乐正立于西县之北，仆人正、仆人师、仆人士立于其北，北上。大乐正立于东县之北。若射，则仆人正、仆人士陪于工後。内小臣、奄人掌君阴事阴令，后夫人之官也，皆献于阼阶上，别於外内臣也。献正下及内小臣，则磬人、锺人、钅薄人、鼓人、仆人之属尽献可知也。凡献皆荐也。）<br />
　　[疏]“卒主”至“之礼”。<br />
　　○注“庶子”至“荐也”。<br />
　　○释曰：此一经献庶子以下之节。云“庶子，掌正六牲之体及舞位，使国子德学道，世子之官也”者，案《周礼诸子职》云：“大祭祀，正六牲之体。凡乐事，正舞位。”国子存游ヘ，使之德学道，彼天子诸子之官，属大子。若据诸侯，为世子之官。引之者，以天子谓之诸子，诸侯谓之庶子，掌公卿大夫士之子，掌事同，故取《诸子职》解此庶子之事。云“而与膳宰、乐正联事”者，以掌正六牲之体，得与膳宰联事；掌国子德学道，得与乐正联事；以其乐正亦掌教国子故也。言此者，欲见膳宰得献，此庶子亦得献之意。云“乐正亦教国子之舞”者，欲见庶子掌国子得与乐正联事。云“左右正，谓乐正、仆人正也”，仆人正以下至“北上”，郑知义然者，见《大射礼》而知。云“左右正”者，据中庭为左右，《大射礼》工迁於东，仆人正亦与乐正同处，名曰左正，复云右正，明是小乐正在西为一也。若小乐正不在西，大射之礼不得有左右正之文。又两面俱县，明大、小乐正各监一县。又知“仆人正”以下在小乐正之北北上者，以《乡射》弟子相工皆在西，今仆人正以下亦是相工之人，故知亦在西方也。又工堂上西阶之东相工者，宜近其事，故在西方乐正之北也。又知“北上”者，以《大射》、《乡射》工迁在下之时，皆北上统於乐正，今相者以工为主，明在堂下，则宜北统於堂上矣。下又知“大乐正在东县北”者，约《乡射》云：“县于洗东北。”至射时迁乐於阼阶下之东南，堂前三西面，北上，坐乐正北面，立于其南，是得为一证也。云“若射”以下至“工後”者，案《大射》将射之时，工迁於下东坫之东南，西面，北上坐，相者以工为主，故知相工陪於东，即在工後也。云“内小臣、奄人掌君阴事阴令，后夫人之官也”者，案《天官小臣序官》云：“内小臣奄上士四人。”其职云：“掌王之阴事阴令。”郑注云：“阴事，群妃御见之事。阴令，王所求为於北宫。”彼后之官，兼云夫人者，欲见诸侯夫人内小臣亦与后之内小臣职同，故双言之。云“皆献於阼阶上，别於外内臣也”者，臣云外内者，案《周礼》有外内命夫，郑注云：“外命夫六乡以出。”案内命夫，朝廷卿大夫，则诸侯臣在乡遂及采地者为外臣，在朝廷者为内臣。但外内臣皆献於西阶上，此献於阼阶，故云“别於外内臣”也。云“则磬人”以下至“尽献可知也”者，此据《周礼》天子有此官，诸侯并以下士为之，则诸侯亦有此官，以其庭中之乐，轩县别有锺、磬、、鼓，故知也。兼言仆人者，此经直见仆人正，不见仆人师、仆人士，《大射》见之。内小臣、奄人之贱者尚得献，明此等皆得献可知也。知“凡献皆荐”者，以经云“如献士”，献士有荐，凡此等献讫，明皆有荐也。<br />
　　无爵。（，数也，爵行无次无数，唯意所劝，醉而止。）<br />
　　[疏]“无爵”。<br />
　　○注“数”至“而止”。<br />
　　○释曰：自此尽“无乐”，论酒行乐作无次数之节。云“爵行无次无数”者，此对四举旅以前，皆有次有数，此则无次数也。<br />
　　士也，有执膳爵者，有执散爵者。执膳爵者酌以进公，公不拜，受。执散爵者酌以之公，命所赐。所赐者兴，受爵，降席下，奠爵，再拜稽首。公答拜。（席下，席西也。古文曰：公答再拜。）<br />
　　[疏]“士也”至“答拜”。<br />
　　○注“席下”至“再拜”。<br />
　　○释曰：自旅酬已前，受公爵皆降，拜，升成拜。至此不复降拜者，礼杀故也。云“席下，席西也”者，宾与卿大夫席皆南面统於君，皆以东为上，故知席下为席西也。<br />
　　受赐爵者以爵就席坐，公卒爵，然後饮。（不敢先虚爵，明此劝惠从尊者来也。）<br />
　　[疏]“受赐”至“後饮”。<br />
　　○注“不敢”至“来也”。<br />
　　○释曰：上已言君命所赐，至此经云“受赐”，自然惠从尊者来。但先君受爵，似惠不由君来，故後饮然後授虚爵，是由尊者来，故後饮之也。此执爵者皆酌行之以遍，唯卒爵者兴以酬士，自酌与之，是以《乡饮酒》、《乡射》皆云：“辩，卒受者兴，以旅在下者”。注云：“不使执觯者酌，以其将旅，不以已尊孤人也。”<br />

                    <br>
                        　　执膳爵者受公爵，酌，反奠之。（宴欢在於饮酒，成其意。）<br />
　　[疏]“执膳”至“奠之”。<br />
　　○注“宴欢”至“其意”。<br />
　　○释曰：云“成其意”者，君意欲得皆醉，今执膳者酌，反奠於君前，望当君心，故云“宴欢在於饮酒，成其意”也。<br />
　　受赐爵者兴，授执散爵，执散爵者乃酌行之。（予其所劝者。）<br />
　　唯受爵於公者拜。卒受爵者兴，以酬士于西阶上。士升，大夫不拜，乃饮实爵。（乃犹而也。）<br />
　　[疏]注“乃犹而也”。<br />
　　○释曰：转乃为而者，“乃”是缓辞。此将劝士，士已升阶，大夫即饮，不可为乃，故从而解之也。<br />
　　士不拜，受爵。大夫就席。士旅酌，亦如之。公有命彻幂，则卿大夫皆降，西阶下，北面，东上，再拜稽首。公命小臣辞。公答再拜，大夫皆辟。（命彻幂者，公意殷勤，必尽酒也。小臣辞，不升成拜，明虽醉，正臣礼也。不言宾，宾弥臣也。君答拜於上，示不虚受也。）<br />
　　[疏]“士不”至“皆辟”。<br />
　　○注“命彻”至“受也”。<br />
　　○释曰：云“士旅酌，亦如之”者，亦如大夫相酌之法。云“公有命彻幂”者，此君尊，在东楹之西，专大惠，故待无爵乃彻幂。《乡饮酒》尊在房户之，宾主共之，故宾至则彻之，与此异也。云“小臣辞，不升成拜，明虽醉，正臣礼也”者，臣之礼当下拜为正，今不言升成拜者，於下已拜，是虽无爵，已醉而不倦，行臣礼，礼之正也。云“不言宾，宾弥臣也”者，经直言“卿大夫皆降”，不别言宾，是燕末宾同於臣。言弥者，上旅酬云“若宾若长”，犹言宾，但言赐不言酬己，是宾卑。今乃设宾，不言宾，是宾弥臣，故同臣例也。云“君答拜於上，示不虚受也”者，案《燕义》云：“礼无不答，言上之不虚取於下也。”彼释此言也，但彼言不虚取於下者，总申此燕礼君答拜之事，不独为此言也。<br />
　　遂升，反坐。士终旅於上，如初。（卿大夫降而爵止，於其反席卒之。）<br />
　　[疏]“遂升”至“如初”。<br />
　　○注“卿大”至“卒之”。<br />
　　○释曰：云“卿大夫降而爵止”者，上文已云“大夫不拜，乃饮实爵，士不拜受爵”，是大夫饮讫爵止也。云“於其反席卒之”者，谓上士受得大夫爵，此经云“士终旅於上如初”，是於大夫反席，士卒之也。<br />
　　无乐。（升、歌、、合无数也，取欢而已，其乐章亦然。）<br />
　　[疏]“无乐”。<br />
　　○注“升歌”至“亦然”。<br />
　　○释曰：此无对上升歌笙合，各依次第而三终，有次有数。此则任君之情，无次无数，其《诗》乐章亦然，亦无次无数。<br />
　　宵则庶子执烛於阼阶上，司宫执烛於西阶上，甸人执大烛於庭，阍人为大烛於门外。（宵，夜也。烛，ㄡ也。甸人，掌共薪蒸者。庭大烛，为位广也。阍人，门人也。为，作也，作大烛以俟宾客出。）<br />
　　[疏]“宵则”至“门外”。<br />
　　○注“宵夜”至“客出”。<br />
　　○释曰：凡燕法设烛者，或射之後，终燕则至宵也。或冬之日不射亦宵，夏之日不射未必至宵也。云“烛，ㄡ也”者，古者无麻烛，而用荆ㄡ，故《少仪》云主人“执烛抱ㄡ”，郑云：“未曰ㄡ。”但在地曰燎，执之曰烛，於地广设之则曰大烛。其燎亦名大烛，故《诗》云：“庭燎之光。”毛云“庭燎，大烛”也，郑云“夜未央，而於庭设大烛。”毛、郑并指此“甸人执大烛”之文也。《司ピ氏》云：“凡邦之大事，共坟烛庭燎。”“玄谓坟，大也，树於门外曰大烛，於门内曰庭燎。”言树，则大烛亦在地，广设之而已。此阍人为大烛於门外者，亦是大烛在地者。案《郊特牲》云：“庭燎之百由齐桓公始也。”注云：“僭天子也。庭燎之差，公盖五十，侯、伯、子、男皆三十。”文出《大戴礼》也。此亦诸侯礼，以燕礼轻，故不言庭燎设大烛而已。云“甸人，掌共薪蒸者”，《天官甸师氏职》文。引之者，以其内有烛ㄡ，故使之在门为大烛也。云“阍人，门人也”者，案《天官阍人》“掌守王中门之禁”，诸侯亦当然。<br />
　　宾醉，北面坐取其荐脯以降。（取脯，重得君赐。）<br />
　　奏《陔》。（《陔》，《陔夏》，乐章也。宾出奏《陔夏》，以为行节也。凡《夏》，以锺鼓奏之。）<br />
　　[疏]“奏陔”。<br />
　　○注“陔夏”至“奏之”。<br />
　　○释曰：云“陔，陔夏”者，案《锺师》“九夏”之中有《陔夏》，《九夏》皆是《诗》。《诗》为乐章，故知乐章也。云“宾出奏《陔夏》，以为行节也”者，此及《乡饮酒》皆於宾出奏《陔夏》，明此为行节戒之，使不失礼。云“凡《夏》，以锺鼓奏之”者，案《周礼锺师》云：“以锺鼓奏《九夏》。”郑注云：“先奏锺次击鼓。”是凡《夏》皆以锺鼓奏之。<br />
　　宾所执脯，以赐锺人于门内ニ，遂出。（必赐锺人，锺人掌以锺鼓奏《九夏》。今奏《陔》以节己，用赐脯以报之，明虽醉不忘礼。古文赐作锡。）卿大夫皆出。（随宾出也。）公不送。（宾礼讫，是臣也。）<br />
　　公与客燕，（谓四方之使者。）<br />
　　[疏]“公与客燕”。<br />
　　○注“谓四方之使者”。<br />
　　○释曰：自此尽“敢拜赐命”，论与异国臣将燕，使卿大夫就馆戒客之辞事。但燕异国卿大夫与臣子同，唯戒宾为异，故於礼末特见之也。云“谓四方之使”者，以其云“客”，以寡君对之，故知四方使卿大夫来聘，主君将燕之也。<br />
　　曰：“寡君有不腆之酒，以请吾子之与寡君须臾焉，使某也以请。”（君使人戒客辞也。礼使人各以其爵。寡，鲜也，犹言少德，谦也。腆，膳也。上介出请入告。古文腆皆作殄，今文皆曰不腆酒，无之。）<br />
　　[疏]“曰寡”至“以请”。<br />
　　○注“君使”至“无之”。<br />
　　○释曰：云“礼使人各以其爵”者，案《公食大夫》云：“使大夫戒，各以其爵。”以其大聘使卿，小聘使大夫，爵不同，故主君亦以其爵戒之也。云“上戒出请入告”者，亦约《公食》使者至馆门外，客使者上介出请事，入告宾。但彼食礼重，故三辞，此燕礼轻，故再辞，为异耳。又彼见宾出，拜辱，大夫不答拜，此不言者，文不具。<br />
　　对曰：“寡君，君之私也。君无所辱赐于使臣，臣敢辞。”（上介出答主国使者辞也。私，谓独有恩厚也。君无所为辱赐於使臣，谦不敢当也。敢者，怖惧用势决之辞。）<br />
　　[疏]“对曰”至“敢辞”。<br />
　　○注“上介”至“之辞”。<br />
　　○释曰：云“敢者，怖惧用势决之辞也”者，谓若怖惧之事，不避危难，用势往决之，故云用势决之辞也。<br />
　　“寡君固曰‘不腆’，使某固以请。”“寡君，君之私也，君无所辱赐于使臣，臣敢固辞。”（重传命。固，如故。）“寡君固曰‘不腆’，使某固以请。”“某固辞，不得命，敢不从！”（许之也。於是出见主国使者，辞以见许为得命。今文无使某。）致命曰：“寡君使某，有不腆之酒，以请吾子之与寡君须臾焉。”（亲相见，致君命辞也。）<br />
　　“君贶寡君多矣，又辱赐于使臣，臣敢拜赐命。”（贶，赐也，犹爱也。敢拜赐命，从使者拜君之赐命，犹谦不必辞也。）<br />
　　[疏]注“敢拜”至“辞也”。<br />
　　○释曰：主君使大夫往戒，只为燕事。今客从之者，来就燕。而云拜主君赐燕之命者，谦不必有燕事。<br />
　　记。燕，朝服於寝。（朝服者，诸侯与其群臣日视朝之服也。谓冠玄端、缁带、素，白屦也。燕於路寝，相亲昵也。今辟雍十月行此燕礼。玄冠而衣皮弁服，与礼异也。）<br />
　　[疏]“记燕朝服於寝”。<br />
　　○注“朝服”至“异也”。<br />
　　○释曰：凡记皆记经不具者，以经不言燕服及燕处，故记人言之也。云“谓冠玄端、缁带、素、白屦”者，皆《士冠礼》文。案《屦人》注：“天子诸侯吉事皆舄。”诸侯朝服素裳、素，应白舄，而云白屦者，引《士冠礼》成文。其实诸侯当白舄，其臣则白屦也。郑注《周礼屦人》云：“复下曰舄，衤单下曰屦。”下谓底，以此为异也。云“燕於路寝，相亲昵也”，知燕於寝者，以其飨在庙，明燕在寝私处可知也。引汉法，欲见与古异者。周时玄冠服则缁布衣，今衣皮弁服，是其异也。<br />
　　其牲，狗也。（狗取择人也，明非其人不与为礼也。）<br />
　　亨于门外东方。（亨於门外，臣所掌也。）<br />
　　[疏]“亨于门外东方”。<br />
　　○注“亨于”至“掌也”。<br />
　　○释曰：此君礼，故云臣使掌。案《公食》记云：“亨于门外东方。”注云：“必於门外者，大夫之事也。”注不同者，以其飨食在庙，严凝宜亲监视，不得言臣所掌，故注云大夫之事也。《乡饮酒》亨狗于堂东北者，非君礼，是臣於堂东北。不在外者，宜主人亲供，又法阳气之所始，故三者注皆不同也。<br />
　　若与四方之宾燕，则公迎之于大门内，揖让升。（四方之宾，谓来聘者也。自戒至於拜至，皆如《公食》，亦告馔具而後公即席。小臣请执幂、请羞者，乃迎宾也。）<br />
　　[疏]“若与”至“让升”。<br />
　　○注“四方”至“宾也”。<br />
　　○释曰：云“自戒至於拜至，皆如《公食》”者，此燕用狗，彼用大牢；此戒宾再辞，彼三辞；至於卿大夫立位，皆不同。而云如《公食》者，谓除此之外如之。若然，依《公食》从首“使大夫戒，各以其爵，上介出请入告”已下，至“北面再拜稽首”，皆如之，馔具之等，不如之也。云“亦告馔具而後公即席。小臣请执幂、请羞者，乃迎宾也”者，言此者，欲见燕四方宾，此等依上文与燕己臣子同，亦不如《公食》。以其《公食》公无席，又无入庙之事，又《公食》无请执幂羞膳，故别言此也。<br />
　　宾为苟敬，席于阼阶之西，北面。有┵，不哜肺，不啐酒。其介为宾。（苟，且也，假也。主国君乡时，亲进醴于宾。今燕，又宜献焉。人臣不敢亵烦尊者，至此升堂而辞让，欲以臣礼燕，为恭敬也。於是席之如献诸公之位。言苟敬者，宾实主国所宜敬也。┵，折俎也。不哜啐，似若尊者然也。介门西北面，西上，公降迎上介以为宾，揖让升，如初礼。主人献宾、献公，既献苟敬，乃媵觚，群臣即位，如燕也。）<br />
　　[疏]“宾为”至“为宾”。<br />
　　○注“苟且”至“燕也”。<br />
　　○释曰：云“主国君飨时，亲进醴于宾”者，谓行聘享讫，礼宾之时，君亲酌醴进于宾。若然，前有飨食，不言之者，飨礼亡，无以可言。食礼又无酒醴所献之事，故不言，而云飨时也。云“今燕，又宜献焉”者，案上燕己臣子，使宰夫为主人，知此亲献者，若不亲献，即同己臣子，宾何须辞之而为苟敬，故知君当亲献焉。云“至此升堂而辞让”者，若此时升堂，不辞即行燕宾之礼，故知辞之在初升堂时。云“欲以臣礼燕，为恭敬也”者，此谓在阼西，北面，故云“席之如诸公之位”也。云“言苟敬者，宾实主国所宜敬也”者，宾实主国所宜敬，但为辞让，故以命介为宾，不得敬之。今虽以介为宾，不可全不敬，於是席之於阼阶西，且敬也，故云苟敬也。云”不哜啐，似若尊者然也”者，案此《燕礼》与《大射》、《乡射》皆不哜啐，是诸公如乡礼，今聘卿在诸公之坐，亦不哜不啐，是为似若诸公尊者然也。云“介门西北面，西上”者，约《聘礼》而知也。云“公降迎上介以为宾，揖让升，如初礼”者，此如上文，燕己臣子以大夫为宾者，同故云如初礼也。云“主人献宾、献公，既献苟敬，乃媵觚”者，若上燕己臣子之时，献宾、献公既，即媵觯以酬宾，但苟敬之。前宜有荐、有俎，实与君同，明知献公後即献苟敬，乃可酬宾也。云“群臣即位，如燕”者，如上燕已臣子同。若然，群臣不待迎宾入，乃从君入者，以其皆蒙献酬，故因其先至寝门，故小臣引之即入，不待宾入後也。<br />
　　无膳尊，无膳爵。（降尊以就卑也。）<br />
　　[疏]“无膳尊无膳爵”。<br />
　　○注“降尊以就卑”。<br />
　　○释曰：《郊特牲》云：“三献之介，君专席而酢焉，此降尊以就卑也。”注云：“三献，卿大夫来聘，主君飨燕之，以介为宾，宾为苟敬，则彻重席而受酢也。专犹单也。”彼与此事同，故郑引彼经以证此。燕己臣子，不见有君亲受宾酢。若燕异国臣子，得有专席，受酢者献卿大夫之後，依次各为此三人举旅。献士之後，宾乃媵觯於公，宾取所媵觯为士举旅，应以为酢君，君专席而受之也。<br />
　　与卿燕则大夫为宾，与大夫燕亦大夫为宾。（不以所与燕者为宾者，燕为序欢心，宾主敬也。公父文伯饮南宫敬叔酒，以路堵父为客，此之谓也。君恒以大夫为宾者，大夫卑，虽尊之，犹远于君。今文无则，下无燕。）<br />
　　[疏]“与卿”至“为宾”。<br />
　　○注“不以”至“无燕”。<br />
　　○释曰：此谓与已臣子燕法。若与异国宾燕，皆用上介为宾，如上说也。云“公父文伯”已下，是《鲁语》文。此三人皆鲁大夫，自相燕法。云“此之谓也”者，此谓不使所为燕者为宾之义。云“君恒以大夫为宾者，大夫卑，虽尊之，犹远於君”者，案《礼记燕义》云：“不以公卿为宾，而以大夫为宾，为疑也，明嫌之义也。”注云：“公卿尊矣，复以为宾，则尊与君大相近。”是不用公卿为宾，恐逼君用大夫为宾。虽尊之，犹远於君，不畏逼君也。<br />
　　羞膳者与执幂者，皆士也。（尊君也。膳宰卑於士。）<br />
　　[疏]“羞膳”至“士也”。<br />
　　○注“尊君”至“於士”。<br />
　　○释曰：经直云请执幂与羞膳，不辨其人，故记人言之。云“尊君也，膳宰卑於士”者，言膳宰，别小膳宰也，以其下云“羞卿者小膳宰”，明於君者，士也，士尊於小膳宰也。若然，士则膳宰之长者，故下注“小膳宰”云“膳宰之佐也”。<br />

                    <br>
                        　　羞卿者，小膳宰也。（膳宰之佐也。）若以乐纳宾，则宾及庭，奏《肆夏》。宾拜酒，主人答拜而乐阕。公拜受爵而奏《肆夏》，公卒爵，主人升受爵以下而乐阕。（《肆夏》，乐章也，今亡。以锺钅薄播之，鼓磬应之，所谓金奏也。记曰“入门而县兴”，“示易以敬也”。卿大夫有王事之劳，则奏此乐焉。）<br />
　　[疏]“若以”至“乐阕”。<br />
　　○注“肆夏”至“乐焉”。<br />
　　○释曰：自此尽“若舞则勺”，论臣子有王事之劳与之燕之事。云“若”者，不定之辞，以其常燕已臣子无乐，王事之劳，或有或无，故言若也。云“《肆夏》，乐章也，今亡”者，郑注《锺师》云：“《九夏》皆《诗》篇名，《颂》之族类也。此歌之大者，载在乐章。乐崩亦从而亡。是以《颂》不能具也。”云“以锺钅薄播之，鼓磬应之”者，《锺师》云“掌金奏”，郑注云：“击金以为奏乐之节。金谓锺及。”又云：“凡乐事以锺鼓奏《九夏》。”郑注云：“先击锺，次击鼓。”是奏《肆夏》时有锺、钅薄、鼓、磬。彼经注虽不言磬，但县内有此四者，故郑兼言磬也。言“所谓金奏也”者，所谓《锺师》掌金奏也。云“记曰”者，此郑引二记之文。何者？云“入门而县兴”，是《仲尼》之文。《仲尼燕居》云：“两君相见，揖让而入门，入门而县兴，揖让而升堂，升堂而乐阕。”《郊特牲》云：“宾入大门而奏《肆夏》，示易以敬也。”必引二记文者，以燕在寝，宾及庭、及寝庭，与《仲尼燕居》入门而县兴事相类，故引之，证宾及庭乐作之义也。此《肆夏》以金奏之，故引《郊特牲》示易以敬，证用《肆夏》之义也。不取宾入大门者，大门非寝门故也。云“卿大夫有王事之劳，则奏此乐焉”，知者，以发首陈君与臣子常燕，及聘使之臣燕，次论四方宾燕，今此言宾及庭奏《肆夏》，则非寻常大夫为宾。与宰夫为主人相对者，谓若宾为苟敬四方宾之类，特奏《肆夏》，其事既重，若非有王事之劳，何以致此。故知是臣有王事之劳者，乃奏此乐也。<br />
　　升歌《鹿鸣》，下管《新宫》，笙入三成。（《新宫》，《小雅》逸篇也。管之入三成，谓三终也。）<br />
　　[疏]“升歌”至“三成”。<br />
　　○注“新宫”至“终也”。<br />
　　○释曰：《鹿鸣》不言工，歌《新宫》不言笙，奏而言升歌、下管者，欲明笙奏异於常燕，常燕即上所陈四节是也。今工歌《鹿鸣》三终，与笙奏全别，故特言。下管《新宫》，乃始笙入三成者，止谓笙奏《新宫》三终，申说“下管”之义。云“《新宫》，《小雅》逸篇也”，知在《小雅》者，以配《鹿鸣》，而言《鹿鸣》是《小雅》，明《新宫》，《小雅》可知。<br />
　　遂合乡乐。（乡乐，《周南》、《召南》六篇。言遂者，不也。）<br />
　　若舞，则《勺》。（《勺》，《颂》篇，告成《大武》之乐歌也。其《诗》曰：“於铄王师，遵养时晦。”又曰：“实维尔公允师。”既合乡乐，万武而奏之，所以美王侯，劝有功也。）<br />
　　[疏]“若舞则勺”。<br />
　　○注“勺颂”至“功也”。<br />
　　○释曰：言“若”者，或为之舞，或不为之舞，在於君意，故以不定而言。云“舞则《勺》”者，谓为之舞，则歌《勺》诗以为曲。云“《勺》、《颂》篇，告成《大舞》之乐歌也”者，《勺》诗序文。云“其《诗》曰：‘於铄王师，遵养时晦’”者，铄，美也，言於呼美武王之师；遵，循也，循养晦昧之，纣三分天下犹服事於殷。又曰“实维尔公允师”者，公事允信也，言武王伐纣，实维汝武王之事，信得用师之道。云“既合乡乐”者，以文承合乡乐之下，故知既合乡乐也。云“万舞而奏之”者，释经舞时，作周万舞之舞，而奏《勺》诗。宣八年《公羊传》云：“壬午，犹绎，万八去。”《传》曰：“万者何？干舞也。”谓秉干舞以奏《勺》诗也。云“所以美王侯，劝有功也”者，天子诸侯作之，是美王侯，亦所以劝有功也。<br />
　　唯公与宾有俎。（主於燕，其馀可以无俎。）<br />
　　[疏]“唯公与宾有俎”。<br />
　　○注“主於”至“无俎”。<br />
　　○释曰：主於燕其馀可以无俎者，对《大射》辨尊卑，公卿皆有俎，其牲用狗则同。<br />
　　献公，曰：“臣敢奏爵以听命。”（授公释此辞，不敢必受之。）<br />
　　[疏]“献公”至“听命”。<br />
　　○注“授公”至“受之”。<br />
　　○释曰：谓若主人献公，宾媵觯於公，虽非献，亦释此辞也。<br />
　　凡公所辞，皆栗阶。（栗，蹙也，谓越等急趋君命也。）<br />
　　凡栗阶，不过二等。（其始升，犹聚足连步。越二等，左右足各一发而升堂。）<br />
　　[疏]“凡栗阶不过二等”。<br />
　　○注“其始”至“升堂”。<br />
　　○释曰：凡堂及阶，尊者高而多，卑者庳而少。案《礼器》云：“天子之堂九尺，诸侯七尺，大夫五尺，士三尺。”《士冠礼》“降三等受爵弁”，郑注云：“降三等，下至地。”则士三等阶。以此推之，则一尺为一阶，大夫五尺，五等阶；诸侯七尺，七等阶；天子九尺，九等阶可知。今云“凡栗阶不过二等”，言“凡”，则天子九等已下，至士三等皆有栗阶之法。栗阶不过二等，据上等而言。故郑云“其始升犹聚足连步”，一也。故《曲礼》云：“涉级聚足，连步以上。”郑注云：“涉等聚足，谓前足蹑一等，後足从之并。连步，谓足相随不相过也。”此即聚足，一也。天子已下，皆留上等为栗阶，左右足各一发而升堂。其下无问多少，皆连步。《杂记》云：“主人之升降散等。”郑注云：“散等，栗阶。”则栗阶亦名散等。凡升阶之法有四等：连步，一也；栗阶，二也；历阶，三也，历阶谓从下至上皆越等，无连步，若《礼记檀弓》云“杜蒉入寝，历阶而升”是也；越阶，四也。越阶谓左右足越三等，若《公羊传》云“赵盾避灵公，躇阶而走”是也。<br />
　　凡公所酬，既拜，请旅侍臣。（既拜，谓自酌升拜时也。摈者阼阶下告于公，还西阶下告公许。旅，行也，请行酒于群臣。必请者，不专惠也。）<br />
　　[疏]“凡公”至“侍臣”。<br />
　　○注“既拜”至“惠也”。<br />
　　○释曰：云“既拜，谓自酌升拜时也”者，此即上宾得君酬酒饮讫，自酌降拜，升时请旅侍臣。云“摈者阼阶下告于公，还西阶下告公许。旅，行”者，此约《大射》而知也。<br />
　　凡荐与羞者，小膳宰也。（谓於卿大夫以下也。上特言羞卿者、小膳宰者，欲绝於宾。羞宾者亦士。）<br />
　　[疏]“凡荐”至“宰也”。<br />
　　○注“谓於”至“亦士”。<br />
　　○释曰：云“谓於卿大夫以下”者，以其执幂与羞膳，於君是士，则知此“凡”者，於卿大夫也。云“上特言羞卿者小膳宰者，欲绝於宾。羞宾者亦士”者，郑意於此言凡，总卿大夫，於文足矣。上文君下特言“羞卿者小膳宰”者，欲见直言君，不须言宾，以其宾之荐俎与君同，明羞膳亦与君同，不使小膳宰，故云欲绝於宾，为羞宾者亦士也。<br />
　　有内羞。（谓羞豆之实，酏食糁食，羞笾之实，糗饵粉。）<br />
　　[疏]“有内羞”。<br />
　　○注“谓羞”至“粉”。<br />
　　○释曰：云“谓羞豆之实，酏食糁食”者，《天官醢人》云：“羞豆之实，酏食糁食。”郑注云：“酏，<食衍>也。”《内则》曰：“取稻米，举蚤溲之，小切狼蜀膏，以与稻米为<食衍>。”又曰：“糁取牛、羊、豕之肉，三如一，小切之，与稻米，稻米二，肉一，合以为饵，煎之。”是也。云“羞笾之实，糗饵粉”者，《笾人职》云：“羞笾之实，糗饵、粉。”郑注云：“此二物者粉稻米、黍米所为也。合蒸曰饵，饼之曰。糗者，捣粉熬大豆为之，为饵，之，黏著以粉之耳。饵言糗，言粉，互相足。”是也。糗熬之，亦粉之，其粉捣之，亦糗之，是互相足也。<br />
　　君与射，则为下射，袒朱襦，乐作而后就物。（君尊。）小臣以巾授矢，稍属。（君尊，不矢。）不以乐志。（辟不敏也。）既发，则小臣受弓以授弓人。（俟复发也。不使大射正，燕射轻。）上射退于物一，既发，则答君而俟。（答，对。）<br />
　　若饮君，燕，则夹爵。（谓君在不媵之党，宾饮之如燕媵觚，则又夹爵。）<br />
　　[疏]“若饮君燕则夹爵”。<br />
　　○释曰：“夹爵”者，将饮君，先自饮，及君饮讫，又自饮，为夹爵。<br />
　　君在，大夫射，则肉袒。（不襦，厌於君。）<br />
　　[疏]注“不襦厌於君”。<br />
　　○释曰：《乡射》记大夫对士射，袒襦，此对君，肉袒，故云“厌於君”也。<br />
　　若与四方之宾燕，媵爵，曰：“臣受赐矣，臣请赞执爵者。”（受赐，谓公卿者酬之，至燕，主人事宾之礼杀，宾降洗，升媵觯于公，答恩惠也。）<br />
　　[疏]“若与”至“爵者”。<br />
　　○注“受赐”至“惠也”。<br />
　　○释曰：谓公取二大夫所媵觯上者以酬宾是也。云“宾降洗，升媵觯于公”者，谓上献士讫，宾媵觯于公，是答恩惠也。<br />
　　相者对曰：“吾子无自辱焉。”（辞之也。对，答也。亦告公，以公命答之也。）<br />
　　有房中之乐。（弦歌《周南》、《召南》之诗，而不用锺磬之节也。谓之房中者，后夫人之所讽诵，以事其君子。）<br />
　　[疏]“有房中之乐”。<br />
　　○注“弦歌”至“君子”。<br />
　　○释曰：云“弦歌《周南》、《召南》之诗，而不用锺磬之节”者，此文承四方之宾，燕下而云“有”，明四方之宾而有之。知“不用锺磬”者，以其此《二南》本后夫人侍御于君子，用乐师，是本无锺磬。今若改之而用锺磬，当云有房中之奏乐，今直云“有房中之乐”，明依本无锺磬也。若然，案《磬师》云：“教缦乐，燕乐之锺磬。”注云：“燕乐，房中之乐，所谓阴声也。二乐皆教其锺磬。”房中乐得有锺磬者，彼据教房中乐，待祭祀而用之，故有锺磬也。房中及燕，则无锺磬也。<br />
　　●卷十六大射第七<br />
　　[疏]《大射》第七。<br />
　　○郑《目录》云：“名曰大射者，诸侯将有祭祀之事，与其群臣射以观其礼。数中者，得与於祭；不数中者，不得与於祭。射义於五礼属嘉礼。《大戴》此第十三，《小戴》及《别录》皆第七。”<br />
　　○释曰：云诸侯将有祭祀之事以下，交出於《射义》。<br />
　　大射之仪。君有命戒射。（将有祭祀之事，当射，宰告於君，君乃命之。言君有命，政教宜由尊者。）<br />
　　[疏]“大射”至“戒射”。<br />
　　○注“将有”至“尊者”。<br />
　　○释曰：自此尽“西”，论射前预戒诸官，及张侯设乐悬之事。不言“礼”、言“仪”者，以射礼盛，威仪多，故以仪言之。是以《射义》云：“孔子曰：射者何以射？何以听？循声而发，发不失正鹄者，其唯贤者乎！若夫不肖之人，则彼将安能以中。”是其射容难，故称仪也。云“将有祭祀之事，当射”者，按《射义》云：“天子将祭，必先习射於泽。泽者，所以择士也。已射於泽，而后射於射宫。射中者得与於祭，不中者不得与於祭。”是其将祭必射也。云“宰告於君，君乃命之”者，郑意不云宰戒百官者，宰先告君，君之使戒，乃戒，即云戒百官是也。云“言君有命，政教宜由尊者”，其经云“戒射”，此戒亦政教之类，故以政教言之也。<br />
　　宰戒百官有事於射者。（宰，於天子冢宰，治官卿也。作大事，则掌以君命，戒於百官。）<br />
　　[疏]“宰戒”至“射者”。<br />
　　○注“宰於”至“百官”。<br />
　　○释曰：按《周礼大宰职》云：“掌百官之誓戒。”此言宰戒百官，其事同，故郑以天子冢宰言之也。其实诸侯兼官，无冢宰，立地官司徒以兼之，故《聘礼》云“宰命司马”，注云：“宰，上卿贰，君事者也。诸侯谓司徒为宰。”是诸侯立司徒兼冢宰之事也。言“大事，则掌以君命，戒於百官”者，《周礼大宰职》云：“作大事则戒于百官，赞王命。”是郑之所引，以证宰戒之事也。<br />
　　射人戒诸公、卿、大夫射。司士戒士射与赞者。（射人掌以射法治射仪，司士掌国中之士，治凡其戒命，皆司马之属也。殊戒公卿大夫与士，辨贵贱也。赞，佐也，谓士佐执事不射者。）<br />
　　[疏]“射人”至“赞者”。<br />
　　○注“射人”至“射者”。<br />
　　○释曰：上文宰官尊，总戒。此射人司士，色别重戒之。谓若《天官冢宰》戒百官宗伯、大司寇之等，重戒也。云“射人掌以射法治射仪”者，《夏官射人》文。云“司士掌国中之士，治凡其戒令”者，此《司士职》文。云“国中之士”，彼士总公卿大夫士而言，此射人巳戒公卿大夫，则司士戒士赞者，唯有士不兼，大夫已上不同者，断章取义，故与本职不同也。云“皆司马之属也”者，射人、司士皆属司马，故云司马属也。此上下文所云戒者，皆谓祭前旬有一日，知者，《祭统》云：“先期旬有一日，宫宰宿夫人，夫人亦散斋七日，致斋三日。”若然，卜及戒皆在旬有一日，是《大宰》云：“前期十日，帅执事而卜日。遂戒。”注云：“前期，前所诹之日也。十日，容散斋七日，致斋三日。”其天子又有天地及山川、社稷、宗庙，诸侯直有境内山川、社稷、宗庙，卜日及戒皆同也。按《郊特牲》云：“卜郊，受命于祖庙，作龟于祢宫。”卜之日，王立于泽亲听。《誓命》又云：“献命库门之内，戒百官也。大庙之命，戒百姓也。”注云：“王自泽宫而还，以誓命重相申敕也。”王自此还斋路寝之室。若然，卜日在泽宫，又至射宫，皆同在旬有一日，空十日，故後日乃斋也。<br />

                    <br>
                        　　前射三日，宰夫戒宰及司马。射人宿视涤。（宰夫，冢宰之属，掌百官之徵令者。司马，於天子政官之卿，凡大射则合其六耦。涤，谓溉器，埽除射宫。）<br />
　　[疏]“前射”至“视涤”。<br />
　　○注“宰夫”至“射宫”。<br />
　　○释曰：此宰夫戒是再戒之宿，不云“宿”者，辟下宿视涤。何者？宰夫戒是申戒，下宿是夕宿，是以《宗伯》云：“凡祀大神、享大鬼、祭大示，帅执事而卜日宿，视涤濯。”注云：“宿，申戒也。”此前有射人戒，是七日前期。此宰夫戒是申戒，又知宿是夕宿者，以戒宿同文。明不同日，以其上云前射三日戒，明此非三日，是前一日矣。云“宰夫，冢宰之属”者，按《大宰》云：“小宰中大夫二人，宰夫下大夫四人。”属冢宰，故云冢宰之属。云“掌百官之徵令”者，《宰夫职》文。云“司马，於天子政官之卿”者，《小宰职》云“四曰司马，其属六十，掌邦政”是也。云“凡大射则合其六耦”者，《大司马职》云：“若大射，合诸侯之六耦。”是将祭而射，故使诸侯为耦。若其馀射，则卿大夫以下为耦也。云“涤，谓溉器，埽除”者，以其诸侯射，先行燕礼，不视涤器，明涤器是射器，及埽除射宫也。<br />
　　司马命量人量侯道与所设乏以步：大侯九十，参七十，干五十。设乏，各去其侯西十、北十。（量人，司马之属，掌量道巷涂数者。侯，谓所射布也。尊者射之以威，不宁侯，卑者射之以求为侯。量侯道，谓去堂远近也。容谓之乏，所以为获者之御矢。之伺物，每举足者，止视远近，为发必中也。是以量侯道取象焉。《乡射》记曰：“侯道五十弓。”《考工记》曰“弓之下制六尺”，则此步六尺明矣。大侯，熊侯，谓之大者，与天子熊侯同。参读为糁，糁，杂也，杂侯者，豹鹄而麋饰，下天子大夫也。干，读为犴，犴侯者，犴鹄犴饰也。大夫将祭，於己射麋侯，士无臣，祭不射。）<br />
　　[疏]“司马”至“北十”。<br />
　　○注“量人”至“不射”。<br />
　　○释曰：云“量人，司马之属，掌量道巷涂数者”，《量人职》文。量人属司马，故云司马之属也。云“侯，谓所射布也”者，以其三侯皆以布，以皮为鹄，旁又饰以皮也。云“尊者射之以威，不宁侯”者，即《梓人》云“毋或若汝不宁侯，不属于王所，故抗而射汝”是也。云“卑者射之以求为诸侯”者，《射义》云“故天子之大射，谓之射侯。射侯者，射为诸侯也。射中则得为诸侯，射不中则不得为诸侯”是也。“容谓之乏”所以为获者之御矢者，此云“乏”，《周礼射人》云“容”，所以为获者之御矢，解容乏之义。以其容身，故得御矢。言乏，矢於此乏匮不去也。云“则此步六尺明矣”，郑云此者，阴破先郑，故先郑注《射人》步谓一举足为步，於今为半步，故郑注彼亦引弓之下制六尺以非之也。云“大侯，熊侯，谓之大者，与天子熊侯同”者，《司裘职》云：“王大射则共虎侯、熊侯、豹侯，设其鹄。诸侯则共熊侯、豹侯。”彼畿内诸侯二侯，以熊侯为首，此畿外诸侯三侯，与天子同。不得与天子同其大射时所用物，宜与畿内诸侯同用熊，又与天子熊侯同，故云大侯也。云“参读为糁，糁，杂也，杂侯者，豹鹄而麋饰，下天子大夫也”者，《司裘》云：“卿大夫则共麋侯。”此则以豹皮为鹄，以麋饰其侧，不用纯麋，是下天子大夫也。必知以豹为鹄，以麋为饰者，天子卿大夫用麋侯，诸侯卿大夫亦用麋侯，并据己家用之。若助祭，亦射君之第二侯，明君之第二侯用麋饰其侧，侯以饰得名。又畿内诸侯第二侯用豹为鹄，故知畿外诸侯亦以豹皮为鹄可知。云“干，读为犴，犴侯者，犴鹄犴饰也”者，亦取捷黠意。“大夫将祭，於己射麋侯”者，《司裘》云：“卿大夫共麋侯。”是天子卿大夫。以《孝经》云：“大夫有争臣三人。”以有臣，故将祭得大射择士。郑言此者，以己射用麋侯，又见助君祭，亦射君之麋侯。云“士无臣，祭不射”者，《孝经》云“士有争友”，不言臣，以仆隶为友。《司裘》卿大夫下不言士，故祭不言士大射。若然，士有宾射、燕射，不得大射，虽不得大射，得与君宾射，故《射人》注不言士者，此与诸侯之宾射，士不与也。若然，诸侯之士亦然也。<br />
　　遂命量人、巾车张三侯，大侯之崇，见鹄於参，参见鹄於干干，不及地武。不系左下纲。设乏，西十、北十。凡乏用革。（巾车，於天子、宗伯之属，掌装衣车者，亦使张侯。侯，巾类。崇，高也。高必见鹄。鹄，所射之主。《射义》曰：“为人君者以为君鹄，为人臣者以为臣鹄，为人父者以为父鹄，为人子者以为子鹄。”言射中此乃能任己位也。鹄之言较，较，直也，射者所以直己志。或曰：鹄，鸟名，射之难中，中之为俊，是以所射於侯取名也。《淮南子》曰：“干鹄知来。”然则所云正者正也，亦鸟名。齐、鲁之，名题肩为正。正、鹄皆鸟之捷黠者。《考工记》曰：“梓人为侯，广与崇方，参分其广而鹄居一焉。”则大侯之鹄方六尺，糁侯之鹄方四尺六寸大半寸，犴侯之鹄方三尺三寸少半寸。及，至也。武，迹也。中人之足，长尺二寸，以犴侯计之，糁侯去地一丈五寸少半寸，大侯去地二丈二尺五寸少半寸。凡侯北面，西方谓之左。前射三日，张侯设乏，欲使有事者豫志焉。）<br />
　　[疏]“遂命”至“用革”。<br />
　　○注“巾车”至“志焉”。<br />
　　○释曰：上文直命量人量侯道，及乏远近之处，此经论张侯高下之法也。云“设乏西十北十”者，《乡射》云：“乏参侯道，居侯党之一，西五步。”注云：“此乏去侯北十丈，西三丈。”云西十北十，则西与北皆六丈，不得为三分居侯党之一者，以其三侯入堂深故也。若然，此三侯之下总云西十北十，则三侯之乏皆西十北十矣。西亦六丈者，以三侯恐矢扬伤人，与一侯亦异也。云“巾车，於天子、宗伯之属”者，《周礼》巾车属宗伯，故云宗伯之属也。云“掌装衣车”者，天子五路：木路无革鞔，革路有革无异饰，玉路、金路、象路有革鞔，又有玉金象为饰。孤乘夏篆，卿乘夏缦，皆以物为饰，故云装衣车者也。云“侯，巾类”者，侯亦有饰，故《乡射》记云“凡画者丹质”，及正鹄之饰，故云巾类也。引《射义》者，欲证射以鹄为主也。云“鹄之言较，较，直也，射者所以直己志”，并下注云“然则所云正者正也”，此取《射义》解之，故《射义》云射者“内志正，外体直，然後持弓矢审固”，注云“内正外直，正鹄之名出自此”是也。云“或曰：鹄，鸟名，射之难中，中之为俊，是以所射於侯取名也”，并下云“正，亦鸟名。齐、鲁之名题肩为正。正、鹄皆鸟之捷黠者”，郑以正鹄之名有此二义，故两解之也。云“《考工记》：‘梓人为侯，广与崇方，参分其广而鹄居一焉’”者，三等皆高广等，引之者，郑欲解经见鹄之义，故先知侯鹄广狭尺寸也。云“则大侯之鹄方六尺”者，以侯道九十弓，弓取二寸，二九十八，侯中丈八尺，三分其侯而鹄居一，故知鹄方六尺也。云“糁侯之鹄方四尺六寸大半寸”者，以侯道七十弓，弓取二寸，则侯中丈四尺，三分其侯，鹄居其一，丈四取丈二，三分得四尺，又於二尺之内取尺八寸又得六寸，又二寸，一寸为三分，总六分，取二分，二分於三分为三分寸之二，三分寸之二即是大半寸，故云糁侯之鹄方四尺六寸大半寸也。云“犴侯之鹄方三尺三寸少半寸”者，犴侯侯道五十弓，弓取二寸，则侯中方一丈，三分其侯，鹄居一焉，一丈且取九尺得三尺，一尺取九寸得三寸，一寸分为三分得一分，则是三分寸之一，三分寸之一则是少半寸，故云犴侯之鹄方三尺三寸少半寸也。云“中人之足，长尺二寸”者，无正文，以目验而知。云“以犴侯计之”者，以大侯、糁侯高下无文，犴侯云下纲不及地武，则犴侯下纲去地尺二寸，以是从犴侯计之也。犴侯侯中一丈，上下躬及上下舌各二尺，合八尺，是丈八尺矣。又下不及地尺二寸，则犴侯上纲去地丈九尺二寸也。糁侯侯中丈四尺，中上、中下各四尺，得八尺，并之二丈二尺也。鹄居侯中三分之一，则鹄下亦有四尺六寸大半寸，通躬身四尺为八尺六寸三分寸之二矣。张法，糁鹄下畔与犴侯之上纲齐，所谓见鹄於犴。自馀糁侯鹄下畔八尺六寸大半寸，在掩犴侯亦如之。犴侯上犴本去地丈九尺二寸，直掩八尺，上有一丈一尺二寸在，复掩六寸，上有一丈六寸在，复掩三分寸二，唯有一丈五寸三分寸一在。少半寸者，即三分寸一也。言大半寸者，即三分寸二也。故知“糁侯下纲去地一丈五寸少半寸”也。大侯中丈八尺，中之上下各四尺，即八尺矣。中方丈八尺，更加八尺，二丈六尺也。“糁侯去地丈五寸少半寸”，本上纲下纲相去二丈二尺，其举也上纲去地三丈二尺五寸少半寸也。大侯鹄下畔与糁侯上纲齐，所谓见鹄於糁也。侯中丈八尺，三分之则鹄下亦有六尺，下躬身四尺，一丈矣，则大侯自鹄以下掩糁侯一丈也。自一丈以下犹有二丈二尺五寸少半寸在，是大侯下纲去地亦然，故注於此数也。云“前射三日，张侯设乏”，知“三日”者，前文云前射三日，下云“乐人宿县”，下云“厥明”，自前射三日以後，论事不著异日，故知张侯与设乏同是射前三日矣。<br />
　　乐人宿县于阼阶东，笙磬西面，其南笙锺，其南钅薄，皆南陈。（笙犹生也。东为阳中，万物以生。《春秋传》曰：“大蔟所以金奏，赞阳出滞，沽洗所以百物，考神纳宾。”是以东方锺磬谓之笙，皆编而县之。《周礼》曰：“凡县锺磬，半为堵，全为肆。”有锺有磬为全。钅薄如锺而大，奏乐以鼓钅薄为节。）<br />
　　[疏]“乐人”至“南陈”。<br />
　　○注“笙犹”至“为节”。<br />
　　○释曰：云“东为阳中，万物以生”者，阳气起於子，盛於午，故东方为阳中也。万物以生，以其正月三阳生，大蔟用事，故万物生焉。云“《春秋传》”者，是《外传》伶州鸠对周景王辞。引之者，证锺磬为笙之事。“大蔟”者，寅上候气之管，度律均锺，金即锺也，故奏之所以赞阳出滞。云“姑洗所以百物，考神纳宾”者，亦据度律均锺，姑洗在辰，三月百物而出，考神纳宾，谓祭祀而有助祭之宾客。但东方阳管唯有此二律，故据此二律言之，是以名东方锺磬为笙也。云“皆编而县之”者，言皆者，欲解磬非应律之物，与锺同言之者，以其钅薄与鼓虽同西面，与锺同，不编之。而磬与锺同十六枚而在一ね，与锺同编又同宫，故兼言磬。是以《磬师职》云：“掌教击磬，击编锺。”注云：“磬亦编於锺。言之者，锺有不编，不编者，锺师击之。”是其磬与锺编之。此东方云笙而西方言颂者，以其夷则、无射主西方，成功收藏，故称颂。颂者，美盛德之形容，故云颂也。但天有十二次，地有十二辰，按《书传》云：“天子出撞黄锺之锺，右五锺皆应，入刚撞蕤宾之锺，左五锺皆应。”左右云五，则除黄锺、蕤宾并为阳，而应锺、林锺已西为右五也，大吕、中吕已东为左五也。云“《周礼》曰：‘凡县锺磬，半为堵，全为肆’”者，《周礼小胥职》文。鼓钅薄亦县，而直言锺磬者，据编县者为文。鼓钅薄笋ね之上，各县一而已，不编之。郑彼注云“半之”者，谓诸侯之卿大夫士也，诸侯之卿大夫半天子之卿大夫。天子之卿大夫判县，东西各有锺磬，是全之为肆。诸侯卿大夫虽同判县，半天子卿大夫，取一相锺磬分为两相，西县锺，东县磬。而天子之士特县，直东有锺磬，且是全之为肆。诸侯之士直特县，半天子之士，县磬而已，或於阶，或於东方。又天子宫县，四面皆有，诸侯轩县，阙南面，面皆有锺磬钅薄，及鼓具有也。卿大夫士皆无钅薄者，若有钅薄，则诸侯臣半天子臣，不得具，是以阙之。云“钅薄如锺而大”者，《特牲》注亦云：“钅薄如锺而大。”并据《国语》而注之。以言钅薄形如锺而复大，以大，故特一县，不编之也。云“奏乐以鼓钅薄为节”者，按《周礼钅薄师》云：“掌金奏之鼓。”注云：“谓主击晋鼓，以奏其锺钅薄也。”以此言之，则先击鼓，後击锺钅薄，皆是与乐为节，故郑注以鼓钅薄为节，不言锺磬，已注解，故不言也。<br />
　　建鼓在阼阶西，南鼓。应鼙在其东，南鼓。（建犹树也。以木贯而载之，树之跗也。南鼓，谓所伐面也。应鼙，应朔鼙也。先击朔鼙，应之。鼙，小鼓也。在东，便其先击小後击大也。鼓不在东县南，为君也。）<br />
　　[疏]“建鼓”至“南鼓”。<br />
　　○注“建犹”至“君也”。<br />
　　○释曰：下西面、北面建鼓，皆言一。此建鼓不言一者，彼在本方，故须言一。见无他鼓，此鼓本东方以为君，故移来在北方，故异其文，不言一也。云“建犹树也。以木贯而载之，树之跗也”者，按《明堂位》云：“殷楹鼓，周县鼓。”注云：“楹为之柱贯中上出也。县，县之於иね也。”此云以木贯而载之，则为之柱贯中上出，一也。周人县鼓，今言建鼓，则殷法也，若醮用酒之类。主於射，略於乐，故用先代鼓。云“鼓不在东县南，为君”者，决下“一建鼓在其南，东鼓”者，为宾复不在东县北者，取顺君面故也。<br />
　　西阶之西，颂磬东面，其南锺，其南钅薄，皆南陈。一建鼓在其南，东鼓。朔鼙在其北。（言成功曰颂。西为阴中，万物之所成。《春秋传》曰：“夷则所以咏歌九则，平民无忒。无射所以宣布哲人之令德，示民轨义。”是以西方锺磬谓之颂。朔，始也。奏乐先击西鼙，乐为宾所由来也。锺不言颂，鼙不言东鼓，义同，省文也。古文颂为庸。）<br />

                    <br>
                        　　[疏]“西阶”至“其北”。<br />
　　○注“言成”至“为庸”。<br />
　　○释曰：言《春秋传》者，亦是《外传》文。云“咏歌九则”者，谓六府三事，九功之德是也。以此九则平民，使无差慝。云“无射所以宣布哲人之令德”者，哲人，谓后稷，后稷以稼穑之功成於季秋，先王之业，以农为本，故云示民轨义，谓轨法义理也。云“先击西鼙，乐为宾所由来也”者，解先击朔鼙之意，宾向外来，位在西，其乐主为乐宾，故先击朔鼙、应鼙应之也。云“锺不言颂，鼙不言东鼓，义同，省文也”者，决上东方言笙锺，应鼙言南鼓，此当言颂锺东鼓，义与上文同，亦合有，而不言者，省文也。云“古文颂为庸”者，此虽叠古文不从，亦通义，是《尚书》云：“笙庸以。”笙东方，锺磬西方。是庸亦功也，亦有成功之义也。<br />
　　一建鼓在西阶之东，南面。（言面者，国君於其群臣，备三面尔。无锺磬，有鼓而已。其为诸侯则轩县。）<br />
　　[疏]“一建”至“南面”。<br />
　　○注“言面”至“轩县”。<br />
　　○释曰：云“言面者，国君於其群臣，备三面尔”者，言国君合有三面，为辟射位，又与群臣射，阙北面。无锺磬，直有一建鼓而已，故不言“南鼓”而言“南面”也。云“其为诸侯则轩县”者，若与诸侯飨燕之类，则依诸侯轩县，三面皆有鼓与锺磬。<br />
　　在建鼓之。（，竹也，谓笙箫之属，倚於堂。）<br />
　　[疏]“荡在建鼓之”。<br />
　　○注“竹”至“於堂”。<br />
　　○释曰：按《禹贡》云：“筱既敷。”注云：“，竹。”故知此亦竹也。其器则管也，是以下云：“乃管《新宫》”，注云：“管，谓吹。”故知竹管也。按《小师职》注云：“管如笛而小，并两而吹之，今大予乐官有焉。”《尔雅》云：“大笙谓之巢，小者谓之和。”箫大者二十三管，长尺四寸，小者十六管，长尺二寸。大笙十九簧，小者十三簧。若然，笙、箫与管器异，以其皆用竹，故云笙箫之属也。云“倚於堂”者，管拟吹之，不倚在两建鼓者，以不得倚於鼓，故知倚於堂也。<br />
　　鼗倚于颂磬西。（鼗如鼓而小，有柄。宾至，摇之以奏乐也。，编磬绳也，设鼗於磬西，倚于也。《王制》曰：“天子赐诸侯乐，则以祝将之。赐伯、子、男乐，则以鼗将之。”）<br />
　　[疏]“鼗倚”至“西”。<br />
　　○注“鼗如”至“将之”。<br />
　　○释曰：知“鼗如鼓而小”者，按《那》诗云：“猗与那与，置我鼗鼓。”《传》云：“猗，叹辞。那，多也。郑读置为植。植鼗鼓者，为楹贯而树之，美汤受命伐桀定天下，而作护乐，故叹之多。其改夏之制，乃始植我殷家之乐，鼗与鼓也。鼗虽不植，贯而摇之，亦植之类。”以其殷人植鼓，以木贯之，而下有拊，鼗亦以木为柄而贯之，但手执而不植为异，故云亦植之类。鼗与鼓同文，是鼗如鼓而小也。知“有柄。宾至，摇之以奏乐”者，按《氐职》云：“掌凡乐事播鼗，击颂磬、笙磬。”磬言击，鼗言播，播为摇之可知。鼗所以节乐，宾至乃乐作，故至宾至，摇之以奏乐也。云“，编磬绳也”者，若天子诸侯冕而朱用组之类。磬又编县之，用，故知编磬绳也。知“设鼗於磬西，倚於”者，以其锺磬皆面向东，人居其前西面，故知鼗在磬西，倚之於也。引《王制》者，证鼗为节乐之器，状如漆筒，中有椎，所以节乐，鼗亦节乐，大於鼗，故赐公侯乐则以将命，赐伯、子、男乐则以鼗将命，自馀乐器陈於外也。<br />
　　厥明，司宫尊于东楹之西，两方壶，膳尊两С在南，有丰。幂用锡若，缀诸箭。盖幂，如勺，又反之。皆玄尊。酒在北。（膳尊，君尊也。後陈之，尊之也。丰以承尊也。说者以为若井鹿卢，其为字从豆，[C116]声，近似豆，大而卑矣。幂，覆尊巾也。锡，细布也。，细葛也。箭，筱也。为幂，盖卷辟，缀於筱，横之也。又反之，为覆勺也。皆玄尊，二者皆有玄酒之尊，重本也。酒在北，尊统於君，南为上也。唯君面尊，言专惠也。今文锡或作纟易，或作，古文箭作晋。）<br />
　　[疏]“厥明”至“在北”。<br />
　　○注“膳尊”至“作晋”。<br />
　　○释曰：自此尽“羹定”，论豫设尊洗具馔之事。案《礼记燕义》，诸侯射先行燕礼，此以下至东陈，皆陈设器物，与《燕礼》同，但文有详略耳。云“说者以为若井鹿卢”者，鹿卢之形，即葬下棺，碑间重鹿卢之辈，今见井上竖柱夹之，以索绕而挽之是也。云其为字从豆[C116]声者，此谓上声下形之字，年和豆多有，故从豆为形也。“丰”者，承尊之器，象形也。是以丰年之字，[C116]下著豆，今诸经皆以承尊爵之[C116]，不用本字之[C116]，而用丰年之丰，故郑还旅丰字解之，故云其为字从豆为形，以[C116]为声也。云“近似豆，大而卑矣”者，既用豆为形，还近似笾豆之豆，举汉法而知。但豆口径尺，柄亦长尺，口径小而又高。此承尊之物，口足径各宜差宽，中央亦大，共高尺，比常豆而下，故云近似豆而卑。但斫一大木为之，取其安稳，此丰若在宗庙，或两君燕亦谓之坫，致爵在於上，故《论语》云“邦君为两君之好，有反坫”，郑注云“反坫，反爵之坫”是也。必用丰年之丰为坫者，以其时和年丰，万物成孰，粢盛丰备，以共郊庙，神歆其祀，祝嘏其福，至《乡饮酒》、《乡射》、《燕礼》、《大射》，或君与臣下及四方之宾燕，家富民足，人情优暇，旨酒嘉肴，盈尊满俎，於以讲道论政，既献酬侑酢，至无爵，行礼交乐，和上下相欢，劝饮为乐故也。云“锡，细布也”者，《丧服记》曰：“锡者，十五升抽其半。无事其缕，有事其布，曰锡。”故知锡是细布也。谓之锡者，治其布使之滑易也。云“唯君面尊”者，《玉藻》文，注云：“面，向也。”彼谓人君燕臣子，专其恩惠，此《大射》亦谓人君燕臣下，与彼是同专惠之道，故皆尊鼻向君。云“言专惠”者，决《乡饮酒》尊于房户之，宾主夹之，不得专惠故也。<br />
　　尊士旅食于西钅薄之南，北面，两圜壶。（旅，众也。士众食未得正禄，谓庶人在官者。圜壶，变於方也。贱无玄酒。）<br />
　　[疏]“尊士”至“圜壶”。<br />
　　○注“旅众”至“玄酒”。<br />
　　○释曰：前设县时，钅薄南更有一建鼓。今设尊不应在鼓北，而云钅薄南者，其实在鼓南门西，北面，与《燕礼》同。而云钅薄南者，遥继钅薄而言，必继钅薄者，乐以县为主故也。<br />
　　又尊于大侯之乏东北，两壶献酒。（为隶仆人、巾车、糁侯犴侯之获者。献读为沙，沙酒浊，特之，必摩沙者也。两壶皆沙酒。《郊特牲》曰：“汁献氵兑于酒。”服不之尊，俟时而陈於南，统於侯，皆东面。）<br />
　　[疏]“又尊”至“献酒”。<br />
　　○注“为隶”至“东面”。<br />
　　○释曰：知“为隶仆人、巾车、糁侯犴侯之获”者，以其此人皆有功，又下文以此尊献之，故知也。知“沙酒浊”者，以五齐从下向上差之，醍沈清於泛醴，鬯郁又在五齐之上，故知沙酒浊也。云“特之，必摩沙者也”者，此解名沙酒之意。云“《郊特牲》曰：汁献氵兑于酒”者，此以五齐中取酒，盎齐郁鬯之事。献，沙也，郁鬯之时，和盎齐以手摩沙，出其香汁，氵兑清也，之使清也。此为隶仆以下卑贱之人而献郁鬯者，此所得献，皆因祭侯，谓侯之神，故用郁鬯也。云“服不之尊，俟时而陈於南，统於侯，皆东面”，知此不为大侯服不设者，案下文云“服不之尊东面南上”，故郑云：“俟时而陈於南。”统於侯，皆东面也。<br />
　　设洗于阼阶东南，水在东，篚在洗西，南陈。设膳篚在其北，西面。（或言南陈，或言西面，异其文也。）<br />
　　[疏]“设洗”至“西面”。<br />
　　○注“或言”至“文也”。<br />
　　○释曰：云“异其文也”者，洗篚言南陈，亦西面，膳篚言西面，亦南陈，其实所从言异，尊君故也。<br />
　　又设洗于获者之尊西北，水在洗北，篚在南，东陈。（亦统於侯也。无爵，因服不也。有篚，为奠虚爵也。服不之洗，亦俟时而陈於其南。）<br />
　　[疏]“又设”至“东陈”。<br />
　　○注“亦统”至“其南”。<br />
　　○释曰：云“亦统於侯也”者，前设尊两献酒，亦云“服不之尊”，俟时而陈於南，统於侯。今此设篚在南，後设服不之洗在南，亦统於侯。<br />
　　小臣设公席于阼阶上，西乡。司宫设宾席于户西，南面，有加席。卿席宾东，东上。小卿宾西，东上。大夫继而东上。若有东面者，则北上。席工于西阶之东，东上。诸公阼阶西，北面，东上。（唯宾及公席布之也，其馀树之於位後耳。小卿，命於其君者也。席於宾西，射礼辨贵贱也。诸公，大国有孤卿一人，与君论道，亦不典职如公矣。）<br />
　　[疏]“小臣”至“东上”。<br />
　　○注“唯宾”至“公矣”。<br />
　　○释曰：知“宾及公席布之，其馀树之於位後”者，下文更有孤卿大夫席文，故知也。此实未布而言布之者，欲辨尊卑，故先言也。孤尊而後言之者，言“若”，是有无不定，故後言也。云“小卿，命於其君者也”者，按《王制》云：“大国三卿，皆命於天子。次国三卿，二卿命於天子。一卿命於其君。”小国亦三卿，一卿命於天子，二卿命於其君。若言小卿，据次国已下有之。云“射礼辨贵贱也”者，决《燕礼》大、小卿皆在尊东，西无小卿位，彼主於燕，不辨贵贱故也。云“与君论道，亦不典职如公矣”者，成王《周官》云：“立太师、太傅、太保，兹惟三公。论道经邦，燮理阴阳。”是三公论道无职，比大国立孤一人，论道与公同，亦无职，故云不典职如公也。纵郑不见《周官》，於《周礼》三公亦无职，《考工记》云“或坐而论道”，亦通及三公矣。<br />
　　官馔。（百官各馔其所当共之物。）<br />
　　[疏]“官馔”。<br />
　　○释曰：《燕礼》宰馔，此不言宰而言官者，欲见非独宰，故郑云“百官各馔”。<br />
　　羹定。（亨肉孰也。《射义》曰：“诸侯之射也，必先行燕礼。”燕礼牲用狗。）<br />
　　射人告具于公。公升即位于席，西乡。小臣师纳诸公卿大夫，诸公卿大夫皆入门右，北面，东上。士西方，东面，北上。大史在干侯之东北，北面，东上。士旅食者在士南，北面东上。小臣师、从者在东堂下，南面，西上。（大史在干侯东北，士旅食者在士南，为有侯，入庭深也。小臣师，正之佐也。正相君，出入君之大命。）<br />
　　[疏]“射人”至“西上”。<br />
　　○注“大史”至“大命”。<br />
　　○释曰：自此尽“少进”，论群臣立位之事。云“大史在干侯东北，士旅食者在士南，为有侯，入庭深也”者，决《燕礼》，士旅食者立于门西东上。此不继门而在士南继士者，为有侯，故入庭深也。云“小臣师，正之佐也”者，下有小臣正，正，长也，故以师为佐。云“正相君，出入君之大命”者，小臣正，小臣中尊如天子大仆，故引《大仆职》解之也。<br />
　　公降，立于阼阶之东南，南乡。小臣师诏揖诸公卿大夫，诸公卿大夫西面，北上，揖大夫，大夫皆少进。（诏，告也。变尔言揖，亦以其入庭深也。上言大夫，误衍耳。）<br />
　　[疏]注“诏告”至“衍耳”。<br />
　　○释曰：《燕礼》言“尔”，以其近门去君远而言尔。尔，近也，移也，揖之使移近。此入庭深，故不言尔而言揖，揖之而已，不须移近之也。云“上言大夫，误衍”者，以其大夫与公卿面有异，故下别言大夫少进，明上有大夫，误衍“大夫大夫”四字也。<br />
　　大射正摈。（大射正，射人之长。）<br />
　　[疏]“大射正摈”。<br />
　　○注“大射正射人之长”。<br />
　　○释曰：自此尽“门外北面”，论请立宾之事。大射正对射人为长，若小臣正对小臣师亦为长。<br />
　　摈者请宾。公曰：“命某为宾。”（某，大夫名。）摈者命宾，宾少进，礼辞。（命宾者，东面南顾。辞，辞以不敏。）反命，（以宾之辞告於君。）又命之。宾再拜稽首，受命。（又，复。）<br />
　　摈者反命。宾出，立于门外，北面。公揖卿大夫，升就席。小臣自阼阶下北面，请执幂者与羞膳者。（请士可使执君两С之幂，及羞脯醢庶羞於君者。方圜壶献无幂。）<br />
　　[疏]“公揖”至“膳者”。<br />
　　○注“请士”至“无幂”。<br />
　　○释曰：自此尽“公卿者”，论卿大夫定位及请执幂之事。云“请士可使”者，郑知请士者，据《燕礼》而知。云“方圜壶献无幂”者，方圜壶，臣尊献获者，尊皆无幂。<br />
　　乃命执幂者。执幂者升自西阶，立于尊南，北面，东上。（命者於西阶前以公命命之，东上，执玄尊之幂为上。羞膳者从而东，由堂东升自北阶，立于房中，西面南上。不言命者，不升堂，略之。）<br />
　　[疏]“乃命”至“东上”。<br />
　　○注“命者”至“略之”。<br />
　　○释曰：知“命之在西阶前”者，以其小臣位在东堂下，於阼阶请公命，乃就西阶请执幂者，以其执幂者士位在西故也。云“羞膳者从而东”者，已於《燕礼》释讫。云“不升堂”者，但不由南方升，略之。升自北堂，是亦升堂矣。<br />
　　膳宰请羞于诸公卿者。（膳宰请者，异於君也。）<br />
　　[疏]“膳宰”至“卿者”。<br />
　　○释曰：不言命者，对君言命於臣，略之。<br />
　　摈者纳宾，宾及庭，公降一等揖宾，宾辟。（及，至也。辟，逡遁，不敢当盛。）<br />
　　[疏]“摈者”至“宾辟”。<br />
　　○注“及至”至“当盛”。<br />

                    <br>
                        　　○释曰：自此尽“宾答再拜”，论主人迎宾拜至及献宾之事。云“公降一等揖宾”，不言请宾至位就席者，亦是以宾与主人为礼，礼不参，故不请也。此言“宾辟”，《燕礼》不言，文略也。<br />
　　公升，即席。（以宾将与主人为礼，不参之。）<br />
　　奏《肆夏》。（《肆夏》，乐章名，今亡。吕叔玉云：《肆夏》，《时迈》也。《时迈》者，大平巡守，祭山川之乐歌。其《诗》曰：“明昭有周，式序在位。”又曰：“我求懿德，肆于《时夏》。”奏此以延宾，其著宣王德，劝贤与？《周礼》曰：“宾出入，奏《肆夏》。”）<br />
　　[疏]“奏肆夏”。<br />
　　○注“肆夏”至“肆夏”。<br />
　　○释曰：云“《肆夏》乐章名，今亡”者，案《周礼锺师》云“以锺鼓奏《九夏》”，杜子春引吕叔王以为“《肆夏》，《时迈》也；《繁遏》、《执亻竟》也；《渠》，《思文》也”。後郑云：“以《文王》、《鹿鸣》言之，则《九夏》皆《诗》篇名，《颂》之族类也。此歌之大者，载在乐章，乐崩亦从而亡，是以《颂》不能具。”郑彼注破吕叔玉。此注亦云“《肆夏》，乐章名，今亡”，与彼注亦同。今此又引“吕叔玉”於下者，以无正文，叔玉或为一义，故郑於此两解之也。云“祭山川之乐歌”者，以其《时迈》序云：“巡守告祭柴望也。”谓巡守祭当方山用，则《王制》及《尚书》云“望秩於山川”是也。云“明昭有周”者，美武王有明，明於周。云“式序在位”者，式，用也，任贤用能，序之使在官位。云“我求懿德”者，懿，美也，我求取美德之人也。云“肆于《时夏》”，肆，遂也，夏，大也，能如此遂於王道之大。云“奏此以延宾，其著宣王德，劝贤与”者，今国君歌此诗，延宾入者，其欲著明诸侯，宣布王之德，以劝贤人，使有德言与者？郑以义解之，无正文，故云“与”以疑之也。云“《周礼》曰：宾出入，奏《肆夏》”者，按《大司乐》云：“王出入则令奏《王夏》，尸出入则令奏《肆夏》，牲出入则令奏《昭夏》。”下云：“大飨不入牲，其他皆如祭祀。”郑注云：“大飨，飨宾客也。”彼宾客谓诸侯来朝者也。“不入牲，牲不入，亦不奏《昭夏》也。其他谓王出入，宾客出入，亦奏《王夏》、《肆夏》。”以此言之，王用《肆夏》以飨诸侯来朝。今引之者，证燕时纳宾，亦奏之。按《燕礼》记云：“若以乐纳宾，则宾及庭奏《肆夏》。”郑云：“卿大夫有王事之劳，则奏此乐焉。”此亦同彼注也。若臣无王事之劳，则如常燕，无以乐，纳宾法也。又此纳宾乐，故诸侯亦得用，若升歌则不可。若宾醉而出，奏《陔夏》，与此异也。<br />
　　宾升自西阶，主人从之。宾右北面至再拜，宾答再拜。（主人，宰夫也，又掌宾客之献饮食。君於臣虽为宾，不亲献，以其莫敢亢礼。）<br />
　　主人降洗，洗南，西北面。（宾将从降，乡之，不於洗北，辟正主。）<br />
　　[疏]“主人”至“北面”。<br />
　　○注“宾将”至“正主”。<br />
　　○释曰：自此至“虚爵降”，论主人献宾之事也。云“不於洗北，辟正主”者，按《乡饮酒》、《乡射》主人降洗，洗北南面是正主，此宰夫代君为主，故不於洗北南面也。<br />
　　宾降阶西，东面。主人辞降，宾对。（对，答。）主人北面盥，坐取觚，洗。宾少进，辞洗。主人坐奠觚于篚，兴对。宾反位。（宾少进者，所辞异，宜违其位也。献不用爵，辟正主。）主人卒洗。宾揖，升。（宾每先升，尊也。）主人升，宾拜洗。主人宾右奠觚答拜，降盥。宾降，主人辞降，宾对。卒盥。宾揖升。主人升，坐取觚。（取觚，将就瓦С酌膳。）执幂者举幂，主人酌膳，执幂者盖幂。酌者加勺，又反之。（反之，覆勺。）<br />
　　筵前献宾。宾西阶上拜，受爵于筵前，反位。主人宾右拜送爵。（宾既拜，於筵前受爵，退复位。）<br />
　　[疏]注“宾既”至“复位”。<br />
　　○释曰：云“宾既拜，於筵前受爵”者，郑恐读者以拜下读为句。<br />
　　宰胥荐脯醢。（宰胥，宰官之吏也，不使膳宰荐，不主於饮酒，变於燕。）<br />
　　[疏]注“宰胥”至“於燕”。<br />
　　○释曰：云“不使膳宰荐者，不主饮酒，变於燕”者，决《燕礼》使膳宰荐，主於饮酒故也。<br />
　　宾升筵。庶子设折俎。（庶子，司马之属，掌正六牲之体者也。《乡射》记曰：“宾俎，脊、胁、肩、肺。”不使膳宰设俎，为射变於燕。）宾坐，左执觚，右祭脯醢，奠爵于荐右，兴取肺，坐绝祭，哜之，兴加于俎，坐扌兑手，执爵，遂祭酒，兴，席末坐啐酒，降席，坐奠爵，拜，告旨，执爵兴。主人答拜。（降席，席西也。旨，美也。）<br />
　　乐阕。（阕，止也。乐止者，尊宾之礼盛於上也。）<br />
　　[疏]“乐阕”。<br />
　　○注“阕止”至“上也”。<br />
　　○释曰：此上经云“奠爵拜告旨”，下经云“宾卒爵”，则此经者是宾啐酒节即乐阕。《燕礼》记亦云：“宾及庭，奏《肆夏》。宾拜酒，主人答拜而乐阕。”亦据啐酒时。按《郊特牲》“宾入大门而奏《肆夏》”，又曰“卒爵而乐阕”，与此啐酒乐阕不同者，彼注谓朝聘者，故卒爵而乐阕，此燕己臣子法，故啐酒而乐阕也。云“尊宾之礼盛於上也”者，宾及庭，奏《肆夏》，乃至升堂饮酒，乃乐止，是尊宾之礼盛於堂上者也。<br />
　　宾西阶上北面坐，卒爵，兴，坐奠爵，拜，执爵兴。主人答拜。<br />
　　●卷十七大射第七<br />
　　宾以虚爵降。（既卒爵，将酢也。）<br />
　　[疏]“宾以虚爵降”。<br />
　　○释曰：自此尽“西序东面”，论宾酢主人之事。<br />
　　主人降。宾洗南西北面坐奠觚，少进，辞降。主人西阶西、东面，少进，对。宾坐取觚，奠于篚下，盥洗。（篚下，篚南。）<br />
　　主人辞洗。宾坐奠觚于篚，兴对，卒洗，及阶，揖升。主人升，拜洗如宾礼。宾降盥，主人降。宾辞降，卒盥，揖升。酌膳，执幂如初，以酢主人于西阶上。主人北面拜受爵。宾主人之左拜送爵。（宾南面授爵，乃於左拜。凡授爵，乡所受者。）<br />
　　[疏]注“宾南”至“受者”。<br />
　　○释曰：知者，以经云“主人北面”，明凡授爵乡所受者，《乡饮酒》、《乡射》献酬酢皆然，故云“凡”，谓南面授与所受者也。<br />
　　主人坐祭，不啐酒，（辟正主也。未荐者，臣也。）不拜酒。（主人之义。《燕礼》曰：“不拜酒，不告旨。”）遂卒爵，兴，坐奠爵，拜，执爵兴。宾答拜。主人不崇酒，以虚爵降，奠于篚。（不崇酒，辟正主也。崇，充也，谓谢酒恶相充实。）<br />
　　宾降，立于西阶西，东面。（既受献矣，不敢安盛。）<br />
　　[疏]“实降”至“东面”。<br />
　　○注“既受”至“安盛”。<br />
　　○释曰：以堂上为盛，故降下。下文於酬宾“降筵西，东南面立”，注云：“不立於序内，位弥尊。”《燕礼》注云：“位弥尊，礼弥卑。”是未酬已前礼盛者也。<br />
　　摈者以命升宾。宾升，立于西序，东面。（命，公命也。东西墙谓之序。）<br />
　　[疏]注“命公”至“之序”。<br />
　　○释曰：知“公命”者，命由尊者出，故也。云“东西墙谓之序”者，《尔雅释宫》文。<br />
　　主人盥，洗象觚，升酌膳，东北面献于公。（象觚，觚有象骨饰者也。取象觚东面，不言实之，变於《燕》。）<br />
　　[疏]“主人”至“于公”。<br />
　　○注“象觚”至“于燕”。<br />
　　○释曰：自此尽“于篚”，论主人献公之事。云“取象觚东面”者，乡公为敬故也。云“不言实之，变於《燕》”者，《燕礼》云实之主於饮酒，此云酌，不云实之，主於射，略於饮酒故也。<br />
　　公拜受爵，乃奏《肆夏》。（言乃者，其节异於宾。）<br />
　　[疏]“公拜”至“肆夏”。<br />
　　○注“言乃”至“於宾”。<br />
　　○释曰：言“异”者，宾及庭奏，此君受爵乃奏，是其节异故也。云“乃”者，缓辞也。<br />
　　主人降自西阶，阼阶下北面拜送爵。宰胥荐脯醢，由左房。庶子设折俎，升自西阶。（自，由也。左房，东房也。人君左右房。《乡射》记曰：“主人俎，脊、胁、臂、肺也。”）<br />
　　[疏]注“人君左右房”。<br />
　　○释曰：以人君左右房，故云“左房”，对大夫士东房而已，故云“东房”。不言左，以无右所对故也。<br />
　　公祭，如宾礼，庶子赞授肺。不拜酒，立卒爵，坐奠爵，拜，执爵兴。（凡异者，君尊，变於宾。）<br />
　　[疏]注“凡异”至“於宾”。<br />
　　○释曰：言“异”者，使庶子授肺，不拜酒，立卒爵之等，皆异於宾也。<br />
　　主人答拜。乐阕。升受爵，降奠于篚。<br />
　　更爵洗，升酌散以降，酢于阼阶下，北面坐奠爵，再拜稽首。公答拜。（更，易也。易爵，不敢袭至尊。古文更为受。）<br />
　　[疏]“更爵”至“答拜”。<br />
　　○注“更易”至“为受”。<br />
　　○释曰：自此尽“于篚”，论主人受公酢之事。<br />
　　主人坐祭，遂卒爵，兴，坐奠爵，再拜稽首。公答拜。主人奠爵于篚。<br />
　　主人盥洗，升媵觚于宾，酌散，西阶上坐奠爵，拜。宾西阶上北面答拜。（媵，送也。散，方壶之酒也。古文媵皆作腾。）<br />
　　[疏]“主人”至“答拜”。<br />
　　○注“媵送”至“作腾”。<br />
　　○释曰：自此尽“南面立”，论主人受宾爵之事。<br />
　　主人坐祭，遂饮。宾辞。卒爵兴，坐奠爵，拜，执爵兴。宾答拜。（辞者，辞其代君行酒不立饮也，比於正主酬也。）<br />
　　[疏]注“辞者”至“酬也”。<br />
　　○释曰：上文公饮立卒爵，此则坐饮，故以公决之。云“比於正主酬也”者，谓於《乡饮酒》、《乡射》下正主酬宾之节也。<br />
　　主人降洗，宾降。主人辞降，宾辞洗。卒洗。宾揖升，不拜洗。（不拜洗，酬而礼杀也。）<br />
　　主人酌膳。宾西阶上拜，受爵于筵前，反位。主人拜送爵。宾升席，坐祭酒，遂奠于荐东。（遂者，因坐而奠之，不北面也。奠之者，酬不举也。）<br />
　　[疏]“主人”至“荐东”。<br />
　　○注“遂者”至“举也”。<br />
　　○释曰：云“不北面也”者，此决《乡饮酒》、《乡射》“宾北面坐奠觯于荐东”，注皆云：“酬酒不举。”引《曲礼》：“君子不尽人之欢，不竭人之忠，以全交也。”<br />
　　主人降，复位。宾降筵西，东南面立。（宾不立於序内，位弥尊。）<br />
　　[疏]注“宾不”至“弥尊”。<br />
　　○释曰：案《乡饮酒》注云：“位弥尊，礼弥卑。”引《杂记》“一张一弛”，此对酬时立于西序之时，不降于下，礼稍卑，位稍尊。此在席西，东面，位弥尊，礼弥卑也。<br />
　　小臣自阼阶下请媵爵者，公命长。（命之使选於长幼之中也。卿则尊，士则卑。）<br />
　　[疏]“小臣”至“命长”。<br />
　　○注“命之”至“则卑”。<br />
　　○释曰：自此尽“反位”，论将为宾举旅，使二大夫媵爵之事。云“命之使选於长幼之中”，知不取卿大夫之年长者，以其下作大夫不取年长，又知不取臣中位长者，以其不取卿，故郑云“卿则尊，士则卑”，故不取之，而取下大夫尊卑处中者。<br />
　　小臣作下大夫二人媵爵。（作，使。）媵爵者阼阶下皆北面再拜稽首。公答拜。（再拜稽首，拜君命。）媵爵者立于洗南，西面北上，序进，盥洗角觯，升自西阶，序进，酌散，交于楹北，降，阼阶下，皆奠觯，再拜稽首，执觯兴。公答拜。（序，次第也，犹代也。先者既酌，右还而反，与後酌者交於西楹北，相左，俟於西阶上，乃降，往来以右为上。古文曰：降造阼阶下。）媵爵者皆坐祭，遂卒觯，兴，坐奠觯，再拜稽首，执觯兴。公答再拜。媵爵者执觯待于洗南。（待，待君命。）小臣请致者。（请君使一人与？二人与？不必君命。）<br />
　　若命皆致，则序进，奠觯于篚，阼阶下皆北面再拜稽首。公答拜。媵爵者洗象觯，升实之，序进，坐奠于荐南，北上，降，阼阶下，皆再拜稽首送觯公答拜。（既酌而代进，往来由尊北，交於东楹北，亦相左，奠於荐南，不敢必君举。）<br />
　　[疏]注“既酌”至“君举”。<br />
　　○释曰：言“亦”者，亦前酬酌自饮时，相左於西楹之北时，後者南相东向，先者北相西向，向西阶右旋，北面待後至降也。今此二人，先者於尊西东面酌讫，於东楹之北，东向，向公前奠之，右旋于东楹之北，北畔西过。後者亦於樽西东面酌讫，於东楹之北南过，东向，於公前奠之，是亦交於楹北，相左也。云“奠於荐南”，不敢必君举者，凡举者於右，不举者於左，今奠於荐左，是不举之处，故云“不敢必君举”也。<br />
　　媵爵者皆退反位。（反门右北面位。）<br />
　　[疏]注“反门右北面位”。<br />
　　○释曰：但大夫初与卿在门右北面，得揖，少进，中庭北面，今当反庭中位而立。云“门右北面位”者，大夫虽得揖少进，仍是门右北面位，少进而已，故郑还以“门右北面”言之。<br />
　　公坐取大夫所媵觯，兴以酬宾。宾降，西阶下再拜稽首。小臣正辞，宾升成拜。（公起酬宾於西阶，降尊以就卑也。正，长也。小臣长辞，变於《燕》。升成拜，复再拜稽首，先时君辞之，於礼若未成然。）<br />
　　[疏]“公坐”至“成拜”。<br />
　　○注“公起”至“成然”。<br />
　　○释曰：自此尽“复位”，论为宾举旅下及大夫之事。云“小臣长辞，变於《燕》”者，《燕礼》直使小臣辞，亦是《燕》主欢，此《射礼》辨尊卑，故使小臣长辞，异於饮酒礼，故云变於《燕》也。<br />
　　公坐奠觯，答拜，执觯兴。公卒觯，宾下拜，小臣正辞。宾升，再拜稽首。（不言成拜者，为拜故下，实未拜也。下不辄拜，礼杀也。下亦降也。发端，言降拜，因上事，言下拜。）<br />

                    <br>
                        　　[疏]“公坐”至“稽首”。<br />
　　○注“不言”至“下拜”。<br />
　　○释曰：自此已下皆云“公答拜”，不言“再拜”，《燕礼》皆言“公答再拜”，不同者，《燕》主欢，不用尊卑，故公拜皆再拜。此《射礼》主辨尊卑，故直云“答拜”，答一拜。此一拜者，正礼也，故《周礼大祝》辨九拜：一曰稽首，首至地，臣拜君法。二曰顿首，顿首平敌相拜法。三曰空首，君答臣下拜，复不为再拜，即七曰奇拜是也。云“下亦降也”者，此非训下为降，故云“发端言降拜，因上事言下拜”，直因降有上文，即云下也。经云“公卒觯，宾下拜”者，公尊不拜，既爵，宾降拜，若为君拜既爵也。<br />
　　公坐奠觯，答拜，执觯兴。宾进，受虚觯，降，奠于篚，易觯，兴洗。（宾进以臣道，就君受虚爵，君不亲酌。凡爵不相袭者，於尊者言更，自敌以下言易。更，作新；易，有故之辞也。不言公酬宾於西阶上及公反位者，尊君，空其文也。）公有命，则不易不洗。反升酌膳，下拜。小臣正辞。宾升，再拜稽首。公答拜。（不易，君义也。不洗，臣礼也。）宾告于摈者，请旅诸臣。摈者告于公，公许。（旅，序也。宾欲以次序劝诸臣酒。）宾以旅大夫于西阶上。摈者作大夫长升受旅。（作，使也，使之以长幼之次，先孤卿，後大夫。）<br />
　　宾大夫之右坐奠觯，拜，执觯兴。大夫答拜。（宾在右，相饮之位。）<br />
　　[疏]注“宾在右相饮之位”。<br />
　　○释曰：宾位在左，而在大夫之右者，是相饮之位，非宾主之位也。<br />
　　宾坐祭，立卒觯，不拜。（酬而礼杀。）<br />
　　若膳觯也，则降，更觯，洗，升实散。大夫拜受。宾拜送，遂就席。（言更觯，尊卿，尊卿则宾礼杀。）<br />
　　[疏]注“言更”至“礼杀”。<br />
　　○释曰：上注云“不相袭”者，於尊言“更”，自敌以下言“易”。此宾於卿是自敌以下，当言易，今言更者，尊卿，尊则卑宾，礼杀也。<br />
　　大夫辩受酬，如受宾酬之礼，不祭酒。卒受者以虚觯降，奠于篚，复位。（卒犹已也。今文辩作遍。）<br />
　　[疏]“大夫”至“复位”。<br />
　　○释曰：言“复位”者，亦如上复门右北面位，即中庭北面位也。<br />
　　主人洗觚，升实散，献卿于西阶上。（酬宾而後献卿，饮酒礼成於酬。）<br />
　　[疏]“主人”至“阶上”。<br />
　　○注“酬宾”至“於酬”。<br />
　　○释曰：自此尽“无加席”，论献公卿之事。<br />
　　司宫兼卷重席，设于宾左，东上。（言兼卷，则每卿异席。重席，蒲筵缁布纯。席卿言东上，统於君，席自房来。）<br />
　　[疏]“司宫”至“东上”。<br />
　　○注“言兼”至“房来”。<br />
　　○释曰：上文设席之下，注谓“唯宾及公席布之也，其馀树之於位後耳”者，以至献卿乃布之。若然，此云“兼卷”者，不谓始卷之，直是铺设之时，兼卷而设之也。<br />
　　卿升，拜受觚。主人拜送觚。卿辞重席，司宫彻之。（彻犹去也。重席虽非加，犹为其重累，辞之，辟君。）<br />
　　乃荐脯醢。卿升席，庶子设折俎。（卿折俎未闻，盖用脊、胁、、折、肺。卿有俎者，射礼尊。）<br />
　　[疏]“乃荐”至“折俎”。<br />
　　○注“卿折”至“礼尊”。<br />
　　○释曰：云“卿折俎未闻”者，以《燕礼》卿无俎，故云未闻。又云“盖用脊、胁、、折、肺”者，案《乡射》记云“宾俎，脊、胁、肩、肺，主人俎，脊、胁、臂、肺”，又“获者之俎，折脊、胁、肺、”，彼注云：“，若膊胳觳之折，以大夫之馀体。”以此言之，则此宾俎亦用脊、胁、肩、肺，君俎亦脊、胁、臂、肺，前体有肩、臂、，後体有专、胳、觳，尊卑以次用之，故卿宜用。若有公，公用，卿宜用专也。云“卿有俎者”，《射礼》尊者，对《燕礼》不辨尊卑，故公卿等皆无俎也。<br />
　　卿坐，左执爵，右祭脯醢，奠爵于荐右，兴取肺，坐绝祭，不哜肺，兴，加于俎，坐扌兑手，取爵，遂祭酒，执爵兴，降席，西阶上北面坐卒爵，兴，坐奠爵，拜，执爵兴。（陈酒肴，君之惠也。不哜啐，事在射，臣之意。）<br />
　　[疏]注“陈酒”至“之意”。<br />
　　○释曰：案《燕礼》不在射亦不啐者，彼为臣有功，君与之燕，恩及於卿，故卿不敢啐也。卿有无俎者，自然不哜也。<br />
　　主人答拜，受爵，卿降，复位。（复西面位，不酢，辟君。）辩献卿。主人以虚爵降，奠于篚。摈者升卿，卿皆升，就席。若有诸公，则先卿献之，如献卿之礼，席于阼阶西，北面，东上，无加席。（公，孤也。席之北面，为大尊，屈之也。亦因阼阶上近君，近君则亲宠苟敬私昵之坐。）<br />
　　小臣又请媵爵者，二大夫媵爵如初。请致者。若命长致，则媵爵者奠觯于篚。（命长致者，使长者一人致也。公或时未能举，自优暇。）<br />
　　[疏]“小臣”至“于篚”。<br />
　　○注“命长”至“优暇”。<br />
　　○释曰：自此尽“奠于篚”，论举旅之事。<br />
　　一人待于洗南。（不致者。）长致者阼阶下再拜稽首，公答拜。（再拜稽首，拜君命。）洗象觯，升实之，坐奠于荐南，降，与立于洗南者二人皆再拜稽首送觯。公答拜。（奠於荐南，先媵者上觯之处也。二人皆拜如初，共劝君饮之。）<br />
　　公又行一爵，若宾若长，唯公所赐。（一爵，先媵者之下觯也。若宾若长，礼杀也。长，孤卿之尊者也。於是言赐，《射礼》明尊卑。）<br />
　　[疏]注“於是言”至“尊卑”。<br />
　　○释曰：案《燕礼》为卿举旅，言“若宾若长，唯公所酬”，《燕礼》主於饮酒，此言所赐，是以决之也。<br />
　　以旅于西阶上，如初。（赐宾则以酬长，赐长则以酬宾，大夫长升受旅以辩。）大夫卒受者以虚觯降，奠于篚。<br />
　　主人洗觚，升，献大夫于西阶上。大夫升，拜受觚。主人拜送觚。大夫坐祭，立卒爵，不拜既爵。主人受爵。大夫降复位。（既，尽也。大夫卒爵不拜，贱不备礼。）<br />
　　[疏]“主人”至“复位”。<br />
　　○释曰：自此尽“就席”，论献大夫之事。<br />
　　○注“大夫”至“备礼”。<br />
　　○释曰：此注云“大夫卒爵不拜，贱不备礼”，《燕礼》注云：“礼杀者，两注相兼乃足。”对公卿拜既爵，此不拜，此献卿後是礼杀，亦是贱不备礼也。<br />
　　胥荐主人于洗北，西面。脯醢，无┵。（胥，宰官之吏。主人，下大夫也。先大夫荐之，尊之也。不荐于上，辟正主。┵，俎实。）<br />
　　辩献大夫，遂荐之，继宾以西，东上。若有东面者，则北上。卒，摈者升大夫，大夫皆升，就席。（辩献乃荐，略贱也。亦献後布席也。）<br />
　　[疏]“辩献”至“就席”。<br />
　　○注“辩献”至“席也”。<br />
　　○释曰：既言“辩献大夫，遂荐之”，後乃云“继宾以西，东上”以下云云者，上总言献大夫辩，乃一时荐之，下文更明布席位次，就席之仪，故云“辩献乃荐，略贱”也。“略贱”则是献讫，降阶，献辩，摈者乃总升之就席，就席讫，乃荐之。<br />
　　乃席工于西阶上，少东。小臣纳工，工六人，四瑟。（工，谓瞽蒙善歌讽诵《诗》者也。六人，大师、少师各一人，上工四人。四瑟者，礼大乐众也。）<br />
　　[疏]“乃席”至“四瑟”。<br />
　　○注“工谓”至“众也”。<br />
　　○释曰：自此尽“西面北上坐”，论作乐及献工之事。云“六人者，大师、少师各一人，上工四人”，皆据文而言也。云“礼大乐众也”者，对《燕礼》工四人而言也。<br />
　　仆人正徒相大师，仆人师相少师，仆人士相上工。（徒，空手也。仆人正，仆人之长。师，其佐也。士，其吏也。天子视了相工，诸侯兼官，是以仆人掌之。大师、少师，工之长也。凡国之瞽蒙正焉。杜蒯曰：“旷也，大师也。”於是分别工及相者。《射礼》明贵贱。）<br />
　　[疏]“仆人正”至“上工”。<br />
　　○注“徒空”至“贵贱”。<br />
　　○释曰：云“仆人正，仆人之长。师，其佐也”者，以正为长，师为众，故仆人正为长，仆人师为佐也。云“士，其吏也”者，以其在仆人之下，故知仆人之吏，吏则府史之类。云“天子视了相工”者，见於《氐了职》文。云“大师、少师，工之长也”者，《周礼春官》：“大师，下大夫二人，小师上士四人。”郑注云：“凡乐之歌，必使瞽蒙为焉。命其贤知者，以为大师、小师。”是乐工之长也。云“杜蒯曰，旷也大师也”者，《礼记檀弓》文。引之者，证大师为乐工之长也。云“於是分别工及相者，《射礼》明贵贱”者，对《燕礼》主欢，不明贵贱，故不分别工贵及相贱（元空一字）。<br />
　　相者皆左何瑟，後首，内弦，挎越，右手相。（谓相上工者，後首，主於射，略於此乐。内弦挎越，以右手相工，由便也。越，瑟下孔，所以发越其声者也。古文後首为後手。）<br />
　　後者徒相入。（谓相大师、少师者也。上列官之尊卑，此言先後之位，亦所以明贵贱，凡相者以工出入。）<br />
　　[疏]“後者徒相入”。<br />
　　○注“谓相”至“出入”。<br />
　　○释曰：“上列官之尊卑”，此陈先後之位，亦是以明贵贱者。“上列官之尊卑”，谓先言仆人正与大师，後言仆人士与上工，是列官尊卑也。此陈先後，则上工与瑟在前，大师、少师在後，是先後之位。既据入时行位，亦据升堂坐之先後，亦依此也。云“凡相者以工出入”者，欲见入时如此，出时亦然。<br />
　　小乐正从之。（从大师也，後升者，变於《燕》也。小乐正於天子，乐师也。）<br />
　　[疏]“小乐正从之”。<br />
　　○注“从大”至“师也”。<br />
　　○释曰：云“从大师也，後升者，变於《燕》也”者。《燕礼》乐正先升，又不使小乐正者，彼主於乐，此则略於乐故也。<br />
　　升自西阶，北面，东上。（工六人。）<br />
　　坐授瑟，乃降。（相者也，降立于西县之北。）<br />
　　[疏]”坐授瑟乃降“。<br />
　　○注”相者“至”之北“。<br />
　　○释曰：《乡饮酒》注云：“降立于西方，近其事。”以取近其事，故在西县之北也。<br />
　　小乐正立于西阶东。（不统於工，明工虽众，位犹在此。）<br />
　　[疏]“小乐”至“阶东”。<br />
　　○注“不统”至“在此”。<br />
　　○释曰：云“不统於工，明工虽众，位犹在此”者，决《燕礼》工四人，乐正升立于工之西，在西阶东，不统於工，此虽六人，众於彼，犹统于阶，而云西阶东不变。若使小乐正通之於工，恐工位移近西，故犹统于阶也。<br />
　　乃歌《鹿鸣》三终。（《鹿鸣》，《小雅》篇也。人君与臣下及四方之宾燕，讲道政之乐歌也。言已有旨酒，以召嘉宾，与之饮者，乐嘉宾之来，示我以善道，又乐嘉宾有孔昭之明德，可则效也。歌《鹿鸣》三终，而不歌《四牡》、《皇皇者华》，主於讲道，略於劳苦与谘事。）<br />
　　[疏]“乃歌鹿鸣三终”。<br />
　　○注“鹿鸣”至“谘事”。<br />
　　○释曰：云“主於讲道，略於劳苦”者，据《四牡》劳使臣，此不用之。云“与谘事”者，谓《皇皇者华》有谘谋、谘度、谘询之事，亦略之也。<br />
　　主人洗，升实爵，献工。工不兴，左瑟。（工歌而献之，以事报之也。洗爵献工，辟正主也。献不用觚，工贱，异之也。工不兴，不能备礼，左瑟，便其右。大师无瑟，於是言左瑟者，节也。）<br />
　　[疏]“主人”至“左瑟”。<br />
　　○注“工歌”至“节也”。<br />
　　○释曰：云“洗爵献工，辟正主也”者，案《乡饮酒》、《乡射》云“大师则为之洗”，谓君赐之乐者，其馀工不为之洗，是正主法。今此工六人皆为之洗，故云“辟正主人”。必知同洗者，以其更无别献之文，故知同洗也。云“献不用觚，工贱，异之也”者，《燕礼》、《大射》献宾、献卿大夫皆用觚，而献工用爵，故云异之。《乡饮酒》、《乡射》献同用爵者，变於君故也。云“大师无瑟，於是言左瑟者，节也”者，上言“献工”，下云“一人拜受爵”，则六人皆在工内，而云“工不兴”，“左瑟”，於是明大师亦入左瑟中，故须云“大师无瑟”。於是言左瑟者，以其六人总当献酒之节，故总入左瑟文，不谓有瑟也。<br />
　　一人拜受爵。（谓大师也。言一人者，工贱，同之也。工拜於席。）<br />
　　[疏]“一人拜受爵”。<br />
　　○注“谓大”至“於席”。<br />
　　○释曰：云“谓大师也。言一人者，工贱，同之也”者，《乡饮酒》、《乡射》云：“大师则为之洗。”则知此一人谓大师，不言大师，对君，工贱，不异其文，故同之而云一人也。<br />
　　主人西阶上拜送爵。荐脯醢。（辄荐之，变於大夫。）<br />
　　[疏]“主人”至“脯醢”。<br />
　　○注“辄荐之变於大夫”。<br />
　　○释曰：案上文云“辩献大夫遂荐之”，此工得献，不待辩辄荐之，故云“变於大夫”也。<br />
　　使人相祭。（使人相者，相其祭荐，祭酒。）<br />
　　[疏]“使人相祭”。<br />
　　○注“使人”至“祭酒”。<br />
　　○释曰：知“祭荐，祭酒”者，此文承一人受爵荐脯醢之下，明二者皆祭也，若下文众工直祭酒，不祭脯醢也。<br />
　　卒爵，不拜。主人受虚爵。众工不拜，受爵，坐祭，遂卒爵。辩有脯醢，不祭。（相者，相其祭酒而已。）<br />
　　主人受爵，降奠于篚，复位。大师及少师、上工皆降，立于鼓北，群工陪于後。（鼓北，西县之北也。言鼓北者，与鼓齐面，馀长在後也。群工陪于後，三人为列也。於是时，小乐正亦降立於其南，北面。工立，仆人立於其侧，坐则在後。《考工记》曰：“鼓人为皋陶，长六尺有六寸。”）<br />

                    <br>
                        　　[疏]“大师”至“于後”。<br />
　　○注“鼓北”至“六寸”。<br />
　　○释曰：知“鼓北是西县之北”者，以其下文大师、少师始迁向东，明此降者降在西县之北可知。云“言鼓北者，与鼓齐面，馀长在後也”者，案前列乐县之时，鼓在钅薄南，今不言在锺磬之北，遥据鼓而言之者，欲取形大又面向东，工亦面向东，故遥取鼓面也。言“馀长在後”者，欲见鼓长六尺六寸，工面与鼓面齐，鼓有馀长在人後矣。言此者，工与鼓前面齐、後面不齐之意也。云“群工陪于後，三人为列也”者，大师、少师二人，上工四人，今若立时，三人为列，大师後有工二人，少师後亦有工二人，故云三人为列也。云“於是时，小乐正亦降立於其南，北面”者，亦约迁乐於东方，工西面，乐正北面，言“亦”者，亦东方也。云“工立，仆人立于其侧，坐则在後”者，亦约迁乐东方时面位得知也。云“《考工记》曰：鼓人为皋陶，长六尺有六寸”者，彼云“<韦军>人为皋陶”，先郑云：“<韦军>，书或为。”玄谓者以皋陶，名官，即陶字，从革，今云鼓人者，误。当作人，人掌鼓，後人误言鼓，鼓人自在《地官》，掌教六鼓矣。云“为皋陶”者，鼓木之名，其穹隆二十板，谓鼓木长六尺六寸，贾侍中彼解为晋鼓，引之者，证鼓东西长，工齐前面，於後有馀之义也。<br />
　　乃管《新宫》三终。（管，谓吹以播《新宫》之乐。其篇亡，其义未闻。笙从工而入，既管不献，略下乐也。立于东县之中。）<br />
　　[疏]“乃管《新宫》三终”。<br />
　　○注“管谓”至“之中”。<br />
　　○释曰：云：“管，谓吹”者，此云管，上云，故郑合为一事解之。云“其篇亡，其义未闻”者，以其堂下诗，故与《由庚》之等同亡，但上《由庚》、《由仪》之等有序无诗，同云有其义而亡其辞，此则辞义皆亡，故云其义未闻。云“笙从工而入”者，案《燕礼》云：“笙入，立于县中。”有笙入之文，此上下不见笙入之文，故知笙从工而入也。上云，解为竹，谓笙箫之属。竹即管也。今此经云管，已解为管，复云笙从工而入者，《燕礼》记云“下管《新宫》，笙入三成”。则吹管者亦吹笙，故兼言笙，欲见笙管相将也。云“立于东县之中”者，《燕礼》笙入立于县中，则於此县而言，此辟射位，故知立于东县之中也。<br />
　　卒管。大师及少师、上工皆东坫之东南，西面，北上，坐。（不言县北，统於堂也。於是时，大乐正还北面立于其南。）<br />
　　[疏]“卒管”至“上坐”。<br />
　　○注“不言”至“其南”。<br />
　　○释曰：工人前不即迁于东者，为管笙所作，不以无事乱有事，故待卒管。大师乃东坫西面北上坐，不言去堂，远近当如《乡射》迁工阼阶下之东南，堂前三，西面北上。云“不言县北，统于堂也”者，上云鼓北，不统於堂者，彼权立，非正位故也。<br />
　　摈者自阼阶下请立司正。（三爵既备，上下乐作，君将留群臣而射，宜更立司正以监之，察仪法也。）<br />
　　[疏]“摈者”至“司正”。<br />
　　○注“三爵”至“法也”。<br />
　　○释曰：自此尽“北面立”，论将射，立司正察仪安宾之事。<br />
　　公许，摈者遂为司正。（君许其请，因命用之，不易之者，俱相礼，其事同也。）<br />
　　司正洗，洗角觯，南面坐奠于中庭。（奠觯者，著其位以显其事，威仪多也。）<br />
　　[疏]注“奠觯”至“多也”。<br />
　　○释曰：《燕礼》及此《射礼》，司正不以觯升而奠之於地，比《乡饮酒》及《乡射》为显，其威仪多，自此已後，还与二乡同也。<br />
　　升，东楹之东受命于公，西阶上北面命宾、诸公、卿大夫：“公曰‘以我安宾’。”诸公、卿大夫皆对曰：“诺，敢不安！”（以我安者，君意殷勤，欲留之，以我故安也。）司正降自西阶，南面坐取觯，升酌散，降，南面坐奠觯，（奠於中庭故处。）兴，右还，北面少立，坐取觯兴，坐，不祭，卒觯，奠之，兴，再拜稽首，左还，南面坐取觯，洗，南面反奠于其所，北面立。（皆所以自昭明於众也。将於觯南北面则右还，於觯北南面则左还，如是，得从觯西往来也。必从觯西往来者，为君在阼不背之也。）<br />
　　司射次，袒、决、遂，执弓，挟乘矢於弓外，见镞於付，右巨指钩弦。（司射，射人也。次，若今时更衣处，张帏席为之。耦次在洗东南。袒，左免衣也。决，犹也，以象骨为之，著右巨指，所以钩弦而之。遂，射也，以朱韦为之，著左臂，所以遂弦也。方持弦矢曰挟。乘矢，四矢。付，弓杷也。见镞焉，顺其射也。右巨指，右手大擘，以钩弦，弦在旁，挟由便也。古文挟皆作接。）<br />
　　[疏]“司射”至“钩弦”。<br />
　　○注“司射”至“作接”。<br />
　　○释曰：自此至“于次”，论射事将至，誓射者及比三耦之事。云“司射，射人也”者，案《燕礼》“射人告具”，注云：“射人主此礼，以其或射。”又云：“射人纳宾。”又云：射人“请立司正，公许，射人遂为司正”。则射人、司正一人也。又云：“乃荐司正与射人一人。”注：“天子射人、司士皆下大夫二人，诸侯则上士，其人数亦如之。”又曰：“若射，则大射正为司射。”注：“大射正，射人之长。”此篇云“射人告具”，又曰“大射正摈”，自此以後皆止云“摈”。摈者自阼阶下请立司正，公许，遂为司正，则此篇司正与大射正为一人也。下云：“公就物，小射正奉决、拾以笥，大射正执弓。”注云：“大射正舍司正，亲其职。”“乃荐司正”，注云：“司正，大射正是也。”云“耦次在洗东南”者，此无正文，案《乡射》记云：“设横奉之，南面坐奠之，南北当洗。”此下云三耦出次，西行拾取矢，又当北行向，则次在洗东南矣。云“方持弦矢曰挟”者，以矢横为方，《乡射》记云“凡挟矢，於二指横之”是也。<br />
　　自阼阶前曰：“为政请射。”（为政，谓司马也。司马，政官，主射礼。）<br />
　　[疏]“自阼”至“请射”。<br />
　　○注“为政”至“射礼”。<br />
　　○释曰：云“为政，谓司马也”者，案《大宰》云：“四曰夏官，其属六十，掌邦政。”是为政谓司马也。云“司马，政官，主射礼”者，其属有射人，主射事，故司马政官主射礼也。<br />
　　遂告曰：“大夫与大夫，士御於大夫。”（因告选三耦於君。御犹侍也。大夫与大夫为耦，不足，则士侍於大夫，与为耦也。今文於为于。）<br />
　　[疏]“遂告”至“大夫”。<br />
　　○注“因告”至“为于”。<br />
　　○释曰：云“不足，则士侍於大夫，与为耦也”者，是以《曲礼》云：“君使士射。”注谓“以备耦”是也。<br />
　　遂西阶前，东面右顾，命有司纳射器。（纳，内也。）<br />
　　[疏]“遂”至“射器”。<br />
　　○释曰：命，谓司射命之也，言有司，则前文“司士戒士射与赞者”，注云“谓士佐执事不射者”是也。《乡射》西阶前“西面命弟子纳射器”，此言东面者，君在阼，宜向之，故“东面右顾”者。以其有司是士，士在西阶南，东面，是以右顾向之。<br />
　　射器皆入。君之弓矢东堂，宾之弓矢与中、筹、丰，皆止于西堂下。众弓矢不挟。总众弓矢、，皆次而俟。（中，闾中，器也。筹，也。丰，可奠射爵者。众弓矢，三耦及卿大夫以下弓矢也。司射矢亦止西堂下。众弓矢不挟，则纳公与众弓矢者挟之。，承矢器。今文俟作待。）<br />
　　[疏]“射器”至“而俟”。<br />
　　○注“中闾”至“作待”。<br />
　　○释曰：云“中，闾中，器也”者，《乡射》记云：“於郊则闾中。”据此《大射》，故知闾中。中所以盛，故云器也。云“司射矢亦止西堂下”者，下文云司射卒诱射，“遂堂西，改取一个挟之”是也。若然，司射有矢无弓，在堂西有弓者，误。或则据司射将献释获者，阼阶西去朴，堂西释弓，脱决、拾，是时弓在西堂下也。<br />
　　工人、士与梓人升自北阶，两楹之，疏数容弓，若丹若墨，度尺而午，射正莅之。（工人士、梓人，皆司空之属，能正方圜者。一从一横曰午，谓画物也。射正，司射之长。）<br />
　　[疏]“工人”至“莅之”。<br />
　　○注“工人”至“之长”。<br />
　　○释曰：知“工人士与梓人皆司空之属，能正方圜”者，《冬官》虽亡，不知官属之号，见今《考工记》有三十官，有梓人之官，此工人士又与梓人同事，故知《冬官》未亡时，属司空也。云“能正方圜者”，以工巧之能知也。《缋人职》云“火以圜，土以黄，其象方”，《梓人职》“张五采之侯”之类，是知方圜也。云“一从一横曰午，谓画物也”者，则上文横与距随是也。但未知从者横者，若为用丹，若为用墨，或科用其一。云“午”，十字，谓之先以左足履物，右足随而并立也。云“度尺”者，即《乡射记》“从如三尺，横如武尺二寸”是也。<br />
　　卒画，自北阶下。司宫埽所画物，自北阶下。（扫物，重射事也。工人士、梓人、司宫，位在北堂下。）<br />
　　[疏]“卒画”至“阶下”。<br />
　　○注“扫物”至“堂下”。<br />
　　○释曰：知“工人、梓人、司宫，位在北堂下”，虽无正文，南方不见有位，其人升降自北阶，明位在北堂下。<br />
　　大史俟于所设中之西，东面以听政。（中未设也，大史俟焉，将有事也。《乡射礼》曰：“设中，南当，西当西序，东面。”）<br />
　　[疏]“大史”至“听政”。<br />
　　○注“中未”至“东面”。<br />
　　○释曰：注引《乡射》者，欲见大史位之所在，在此也。<br />
　　司射西面誓之曰：“公射大侯，大夫射参，士射干。射者非其侯，中之不获。卑者与尊者为耦，不异侯。”大史许诺。（誓犹告也。古文异作辞。）<br />
　　[疏]“司射”至“许诺”。<br />
　　○注“誓犹”至“作辞”。<br />
　　○释曰：卑者、尊者射不异侯，言此者，以其誓云：“君射大侯，大夫射参侯，士射干侯。”恐与尊为耦，亦各射己侯，故覆言。此宾与君为耦，同射大侯；士与大夫为耦，同射参侯。以其既与尊者为耦，不可使之别侯。别侯者，则非耦类故也。<br />
　　遂比三耦。（比，选次之也。不言面者，大夫在门右北面，士西方东面。）<br />
　　[疏]“遂比三耦”。<br />
　　○注“比选”至“东面”。<br />
　　○释曰：云“不言面”者，以下云面，故决之。云“大夫在门右北面，士西方东面”者，仍依朝位，以其设朝之班位以来，其位未改，明知司射命誓及比次须还依旧位，司射面皆向之而比次也。若耦及侯数，天子大射、宾射六耦三侯，畿内诸侯则二侯四耦，畿外诸侯大射、宾射皆三侯三耦。但诸侯畿外、畿内各有一申一屈，故畿外三侯远尊得申，与天子同三耦则屈。畿内二侯近尊则屈，四耦则申。若燕射，则天子、诸侯例同三耦，一侯而已，以其燕私，屈也。若卿大夫士例同一侯三耦，略言之数，备《礼记射义》也。<br />
　　三耦俟于次北，西面北上。（未知其耦。今文俟为立。）<br />
　　[疏]“三耦”至“北上”。<br />
　　○注“未知”至“为立”。<br />
　　○释曰：云“未知其耦”者，下经始命之，故云未知其耦。若然，此经已言面位者，三耦虽未知与谁为耦，要知为三耦，故立於此。<br />
　　司射命上射，曰：“某御於子。”命下射，曰：“子与某子射。”卒，遂命三耦取弓矢于次。（取弓矢不拾者，次中隐蔽处。）<br />
　　[疏]“司射”至“于次”。<br />
　　○注“取弓”至“蔽处”。<br />
　　○释曰：云“取弓矢不拾者，次中隐蔽处”者，对《乡射》堂西显露之处拾取矢也。<br />
　　司射入于次，三挟一个，出于次，西面揖，当阶北面揖，及阶揖，升堂揖，当物北面揖，及物揖，由下物少退，诱射。（，扌及也。挟一个挟於弦也。个犹枚也。由下物而少退，谦也。诱犹教也，“夫子循循然，善诱人”。）<br />
　　[疏]“司射”至“诱射”。<br />
　　○注“扌及”至“诱人”。<br />
　　○释曰：自此至“东面”，论司射诱射之事。此射人诱射与《乡射》同，但《乡射》往阶西取弓矢，此则入次取弓矢为异。然此云“入次，三挟一个”，则已前皆挟乘矢不改，《乡射》亦然。引《论语》者，彼夫子教弟子学问事。司射教人射事，虽不同，同是教法，故引为证也。<br />
　　射三侯，将乘矢，始射干，又射参，大侯再发。（将，行也。行四矢，象有事於四方。《诗》云：“四矢反兮，以御乱兮。”）<br />
　　卒射，北面揖。（揖於当物之处，不南面者，为不背卿。）<br />
　　[疏]注“不南”至“背卿”。<br />
　　○释曰：案《乡射》诱射，射卒南面揖者，彼尊东，或公或卿大夫位同不别，故司射不特尊之。此《大射》辨尊卑，尊东唯有天子命卿，其馀小卿及大夫皆宾西，故特尊之，不背之也。<br />
　　及阶揖，降，如升射之仪。遂堂西，改取一个挟之。（改，更也。不射而挟矢，示有事也。）<br />
　　遂取扑之，以立于所设中之西南，东面。（扑，所以挞犯教者也。於是言立，著其位也。《乡射》记曰：“司射之弓矢与扑，倚于西阶之西。”）<br />
　　[疏]注“扑所”至“之西”。<br />
　　○释曰：云“於是言立，著其位”者，案《乡射》司射先立所设中之西南，三耦从之，立於西南，司射却就之，三挟一个，乃诱射。此则诱射卒，乃始来就位者，由此有次，就次取弓矢，射讫，无事乃於此立，故云於是言立，著其位也。引《乡射》记者，此不言司射倚弓矢之处，引之，证此与彼记文同也。<br />

                    <br>
                        　　司马师命负侯者：“执旌以负侯。”（司马师，正之佐也。欲令射者见侯与旌，深志於侯中也。负侯，获者也。天子，服不氏下士一人，徒四人，掌以旌居乏待获。析羽为旌。）<br />
　　[疏]“司马”至“负侯”。<br />
　　○注“司马”至“为旌”。<br />
　　○释曰：自此尽“而俟”，论司马师命服不负侯之事也。引“天子服不氏，下士一人，徒四人”者，欲见诸侯亦三侯，亦使服不氏与徒为获者也。云“析羽为旌”，《周礼司常》文。<br />
　　负侯者皆侯，执旌负侯而俟。司射次，作上耦射。（作，使也。）<br />
　　司射反位。<br />
　　[疏]“司射反位”。<br />
　　○释曰：此不言先反位者，为三耦始出次，未有次前位，无所先，故不言先也。<br />
　　上耦出次，西面揖进。上射在左，并行，当阶北面揖，及阶揖。上射先升三等，下射从之，中等。（上射在左，便射位也。中犹也。）<br />
　　[疏]注“上射”至“也”。<br />
　　○释曰：云“上射在左，便射位也”者，《乡射》亦云上射在左，不云便射位者，彼东面位，上射在北，故在左不取便射位之义。此次北西面位，亦上射在北，居右，故上射须在左，以其发位并行，及升北面就物位皆言居左，履物南面，上射乃在右，故云上射在左便射位也。<br />
　　上射升堂，少左。下射升，上射揖，并行。（并，亻并也，亻并东行。）<br />
　　皆当其物北面揖，及物揖。皆左足履物，还视侯中，合足而俟。（视侯中，各视其侯之中。大夫耦则视参中，参中十四尺。士耦则视干中，干中十尺。）<br />
　　[疏]注“视侯”至“十尺”。<br />
　　○释曰：弓二寸，以为侯中。参侯七十弓，故侯中十四尺；干侯五十弓，故侯中十尺。<br />
　　司马政次，袒、决、遂，执弓，右挟之，出，升自西阶，下物，立于物，左执付，右执箫，南扬弓，命去侯。（司马正，政官之属。箫，弓末。扬弓者，执下末。扬犹举也。下物，由上射後东过也。命去侯者，将射当获也。《乡射礼》曰：“西南面，立于物。”）<br />
　　[疏]“司马”至“去侯”。<br />
　　○注“司马”至“物”。<br />
　　○释曰：云“司马正政官之属”者，非大司马，大司马之下属大司马，故云司马属。案天子有大司马卿一人，小司马中大夫二人。此虽诸侯礼，亦应有小司马，号为司马正也。知“下物由上射後东过也”者，案《乡射》司马命去侯时，由上射後过至下射西，西南面扬弓，命去侯，故引《乡射》证此亦在物西南面也。<br />
　　负侯皆许诺，以宫趋，直西，及乏南，又诺以商，至乏，声止。（宫为君，商为臣，其声和相生也。《乡射礼》曰：“获者执旌许诺。”古文声为磬。）<br />
　　[疏]“负侯”至“声止”。<br />
　　○注“宫为”至“为磬”。<br />
　　○释曰：云“宫为君，商为臣”，《乐记》文。云“声和相生”者，宫生徵，徵生商，而云相生者，虽隔徵亦是相生之义也。云“声和”者，宫数八十一，商数七十二，弹宫则商应，故云声和也。引《乡射》者，彼臣礼，下云“诺声不绝”，不言宫商，引之，证与此不同之意。<br />
　　授获者，退立于西方。获者兴，共而俟。（大侯，服不氏负侯，徒一人居乏，相代而获。参侯、干侯，徒负侯居乏，不相代。《乡射礼》曰：“获者执旌许诺，声不绝，以至于乏，坐东面偃旌，兴而俟。”古文获皆作护，非也。）<br />
　　[疏]“授获”至“而俟”。<br />
　　○注“大侯”至“非也”。<br />
　　○释曰：云“大侯，服不氏负侯，徒一人居乏，相代而获”者，上注引《周礼》服不氏下士一人，徒四人，是以郑分之於三侯之上，大侯尊，故使服不氏与一徒居乏，自馀徒三人分之於二侯，徒以少一人，不得相代也。引《乡射》者，此文不具，宜与彼同。<br />
　　司马正出于下射之南，还其後，降自西阶，遂次，释弓，说决、拾，袭，反位。（拾，遂也。《乡射礼》曰：司马“反位，立于司射之南”。）<br />
　　[疏]“司马”至“反位”。<br />
　　○注“拾遂”至“之南”。<br />
　　○释曰：引《乡射》者，於此司马不言位，宜与《乡射》同，故引为证。<br />
　　司射进，与司马正交于阶前，相左，由堂下，西阶之东，北面视上射。命曰：“毋射获，毋猎获。”上射揖。司射退，反位。（射获，矢中乏也。从旁为猎。）乃射。上射既发，挟矢，而后下射射，拾发以将乘矢。（拾，更也。将，行也。）获者坐而获。（坐言获也。）举旌以宫，偃旌以商。（再言获也。）<br />
　　获而未释获。（但言获，未释。古文释为舍。）<br />
　　[疏]“获而未释获”。<br />
　　○注“但言”至“为舍”。<br />
　　○释曰：云“但言获，为释”者，郑注《乡射》云：“但大言获。”此注不言大，省文也。<br />
　　卒射，右挟之，北面揖，揖如升射。（右挟之，右手挟弦。）<br />
　　上射降三等，下射少右，从之，中等，并行。上射於左，与升射者相左交于阶前，相揖。次，释弓，说决、拾、袭，反位。（上射於左，由下射阶上少右，乃降待之。言袭者，凡射皆袒。）<br />
　　[疏]“上射”至“反位”。<br />
　　○注“上射”至“皆袒”。<br />
　　○释曰：云“上射降三等”者，诸侯阶有七等，言三等者，欲明下射中等，是降一等之上下，下射过向西畔由右，故上射至地待之，乃得二人并行，上射於左也。云“与升射者相左交于阶前”者，降射者仍南行，故得阶前交往来也。云“上射於左，由下射阶上少右，乃降待之”者，此郑解在阶下，而上射得在左之意，由下射阶上少右，向西畔乃降，上射於地待之，故并行时得上射在左也。云“凡射皆袒”者，案《乡射》“命三耦，各与其耦让取弓矢，拾”，三耦取弓遂至卒射，云“脱决、拾，袭而俟于堂西，南面”。此则前遂命三耦取弓矢于次，不言袒，至此亦言袭，故须言凡射皆袒，决在此不见袒，亦袒可知也。<br />
　　三耦卒射，亦如之。司射去扑，倚于阶西，阼阶下，北面告于公，曰：“三耦卒射。”反，扑，反位。<br />
　　[疏]“三耦”至“反位”。<br />
　　○释曰：云“司射去扑，倚于西阶西，阼阶下，北面告于公”者，案《乡射》：“司射去扑，倚于西阶之西，升堂，北面告于宾曰：三耦卒射。”注云：“去扑乃升，不敢佩刑器即尊者之侧。”此不升堂而在阼阶下而亦去扑者，尊公故也。<br />
　　司马正袒、决、遂，执弓，右挟之，出，与司射交于阶前，相左。（出，出於次也。袒时亦次。）<br />
　　[疏]“司马”至“相左”。<br />
　　○注“出出”至“次”。<br />
　　○释曰：自此至“兴反位”，论取矢设。云“出于次也，袒时亦次”者，以此而言，则袒时入次，今更出次。知不在位上袒而入次取弓者，凡袒、袭皆隐处。《乡射》无次，司马堂西袒，执弓矢，不在位。此《大射》有次，明入次袒，不在位可知。<br />
　　升自西阶，自右物之後，立于物，西南面，揖弓，命取矢。（揖，推之。）负侯许诺，如初去侯，皆执旌以负其侯而俟。（俟小臣取矢，以旌指教之。）<br />
　　司马正降自西阶，北面命设。（此出于下射之南，还其後而降之。）<br />
　　[疏]注“此出”至“降之”。<br />
　　○释曰：“此出于下射之南，还其後而降之”者，《乡射》文。此亦然，故引为证也。<br />
　　小臣师设。司马正东面以弓为毕。（毕，所以教助执事者。《乡射》记曰：“乃设于中庭，南当洗，东肆。”）<br />
　　[疏]“小臣”至“为毕”。<br />
　　○注“毕所”至“东肆”。<br />
　　○释曰：云“毕，所以教助执事”者，以毕是助载鼎实之物，故司马执弓为毕以指授，若《周礼》执殳以为鞭度。然引《乡射礼》文者，证经设，故亦当洗。<br />
　　既设，司马正次，释弓，说决、拾，袭，反位。小臣坐委矢于，北括，司马师坐乘之，（乘，四四数之。）卒。若矢不备，则司马正又袒执弓，升，命取矢如初，曰：“取矢不索。”乃复求矢，加于。卒，司马正进坐，左右抚之，兴，反位。（左右抚，分上下射，此坐皆北面。）<br />
　　司射西阶西，倚扑，升自西阶，东面请射于公。（倚朴者，将即君前，不敢佩刑器也。升堂者，欲诸公卿大夫辩闻也。）<br />
　　[疏]“司射”至“于公”。<br />
　　○注“倚扑”至“闻之”。<br />
　　○释曰：自此尽“未降”，请君行第二番射，并命谓之为。云“倚扑者，将即君，前不敢佩刑器也”者，上以去扑告君不注，至此乃注者，彼告在阼阶下，远君，故不注。至此升堂乃注，义与彼同也。上不升者，以告以三耦射，射卒事缓，故在下。此告欲诸公卿大夫遍闻也，故升，但升者是其正，故《乡射》升堂，《大射》告公，故前在堂下，此升者，欲公卿闻之故也。<br />
　　公许。遂西阶上，命宾御于公，诸公、卿则以耦告于上，大夫则降，即位而后告。（告诸公卿於堂上，尊之也。）<br />
　　司射自西阶上北面告于大夫，曰：“请降。”司射先降，扑，反位。大夫从之降，次，立于三耦之南，西面，北上。（次，由次前而北，西面立。）<br />
　　[疏]“司射”至“北上”。<br />
　　○注“次”至“面立”。<br />
　　○释曰：云“告于大夫曰请降”者，以诸公卿在上，故请大夫降。《乡射》降告“主人与宾为耦，遂告于大夫”，又曰：“宾主人与大夫皆未降。”注云：“言未降者，见其志在射。”大夫未降者，彼臣礼，主人与宾皆卑，故大夫未降，与此异也。云“次，由次前而北，西面立”者，上云司射等次，谓入次中，此次者，大夫降自西阶，东行次，所过向堂东，西面立，因过次为次，非入次也。<br />
　　司射东面于大夫之西比耦。大夫与大夫，命上射曰：“某御於子。”命下射曰：“子与某子射。”卒，遂比众耦。（众耦，士也。）<br />
　　众耦立于大夫之南，西面北上。若有士与大夫为耦，则以大夫之耦为上。（为上，居群士之上。）<br />
　　[疏]“司射”至“为上”。<br />
　　○注“为上”至“之上”。<br />
　　○释曰：云“为上，居群士之上”者，若是士与大夫之尊者为耦，故居群士之上也。郑云群士之上者，既为上射，恐在大夫之上，故云群士之上。是以下注云：“士虽为上射，其辞犹尊大夫也。”若然，国皆有三卿五大夫，三耦六人而已，而云使士为耦者，卿大夫或有故，或出使，容其不足，使士备耦之法也。<br />
　　命大夫之耦曰：“子与某子射。”告於大夫曰：“某御於子。”（士虽为上射，其辞犹尊大夫。）<br />
　　命众耦，如命三耦之辞。诸公、卿皆未降。（言未降者，见其志在射。）<br />
　　[疏]注“言未”至“在射”。<br />
　　○释曰：言“未”者，後当降，故云未也。若终六射不得言未，是以《乡射》记云“众宾不与射者不降”，注：“不以无事乱有事。”是不射不得云未也。<br />
　　遂命三耦各与其耦拾取矢，皆袒、决、遂，执弓，右挟之。（此命入次之事也。司射既命而反位，不言之者，上射出，当作取矢，事未讫。）<br />
　　[疏]“遂命”至“挟之”。<br />
　　○注“此命”至“未讫”。<br />
　　○释曰：自此尽“袭反位”，论命拾取矢之事。郑知此是“命入次之事”者，上来未有三耦入次袒、决、遂之事，又下文乃云“一耦出”，明此是命入次之事。若然，“司射命讫当反位，不言”者，以其三耦入次，出乃当作取矢，待作取矢，即是事未讫，故不言反位也。仍未知令入次之後，未出之，且在西方位，且在阶下位。三者虽无文，以事缓急言之，三耦入次，出则作之，宜在阶下位，於义可也。又《乡射》云“司射反位”者，司射反位，则有三耦位，得言反位。此曰射位在西方，去次远，又曰射位若阶下，去次亦远，不得言反，故不言也。<br />
　　一耦出，西面揖，当北面揖，及揖。（三耦同入次，其出也，一上射出，西面立，司射作之，乃揖行也。当，正南之东西。）上射东面，下射西面。上射揖进，坐横弓，手自弓下取一个，兼诸付，兴，顺羽，且左还，毋周，反面揖。（横弓者，南踣弓也。手自弓下取矢者，以左手在弓表，右手从里取之，便也。兼，并也。并矢於付，当顺羽，既又当执弦。顺羽者，手放而下，备不整理也。左还，反其位。毋周，右还而反东面也。君在阼，还周则下射将背之。古文且为阻。）<br />
　　[疏]“上射”至“面揖”。<br />
　　○注“横弓”至“为阻”。<br />
　　○释曰：云“左还，反其位。毋周，右还而反东面也”者，毋周者，左还行至位，即位右还而反东面，是还不周也。云“君在阼，还周则下射将背之”者，上射左还，已还背君，而据下射而言者，上射去君远，故据下射而言。以其下射若右还周，为背君，若左还，向东覆，即右还西面，是不背君，周即背故也。<br />
　　下射进，坐横弓，覆手自弓上取一个，兼诸付，兴，顺羽，且左还，毋周，反面揖。（横弓，亦南踣弓也。人东西乡，以南北为横。覆手自弓上取矢，以左手在弓里，右手从表取之，便也。）<br />
　　[疏]“下射”至“面揖”。<br />
　　○注“横弓”至“便也”。<br />
　　○释曰：云“横弓，亦南踣弓也”者，谓南踣弓以左手仰执弓里，以覆右手，於弓表向下取矢，亦便也。上射、下射俱南踣弓者，取背君向南为顺故也。<br />
　　既拾取矢，困之。（困，齐等之也。古文困作魁。）<br />
　　兼挟乘矢，皆内还，南面揖。（内还者，上射左，下射右，不皆右还，亦以君在阼，嫌下射，故左还而背之也。上以阳为内，下以阴为内，因其宜可也。）<br />

                    <br>
                        　　[疏]“兼挟”至“面揖”。<br />
　　○注“内还”至“可也”。<br />
　　○释曰：云“不皆右还，亦以君在阼，嫌下射，故左还而背之”者，若上下俱向内，是相向为顺。若上射左还，是不故背君。若下射右还背君，少亦左还，初时面向君，转身南向背君多，似故背君，故不左还也。云“上以阳为内，下以阴为内，因其宜可也”者，上射东面左还时，以左手还，取东相阳方为内，下射西面右还时，以右手还，取西相阴方为内，随其阴阳得左右相向，是因其宜也。<br />
　　南，皆左还，北面揖，三挟一个。（南，乡当之位也。）<br />
　　揖，以耦左还，上射於左。（以犹与也。言以者，耦之事成於此，意相人耦也。上射转居左，便其反位也。上射少北，乃东面。）<br />
　　[疏]“揖以”至“於左”。<br />
　　○注“以犹”至“东面”。<br />
　　○释曰：云“言以者，耦之事成於此，意相人耦也”者，揖不须言以，今云“以者”，必有义意，故郑云言以者耦之事成於此，谓成於此拾取矢，以其取矢後，一番了更无事，故云成於此，人意相存耦也。云“上射转居左，便其反位也”者，位在次北西面，是以上射居左，至次北右还西面，便也。云“上射少北，乃东面”，知不少南者，以其次在东南，北面揖时，已在次西面，故知上射少北，乃东面，得东当次也。<br />
　　退者与进者相左，相揖。退，释弓矢于次，说决、拾、袭，反位。二耦拾取矢，亦如之。後者遂取诱射之矢，兼乘矢而取之，以授有司于次中。皆袭，反位。（有司纳射器，因留，主授受之。）<br />
　　司射作射如初。一耦揖、升如初。司马命去侯，负侯许诺如初。司马降，释弓，反位。司射犹挟一个，去扑，与司马交于阶前，阼阶下，北面请释获于公。（犹，守故之辞，於此言之者，司射既诱射，恒执弓挟矢以掌射事，备尚未知，当教之也。今三耦卒射，众足以知之矣，犹挟之者，君子不必也。）公许。反，扑，遂命释获者设中，以弓为毕，北面。（北面立于所设中之南，当视之也。《乡射礼》曰：“设中，南当，西当西序。”）<br />
　　大史释获。小臣师执中，先首，坐设之，东面，退。大史实八于中，横委其馀于中西，兴，共而俟。（先犹前也。命大史而小臣师设之，国君官多也。小臣师退，反东堂下位。《乡射礼》曰：“横委其馀于中西，南末。”）<br />
　　[疏]“大史”至“而俟”。<br />
　　○注“先犹”至“南末”。<br />
　　○释曰：此不见执之人，案《乡射》命释获者，“释获者执鹿中，一人执以从之”。彼臣礼，官少，释获者自执中设之，尚使人执，况国君官臣多，大史不自执中，岂得自执，明亦使人执之。云“小臣师退，反东堂下位”者，其位已见篇首也。引《乡射》者，证以南末为顺也。<br />
　　司射西面命曰：“中离维纲，扬触，困复，公则释获，众则不与。”（离犹过也，猎也。侯有上下纲，其邪制躬舌之角者为维。或曰维当为绢。绢，纲耳。扬触者，谓矢中他物，扬而触侯也。困复，谓矢至侯，不著而还。复，复反也。公则释获，优君也。正当中鹄而著。古文困作魁。）<br />
　　[疏]“司射”至“不与”。<br />
　　○注“离犹”至“作魁”。<br />
　　○释曰：中谓中侯，注不言可知。云“离犹过也，猎也”者，谓矢过猎，因著维与纲二者。云“侯有上下纲，其邪制躬舌之角者为维”者，案《梓人》云：“上纲与下纲出舌寻，纟员寸焉。”注：“纲所以系侯於植者也。上下皆出舌一寻者，亦人张手之节也。郑司农云：纟员，笼纲者，维持侯者。”若然，则纲与维皆用绳为之，又以布为纟员，笼纲，然後以上个、下个边缀著纟员，两头以纲系著，植维者於上个、下个，上下躬两头皆有角，又以小绳缀角系著植，故矢或离纲，或离维也。云“或曰维当为绢，绢，纲耳”者，郑更为一解，绢则维也，云绢纲耳者，以绢为纲耳，离著绢也。云“众当中鹄”者，大射鹄，则《梓人》云“张皮侯而栖鹄”是也。<br />
　　唯公所中，中三侯皆获。”（值中一侯则释获。）<br />
　　[疏]“唯公”至“皆获”。<br />
　　○注“值中”至“释获”。<br />
　　○释曰：云“中三侯皆释获”，则离维纲及扬触困复亦释之，不言者，以中为主也。<br />
　　释获者命小史，小史命获者。（传告服不，使知此司射所命。）<br />
　　[疏]注“传告”至“所命”。<br />
　　○释曰：据在大侯而言告服不，则参侯、干侯告可知，举远见近。<br />
　　司射遂进，由堂下北面视上射，命曰：“不贯不释。”上射揖。司射退，反位。（贯犹中也。射不中鹄，不释。古文贯作关。）<br />
　　[疏]“司射”至“反位”。<br />
　　○注“贯犹”至“作关”。<br />
　　○释曰：案上文离维纲，公则释获言之，则此云不中不释者，据除君而言也。<br />
　　释获者坐取中之八，改实八，兴，执而俟。（执所取。）乃射。若中，则释获者每一个释一，上射於右，下射於左。若有馀，则反委之。（委馀，礼贵异。）又取中之八，改实八于中，兴，执而俟。<br />
　　●卷十八大射第七<br />
　　三耦卒射。宾降，取弓矢于堂西。（不敢与君并俟告。取之以升，俟君事毕。）<br />
　　[疏]“三耦”至“堂西”。<br />
　　○注“不敢”至“事毕”。<br />
　　○释曰：自此尽“其而俟”，论第二番射三耦讫，次公卿大夫之事。但此宾先降，取弓矢即升堂者，以其“不敢与君并待告”，故下云司射告射于公，小射正取公之决、拾，并授弓拂弓，是君得告，乃取弓矢，是不敢与君并俟告也。云“取之以升，俟君事毕”者，案下文云“公将射，则宾降堂西，袒、决、遂，执弓，三挟一个，升自西阶”，是君事毕。君事毕，宾降，袒、决、遂，乃更升。若然，宾於此不即袒、决、遂者，去射时远，故不可即袒也。<br />
　　诸公、卿则次，继三耦以南。（言继三耦，明在大夫北。）<br />
　　[疏]“诸公”至“以南”。<br />
　　○注“言继”至“夫北”。<br />
　　○释曰：言“次”者，但射位在堂东，次在洗东南，今诸公卿东南次前，北至三耦之南，以次西面立。云“继三耦，明在大夫北”者，以其三耦在北，大夫在南，而言继三耦，明在大夫之北也。<br />
　　公将射，则司马师命负侯，皆执其旌以负其侯而俟。（君尊，若始焉。）<br />
　　[疏]“公将”至“而俟”。<br />
　　○注“君尊若始焉”。<br />
　　○释曰：云“君尊，若始焉”者，案上始时，司马命负侯，三耦将射，司马命去侯。今三耦卒射，君将射，司马使更命负侯，是君尊若始焉。<br />
　　司马师反位。隶仆人埽侯道。（新之。）司射去扑，阼阶下，告射于公，公许。西阶东，告于宾。（告当射也。今文曰阼阶下，无。）<br />
　　遂扑，反位。小射正一人，取公之决、拾于东坫上。一小射正授弓、拂弓，皆以俟于东堂。（授弓，当授大射正。拂弓，去尘。）<br />
　　[疏]“小射”至“东堂”。<br />
　　○注“授弓”至“去尘”。<br />
　　○释曰：据此经上下，或云“大射正”，或云“司射”，或云“小射正”，不同者，今行射礼，大射正一人，为上，司射次之，或云小射正。若然，大射正与司射各一人，据其行事，小射正不止一人而已。此云“小射正一人，取公之决、拾於东坫上”，下云“小射正奉决拾以笥”，与此一人。此又云“小射正授弓”，与取决、拾别，则小射正二人也。云“授弓，当授大射正”者，下云“大射正执弓”，以袂以授公，明此小射正授弓者，当授大射正也。<br />
　　公将射，则宾降，堂西，袒、决、遂，执弓，三挟一个，升自西阶，先待于物北，一，东面立。（不敢与君并。，矢。东面立，乡君也。）<br />
　　[疏]“公将”至“面立”。<br />
　　○注“不敢”至“君也”。<br />
　　○释曰：云“公将射，则宾降”者，案前文宾降堂西取弓矢，无宾升堂之文，但文不具，其实即升矣，是以此文云宾降。云“，矢”者，案《周礼矢人》矢长三尺，则此宾立於物北三尺矣。<br />
　　司马升，命去侯如初，还右，乃降，释弓，反位。（还右，还君之右也，犹出下射之南，还其後也。今文曰右还。）<br />
　　[疏]注“还右”至“右还”。<br />
　　○释曰：云“还右，还君之右也”者，君为下射，宾为上射，司马在君之西南，扬弓命去侯讫，还君之右东而南，西向，降自西阶。“犹出下射之南，还其後也”者，由如上文初将射时，司马立於物，南扬弓，命去侯讫，出於下射之南，还其後，降自西阶，前後是同，故取彼解此。云“今文曰右还”，不从右还者，若右还，则右还於上射，不得还君，故不从也。<br />
　　公就物，小射正奉决、拾以笥，大射正执弓，皆以从於物。（笥，萑苇器。大射正舍司正，亲其职。）<br />
　　[疏]“公就”至“於物”。<br />
　　○注“笥萑”至“其职”。<br />
　　○释曰：前解大射正与司射别人，案此注大射正舍司正亲其职，则大射正与司正为一人。又案上文司射请立司正，遂立司射为司正，则司射又与大射正为一人，与上解似相违者，以大射正与射人俱掌射事，相当，则大射正与司射别。若通而言之，射人不对大射正，射人亦名大射正，故此以射人为大射正也。<br />
　　小射正坐奠笥于物南，遂拂以巾，取决，兴，赞设决，朱极三。（极犹放也，所以韬指，利放弦也。以朱韦为之。三者，食指、将指、无名指。无极，放弦契於此指，多则痛。小指短，不用。）<br />
　　小臣正赞袒，公袒朱襦，卒袒。小臣正退俟于东堂，小射正又坐取拾，兴。赞设拾，以笥退奠于坫上，复位。（既袒乃设拾。拾，当以襦上。）<br />
　　[疏]注“既袒”至“襦上”。<br />
　　○释曰：案上文设决讫，乃云“公袒朱襦”，始云“小臣正赞设拾”，拾当拾敛肤体，宜在朱襦之上。故郑云“既袒乃设拾，拾当以襦上”。《乡射》云“袒决遂”，以其无襦，故遂与决得俱时设。若大夫对士射，袒襦，设遂亦当在袒後。<br />
　　大射正执弓，以袂顺左右隈，上再下壹，左执付，右执箫，以授公。公亲揉之。（顺，放之也。隈，弓渊也。揉，宛之，观其安危也。今文顺为循，古文揉为纽。）<br />
　　[疏]“大射”至“揉之”。<br />
　　○注“顺放”至“为纽”。<br />
　　○释曰：云“顺，放之也”者，以袂向下，於弓隈顺放之。云“观其安危也”者，案《考工记弓人》云“其弓安，其弓危”者，以弓弱者为危，其弓强者为安，则此云观安危者，谓试弓之强弱。<br />
　　小臣师以巾内拂矢而授矢于公，稍属。（内拂，恐尘及君也。稍属，不矢。）大射正立于公後，以矢行告于公。（若不中，使君当知而改其度。）下曰留，上曰扬，左右曰方。（留，不至也。扬，过去也。方，出旁也。）<br />
　　公既发，大射正受弓而俟，拾发以将乘矢。（公，下射也，而先发，不留尊也。）<br />
　　[疏]“公既”至“乘矢”。<br />
　　○注“公下”至“尊也”。<br />
　　○释曰：案上三耦射者，上射射讫，乃次下射。此公为下射，当後射，今君射前於宾，故郑云“先发不留尊也”。<br />
　　公卒射，小臣师以巾退，反位。大射正受弓。（受弓以授有司於东堂。）<br />
　　小射正以笥受决、拾，退奠于坫上，复位。大射正退，反司正之位。小臣正赞袭。公还而后宾降，释弓于堂西，反位于阶西，东面。（阶西东面，宾降位。）<br />
　　[疏]注“阶西”至“降位”。<br />
　　○释曰：案上文宾受献讫，降立於阶西东面，此云“反位於阶西，东面”，故云反位也。<br />
　　公即席，司正以命升宾。宾升复筵，<br />
　　[疏]“公即”至“复筵”。<br />
　　○释曰：此公与宾复升即位者，公卿以下当继射，公与宾当观之，故升就位也。<br />
　　而后卿大夫继射。<br />
　　诸公卿取弓矢于次中，袒、决、遂，执弓，三挟一个，出，西面揖，揖如三耦，升射。卒射，降如三耦。次，释弓，说决、拾，袭，反位。众皆继射，释获皆如初。（诸公卿言取弓矢，众言释获，互言也。）卒射，释获者遂以所执馀获阼阶下，北面告于公，曰：“左右卒射。”（司射不告者，释获者於是有事，宜终之也。馀获，馀也。无馀则无所执。古文曰馀。）反位，坐委馀获于中西，兴，共而俟。<br />
　　司马袒执弓，升，命取矢如初。负侯许诺，以旌负侯如初。司马降，释弓如初。小臣委矢于，如初。（司马，司马正，於是司马师亦坐乘矢。）<br />
　　[疏]“司马”至“如初”。<br />
　　○释曰：自此尽“就席”，论射讫，取矢委於之事。<br />
　　○注“司马”至“乘矢”。<br />
　　○释曰：知“司马，是司马正，司马师亦坐乘矢”者，此经皆言“如初”，案上番射，司马正与司马师乘矢，故知也。<br />
　　宾、诸公、卿、大夫之矢皆异束之以茅。卒，正坐，左右抚之，进束，反位。（异束大夫矢，尊殊之也。正，司马正也。进，前也。又言束，整结之，示亲也。）<br />
　　[疏]注“异束”至“殊之也”。<br />
　　○释曰：公卿皆异束，但言大夫者，公卿自相对，其矢俱束之，及其脱之，亦拾取。但三耦之内，大夫以士耦之，士矢不束，大夫束之，故曰尊殊之。下注云：“不言君矢，小臣以授矢人於东堂下可知。”知者，以其小臣取矢，明取之以授矢人。<br />
　　宾之矢，则以授矢人于西堂下。（是言矢人，则纳射器之有司，各以其器名官职。不言君矢，小臣以授矢人于东堂下可知。）<br />

                    <br>
                        　　司马释弓，反位，而后卿、大夫升就席。（此言其升，前小臣委矢於。）<br />
　　[疏]注“此言”至“於”。<br />
　　○释曰：云“此言其升，前小臣委矢於”者，案上文司马降，释弓如初，在小臣委矢之上，其司马降释弓之时，卿大夫即升就席。委矢当依司马命取矢之下，不失其次，故不即见卿大夫升事，是以於此特言“司马降释弓”，与卿大夫升为节耳，故郑亦言其次第也。<br />
　　司射阶西，释弓，去扑，袭，进由中东，立于中南，北面视。（释弓去扑，射事已也。）<br />
　　[疏]“司射”至“去扑”。<br />
　　○释曰：自此尽“共而俟”，论数之事。直言“去扑”，不言去矢，矢亦去之，是以下文司射执弓，挟一个，扑。明此时去矢，後更挟之。<br />
　　释获者东面于中西坐，先数右获。（固东面矣，复言之者，少南就右获。）二为纯。（纯犹全也，耦阴阳也。）一纯以取，实于左手。十纯则缩而委之。（缩，从也。於数者东西为从。古文缩皆作蹙。）每委异之。（易校数。）有馀纯，则横诸下。（又异之也，自近为下。）一为奇，奇则又缩诸纯下。（又从之。）兴，自前左，（从中前北也，更端，故起。）东面坐。（少北於故。）坐，兼敛，实于左手，一纯以委，十则异之。（变於右也。）其馀如右获。（谓所缩所横者。）司射复位，释获者遂进取贤获执之，由阼阶下北面告于公。（贤获，胜党之也。执之者，齐而取其馀。）若右胜，则曰：“右贤於左。”若左胜，则曰：“左贤於右。”以纯数告。若有奇者，亦曰奇。（告曰：某贤於某若干纯、若干奇。）若左右钧，则左右各执一以告，曰：“左右钧。”还复位，坐，兼敛，实八于中，委其馀于中西，兴，共而俟。<br />
　　司射命设丰。（当饮不胜者射爵。）<br />
　　[疏]“司射命设丰”。<br />
　　○释曰：自此尽“彻丰与觯”，论二番射讫，行射爵之事。<br />
　　司宫士奉丰，由西阶升，北面坐设于西楹西，降复位。胜者之弟子洗觯，升酌散，南面坐奠于丰上，降反位。（弟子，其少者也。不授者，射爵犹罚爵，略之。）<br />
　　[疏]注“弟子”至“略之”。<br />
　　○释曰：自此以上，其疏见於《乡射》，於此不复言。云“不授者，射爵犹罚爵，略之”者，案《诗》云：“兕觥其，旨酒思柔。”注云：，陈设貌。觥，罚爵，不手授。此饮射爵亦不手授，故云犹罚爵也。案献酬之爵皆手授之，此不手授，故云略之也。若然，士以下饮罚爵者，取於丰，大夫已上皆手授，尊之，故下注云：“授爵而不奠丰，尊大夫也。”其三耦之内，虽大夫亦取於丰者，以其作三耦与众耦同事，故不复殊之。<br />
　　司射遂袒执弓，挟一个，扑，东面于三耦之西，命三耦及众射者：“胜者皆袒、决、遂，执张弓。（执张弓，言能用之也。右手挟弦。）<br />
　　不胜者皆袭，说决、拾，左手，右加弛弓于其上，遂以执付。”（固袭说决、拾矣，复言之者，起胜者也。不胜者执弛弓，言不能用之也。两手执付，无所挟也。）<br />
　　[疏]注“固袭”至“挟也”。<br />
　　○释曰：云“固袭说决、拾矣，复言之者，起胜者也”者，起胜者，射毕之时，降堂，皆就次袭说决拾矣，故云固袭。今复言之者，以其胜者更袒决遂，故复言。不胜，袭，说决拾，欲与胜者相起复发，故复言之也。<br />
　　司射先反位。（居前，俟所命入次而来饮。）<br />
　　三耦及众射者皆升，饮射爵于西阶上。（不胜之党无不饮。）<br />
　　[疏]注“不胜之党无不饮”。<br />
　　○释曰：以其经云“三耦及众射者皆升饮射爵”者，言升之，明知不胜之党无不饮。但大射者，所以择士以助祭，今若罚爵，在於不胜之党，虽数中亦受罚。及其助祭，虽饮射爵亦得助祭。但在胜党，虽不饮爵，若不数中，亦不得助祭。以其饮罚据一党而言，取其助祭取一身之艺，义故不同也。<br />
　　小射正作升饮射爵者，如作射。一耦出，揖如升射。及阶，胜者先升升堂，少右。（先升，尊贤也。少右，辟饮者，亦因相饮之礼然。）<br />
　　[疏]注“先升”至“礼然”。<br />
　　○释曰：云“亦因相饮之礼然”者，案《乡饮酒》、《乡射》献酬之礼，献者在右，酬者在左，故云“亦”也。<br />
　　不胜者进，北面坐取丰上之觯，兴，少退，立卒觯，进，坐奠于丰下，兴，揖。（立卒觯，不祭，不拜，受罚不备礼也。右手执觯，左手执弓。）<br />
　　[疏]注“立卒”至“执弓”。<br />
　　○释曰：案《乡饮酒》皆祭坐卒爵、拜既爵，故此决之，受罚不备礼也。云“右手执觯，左手执弓”者，以其执弛弓不释於地，明知未饮时两手执弓。今受罚爵，右手执爵，为便左手执弓可知。<br />
　　不胜者先降，（後升先降，略之，不由次也。降而少右，复并行。）<br />
　　[疏]“不胜者先降”。<br />
　　○注“後升”至“并行”。<br />
　　○释曰：云“後升先降，略之，不由次也”者，案上文“胜者先升”，此文“不胜者先降”，故云略之不由次。云“降而少右，复并行”者，见下文“与升饮者相左”，明降至堂下，此二人少右，复并行，以其辟升者在左故也。<br />
　　与升饮者相左，交于阶前，相揖，次，释弓，袭，反位。仆人师继酌射爵，取觯实之，反奠于丰上，退俟于序端。（仆人师酌者，君使之代弟子也。自此以下，辩为之酌。）<br />
　　升饮者如初，三耦卒饮。若宾、诸公、卿、大夫不胜，则不降，不执弓，耦不升，（此耦谓士也。诸公卿或阙，士为之耦者，不升。其诸公卿大夫相为耦者不降席，重耻尊也。）<br />
　　[疏]“若宾”至“不升”。<br />
　　○注“此耦”至“尊也”。<br />
　　○释曰：知“此耦谓士”者，以大夫坐於上，士立於下，经云“耦不升”，故云此耦谓士也。是以郑解其意云：诸公卿或阙，士为之耦者不升，其诸公卿大夫相为耦者不降席，以其大夫在堂上，故云“不降席”。云“重耻尊也”者，解士不升，大夫已上不降席，意以其卑者对饮尊者是可耻之事，不对饮是重耻尊者也。<br />
　　仆人师洗，升实觯以授，宾、诸公、卿、大夫受觯于席，以降，西阶上，北面立饮，卒觯，授执爵者，反就席。（虽尊亦西阶上立饮，不可以己尊枉正罚也。授爵而不奠丰，尊大夫也。）<br />
　　[疏]注“虽尊”至“夫也”。<br />
　　○释曰：云“不可以已尊枉正罚也”者，正罚，谓上文饮者在左，胜者在右，於西阶之上北面，跪取丰上之觯饮之是也。今虽不取於丰，亦於西阶北面，是不可以已尊枉正罚也。<br />
　　若饮公，则侍射者降，洗角觯，升酌散，降拜。（侍射，宾也，饮君则不敢以为罚，从致爵之礼也。）<br />
　　[疏]“若饮”至“降拜”。<br />
　　○注“侍射”至“礼也”。<br />
　　○释曰：云“侍射，宾也”者，以其宾与君对射，耦自相饮，故知侍射者宾也。云“饮君则不敢以为罚，从致爵之礼也”者，罚爵，如上文罚者饮之而已，今则从《燕》，臣致爵於君之礼，下文所谓夹爵者是也。但此经云“角觯”，与上文觯皆是“三升曰觯”。觯与角连，故谓之角觯，或单言角，或单言觯。是以《礼记少仪》云：“侍射则约矢，侍投则拥矢，胜则洗爵而请不角。”注云：“角谓觥，罚爵也。於尊长与客，如献酬之爵。”又《诗》云：“我姑酌彼兕觥。”毛传云：“兕觥，角爵。”笺云：“兕觥，罚爵。”是其角觯、兕觥皆罚爵。此角觯以兕角为之，非谓“四升曰角”者也。若然，此角觯对下文饮君云象觯，故云角觯，谓宾酌如兕，自饮君，即下文宾降洗象觯，亦从献酬之爵，不敢用罚爵也。<br />
　　公降一等，小臣正辞，宾升，再拜稽首，公答再拜。宾坐祭，卒爵，再拜稽首。公答再拜。宾降，洗象觯，升酌膳以致，下拜，小臣正辞，升，再拜稽首。公答再拜。公卒觯，宾进受觯，降洗散觯，升实散，下拜，小臣正辞，升，再拜稽首。公答再拜。（宾复酌自饮者，夹爵也。但如致爵，则无以异於《燕》也。夹爵，亦所以耻公也。所谓若饮君，燕则夹爵。）<br />
　　[疏]注“宾复”至“夹爵”。<br />
　　○释曰：云“所谓若饮君，燕则夹爵”者，言所谓《乡射》文。彼云“燕”者，则此经夹爵也。<br />
　　宾坐，不祭，卒觯，降奠于篚，阶西东面立。（不祭，象射爵。）<br />
　　[疏]注“不祭象射爵”。<br />
　　○释曰：案上文受罚者取爵於丰，饮之，不祭。此云君爵不祭，是以宾饮夹爵亦不祭，皆与射同，故云“象”。<br />
　　摈者以命升宾，宾升就席。（摈者，司正也。今文席为筵。）若诸公、卿、大夫之耦不胜，则亦执弛弓，特升饮。（此耦亦谓士也。特犹独也。以尊与卑为耦，而又不胜，使之独饮，若无伦匹，孤贱也。）众皆继饮射爵，如三耦。射爵辩，乃彻丰与觯。（彻，除也。）<br />
　　司宫尊侯于服不之东北，两献酒，东面，南上，皆加勺，设洗于尊西北，篚在南，东肆，实一散于篚。（为大侯获者设尊也。言尊侯者，获者之功由侯也。不於初设之者，不敢必君射也。君不射，则不献大侯之获者。散，爵名，容五升。）<br />
　　[疏]“司宫”至“于篚”。<br />
　　○注“为大”至“五升”。<br />
　　○释曰：自此尽“侯而俟”，论设尊献服不之事。云“不於初设之者，不敢必君射也，君不射，则不献大侯之获者”。若然，此设大侯之获者，君不射则不设之，不豫设者，不敢必君射。案上张侯先设大侯，君射大侯，张之，必君射者。但圣人设法，一与一夺，以大射者为祭，择士所以助祭，人君不可不亲，故夺其尊，使之必射，故豫张大侯。至此设大侯之尊，君射讫乃设之者，许其自优暇，容有不射之理，是以不射则不设，射乃设之。云“散，爵名，容五升”者，案《韩诗传》云：“一升曰爵，二升曰觚，三升曰觯，四升曰角，五升曰散。”是其散容五升也。<br />
　　司马正洗散，遂实爵，献服不。（言服不者，著其官，尊大侯也。服不，司马之属，掌养猛兽而教扰之者。洗酌皆西面。）<br />
　　[疏]“司马”至“服不”。<br />
　　○注“言服”至“西面”。<br />
　　○释曰：云“服不者，著其官，尊大侯也”者，自此已前皆以事名之，於此而言服不，著其官，言尊大侯故也。云“服不，司马之属”者，以其服不在大司马下六十官之属者。云“掌养猛兽而教扰之”者，猛兽，熊、罴之属，教之使扰驯人，意象王者服不服诸扰，使归服王者。云“洗酌皆西面”者，以其设尊、设洗皆东面，故知洗爵酌酒皆西面向之也。若然，献旅食尊，後酌者为背君，此西面不嫌背君，以其南统於侯故也。<br />
　　服不侯西北三步，北面拜受爵。（近其所为献。）<br />
　　[疏]“服不”至“受爵”。<br />
　　○注“近其所为献”。<br />
　　○释曰：云“近其所为献”者，以其服不得献，由侯所为，故不近乏而近侯献之，故云近其所为献也。<br />
　　司马正西面拜送爵，反位。（不俟卒爵，略贱也。此终言之，献服不之徒乃反位。）<br />
　　[疏]“司马”至“反位”。<br />
　　○注“不俟”至“反位”。<br />
　　○释曰：云“不俟卒爵，略贱也”者，案上文献服不讫，又案下文“卒祭，左个之西北三步，东面，设荐俎，立卒爵”。若然，卒爵礼祭侯讫，今司马反位在未祭侯之前，故略贱也。云“此终言之。献服不之徒乃反位”者，但大侯尊，服不与其徒二人共在获所献，服不亦兼献徒。此经唯见献服不，不见献其徒，即云司马反位，明献徒後始反位，是以知反位者终言之，其实献徒後乃反位，故下注云“司马正皆献之”是也。<br />
　　宰夫有司荐，庶子设折俎。（宰夫有司，宰夫之吏也。《乡射》记曰：“获者之俎，折脊、胁、肺。”）<br />
　　[疏]“宰夫”至“折俎”。<br />
　　○注“宰夫”至“胁肺”。<br />
　　○释曰：云“宰夫有司，宰夫之吏也”者，诸侯宰夫是士，而宰夫有司明是宰夫之吏，府史也。引《乡射》记者，此俎实无文，故引之为证。<br />
　　卒错，获者右个，荐俎从之。（不言服不，言获者，国君大侯，服不负侯。其徒居乏待获，变其文，容二人也。司马正皆献之。荐俎已错，乃右个，明此献己，已归功於侯也。右个由侯内。《乡射》记曰：“东方谓之右个。”）<br />
　　[疏]“卒错”至“从之”。<br />
　　○注“不言”至“右个”。<br />
　　○释曰：云“国君大侯，服不负侯。其徒居乏待获，变其文，容二人也”者，案上注云：“天子服不氏下士一人，徒四人，掌以旌，居乏待获。”郑言容二人者，欲见服不与徒二人皆得献，故郑云“司马正皆献之”。云“右个由侯内”者，以其既祭左个，次祭右个，乃祭於中，故云右个由侯内。<br />
　　获者右执爵，右祭荐俎，二手祭酒。（祭俎不奠爵，不备礼也。二手祭酒者，获者南面於俎北，当为侯祭於豆，爵反注，为一手不能正也。此荐俎之设，如於北面人焉。天子祝侯曰：“唯若宁侯，无或若女不宁侯，不属於王所，故抗而射女。强饮强食，贻女曾孙诸侯百福。”诸侯以下，祝辞未闻。）<br />
　　[疏]“获者”至“祭酒”。<br />
　　○注“祭俎”至“未闻”。<br />
　　○释曰：云“祭俎不奠爵，不备礼也”者，言祭俎者，谓祭俎上肺。但肺有二种，此云祭是祭肺也，非是离肺。知者，案《乡射记》云：“获者之俎，折脊、胁、肺、。”又曰：“释获者之俎，折脊、胁、肺。皆有祭。”则此俎祭肺亦离肺。若然，凡祭，祭肺皆不奠爵，是其常。云此不奠爵，不备礼者，但祭肺、离肺两有，祭肺不奠爵。若空有祭肺，亦不奠爵。今祭俎不奠，故云不备礼。云“天子祝侯曰”以下，《周礼梓人》文。云“诸侯以下，祝辞未闻”，知诸侯不与天子祝辞，同而云未闻者，以本所射侯，天子中之则能服诸侯，诸侯中之则得为诸侯，若天子云“抗而射女”，诸侯则不得云“抗而射女”，是以知祝辞有异，但未闻耳。<br />

                    <br>
                        　　左个，祭如右个，中亦如之。（先祭个，後中者，以外即之至中，若神在中。《乡射礼》曰：献获者，“俎与荐皆三祭”。）<br />
　　[疏]注“乡射”至“三祭”。<br />
　　○释曰：以其左、右及中，故三者皆三祭，非谓一处有三祭。<br />
　　卒祭，左个之西北三步，东面。（此乡受献之位也。不北面者，嫌为侯卒爵。）<br />
　　[疏]“卒祭”至“东面”。<br />
　　○注“此乡”至“卒爵”。<br />
　　○释曰：云“不北面者，嫌为侯卒爵”者，前服不受献之时，侯西北面者，欲归功於侯故也。今卒爵虽同旧处而东面者，以其前受献为己，今卒爵还为己卒爵，故东面，是以云不北面者嫌为侯卒爵也。<br />
　　设荐俎，立卒爵。（不言不拜既爵，司马正己反位，不拜可知也。《乡射礼》曰：“获者荐右东面立饮。”）<br />
　　[疏]“设荐”至“卒爵”。<br />
　　○注“不言”至“立饮”。<br />
　　○释曰：云“不言不拜既爵，司马正已反位，不拜可知也”者，决《乡射》“获者荐右东面立饮，不拜既爵”。此则不言之，以其司马在，对司马不拜既爵，司马已反位，不拜既爵可知，故不言。引《乡射礼》者，此不言立位之处，当同《乡射》荐者东面立。<br />
　　司马师受虚爵，洗，献隶仆人与巾车、获者，皆如大侯之礼。（隶仆人扫侯道，巾车，张大侯及参侯、干侯之获者，其受献之礼，如服不也。隶仆人巾车，於服不之位受之，功成於大侯也。不言量人者，此自後以及先可知。）<br />
　　[疏]“司马”至“之礼”。<br />
　　○注“隶仆”至“可知”。<br />
　　○释曰：云“隶仆人扫侯道”者，谓君射时，初扫之时，亦是隶仆人也。云“巾车，张大侯”者，举尊者而言。其参侯、干侯亦张之，是以上文司马“遂命量人、巾车张三侯”。此直云大侯，举尊而言也。云“及参侯、干侯之获者”，以其上文以献大侯服不获者，明此经获者是糁侯、犴侯可知。云“隶仆人巾车，於服不之位受之”，知者，以其隶仆人、巾车素无其位，而经云“如大侯之礼”，明就大侯之位受献，是以郑云“功成於大侯也”。云“不言量人者，此自後以及先可知”者，案上张侯之时，先言量人，後言巾车，君射之时乃有隶仆人扫侯道。受献先言隶仆人，後言巾车，是自後以及先，隶仆尚得献，明量人在巾车之先得献可知。<br />
　　卒，司马师受虚爵，奠于篚。（获者之篚。）<br />
　　获者皆执其荐，庶子执俎从之，设于乏少南。（少南，为复射妨旌也。隶仆人、巾车、量人，自服不而南。）<br />
　　[疏]注“隶仆”至“而南”。<br />
　　○释曰：知“自服不而南”者，虽无正文，以其受献於服不之位，明继服不而南可知。<br />
　　服不复负侯而俟。<br />
　　司射阶西，去扑，堂西，释弓，说决、拾，袭，洗，洗觚，升实之，降，献释获者于其位，少南。（献释获者与获者异，文武不同也。去扑者，扑不升堂也。少南，辟中。）<br />
　　[疏]“司射”至“少南”。<br />
　　○释曰：自此尽“反位”，论献释获者之事。<br />
　　○注“文武不同”。<br />
　　○释曰：言“文武不同”者，以其献获者於侯西北面受献，归功於侯，是其武献；释获者升堂酌酒，东面献之，就释之所，是其文，故云文武不同。<br />
　　荐脯醢、折俎，皆有祭。（俎与服不同，唯祭一为异。）<br />
　　[疏]注“俎与”至“为异”。<br />
　　○释曰：云“俎与服不同”者，以其俱用一俎。云“唯祭一为异”者，上祭侯之俎，引《乡射》获者“俎与荐皆三祭”，郑《乡射》注云：“祭侯三处。”至此献释获者，不主祭侯，正唯一祭俎耳，故云唯祭一为异。<br />
　　释获者荐右东面拜受爵。司射北面拜送爵。释获者就其荐坐，左执爵，右祭脯醢，兴，取肺，坐祭，遂祭酒。（祭俎不奠爵，亦贱不备礼。）<br />
　　[疏]注“祭俎”至“备礼”。<br />
　　○释曰：上祭侯之时，祭俎不奠爵，不备礼，至此祭俎亦祭肺不奠爵，贱，亦不备礼。<br />
　　兴，司射之西，北面立卒爵，不拜既爵。司射受虚爵，奠于篚。释获者少西辟荐，反位。（辟荐少西之者，为复射妨司射视，亦辟俎也。）<br />
　　[疏]注“亦辟俎也”。<br />
　　○释曰：以其荐俎相将，荐既辟，俎亦辟可知。<br />
　　司射堂西，袒、决、遂，取弓，挟一个，阶西，扑以反位。（为将复射。）<br />
　　[疏]“司射”至“反位”。<br />
　　○注“为将复射”。<br />
　　○释曰：自此尽“于公如初”，论司射请公为三番射事。<br />
　　司射倚扑于阶西，阼阶下，北面请射于公，如初。（不升堂，宾诸公卿大夫既射矣，闻之可知。）<br />
　　[疏]注云“不升堂，宾诸公卿大夫既射矣，闻之可知”者，决前司射升堂，请射于公升，今不升者，诸公卿大夫前已射，闻之矣。<br />
　　反扑，次，命三耦皆袒、决、遂，执弓，序出取矢。（言拾，是言序，互言耳。）<br />
　　[疏]“反”至“取矢”。<br />
　　○注“言”至“言耳”。<br />
　　○释曰：自此尽“袭反位”，论三耦与卿大夫取矢之事。云“言拾”者，谓第一射时，三耦云拾取矢。云“是言序”者，谓序出次时，一耦先後互者，皆次序出次，至庭拾取矢。<br />
　　司射先反位。（言先，先三耦也。司射既命三耦以入次之事，即反位。三耦入次，袒、决、遂，执弓挟矢，乃出反次外西面位。不言司射先反位，三耦未有次位，无所先也。）<br />
　　[疏]“司射先反位”。<br />
　　○注“言先”至“先也”。<br />
　　○释曰：云“不言司射先反位，三耦未有次外位，无所先也”者，凡言反位者，谓前已有位，今乃反之，是今礼反於旧位。旧位第一番之时，三耦次外旧无位，司射虽先有位，不得言先反位，是以决之。<br />
　　三耦拾取矢如初，小射正作取矢如初。（小射正，司射之佐，作取矢，礼杀，代之。）<br />
　　[疏]“三耦”至“如初”。<br />
　　○注“小射”至“代之”。<br />
　　○释曰：云“礼杀，代之”者，决第一番不言小射正作取矢。<br />
　　三耦既拾取矢，诸公、卿、大夫皆降，如初位，与耦入於次，皆袒、决、遂，执弓，皆进当，进坐，说矢束。上射东面，下射西面，拾取矢，如三耦。（皆进当，进三耦揖之位也。凡继射，命耦而已，不作射，不作取矢，从初。）<br />
　　[疏]“三耦”至“三耦”。<br />
　　○注“皆进”至“从初”。<br />
　　○释曰：云“凡继射，命耦而已，不作射，不作取矢，从初”者，言凡继射命耦者，前三耦卒射後，大夫降至“三耦之南，西面北上，司射东面于大夫西，比耦，大夫与大夫，命上射曰：某御於子。命下射曰：子与某子射。卒，遂比众耦”云云。至公即席後，宾升阶复位还筵，而後卿大夫继射，後“众皆继射，释获皆如初”，注云：“诸公卿言取弓矢，众言释获，互言也。”既《司射》注：“司射所作，唯上耦。”是此文小射正但作三耦拾取矢，公以下亦无作拾文，故曰“不作取矢从初”，从三耦法也。<br />
　　若士与大夫为耦，士东面，大夫西面。大夫进坐，说矢束，退反位。（说矢束，自同於三耦，谦也。）<br />
　　[疏]注“说矢”至“谦也”。<br />
　　○释曰：云“自同於三耦，谦也”者，以其三耦是士之束，既是大夫，若束则异於三耦，故云说矢束自同於三耦谦也。《乡射》“坐说矢束”，注云：“说矢束者，下耦以将拾取。”彼不言同三耦者，彼三耦非大夫故也。<br />
　　耦揖进，坐兼取乘矢，兴，顺羽，且左还，毋周，反面揖。（兼取乘矢，不敢与大夫拾。）<br />
　　大夫进坐，亦兼取乘矢，如其耦。北面三挟一个，揖进。大夫与其耦皆次，释弓，说决、拾、袭，反位。诸公、卿升就席。（大夫反位，诸公卿乃升就席，大夫与己上下位。）<br />
　　[疏]注“大夫”至“下位”。<br />
　　○释曰：诸公卿大夫自为耦者，拾取矢在前，大夫与士耦者说矢束，拾取矢在後，今待大夫反位，公卿乃升就席者，以其上大夫与下大夫同是大夫爵，但上下有异耳。故上大夫待下大夫反位，乃後升就席。<br />
　　众射者继拾取矢，皆如三耦，遂入于次，释弓矢，说决、拾、袭，反位。<br />
　　司射犹挟一个以作射，如初。一耦揖升如初。司马升，命去侯，负侯许诺。司马降，释弓反位。司射与司马交于阶前，倚扑于阶西，阼阶下，北面请以乐于公，公许。（请奏乐以为节也。始射，获而未释获，复释获，复用乐行之。君子之於事也，始取苟能，中课有功，终用成法，教化之渐也。射用应乐为难。孔子曰：“射者何以听，循声而发，发而不失正鹄者，其唯贤者乎？”）<br />
　　[疏]注“请奏”至“者乎”。<br />
　　○释曰：云“请奏乐以为节也”者，谓若天子《驺虞》九节，诸侯《首》七节，大夫《采》，士《采蘩》皆五节。云“始射，获而未释获”者，谓第一番三耦射中时，虽唱获未释。云“复释获”者，谓第二番众耦皆射，释未作乐。云“复用乐行之”者，谓第三番射，非直释，复用乐焉。云“射用应乐为难”者，但礼射，其容体比於礼，其节奏比於乐，又须中於侯，名为应乐节。云“孔子曰”者，《礼记射义》文。引之者，证射用应乐而为难之意。<br />
　　司射反，扑，东面命乐正曰：“命用乐。”（言君有命用乐射也。乐正在工南，北面。）<br />
　　[疏]注“言君”至“北面”。<br />
　　○释曰：云“乐正在工南，北面”者，此时工在洗东西面，乐正在工南北面，司射在西阶下东面。经云“命乐正”者，东面遥命之。<br />
　　乐正曰：“诺。”司射遂堂下，北面视上射，命曰：“不鼓不释。”（不与鼓节相应，不释也。鼓亦乐之节。《学记》曰：“鼓无当於五声，五声不得不和。”凡射之鼓节，《投壶》其存者也。《周礼》射节：天子九，诸侯七，卿大夫以下五。）<br />
　　[疏]注“不与”至“下五”。<br />
　　○释曰：引《学记》者，证鼓得与乐为节之事。云“凡射之鼓节，《投壶》其存者也”者，射之鼓节多少无文，案今《礼记投壶》篇图出鲁鼓、薛鼓，云“取半以下为投壶节，尽用之为射节”，是其投壶存者。云“《周礼》射节：天子九”以下者，是《射人》、《乐师》皆有此支，引之者，证射节多少。<br />
　　上射揖，司射退反位。乐正命大师，曰：“奏《首》，若一。”（乐正西面受命，左还东面，命大师以《大射》之乐章，使奏之也。《首》，逸诗《曾孙》也。之言不来也。其诗有“射诸侯首不朝者”之言，因以名篇，後世失之，谓之《曾孙》。曾孙者，其章头也。《射义》所载《诗》曰“曾孙侯氏”是也。以为诸侯射节者，采其既有弧矢之威，又言“小大莫处，御於君所，以燕以射，则燕则誉”，有乐以时会君事之志也。若一者，调其声之疏数重节。）<br />
　　[疏]“上射”至“若一”。<br />
　　○注“乐正”至“重节”。<br />
　　○释曰：云“《首》，逸诗《曾孙》也”者，以其《首》是篇名，《曾孙》是章头。知者，以其《射义》上文云：其节，天子以《驺虞》，诸侯以《首》，卿大夫以《采》，士以《采蘩》。以类言之，《驺虞》、《采》是篇名，《首》篇名可知。《射义》下文“诸侯君臣尽志於射”，又云“故《诗》曰：曾孙侯氏，四正具举。小大莫处，御於君所”，注云：“此《曾孙》之诗，诸侯之射节也。四正，正爵四行也。四行者，献宾、献公、献卿、献大夫，乃後乐作而射也。”上云《首》，下云《曾孙》。《曾孙》，章头也，是以郑云“《曾孙》其章头，《射义》所载曾孙侯氏”是也。云“後世失之，谓之《曾孙》”者，以《曾孙》为篇名是失之，云曾孙其章头也，是正世人也。云“小大莫处”已下，“则燕则誉”以上，皆《射义》文。彼注以燕，以射先行燕礼乃射是也。云“若一者，调其声之疏数重节”者，谓九节、七节、五节，中相去，或希疏或密数，中使如一。必疏数如一者，重此乐故也。<br />
　　大师不兴，许诺。乐正反位，奏《首》以射。三耦卒射。宾待于物如初。公乐作而后就物，稍属，不以乐志。其他如初仪。（不以乐志，君之射仪，迟速从心，其发不必应乐，辟不敏也。志，意所亻疑度也。《春秋传》曰：“吾志其目。”）<br />
　　[疏]“大师”至“初仪”。<br />
　　○注“不以”至“其目”。<br />
　　○释曰：此经云“如初”者，皆如上第二番射法，唯作乐为异耳。云“辟不敏也”者，若以乐志，不与乐节相应，则见君不敏。今不以乐志，迟速从心，其发不必应乐，是辟不敏也。引《春秋传》者，定八年《左氏传》文：正月，公侵齐，门于阳州，其时鲁人颜息射人中眉，退曰：“我无勇，吾志其目也。”服氏注云：志中其目，是非其诚，诈以自矜。引之者，证志是意所拟度也。<br />
　　卒射如初。宾就席，诸公、卿、大夫、众射者皆继射，释获如初。卒射，降反位。释获者执馀获进告。左右卒射，如初。<br />
　　司马升，命取矢，负侯许诺。司马降，释弓反位。小臣委矢，司马师乘之，皆如初。司射释弓、视，如初。释获者以贤获与钧告，如初。复位。<br />
　　司射命设丰、实觯，如初。遂命胜者执张弓，不胜者执弛弓，升、饮，如初，卒、退丰与觯，如初。<br />
　　司射犹袒、决、遂，左执弓，右执一个，兼诸弦，面镞，次，命拾取矢，如初。（侧持弦矢曰执。面犹尚也。兼矢於弦，尚镞，将止，变於射也。）<br />
　　[疏]注“侧持”至“射也”。<br />

                    <br>
                        　　○释曰：上文皆云“挟一个”，此经云“执一个”，故上注云：“方持弦矢曰挟。”以其将射故也。此注云：“侧持弦矢曰执。”谓镞向上，故云“兼矢於弦，尚镞，将止，变於射”也。案《乡射礼》云：“矢不挟，兼诸弦付。”不言面镞，此言面镞，不言兼弦付，各举一边，省文之义。言兼弦附者，一矢兼弦，三矢兼付也。<br />
　　司射反位。三耦及诸公、卿、大夫、众射者皆袒、决、遂，以拾取矢，如初。矢不挟，兼诸弦，面镞，退次，皆授有司弓矢，袭，反位。（不挟，亦谓执之如司射。）卿、大夫升就席。<br />
　　司射次，释弓，说决、拾，去扑，袭，反位。司马正命退、解纲。小臣师退，巾车、量人解左下纲。司马师命获者以旌与荐俎退。（解犹释也。今文司马师，无司马。）<br />
　　司射命释获者退中与而俟。（诸所退射器皆俟，备君复射，释获者亦退其荐俎。）<br />
　　[疏]注“诸所”至“荐俎”。<br />
　　○释曰：云“皆俟，备君复射”者，但射已三番，於後或射或否，但臣不敢必君射，故备拟於君也。云“释获者亦退其荐俎”者，前辟荐俎，今既退中与，荐俎不可虚留，明亦退之可知。<br />
　　公又举奠觯，唯公所赐。若宾若长，以旅于西阶上，如初。大夫卒受者以虚觯降，奠于篚，反位。<br />
　　[疏]“公又”至“反位”。<br />
　　○释曰：此一节论射讫，为大夫举旅之事。<br />
　　司马正升自西阶，东楹之东，北面告于公：“请彻俎。”公许。（射事既毕，礼杀人倦，宜彻俎燕坐。）<br />
　　[疏]“司马”至“公许”。<br />
　　○释曰：自此尽“反位坐”，论彻俎升坐安燕之事。<br />
　　遂西阶上，北面告于宾。宾北面取俎以出。诸公、卿取俎如宾礼，遂出，授从者于门外。（自其从者。）<br />
　　大夫降复位。（门东北面位。）<br />
　　[疏]“大夫降复位”。<br />
　　○注“门东北面位”。<br />
　　○释曰：云“大夫降”者，大夫虽无俎，以宾及公卿皆送俎，不可独立於堂，故降复位。云“门东北面位”者，谓初小臣纳卿大夫门东北面揖位，案下文“宾诸公卿皆入门，东面，北上”，谓在西阶下。知大夫不复在西阶下位者，以其言复位者，复前位，其西阶下旧无位，故知非西阶下。若然，公卿入西阶下，郑云诸公卿不入门而右，以将燕，亦因从宾者也。大夫以公卿未入，不可犹居西阶，故在门东北面位也。<br />
　　庶子正彻公俎，降自阼阶以东。（降自阼阶，若亲彻也。以东，去藏。）宾、诸公、卿皆入门，东面，北上。（诸公卿不入门而右，以将燕，亦因从宾。）司正升宾。宾、诸公、卿、大夫皆说屦，升就席。公以宾及卿、大夫皆坐，乃安。（命以我安，臣於君尚犹，至此乃敢安。）<br />
　　羞庶羞。（羞，进也。庶，众也。所进众羞，谓巽肝、狗醢也。或有炮鳖、脍鲤、雉、兔、鹑、β。）<br />
　　[疏]“羞庶羞”。<br />
　　○注“羞进”至“鹑β”。<br />
　　○释曰：知有“巽肝”者，此《大射》先行燕礼，燕法，其牲唯有狗。又案《内则》云：“肝，取狗肝一，之以其，濡炙之，举ㄡ其，不蓼。”注云：“，肠脂。”故知此羞中有肝也。又知有“狗醢”者，以其《公食大夫》有牛炙、羊炙、豕炙，此燕无三牲，故知醢亦用狗。知“有炮鳖、脍鲤”者，案《六月》诗云：“吉甫燕喜，既多受祉。”又云：“饮御诸友，い鳖脍鲤。”故知有此也。《公食大夫》有王事之劳，乃有之。故《六月》诗郑注：“以吉甫远从镐地来，又日月长久，今饮之酒，使其诸友恩旧者侍之。又加其珍美之馔，所以极劝之也。”是有王事之劳乃有之，无王事之劳则无，故《公食大夫》不见也。又知有雉兔鹑β者，《公食大夫》二十豆有此四者，此仍引《内则》上大夫二十豆者，不引二十豆，尽以其二十豆有三牲之物，此狗，故唯引此四者。<br />
　　大夫祭荐。（燕乃祭荐，不敢於盛成礼。）<br />
　　[疏]“大夫祭荐”。<br />
　　○注“燕乃”至“成礼”。<br />
　　○释曰：云“燕乃祭荐，不敢於盛成礼”者，此大夫卑，不敢与公卿同时於盛成礼也。<br />
　　司正升受命，皆命。公曰：“众无不醉。”宾及诸公、卿、大夫皆兴，对曰：“诺，取不醉！”皆反位坐。（皆命者，命宾、命诸公、命卿大夫，皆乡其位也。兴对必降席，敬也。司正退立西序端。）<br />
　　[疏]“司正”至“位坐”。<br />
　　○注“皆命”至“序端”。<br />
　　○释曰：云“兴对必降席”者，经直云“兴”，不言降席，郑知降席者，以为反坐，故知降席也。言“敬也”者，决上文司正命宾与大夫以我安，虽未坐，不云降而对，故以此为敬。若然，上不降席者，彼直云“安”，未尽殷勤，故不降。此命使醉，是尽殷勤，故兴降，加敬也。知司正退立西序端者，案司正监酒，此将献士，事未讫，亦如《乡饮酒》监旅时，立于西序端也。<br />
　　主人洗、酌，献士于西阶上。士长升，拜受觯，主人拜送。（献士用觯，士贱也。今文觯作觚。）<br />
　　[疏]“主人”至“拜送”。<br />
　　○注“献士”至“作觚”。<br />
　　○释曰：自此尽“奠于篚”，论献士及祝史等之事。云“献士用觯，士贱也”者，言献士用觯，对上献大夫已上觚。觚二升，觯三升，用大者贱，用小者尊，故云士贱也。<br />
　　士坐祭，立饮，不拜既爵。其他不拜，坐祭，立饮。（其他，谓众士也。升不拜受爵。）<br />
　　[疏]注“其他”至“受爵”。<br />
　　○释曰：云“其他，谓众士也”者，长谓士中之长，次云士，谓长已下，下云其他，谓众士者，亦谓二十七士，以其下经旅食，谓庶人在官，故知此非府史以下。<br />
　　乃荐司正与射人于觯南，北面，东上，司正为上。（司正，射人士也。以齿受献，既乃荐之也。司正，大射正也。射人，小射正，略其佐。）<br />
　　[疏]注“司正”至“其佐”。<br />
　　○释曰：案《燕礼》荐司正与射人一人，司士一人，执幂二人，此不言其数，又不言司士与执幂者，以射人是小射正，非一人互见执事，执事者皆同献，不言其数，不言执幂者二人，文不具。<br />
　　辩献士。士既献者立于东方，西面，北上。乃荐士。（士既献易位者，以卿大夫在堂，臣位尊东也。毕献荐之，略贱。）<br />
　　[疏]注“士既”至“略贱”。<br />
　　○释曰：云“毕献荐之，略贱”者，案上献士，立饮，是毕献讫，乃云“乃荐司正与射人于觯南”，是献士又献司正已下。若然，荐士当在乃荐司正上，至此言之者，其实荐士在乃荐司正上，今此更言士得献讫，立在东方，立毕乃荐，不毕献，待司正荐，乃荐士也。是以荐司正言乃者，缓辞，明司正已下荐在士後也。<br />
　　祝史、小臣师亦就其位而荐之。（亦者，亦士也。辩献乃荐也，祝史门东北面，东上。）<br />
　　主人就士旅食之尊而献之。旅食不拜，受爵，坐祭，立饮。（主人既酌，西面，士旅食北面受之，不洗者，於贱略之。）<br />
　　[疏]注“主人”至“略之”。<br />
　　○释曰：知“主人既酌，西面，士旅食北面受之”者，以其不可背君南面授，故知位之如此。若然，大史等亦北面，则亦西面授酒也。其小臣师等，案上文位在阼阶东面，自然北面授。<br />
　　主人执虚爵，奠于篚，复位。<br />
　　宾降洗，升，媵觯于公，酌散，下拜。公降一等，小臣正辞。宾升再拜稽首，公答再拜。（宾受公赐多矣。礼将终，宜劝公，序厚意也。今文觯为觚。公答拜，无再拜。）<br />
　　[疏]“宾降”至“再拜”。<br />
　　○释曰：自此尽“旅酌”，论宾举爵为士举旅行酬之事。<br />
　　○注“宾受”至“再拜”。<br />
　　○释曰：云“宾受公赐多矣。礼将终，宜劝公，序厚意也”者，上文为宾、为卿、为大夫举旅，皆臣自致爵。今此其宾为士举旅行酬，因得为宾，致爵於君，故郑云序宾厚意也。<br />
　　宾坐祭，卒爵，再拜稽首。公答再拜。宾降，洗象觚，升酌膳，坐奠于荐南，降拜。小臣正辞。宾升成拜，公答拜。宾反位。（反位，反席也。此觚当为觯。）<br />
　　[疏]注“反位”至“为觯”。<br />
　　○释曰：自此已前，宾位在西阶下东面，无席，户牖之位则有席。此宾升成拜，不言降反位，明反位者，反於户牖之席位。云“此觚当为觯”者，凡旅酬皆用觯，献士尚用觯，故知觚当为觯，下经觚亦当为觯。<br />
　　公坐取宾所媵觯，兴。唯公所赐。受者如初受酬之礼，降，更爵，洗，升酌膳，下，再拜稽首。小臣正辞，升成拜。公答拜。乃就席，坐行之。（坐行之，若今坐相劝酒。）<br />
　　有执爵者。（士有盥升，主酌授之。）<br />
　　[疏]“有执爵者”。<br />
　　○注“士有”至“授之”。<br />
　　○释曰：知“士有盥升”者，以其为公卿大夫使行旅，不可不。知是士者，案下文云士“有执膳爵者，有执散爵者”，故知士有盥升，主酌授之。<br />
　　唯受于公者拜。（公所赐者拜，其馀则否。）<br />
　　司正命：“执爵者爵辩，卒受者兴以酬士。”（欲令惠均。）<br />
　　[疏]注“欲令惠均”。<br />
　　○释曰：以堂上公卿大夫旅遍并堂下之士，故云“欲令惠均”也。<br />
　　大夫卒受者以爵兴，西阶上酬士。士升，大夫奠爵拜，受答拜。（兴酬士者，士立堂下，与上坐者异也。）<br />
　　[疏]注“兴酬”至“异也”。<br />
　　○释曰：云“兴酬士者”，决向来堂上相旅，皆坐相酬，执爵者行之，大夫未能受酬者，辄兴西阶上，故郑云“士立堂下，与上坐者异也”。<br />
　　大夫立卒爵，不拜，实之。士拜受，大夫拜送。士旅于西阶上，辩。（祝史，小臣师，旅食皆及焉。）<br />
　　[疏]注“祝史”至“及焉”。<br />
　　○释曰：郑知“祝史”以下皆得旅酬者，前得献祝史与旅皆得献，明此旅酬得之可知。<br />
　　士旅酌。（旅，序也。士以次自酌相酬，无执爵者。）<br />
　　[疏]“士旅酌”。<br />
　　○注“旅序”至“爵者”。<br />
　　○释曰：云“无执爵”者，对上文卿大夫等有执爵者，以其坐故也。士无执爵者，以其贱不坐，故以次自酌，以相酬无执爵者也。<br />
　　若命曰“复射”，则不献庶子。（献庶子则正礼毕，後无事。）<br />
　　[疏]注“献庶”至“无事”。<br />
　　○释曰：献酬之礼，庶子以下最後得献。若献庶子之後，正礼毕，不得更有射事，故命复射在献庶子之前。<br />
　　司射命射，唯欲。（司射命宾及诸公卿大夫射，欲者则射，不欲者则止。可否之事，从人心也。）<br />
　　[疏]注“司射”至“心也”。<br />
　　○释曰：此乃三番射後，爵行无，非直解怠，复有醉者，是以不可恣心所欲。<br />
　　卿、大夫皆降，再拜稽首。公答拜。（拜君乐与臣下执事无已。不言宾，宾从群臣礼在上。）<br />
　　[疏]注“拜君”至“在上”。<br />
　　○释曰：云“不言宾，宾从群臣礼在上”者，谓初酬宾，直言宾，再举旅言若长，不专於宾，已是礼杀。第三举旅，云“唯公所赐，若宾若长”，至此宾士举旅，直云“唯公所赐”，复不言若宾若长，宾从群臣礼在上。<br />
　　壹发，中三侯皆获。（其功一也，而和者益多，尚欢乐也。矢扬触，或有参中者。）<br />
　　[疏]注“其功”至“中者”。<br />
　　○释曰：上文第二番、第三番，唯公得中三侯，皆释获。至此燕後复射，礼杀，臣与君同，是以郑云“和者益多，尚欢乐也”。云“其功一也”者，谓三侯所中，皆是功，故云一也。云“矢扬触，或有参中”者，卿大夫主射参侯，士主射犴侯，其中或扬触，容中别侯，皆与释。<br />
　　主人洗，升自西阶，献庶子于阼阶上，如献士之礼。辩献。降洗，遂献左右正与内小臣，皆於阼阼上，如献庶子之礼。（庶子既掌正六牲之体，又正舞位，授舞器，与膳宰、乐正联事。又掌国子戒令，教治世子之官也。左右正，谓乐正、仆人正也。位在中庭之左右。小乐正在颂磬之北，右也。工在西，即北面。工迁於东，则东面。大乐正在笙磬之北，左也。工在西，则西面。工迁於东，则北面。仆人正相大师，工升堂，与其师士降立於小乐正之北，北上。工迁於东，则陪其工後。国君无故不释县。二正，君之近官也。内小臣，奄人，掌君阴事阴令，后夫人之官也。献三官於阼阶，别内外臣也。同献更洗，以时事不联也。献正下及内小臣，则磬人、锺人、钅薄人、鼓人、仆人师、仆人士，尽献可知也。庶子、内小臣，位在小臣师之东，少退，西上。）<br />
　　[疏]“主人”至“之礼”。<br />
　　○注“庶子”至“西上”。<br />
　　○释曰：云“小乐正在颂磬之北，右也。工在西，即北面”者，工在西，谓迁乐於下时，大师、少师、上工立於鼓北也。云“工迁於东，则东面”者，案上迁乐於东之时，直云大师、少师、上工皆东坫之东，不见小乐正从之，明留在西县之北，东面向工矣。云“大乐正在笙磬之北，左也。工在西，则西面”者，案上文司射“东面命乐正”，单言乐正者，谓大乐正既东面命之，则大乐正元立於东矣，以其工在西阶下，故知西面向之矣。云“工迁於东，则北面”者，案上文乐正及位，大师既西面，明乐正北面可知。是以《乡射》工迁於东，西面北上，乐正北面立于其南，此亦与彼同北面也。云“国君无故不释县。二正，君之近官也”，言此者，人君路寝之廷乐县不释，乐正与仆人正同掌乐事，是君之近官也。云“同献更洗，以时事不联也”者，以其虽同献於阼阶上，献有前後，故更爵洗之，是以云时事不联也。云“庶子、内小臣，位在小臣师之东”者，案《公食》堂上夹北有宰夫，内宰在东北，此《射礼》堂上夹北无宰位，又案执事者堂上，又非乐人，不得在乐正位，以其与小臣师同名小臣，故知小臣师之东也。又云“少退，西上”者，见《公食》在宰东北少退，故知此亦少退。知西上者，以此位皆西上故也。<br />

                    <br>
                        　　无爵。（，数也。爵行无次数，唯意所劝，醉而止。）<br />
　　[疏]“无爵”。<br />
　　○释曰：自此尽“无乐”，论爵与乐恣意无数之事。<br />
　　士也，有执膳爵者，有执散爵者。执膳爵者酌以进公，公不拜，受。执散爵者酌以之公，命所赐。所赐者兴受爵，降席下，奠爵，再拜稽首。公答再拜。（席下，席西。）<br />
　　受赐爵者以爵就席坐，公卒爵，然後饮。（酬之礼，爵代举。今爵并行，嫌不代也。并行犹代者，明劝惠从尊者来。）<br />
　　[疏]注“酬之”至“者来”。<br />
　　○释曰：凡行酬之法，转爵递饮，今膳、散两有，宜得即饮，犹待公卒爵乃饮，犹代饮然。明惠从公来，嫌得即饮不代，故著嫌不卒爵然後饮，故曰嫌不代。<br />
　　执膳爵者受公爵，酌，反奠之。（燕之欢在饮酒，成其意也。）<br />
　　[疏]注“燕之”至“意也”。<br />
　　○释曰：云“燕之欢在饮酒”者，谓安燕之欢，正在於饮酒，故受公爵者更酌，反奠於公所，拟公更赐爵，是其欢燕成之意也。<br />
　　受赐者兴，授执散爵者。执散爵者乃酌行之。（与其所劝者。）<br />
　　唯受于公者拜。卒爵者兴，以酬士于西阶上。士升。大夫不拜乃饮，实爵。（乃犹而也。）<br />
　　[疏]注“乃犹而也”。<br />
　　○释曰：郑转乃为而者，乃是缓辞，於礼不切，故为之也。<br />
　　士不拜，受爵。大夫就席。士旅酌，亦如之。公有命彻幂，则宾及诸公卿大夫皆降，西阶下北面，东上，再拜稽首。（命彻幂者，公意殷勤，欲尽酒。）<br />
　　公命小臣正辞，公答拜。大夫皆辟。升，反位。（升不成拜，於将醉正臣礼。）<br />
　　[疏]注“升不”至“臣礼”。<br />
　　○释曰：於例，臣於堂下再拜稽首，得小臣以君命辞，其拜不成，当升成拜。今直升不成拜者，以其拜於下，是臣之正礼，故郑云“於将醉正臣礼”。<br />
　　士终旅於上，如初。（卿大夫降而爵止，於其反席卒之。）<br />
　　[疏]注“卿大”至“卒之”。<br />
　　○释曰：上文卿大夫酬辩，始酬士，公命彻幂，公卿以下降而爵止，是以卿大夫升反席，士以下相酬而卒之。<br />
　　无乐。（升歌合无次数，唯意所乐。）<br />
　　宵则庶子执烛於阼阶上，司宫执烛於西阶上，甸人执大烛於庭，阍人为烛於门外。（宵，夜也。烛，ㄡ也。甸人，掌共薪蒸者。庭大烛，为其位广也。为，作也，作烛俟宾出。）<br />
　　[疏]“宵则庶子执烛”。<br />
　　○释曰：自此尽篇终，论礼毕容公卿出入之事。<br />
　　宾醉，北面坐取其荐脯以降。（取脯，重得君之赐。）奏《陔》。（《陔夏》，乐章也，其歌《颂》类也。以锺鼓奏之，其篇今亡。）<br />
　　宾所执脯，以赐锺人于门内ニ，遂出。（必赐锺人，锺人以锺鼓奏《陔夏》，赐之脯，明虽醉，志礼不忘乐。）<br />
　　[疏]“宾所”至“遂出”。<br />
　　○释曰：案《乡饮酒》、《乡射》宾出无取脯赐锺人之事者，彼是臣礼，此为君法，故详略不同。<br />
　　卿大夫皆出。（从宾出。）<br />
　　公不送。（臣也，与之安燕交欢，嫌亢礼也。）<br />
　　[疏]“公不送”。<br />
　　○注“臣也”至“礼也”。<br />
　　○释曰：案《燕义》云：“使宰夫为献主，臣莫敢与君亢礼。”来安燕交欢，君若送之，是臣与君亢礼，故君不送宾也，故《燕礼》注云“宾礼讫臣礼”是也。<br />
　　公入，《骜》。（《骜夏》，亦乐章也。以锺鼓奏之，其诗今亡。此公出而言入者，射宫在郊，以将还为入。燕不《骜》者，於路寝，无出入也。）<br />
　　[疏]“公入骜”。<br />
　　○注“骜夏”至“入也”。<br />
　　○释曰：云“《骜夏》，亦乐章也”者，案《周礼锺师》有《九夏》，皆乐章，其中有《骜夏》，如《陔夏》，故云亦乐章也。云“以锺鼓奏之”者，案《锺师》“以锺鼓奏《九夏》”，郑云：“先击锺，次击鼓。”故云以锺鼓奏之。云“其诗今亡”者，郑注《锺师》云：“《九夏》皆诗篇名，《颂》之族类也。此歌之大者，载在乐章，乐崩亦从而亡，是以《颂》不能具。”是其今亡。云“此公出而言入者，射宫在郊，以将还为入”者，天子射在虞庠，周之小学在西郊，案《乡射》记“於郊则闾中”，郑注云诸侯“大学在郊”。是诸侯大射所，故言入者，射宫在郊，以将还为入也。郑知燕在路寝者，《燕礼》记云“燕朝服於寝”，与群臣宾客燕不合在燕寝，故知从路寝也。此篇所解多不具者，以其诸侯大夫射先行燕礼，大射三番多依《乡射》，是以与礼同者，於此不复重释之也。<br />
　　●卷十九聘礼第八<br />
　　[疏]“聘礼第八”。<br />
　　○郑《目录》云：“大问曰聘。诸侯相於久无事，使卿相问之礼。小聘使大夫。”《周礼》曰：“凡诸侯之邦交，岁相问，殷相聘也，世相朝也。”於五礼属宾礼。《大戴》第十四，《小戴》第十五，《别录》第八。<br />
　　○释曰：郑云“大问曰聘者”，则此篇发首所论是也。云“久无事”者，案下记云：“久无事则聘焉。”注云：“事谓盟会之属。”若有事，事上相见，故郑据久无事而言。云“小聘使大夫”者，下经云“小聘曰问。其礼如为介，三介”是也。“《周礼》曰”者，《大行人》文，郑彼注：“小聘曰问殷中也，久无事又於殷朝者，及而相聘也。父死子立曰世。凡君即位，大国朝焉，小国聘焉。此皆所以习礼考义，正刑一德，以尊天子也。必择有道之国而就修之。”然岁相问，殷相聘，《聘义》所云“比年小聘，三年大聘”是也。《大行人》云：“上公九介，侯伯七介，子男五介。”又云：“凡诸侯之卿，其礼各下其君二等。”《聘义》：“上公七介，侯伯五介，子男三介。”是诸侯之卿、介各下其君二等者也。若小聘曰问，使大夫，又下其卿二等，此《聘礼》是侯伯之卿大聘，以其经云五介，“上介奉束锦，士介四人，皆奉玉锦”。又云入竟张旃，孤卿建旃，据侯伯之卿之聘者。必见侯伯之卿聘者，周公作经，互见为义，此见侯伯之卿大聘。《玉人》云：“彖圭璋八寸，璧琮八寸，以┹聘。”上公之臣，《公食大夫》俎实云“伦肤七”，据子男之臣，是各举一边，而言明五等俱有，是其互见为义也。<br />
　　聘礼。君与卿图事，（图，谋也。谋聘故及可使者。谋事者必因朝，其位，君南面，卿西面，大夫北面，士东面。）<br />
　　[疏]“聘礼”至“图事”。<br />
　　○注“图谋”至“东面”。<br />
　　○释曰：自此尽“官具”，论聘人及用币之事。云“谋聘故及可使”者，谋聘者，为久无事，须聘，故谓有事，故或因聘，或特行。若记云：“若有故，则卒聘，束帛加书将命。”是因聘者也。晋侯使韩穿来言汶阳之田之类，是特行者也。言及可使者，谓於三卿之中选可使者，即经云“遂命使者”是也。其总三事皆须谋者也，言谋事者必因朝者，欲取对众共询之意。云“其位，君南面”已下，知面位然者，此《仪礼》之内见诸侯三朝：燕朝，《燕礼》是也；又射朝，《大射》是也；不见路门外正朝，正朝，当与二朝面位同。案《燕礼》、《大射》皆云“卿西面，大夫北面，士东面”，公降阶南面揖之，是以知正朝面位然也。若天子三朝，射人见射朝，司士见正朝，不见燕朝，以诸侯正朝与燕朝同，明天子燕朝亦与正朝同也。<br />
　　遂命使者。（遂犹因也。既谋其人，因命之也。聘使卿。）<br />
　　[疏]“遂命使者”。<br />
　　○注“遂犹”至“使卿”。<br />
　　○释曰：云“既谋其人，因命之也”者，谓谋其人，人亦在谋事之中，故云因命，即上注可使者是也。云“聘使卿”者，以其经云“及竟张旃”，《周礼司常》云“孤卿建旃”，故知使卿也。若然，使者自在谋内，审知所聘之国远近，何以下记云使者“既受行，出，遂见宰，问几月之资”，注云：“古者君臣谋密草创，未知所之远近。”问行用多少，但所谋之时，经云出聘，不言其国，使者不得审知，故更问之。是以《左氏》吴公子季札遂聘齐晋卫郑之等，下文云“无行则重贿反币”，是亦有历聘之事也。<br />
　　使者再拜稽首，辞。（辞以不敏。）<br />
　　[疏]“使者”至“首辞”。<br />
　　○注“辞以不敏”。<br />
　　○释曰：云“辞以不敏”者，郑取《孝经》“曾子曰参不敏”之辞为义也。<br />
　　君不许，乃退。（退，反位也。受命者必进。）<br />
　　[疏]“君不许乃退”。<br />
　　○注“退反”至“必进”。<br />
　　○释曰：知“受命者必进”者，以其云“退”，故知进乃有退法，是受命前进，近君也。<br />
　　既图事，戒上介，亦如之。（既，已也。戒犹命也。已谋事，乃命上介，难於使者易於介。）<br />
　　[疏]“既图”至“如之”。<br />
　　○注“既已”至“於介”。<br />
　　○释曰：既谋事乃命介，在谋後别命之，谋使者是难，谋後命介是易也。<br />
　　宰命司马戒众介，众介皆逆命，不辞。（宰，上卿，贰君事者也。诸侯谓司徒为宰。众介者，士也，士属司马。《周礼》司马之属，司士掌作士，四方，使为介。逆犹受也。）<br />
　　[疏]“宰命”至“不辞”。<br />
　　○注“宰上”至“受也”。<br />
　　○释曰：天子有六卿：天、地、四时之官。是诸侯兼官而有三卿：立地官司徒兼冢宰，立夏官司马兼春官，立冬官司空兼秋官。是以《左氏》杜泄云：吾子为司徒，叔孙为司马，孟孙为司空。故《礼记内则》云：“后王命冢宰，降德于众兆民。”郑云：“《周礼》冢宰掌饮食，司徒掌十二教。今一云冢宰，记者据诸侯也，诸侯并六卿为三，或兼职焉。”是其诸侯并六卿为三，诸侯以司徒为冢宰，义与此同。宰上卿，贰君事，诸侯谓司徒为宰者也。云“士属司马”，引《周礼》者，案司士属司马，而云“作士四方使为介”，诸侯之司马亦然，故引以证诸侯司马戒众介也。云“不辞”者，是其副使之贱者，故不敢辞。<br />
　　宰书币，（书聘所用币多少也。宰又掌制国之用。）<br />
　　[疏]“宰书币”。<br />
　　○注“书聘”至“之用”。<br />
　　○释曰：宰即上命司马兼官者也。云“书聘所用币多少也”者，谓聘邻国享君及夫人问卿之等币。《周礼司仪》云：“凡诸侯之交，各称其邦而为之币，以其币为之礼。”郑云：“币，享币也。於大国则丰，於小国则杀”是也。云“宰又掌制国之用”者，案《王制》云：“冢宰制国用，必於岁之杪。”是以使之书币也。<br />
　　命宰夫官具。（宰夫，宰之属也。命之使众官具币及所宜赍。）<br />
　　[疏]“命宰夫官具”。<br />
　　○注“宰夫”至“宜赍”。<br />
　　○释曰：所命者冢宰，司徒命之以宰夫，属司徒。《周礼》宰夫“掌百官府之徵令”，故命诸官云“官具”者，谓使宰夫命诸官，各具所行币。币在官之府，其司非一，故言“众官”。币谓享币，及问大夫问卿，总具之及所宜赍者，谓行道所用多少皆是。<br />
　　及期，夕币。（及犹至也。夕币，先行之日，夕陈币而视之，重聘也。）<br />
　　[疏]“及期夕币”。<br />
　　○注“及犹”至“聘也”。<br />
　　○释曰：自此尽“受书以行”，论陈币付使者之事。云“夕币，先行之日夕”，知者，下云“厥明，释币于祢”，是行日，明此夕是先行之日夕也。云“视之”者，正谓宾及众介视之，故下云“使者朝服帅众介夕”，注云“视其事”是也。<br />
　　使者朝服，帅众介夕。（视其事也。古文帅皆作率。）<br />
　　管人布幕于寝门外。（管犹馆也。馆人，谓掌次舍帷幕者也。布幕以承币。寝门外，朝也。古文管作官，今文布作敷。）<br />
　　[疏]“管人”至“门外”。<br />
　　○注“管犹”至“作敷”。<br />
　　○释曰：云“馆人，谓掌次舍帷幕者也”者，案《天官》有《掌舍》、《掌次》、《幕人》等。《掌次》云：“有邦事，则张幕设案。”《掌舍职》云：“为帷宫，设旌门。”又《幕人》云：“掌帷幕幄绶之事。”郑云：“在旁曰帷，在上曰幕。幕或在地，展陈于上。”即此布幕是也。馆人即彼掌舍，以诸侯兼官，故郑总言之也。云“幕以承币”者，即下文“官陈币”是也。云“寝门外，朝也”者，谓路门外，即正朝之处也。下记云：“宗人授次，次以帷。”则馆人与宗人共掌之，若宾客则宗人掌之也。<br />
　　官陈币：皮，北首西上，加其奉於左皮上；马则北面，奠币于其前。（奉，所奉以致命，谓束帛及玄也。马言则者，此享主用皮，或时用马，马入则在幕南，皮马皆乘。古文奉为卷，今文无则。）<br />
　　[疏]“官陈”至“其前”。<br />
　　○注“奉所”至“无则”。<br />
　　○释曰：云“官陈币”者，即上文“官具”者也。馆人布幕於地，官陈币於其上。云“奉，所奉以致命，谓束帛及玄也”者，所奉谓後享时奉，入以致命，故知。是以下文享时所致，束帛加璧以享君，玄加琮以享夫人，郑不言璧琮者，璧琮不陈，厥明乃授之也。云“马言则者，此享主用皮，或时用马”者，主用皮，谓有皮之国。国无皮者，乃用马。故下云：“庭实，皮则摄之。”郑注：“皮言则者，或用马也。”记云“皮马相可也”，注“犹代也。土物有宜”也。云“马入则在幕南”者，以经云“马则北面，奠币于其前”也，是马在幕南。故下展币时云：“马则幕南北面，奠币于其前”也。知“皮马皆乘”者，案下宾觌时云“总乘马”，又云“礼，玉束帛乘皮”，是皆乘也。<br />
　　使者北面，众介立于其左，东上。（既受行，同位也。位在幕南。）<br />
　　[疏]“使者”至“东上”。<br />

                    <br>
                        　　○注“既受”至“幕南”。<br />
　　○释曰：云“既受行，同位”者，对未受命行已前，卿大夫士面位各异，是以记云：“使者既受行日，朝同位。”郑注云“谓前夕币之，同位者，使者北面，介立于其左，少退，别其处臣也”是也。知“在幕南”者，币在幕上，使者须视币，故在幕南也。<br />
　　卿大夫在幕东，西面北上。（大夫西面，辟使者。）<br />
　　[疏]“卿大”至“北上”。<br />
　　○注“大夫”至“使者”。<br />
　　○释曰：此谓处者，大夫常北面，今与卿同西面，故云“辟使者”。<br />
　　宰入，告具于君。君朝服出门左，南乡。（入告，入路门而告。）<br />
　　[疏]注“入告”至“而告”。<br />
　　○释曰：朝在路门外，故知“入路门”，至路寝而告君，以其在路寝听政处故也。<br />
　　史读书展币。（展犹校录也。史幕东西面读书。贾人坐抚其币。每者曰在必。西面者，欲君与使者俱见之也。）<br />
　　[疏]“史读书展币”。<br />
　　○注“展犹”至“之也”。<br />
　　○释曰：知“史幕东西面”者，以其君南面，使者北面，故知幕东西面读之可知，是以郑云“欲君与使者俱见之也”。知贾人抚币者，以其贾人主币行者，故知贾人抚币。受之其币，谓官具之者，非直所奉而已。若然，贾人当在幕西，东面抚之，亦欲使君与宾俱见之也。<br />
　　宰执书，告备具于君，授使者。使者受书，授上介。（史展币毕，以书还授宰，宰既告备，以授使者。其受授皆北面。）<br />
　　[疏]注“史展”至“北面”。<br />
　　○释曰：云“史展币毕，以书还授宰”者，以其宰在幕东，西面，史居前西面，读书展币，展币讫，明回还授宰，宰以书授使者。云“其受授皆北面”者，当宰以书授使者之时，宰来至使者之东，北面授使者，使者北面授介，三者皆北面，向君故也。<br />
　　公揖入。（揖，礼群臣。）<br />
　　[疏]“公揖入”。<br />
　　○释曰：以展币授使者讫，礼毕，故入於寝也。<br />
　　官载其币，舍于朝。（待旦行也。）<br />
　　[疏]“官载”至“于朝”。<br />
　　○注“待旦行也”。<br />
　　○释曰：此云“官”，谓官人从宾行者，与前官陈币者异。必知行者，以下文入竟又展之，又“有司展群币以告”，注云“有司，载币者，自展自告”是也。云“待旦行”者，下文“厥明，释币遂行”是也。<br />
　　上介视载者，（监其安处之，毕乃出。）<br />
　　[疏]“上介视载者”。<br />
　　○注“监其”至“乃出”。<br />
　　○释曰：经直云“上介视载者”，注云“监其安处之，毕乃出”，不言馀人出，则上文舍於朝，不出，待旦则行，以其须守币故也。<br />
　　所受书以行。（为当复展。）<br />
　　[疏]“所受书以行”。<br />
　　○注“为当复展”。<br />
　　○释曰：“书”谓前宰授使者，此书将行，为当复展故也。<br />
　　厥明，宾朝服释币于祢。（告为君使也。宾，使者谓之宾，尊之也。天子诸侯将出，告群庙，大夫告祢而已。凡释币，设洗盥如祭。）<br />
　　[疏]“厥明”至“于祢”。<br />
　　○注“告为”至“如祭”。<br />
　　○释曰：自此尽“亦如之”，论宾与上介将行告祢之事。云“朝服”者，卿大夫朝服祭，故还服朝服告也。云“天子诸侯将出，告群庙”者，案《礼记曾子问》云：“孔子曰：诸侯天子，必告于祖，奠于祢。”注云：“皆奠币以告之。”是诸侯出告群庙。案彼下文又云：“孔子曰：天子诸侯将出，必以币帛皮圭告于祖祢，遂奉以出。”是天子与诸侯同告群庙之事。云“大夫告祢而已”者，大夫三庙，降天子，不得并告，故直告祢而已。若父在则告祖，知者，下记云：“赐饔唯羹饪。筮一尸，若昭若穆。”注云：“筮尸若昭若穆，容父在，父在则祭祖，父卒则祭祢。”以此言之，明初行时，父在释币於祖庙可知。案昭元年楚公子围聘於郑，云“布几筵，於庄、共之庙而来”，服氏云：“庄，谓楚庄王，围之祖。共王，围之父。”是大夫并告群庙者。彼不告聘，直告娶，故得并告。古者大夫得因聘而娶，故《传》云“且娶於公孙段氏”是也。云“凡释币，设洗盥如祭”者，案《曾子问》云“凡告用牲币”，注云“牲当为制”，则告无牲，直用币而已。但执币须，当有洗而盥手，其设洗如祭祀之时，亦洗当东荣，南北以堂深，水在洗东，篚在洗西。必知无祭事者，下文还时云：“乃至于祢，筵几于室，荐脯醢，觞酒陈。”郑云：“行释币，反释奠，略出谨入。”是其差也。<br />
　　有司筵几于室中。祝先入，主人从入。主人在右，再拜，祝告，又再拜。（更云主人者，庙中之称也。祝告，告以主人将行也。）<br />
　　[疏]“有司”至“再拜”。<br />
　　○注“更云”至“行也”。<br />
　　○释曰：云“更云主人者，庙中之称也”者，上云“宾”，至此更云“主人”，是庙中之称，故《特牲》、《少牢》皆称主人，对《聘》称宾也。<br />
　　释币，制玄束，奠于几下，出。（祝释之也。凡物十曰束。玄之率，玄居三，居二。《朝贡礼》云：纯，四只。制，丈八尺。）<br />
　　[疏]“释币”至“下出”。<br />
　　○注“祝释”至“八尺”。<br />
　　○释曰：知“祝释币”者，案《曾子问》：君薨而世子生，大祝裨冕执束帛，升自西阶，命无哭。告曰：某之子生，敢告。奠币於殡东。则知此亦大祝释之可知也。云“凡物十曰束”者，案《昏礼》“玄束”，则每卷二丈，自馀行礼云束者，每卷一丈八尺为制，币帛锦十卷者皆名束，至於脯十廷亦曰束，故云凡物十曰束也。云“玄之率，玄居三，居二”者，言“率”，皆如是也。玄三二者，象天三覆地二也。云“《朝贡礼》云纯四只制丈八尺”者，纯谓幅之广狭，制谓舒之长短，《周礼》赵商问只长八寸，四八三十二，幅广三尺二寸，大广非其度。郑志答云：古积画误为四，当为三，三咫则二尺四寸矣。《杂记》云：“纳币一束，束五两，两五寻。”然则每卷二丈，若作制币者，每卷丈八尺为制，合卷为匹也。<br />
　　主人立于户东，祝立于牖西。（少顷之，示有俟於神。）<br />
　　[疏]注“少顷”至“於神”。<br />
　　○释曰：案《士虞礼》无尸者，出户而听若食间，此无祭事，故云“有俟於神”也。<br />
　　又入，取币，降，卷币，实于笄，埋于西阶东。（又入者，祝也。埋币必盛以器，若藏之然。）<br />
　　又释币于行。（告将行也。行者之先，其古人之名未闻。天子诸侯有常祀在冬。大夫三祀：曰门、曰行、曰厉。丧礼有“毁宗躐行，出于大门”，则行神之位在庙门外西方。不言埋币，可知也。今时民春秋祭祀有行神，古之遗礼乎？）<br />
　　[疏]“又释币于行”。<br />
　　○注“告将”至“礼乎”。<br />
　　○释曰：云“行者之先，其古人之名未闻”者，此谓平地道路之神。云“古人名未闻”者，谓古人教人行道路者，其人名字未闻。云“天子诸侯有常祀在冬”者，《月令》祀行是也。言此者，欲见大夫虽三祀，有行无常祀，因行使始出有告礼而已。至於出城，又有祭祭山川之神，喻无险难也。“大夫三祀曰门、曰行、曰厉”者，见《祭法》文。云“丧礼有‘毁宗躐行，出于大门’”者，《檀弓》文。案彼云：“掘中ニ而浴，毁灶以缀足。及葬，毁宗躐行，出于大门，殷道也。”下文周柩入毁宗，虽不云躐行，亦有行可知。所毁者，毁庙门西而云躐行，明行神在庙门西矣。“不云埋币，可知”者，承上宗庙埋之，此亦埋可知。云“今时民春秋祭祀有行神，古之馀礼乎”者，郑以行神无正文，虽约《檀弓》，犹引汉法为况乎者，犹，疑之矣。若然，城外祭山川之神有坛，此礼行神亦当有壤。是《月令》“冬祭行”注云“行在庙门外之西，为坛，厚二寸，广五尺，轮四尺”是也。<br />
　　遂受命。（宾须介来，乃受命也。言遂者，明自是出，不复入。）<br />
　　[疏]“遂受命”。<br />
　　○注“宾须”至“复入”。<br />
　　○释曰：下云“上介及众介俟于使者之门外”，是其宾须介来，乃受命也。云“自是出，不复入”者，自释币於门，不复更入。若然，则待介於门矣。<br />
　　上介释币亦如之。（如其於祢与行。）<br />
　　上介及众介俟于使者之门外。（俟，待也。待於门外，东面北上。）<br />
　　[疏]“上介”至“门外”。<br />
　　○注“俟待”至“北上”。<br />
　　○释曰：自此尽“敛旃”，为使者与介向君朝受命即行之事。知“待於门外，东面北上”者，上云宾释币讫不复入，明介待宾於大门外，宾出则向君也。言“东面北上”者，依宾客门外之位。<br />
　　使者载旃，帅以受命于朝。（旃，旌旗属也。载之者，所以表识其事也。《周礼》曰“通帛为旃”，又曰“孤卿建旃”。至於朝门，使者北面东上。古文旃皆为膳。）<br />
　　[疏]“使者”至“于朝”。<br />
　　○注“旃旌”至“为膳”。<br />
　　○释曰：云“载之者，所以表识其事”者，人见张旃，则知是孤卿为使之事，是表识其事也。云“《周礼》曰”者，《司常》文。云“至於朝门”者，凡诸侯三门：皋、应、路。路门外有常朝位。下文君臣皆朝列位，乃使卿进使者，使者乃入至朝，即此朝门者，皋门外矣。知“北面东上”者，还依展币之位也。<br />
　　君朝服，南乡。卿大夫西面，北上。君使卿进使者。（进之者，使者谦，不敢必君之终使己。）<br />
　　[疏]“君朝服”至“使者”。<br />
　　○注“进之”至“使己”。<br />
　　○释曰：此还依展币之位，知大夫与卿同西面，避宾。下文使者还，亦同展币北面东上位。<br />
　　使者入，及众介随入，北面，东上。君揖使者进之，上介立于其左，接闻命。（进之者，有命，宜相近也。接犹续也。）<br />
　　贾人西面坐启椟，取圭，垂缫，不起而授宰。（贾人，在官知物贾者。缫，所以藉圭也。其或拜，则奠于其上。今文缫作ロ。）<br />
　　[疏]“贾人”至“授宰”。<br />
　　○注“贾人”至“作ロ”。<br />
　　○释曰：云“贾人，在官知物贾者”，谓若《王制》云庶人之在官，府史胥徒之类，以知物贾，故名贾。云“其或拜，则奠于其上”者，故《觐礼》记云“奠圭于缫上”是也。但缫有二种：一者以木为中，以韦衣之，天子五采，公侯伯三采，子男二采，采为再行。下记及《典瑞》皆有其文，此为缫也。下记云“绚组尺”，及《曲礼》下文“执玉其有藉者则裼”，郑亦为之缫，若韦版为之者，奠玉於上，此则无垂缫、屈缫之事。若绚组为之者，所以系玉於韦版，使不失坠，此乃有屈垂之法，则此经所云者是也。案向来所注，皆以韦版缫藉解之者，郑意以承玉及系玉二者，所据虽异，所用相将，又同名为缫，是以和合解之。故以韦版为之者，以解绚组之缫也。<br />
　　宰执圭，屈缫，自公左授使者。（屈缫者，敛之。礼以相变为敬也。自公左，赞币之义。）<br />
　　[疏]“宰执”至“使者”。<br />
　　○注“屈缫”至“之义”。<br />
　　○释曰：云“自公左，赞币之义”者，《礼记少仪》云：“诏辞自右，赞币自左。”取地道尊右之法，是赞币之义，故於公左也。<br />
　　使者受圭，同面，垂缫以受命。（同面者，宰就使者北面并授之。既授之，而君出命矣。凡授受者，授由其右，受由其左。）<br />
　　[疏]“使者”至“受命”。<br />
　　○注“同面”至“其左”。<br />
　　○释曰：知“宰就使者北面”者，以经言“同面”，不见使者进文，使者既先北面，故知就使者北面，并面授之。既授与使者，即言受命，明知则出命矣。云“凡授受者，授由其右，受由其左”者，据此宰由其右授使者，使者受由其左。又据《乡饮酒》、《乡射》、《燕礼》，献酢酬皆授由其右，受由其左，故云“凡”以广之。若有所因由，则有授由左，受由右，是以使者反命之时，宰自公左受玉。郑云亦於使者之东，同面并受，不右使者，由便也。又宾授觌时，士受马，右受。郑云：“牵者之右，而受由便。”又《乡饮酒》云：“受酬者自介右。”郑云：“尊介，使不失故位。”如此者，皆是变例，郑据平常行事而言也。<br />
　　既述命，同面授上介。（述命者，循君之言，重失误。）<br />
　　[疏]“既述”至“上介”。<br />
　　○注“述命”至“失误”。<br />
　　○释曰：上文授玉讫，君出命，命辞虽不知何语，要知使者既受命，使者又重述君命，为述命。述命者，重失误。<br />
　　上介受圭，屈缫，出授贾人，众介不从。（贾人，将行者，在门外北面。）<br />
　　[疏]“上介”至“不从”。<br />
　　○注“贾人”至“北面”。<br />
　　○释曰：云“众介不从”者，以上介送圭，向外与贾人，反来，故众介不从，以待之。云“贾人，将行者”，知者，经言“授贾人”，使受之，则是行人主掌此玉，故知。将行者，对上云贾人出玉者，是留者也。知“在门外北面”者，以其使者在门外时，皆北面，此贾人不入，明依本北面可知。<br />
　　受享束帛加璧，受夫人之聘璋，享玄束帛加琮，皆如初。（享，献也。既聘又献，所以厚恩惠也。帛，今之璧色缯也。夫人亦有聘享者，以其与己同体，为国小君也。其聘用璋，取其半圭也。君享用璧，夫人用琮，天地配合之象也。圭璋特达，瑞也；璧琮有加，往德也。《周礼》曰：“彖、圭、璋、璧、琮，以┹聘。”）<br />
　　[疏]“受享”至“如初”。<br />
　　○注“享献”至“┹聘”。<br />
　　○释曰：此经中三事，上经已受聘君圭，此经受享君束帛加璧，又受聘夫人璋，又受享夫人琮。案上文夕币时，云“官陈币皮北首西上加其奉於左皮上”，郑注云：“奉，所奉以致命，谓束帛及玄也。”则知所陈，直陈束帛及玄，不陈璧、琮。是以此经受璧而连言束帛玄者，以其享时，束帛加璧於其上，玄加琮於其上，以相配之物，故兼言束帛玄。若然，璧、琮右受者，以其璧、琮与圭、璋同类，尊之故也。云“帛，今之璧色缯”者，《周礼大宗伯》云：“孤执皮帛。”郑注亦然。又案《宗伯》云“以苍璧礼天”，下云“牲币各放其器之色”，币即币帛，礼天之璧用苍色，则币帛之色亦苍色，是璧色缯。於汉时云“璧色缯”者，亦因周法，则此束帛亦与璧色同，以其相配，但未知正用何色耳。云“聘用璋，取其半圭”，知半曰璋者，案《周礼典瑞》云：“四圭有邸以祀天，两圭有邸以祀地，圭璧以祀日月，璋邸射以祀山川。”以上向下差之，以两圭半四圭，圭璧半两圭，璋邸射又半圭璧，是半圭曰璋也。云“圭璋特达，瑞也”者，《聘义》云：“圭璋特达，德也。”郑云：“特达，谓以朝聘也。”言瑞者，《大宗伯》云：“以玉作六瑞。”公执桓圭以下皆是瑞。故《尚书》云：“班瑞於群后。”言特达者，不加束帛也。云“璧琮有加，往德也”者，谓加於束帛之上。言往德者，《郊特牲》云：“束帛加璧，往德也。”谓以束帛加璧，致厚往，为主君有德，故以玉致之。君子於玉比德，故言往德也，往德义出於彼。郑言此者，欲见朝置享用玉之意也。“《周礼》曰”，《玉人》文。云“彖、圭、璋、璧、琮，以┹聘”者，欲见此篇聘宾不用君之所执圭璋，以其公则执桓圭，侯执信圭，伯执躬圭，子执璧，男执蒲璧，臣出聘，圭璋璧琮，则彖之而已，无此桓、信、躬、、蒲之文。又所执皆降其君一等，故引之为证也。<br />

                    <br>
                        　　遂行，舍于郊。（於此脱舍衣服，乃即道也。《曲礼》曰：“凡为君使，已受命，君言不宿於家。”）<br />
　　[疏]“遂行舍于郊”。<br />
　　○注“於此”至“於家”。<br />
　　○释曰：言“遂行”者，受命则行，不留停，故云遂行。言“於此脱舍衣服，乃即道”者，上文云宾朝服，告祢，及遂朝君受命，至此衣服未改，郑注云“吉时道路深衣”，则此脱舍朝服，服深衣而行，故云於此所脱舍衣服乃即道也。引《曲礼》者，见受君命及君言，言别有告请之事，遂行舍於郊，则彼云不宿于家也。<br />
　　敛旃。（此行道耳，未有事也。敛，藏也。）<br />
　　[疏]“敛旃”。<br />
　　○注“此行”至“藏也”。<br />
　　○释曰：云“此行道耳，未有事也”者，案下文云“及竟张旃”，是有事也。故此自郊已後未有事，敛，藏也。<br />
　　若过邦，至于竟，使次介假道，束帛将命于朝，曰：“请帅。”奠币。（至竟而假道，诸侯以国为家，不敢直径也。将犹奉也。帅犹道也，请道已道路所当由。）<br />
　　[疏]“若过”至“奠币”。<br />
　　○注“至竟”至“当由”。<br />
　　○释曰：自此尽“执策於其後”，论过他国竟假道之事。云“诸侯以国为家，不敢直径”者，案《左氏传》僖三十三年：秦师袭郑，不假道於晋，为晋所败。是其不假道，直径过天子之师。行过无假道，以其天子以天下为家，所在如主人故也。天子微弱，则有之。是以《周语》”定王使单襄公聘於宋，遂假道於陈以聘楚”。服氏注云：“是时天子微弱，故与诸侯相聘同”是也。<br />
　　下大夫取以入告，出许，遂受币。（言遂者，明受其币，非为许故也。容其辞让不得命也。）<br />
　　[疏]“下大夫”至“受币”。<br />
　　○注“言遂”至“命也”。<br />
　　○释曰：云“言遂者，明受其币，非为许故也”者，币本为行礼，非为求许。若许受币，当云出许受币，不须言遂。今不以许道受币，云遂，是以容其辞让，不受此币，不得命遂受之，故云遂也。<br />
　　饩之以其礼，上宾大牢，积唯刍禾，介皆有饩。（凡赐人以牲，生曰饩。饩犹禀也，给也。以其礼者，尊卑有常差也。常差者，上宾、上介牲用大牢，群介用少牢。米皆百，牲陈于门内之西，北面。米设于中庭。上宾、上介致之以束帛，群介则牵羊焉。上宾有禾十车、刍二十车，禾以秣马。）<br />
　　[疏]“饩之”至“有饩”。<br />
　　○注“凡赐”至“秣马”。<br />
　　○释曰：此谓主国所致礼。云“凡赐人以牲，生曰饩”者，言“凡”者，总解诸文。案此下经云：“主国使卿归饔饩五牢”，云“饪一牢，腥二牢，饩二牢，陈于门西”。郑注云：“饩，生也。牛羊右牵之。豕，东之。”是牲生曰饩，上介及士亦皆牲生为饩。《论语》云：“告朔之饩羊。”郑注亦云：“牲，生曰饩。”《春秋传》云：“饩臧石牛。”服氏亦云：“牲生。”是凡牲生曰饩。《春秋》僖三十三年郑皇武子云：“饩牵竭矣。”服氏以为腥曰饩，以其对牵，故以饩为腥。《诗序》云：“虽有牲牢饔饩。”郑云：“腥曰饩。”以其对生是活，故以饩为腥。又不为牲生者，郑望文为义，故注不同也。“饩犹禀也给也”者，於宾为禀，禀，受也。於主人为给，给，宾客也。云“以其礼者，尊卑有常差。常差者，上宾、上介牲用大牢”，经不言上介，知与宾同大牢者，若上介与群介同，当为介皆少牢，是以下文“大夫饩宾”，云上宾、上介皆大牢，米八筐，众介皆少牢，米六筐，是上介与宾同之义也。云“米皆百”以下，尽二十车，皆约下文君使卿致饔饩礼。若然，上介与宾同大牢，依大夫饩宾礼，米不依大夫饩宾，与上介米八筐而依君致饔饩者，以此经有刍禾，大夫饩宾礼无刍禾，故还依主国归饔饩之礼也。案下归饔饩，上宾、上介米陈于门内，众介米百设於门外，郑不言者，略而不辨之也。云“上宾、上介致之以束帛，群介则牵羊”者，案大夫饩宾礼，使老牵牛以致之，上介亦如之。不依此依归饔饩者，以其彼此皆是国君礼，唯牵以行道之，不依归饔饩之法，致之用束帛，宜与归饔饩同也。云“群介则牵羊焉”者，致礼於士，无用束帛之法，但归饩则用大牢。礼盛，宰夫朝服，牵牛以致之。此众介皆少牢，当与大夫饩宾，少牢亦牵羊以致之同也。无正文，故言“则”也。“上宾有禾十车，刍二十车”，亦与下归饔饩同也。若然，大牢则上介与上宾同，刍禾不同者，以经上宾云“唯刍禾”，言“唯”著异，明上介无也。但下文设飧时，大夫之礼禾视死牢而已，此饩宾用生牢，不用死牢，得有禾者，此过国致礼，异於常礼，故生致而有刍禾也。以刍薪倍禾，故禾十车，刍二十车也。<br />
　　士帅，没其竟。（没，尽。）<br />
　　誓于其竟，宾南面，上介西面，众介北面，东上。史读书，司马执策立于其後。（此使次介假道，止而誓也。宾南面，专威信也。史於众介之前，北面读书，以敕告士众，为其犯礼暴掠也。礼，君行师从，卿行旅从。司马，主军法者，执策示罚。）<br />
　　[疏]“誓于”至“其後”。<br />
　　○注“此使”至“示罚”。<br />
　　○释曰：此誓当在使次介假道之时，止而誓，言今在士帅没其竟之後言之者，此文因上设彼国礼法讫，乃更却本而言之，不谓此士帅没竟後，是以郑云：“此使次介假道止而誓也。”言“宾南面，专威信”者，此聘礼虽非军事，亦是困外之事，使专威信，故南面若君然也。知史於众介之前北面读书者，以经言“众介北面”，则言史读书，明亦北面，与众介同北面，又宾南面复对之故也。云“君行师从”已下，定四年召陵之会祝佗辞，引之者，此聘使有旅从，恐暴掠也。<br />
　　未入竟，壹肄。（谓於所聘之国竟也。肄，习也。习聘之威仪，重失误。）<br />
　　[疏]“未入竟壹肄”。<br />
　　○注“谓於”至“失误”。<br />
　　○释曰：自此尽“私事”，论虽未至主国，预习聘享威仪之事。此与下文为目，所习之礼事在下。云“谓於所聘之国”者，郑解未入境，境谓所聘之国境，未入也。<br />
　　为坛，画阶，帷其北，无宫。（土象坛也。帷其北，宜有所乡依也。无宫，不土，画外垣也。）<br />
　　[疏]“为”至“无宫”。<br />
　　○注“土”至“垣也”。<br />
　　○释曰：案《觐礼》与《司仪》同为坛三成，宫方三百步，此则无外宫，其坛土为之，无成，又无尺数，象之而已。云“帷其北，宜有所乡依”者，虽不立主人，宾、介习礼，宜有所向，故帷其北也。云“无宫，不土，画外垣也”者，不土，为宫是画外垣，垣墙土为外墙土，今则不画宫也。<br />
　　朝服无主，无执也。（不立主人，主人尊也。不执玉，不敢亵也。徒习其威仪而已。）<br />
　　[疏]“朝服”至“执也”。<br />
　　○注“不立”至“而已”。<br />
　　○释曰：云“不立主人，主人尊也”者，主人则主国君受聘享者，不立臣作君，故云主人尊也。<br />
　　介皆与，北面西上。（入门左之位也。古文与作豫。）<br />
　　[疏]“介皆”至“西上”。<br />
　　○注“入门”至“作豫”。<br />
　　○释曰：此所习之礼，不习大门外内及庙门内之礼者，以其於外威仪少而易行，故略之。但习入庙聘享、揖让、升降、布币、授玉之礼，是以直云“北面西上”之位也。云“入门左之位”者，案下文云“宾入门左，介皆入门左，北面，西上”是也。<br />
　　习享，士执庭实。（士，士介也。庭实必执之者，皮则有摄张之节。）<br />
　　[疏]“习享士执庭实”。<br />
　　○注“士士”至“之节”。<br />
　　○释曰：享时庭实旅百，献国所有，非止於皮，知所执是皮者，以其金龟竹箭之等，皆列之於地，不执之。所执者，唯有皮而已，是以下聘时，宾升致命授玉之时，执皮者张之以见文，是以特言“执”也，是以云“皮有摄张之节”。<br />
　　习夫人之聘享，亦如之。习公事，不习私事。（公事，致命者也。）<br />
　　[疏]“习夫”至“私事”。<br />
　　○注“公事致命者也”。<br />
　　○释曰：云“习夫人之聘享亦如之”者，以其行聘君讫，则行聘夫人，行享君讫，即行享夫人，还君受之，一如受君礼，故云亦如之也。云“习公事”者，谓君聘享、夫人聘享及问大夫，皆致君命，故郑云“公事，致命者”。是以下文行君聘享及夫人聘享讫，摈出，请宾告事毕，郑注云“公事毕”。又问卿时，云卿大夫“升堂，北面听命，宾东面致命”，郑注云：“致其君之命。”皆公事致命者也。“私事”者，谓私觌於君，私面於卿大夫，故下文宾觌，“入门右”，注云“私事自右”是。又问卿讫，宾西面如觌币，“入门右，大夫辞，宾遂左”，注云：“见，私事。宾虽敌，谦入门右，为若降等然”是也。若然，大夫之币不在朝付之，至郊乃付之，避君礼，不谓非公事。<br />
　　及竟，张旃，誓。（及，至也。张旃，明事在此国也。张旃，谓使人维之。）<br />
　　[疏]“及竟张旃誓”。<br />
　　○注“及至”至“维之”。<br />
　　○释曰：自此尽“入境敛旃”，论宾至主国之境，谒关人见威仪之事。云“张旃，明事在此国”者，以其行道敛旃，及境张旃，明所聘之事在此国，故张旃以表其事也。是以郑云明事在此国也。云“张旃，使人维之”者，案《礼纬稽命徵》云：大夫杠五刃，齐於较，较崇八尺，人又长八尺，人维得手及之者。盖以物接之，乃得维持之。案《节服氏》“掌祭祀朝觐，六人维王之大常，诸侯则四人”。但大常十二旒，人有六，则一人维持二旒，郑云：“维之以缕。”用线维之。大夫无文。诸侯四人，不依命数。大夫或一人，或二人维持之。<br />
　　乃谒关人。（谒，告也。古者竟上为关，以讥异服，识异言。）<br />
　　[疏]“乃谒关人”。<br />
　　○注“谒告”至“异言”。<br />
　　○释曰：古者境上为关者，王城十二门，则亦通十二辰，辰有一门一关，诸侯未知几关。鲁废六关，半天子，则馀诸侯亦或然也。云关讥异言，案《王制》云：“关讥而不征。”注亦云：“几，几异服、异言。”二注皆无正文。案《周礼司门》云：“几出入不物者。”注云：“不物，衣服视占不与众同。”郑以出入不物几之，则不物中含有此异服异言。云衣服视占不与众同，则是异也。但《周礼司关》：“上士二人，中士四人。”又云：“每关下士二人。”但司关为都总，主十二关，居在国都，每关下士二人者，各主一关，今所谓关人者，谓告每关，关人来告司关，司关为之告王，故《司关职》云“凡四方之宾客叩关，则为之告”是也。<br />
　　关人问从者几人。（欲知聘问，且为有司当共委积之具。）<br />
　　[疏]“关人”至“几人”。<br />
　　○注“欲知”至“之具”。<br />
　　○释曰：不问使人而问从者，关人卑者，不敢轻问尊者，故问从者。云“欲知聘问”者，问得从者，即知使者是大聘，亦知使者是小聘。知者，以君行师从一州之民，卿行旅从一党之人，若大夫小聘，当一旅之人，百人也。“且谓有司当共委积之具”者，宾客入竟，当於庐宿市设，少曰委，多曰积，是为行道之具也。<br />
　　以介对。（以所与受命者对，谦也。《聘礼》：上公之使者七介，侯伯之使者五介，子男之使者三介。以其代君交於列国，是以贵之。《周礼》曰：“凡诸侯之卿，其礼各下其君二等。”）<br />
　　[疏]“以介对”。<br />
　　○注“以所”至“二等”。<br />
　　○释曰：云“以所与受命者对，谦也”者，上问从者几人，当为卿行旅从对，今不云而以介与受命者对，是谦也。《聘礼》上公之使七介至三介，皆《礼记聘义》文，而云《聘礼》者，《聘义》亦得言《聘礼》也。云“以其代君交於列国，是以贵之”，贵之者，随国大小节级，与之介以副使者，是贵之也。引《周礼》者，欲见贵之才下其君二等而已也。郑注《周礼》二等，谓介与朝位宾主之也。<br />
　　君使士请事，遂以入竟。（请犹问也，问所为来之故也。遂以人，因道之。）<br />
　　[疏]“君使”至“入竟”。<br />
　　○注“请犹”至“道之”。<br />
　　○释曰：君得关入告，即知为聘来，使士迎之，故《聘义》云“君使士迎于竟”是也。而云使士请事，君子不必入，故知而犹问也。云“遂以入”竟者，若然，向来宾之问，犹停关外，君使士请讫，乃导以入竟。<br />
　　入竟，敛旃，乃展。（复校录币，重其事。敛旃，变於始入。）<br />
　　[疏]“入竟敛旃乃展”。<br />
　　○注“复校”至“始入”。<br />
　　○释曰：自此尽“贾人之馆”，论三度展币之事。云“重其事”者，亦恐有脱漏失错，故云重其事，不可轻也。“敛旃，变於始入”者，上“及竟张旃”注云：“事在此国也。”此则入竟後乃敛，敛之者，谓若初出至郊敛旃，郑云：“行道耳，未有事也。”此亦及竟，示有事於此国，张之始入。张之去国远，更是行道未有事，故郑云变於始入。始入时示有事於此国，今是行道去之，故云变於始入也。<br />
　　布幕，宾朝服立于幕东，西面，介皆北面，东上。贾人北面，坐拭圭。（拭，清也。侧幕而坐，乃开椟。）<br />
　　[疏]“布幕”至“拭圭”。<br />
　　○注“拭清”至“开椟”。<br />
　　○释曰：宾西面者，虽不对君，由是臣道，异於前誓时，示威信也。知贾人侧幕者，以其幕所陈皆贾人所主，此圭虽不陈，亦宜侧近於幕以开圭也。知贾人坐者，下文聘时於庙门外，贾人开圭坐授上介，故知此亦坐。<br />

                    <br>
                        　　遂执展之。（持之而立，告在。）<br />
　　[疏]“遂执展之”。<br />
　　○注“持之而立告在”。<br />
　　○释曰：此经告讫，下文乃云“上介北面视之”，则此所告者告宾，云在上介乃视之。<br />
　　上介北面视之，退复位。（言退复位，则视圭进违位。）<br />
　　[疏]“上介”至“复位”。<br />
　　○注“言退”至“违位”。<br />
　　○释曰：郑言此者，见经直有退文，不见其进，故云“则视圭进”也。“违位”之言，出於《曲礼》。《曲礼》云：“揖人必违其位。”郑云：“礼以变为敬。”今此进违位，亦是敬也。<br />
　　退圭。（圭璋尊，不陈之。）<br />
　　[疏]“退圭”。<br />
　　○注“圭璋尊不陈之”。<br />
　　○释曰：尊不陈，对下文拭璧加于左皮上，陈之为卑故也。上不言璋，直言圭，下乃言夫人之聘享，则璋未拭而并言璋者，欲见皆不陈故。<br />
　　陈皮，北首，西上，又拭璧，展之，会诸其币，加于左皮上。上介视之，退。（会，合也。诸，於也。古文曰陈币北首。）<br />
　　[疏]“陈皮”至“之退”。<br />
　　○注“会合”至“北首”。<br />
　　○释曰：璧言合诸币者，享时当合，故今亦合而陈之。故《小行人》云：“合六币。”六币亦是所享之物故也。<br />
　　马则幕南，北面，奠币于其前。（前，当前幕上。）<br />
　　展夫人之聘享，亦如之。贾人告于上介，上介告于宾。（展夫人聘享，上介不视，贬於君也。贾人既拭璋琮，南面告於上介，上介於是乃东面以告宾，亦所谓“放而文”之类。）<br />
　　[疏]“展夫”至“于宾”。<br />
　　○注“展夫”至“之类”。<br />
　　○释曰：知面位如此者，其贾人北面，在幕南，上介亦北面，明贾人既拭夫人聘璋享琮讫，乃回身南面告上介，上介於是还东面告宾可知也。云“所谓‘放而文’之类”者，所谓《礼器》文。案《礼器》云：“有放而文也。”注云：“谓若天子服日月以至黼黻。”是天子衣放象日月以下而为文。今夫人聘享展讫，但上介不视，至於贾人南面告上介，上介东面告宾，放象君礼而为文变，是其类也。<br />
　　有司展群币，以告。（群币，私觌及大夫者。有司，载币者，自展自告。）<br />
　　[疏]“有司”至“以告”。<br />
　　○注“群币”至“自告”。<br />
　　○释曰：云“群币，私觌及大夫”者，上展君及夫人币讫，此言有司展群币，故知是私觌及大夫者。私觌者，行君夫人聘享讫，宾以私礼已物见主君。云大夫者，亦谓宾以已物面主国之卿。必知私觌之币是宾介自将己物者，以经记上下唯有君及夫人聘享，及问大夫聘之币付使者之文，不见有付宾介私觌之币。又案下文宾将还，云“遂行，舍于郊”，公使卿赠如觌币，使下大夫赠上介亦如之，使士赠众介，如其觌币，还至本国，陈币于朝。云“上宾之公币、私币皆陈，上介公币陈，他介皆否”，注云：“此币使者及介所得，於彼国君卿大夫之赠赐也。”其礼於君者不陈。公币，君之赐也；私币，卿大夫之币也。至於宾反命讫，君使宰赐使者及介币，以此言之，彼国所报私觌之币还与宾介。明知私觌是宾介私赍行可知也。《夏官校人》云：“凡国之使者，皆供其币马。”郑注：“使者所用私觌。”若然，彼使者谓天子使卿大夫存┹省问诸侯之事，使者得之行私觌。私觌之马，校人供之，与诸侯礼异也。<br />
　　及郊，又展，如初。（郊，远郊也。周制，天子畿内千里，远郊百里。以此差之，远郊上公五十里，侯伯三十里，子男十里也。近郊各半之。）<br />
　　[疏]“及郊”至“如初”。<br />
　　○注“郊远”至“半之”。<br />
　　○释曰：云“周制，天子畿内千里”者，《周礼大司徒》云：“制其畿方千里。”据《周礼》而言，其自殷已上，亦畿方千里。《商颂》云：“邦畿千里，唯民所止。”夏亦千里。《王制》云：“天子县内方千里。”郑据夏时《禹贡》方千里曰甸服，据唐虞畿内是也。云“远郊百里”者，《司马法》文。畿方千里，王城面五百里。以百里为远郊。若公百里中置国城，面二百五十里，故远郊五十里。自此已下，至子男差之可知。云“近郊各半之”者，亦约周天子远郊百里，近郊五十里，亦无正文。《尚书君陈》序云：“命君陈分正东郊成周。”郑注：“周之近郊五十里。今河南、洛阳相去则然。”郑以目验知之。若然，天子近郊半远郊，则诸侯近郊各半远郊可知也。<br />
　　及馆，展币於贾人之馆，如初。（馆，舍也。远郊之内有候馆，可以小休止沐浴。展币不于宾馆者，为主国之人有劳问己者就焉，便疾也。）<br />
　　[疏]“及馆”至“如初”。<br />
　　○注“馆舍”至“疾也”。<br />
　　○释曰：案《周礼遗人职》云：十里有庐，三十里有宿，五十里有市，市有候馆。畿内道路皆有候馆，郑云“远郊之内有候馆”者，据此。候馆在远郊之内，指而言之，不谓於此独有也。以行道之停息，故云“小休止沐浴”，又得展币也。云“展币不于宾馆者，为主国之人有劳问己者就焉，便疾也”者，若并在宾馆，则事烦不疾，若展币於贾人之馆，其宾馆受劳问，是以就贾人之馆展币，便疾也。案《大行人》诸侯朝天子，上公三劳，侯伯再劳，子男一劳，孤不问，一劳。诸侯自相朝，无过如朝天子，遣臣相聘，无过一劳。此下文使卿近郊劳，此乃远郊之内，得有此劳问己者，谓同姓舅甥之国。而加恩厚者，别有远郊之内问劳也。<br />
　　宾至于近郊，张旃。君使下大夫请行，反。君使卿朝服，用束帛劳。（请行，问所之也。虽知之，谦不必也。士请事，大夫请行，卿劳，弥尊宾也。其服皆朝服。）<br />
　　[疏]“宾至”至“帛劳”。<br />
　　○注“请行”至“朝服”。<br />
　　○释曰：自此尽“遂以宾入”，论主君使大夫及卿行请劳之事。入近郊张旃者，示将有事以自表也。知皆朝服者，以卿劳礼重，尚朝服，明以外士大夫轻者，朝服可知也，故举後以明前也。<br />
　　上介出请，入告。宾礼辞，迎于舍门之外，再拜。（出请，出门西面，请所以来事也。入告，入北面告宾也。每所及至，皆有舍。其有来者者，皆出请入告，于此言之者，宾弥尊，事弥录。）<br />
　　[疏]“上介”至“再拜”。<br />
　　○注“出请”至“弥录”。<br />
　　○释曰：云“入北面告宾也”者，此时宾当在宾馆，阼阶西面，故上介北面告宾也。云“每所及至，皆有舍。其有来者，皆出请入告，于此言之者，宾弥尊，事弥录”者，道皆有庐、宿、市，来之舍前，出请，士大夫请行，亦当出请入告。於此始言之者，先士，次大夫，後卿，以是先卑後尊，今复见此言，故云宾弥尊事弥录也。<br />
　　劳者不答拜。（凡为人使，不当其礼。）<br />
　　[疏]“劳者不答拜”。<br />
　　○注“凡为”至“其礼”。<br />
　　○释曰：言“凡”者，非直此卿为君劳，宾不敢当其礼，不答拜，聘宾亦初入大门，主君拜宾，辟不答拜也。如此之类皆然，故云凡以该之。至後，傧劳者与之答拜，为己故也。<br />
　　宾揖，先入，受于舍门内。（不受于堂，此主於侯伯之臣也。公之臣，受劳於堂。）<br />
　　[疏]“宾揖”至“门内”。<br />
　　○注“不受”至“於堂”。<br />
　　○释曰：知“公之臣，受劳於堂”者，案《司仪》云：“诸公之臣相为国客，及大夫郊劳，三辞拜辱，三让，登听命。”是公之臣受劳於堂之事。<br />
　　劳者奉币入，东面致命。（东面，乡宾。）<br />
　　[疏]“劳者”至“致命”。<br />
　　○注“东面乡宾”。<br />
　　○释曰：宾在馆，如主人当入门西面，故劳者东面向之也。<br />
　　宾北面听命，还，少退，再拜稽首，受币。劳者出。（北面听命，若君南面然。少退，象降拜。）<br />
　　[疏]“宾北”至“者出”。<br />
　　○注“北面”至“降拜”。<br />
　　○释曰：云“北面听命，若君南面然。少退，象降拜”者，下文归饔饩，“大夫东面致命，宾降阶西面，再拜稽首”，是此象之也。若然，此行尊卑礼，讶受法，归饔饩时，上北面受币。此在庭，亦当北面，讶受币，劳者南面可知也。<br />
　　授老币。（老，宾之臣。）<br />
　　[疏]“授老币”。<br />
　　○注“老宾之臣”。<br />
　　○释曰：大夫家臣称老。若赵魏“臧氏老”之类也。<br />
　　出迎劳者。（欲傧之。）<br />
　　[疏]“出迎劳者”。<br />
　　○注“欲傧之”。<br />
　　○释曰：《司仪》注云：“上於下曰礼，敌者曰傧。”此言傧者，欲见宾以礼礼使者，故云“欲傧之”。<br />
　　劳者礼辞。宾揖，先入，劳者从之。乘皮设。（设於门内也。物四曰乘。皮，麋鹿皮也。）<br />
　　[疏]“劳者”至“皮设”。<br />
　　○注“设於”至“皮也”。<br />
　　○释曰：庭实当三分庭一在南设之。今以傧劳者在庭，故设於门内也。云“皮，麋鹿皮”者，郑於下注云：“君於臣，臣於君，麋鹿皮可者。”以无正文，知用麋鹿皮者，案《郊特牲》云：“虎豹之皮，示服猛也。”彼诸侯朝享天子法，用虎豹。此臣聘君，降於享天子法，用麋鹿皮。故《齐语》云：“齐桓公使诸侯轻其币，用麋鹿皮四张。”亦一隅也。<br />
　　宾用束锦傧劳者。（言傧者，宾在公馆如家之义，亦以来者为宾。）<br />
　　[疏]“宾用”至“劳者”。<br />
　　○注“言傧”至“为宾”。<br />
　　○释曰：云“言傧者，宾在公馆如家之义，亦以来者为宾”者，凡言傧者，谓报於宾。今以宾馆，故宾若主人。故云“傧劳者”，即以劳者为宾故也。<br />
　　劳者再拜稽首受。（稽首，尊国宾也。）<br />
　　[疏]“劳者”至“首受”。<br />
　　○注“稽首尊国宾”。<br />
　　○释曰：《周礼大祝》辨九拜：一曰稽首，首至地，臣拜君法；二曰顿首，头叩地，平敌相於法；三曰空首，首至手，君答臣下拜法。《郊特牲》云：“大夫之臣不稽首，非尊家臣，以辟君也。”今此劳者与宾同类，不顿首而稽首，故云“尊国宾”也。下宾亦稽首送者，以是为君使，故亦稽首以报之也。<br />
　　宾再拜稽首，送币。（受、送，拜皆北面，象阶上。）<br />
　　[疏]注“受送”至“阶上”。<br />
　　○释曰：知“受、送，拜皆北面，象阶上”者，此经面位无文。案归饔饩宾傧大夫时，宾楹北面授币，大夫西面受，此宾亦宜与彼同。北面授，还北面拜送。若然，云“受送拜皆北面”者，误，当云“授送拜皆北面”，并据宾而言也。<br />
　　劳者揖皮出，乃退。宾送再拜。（揖皮出，东面揖执皮者而出。）<br />
　　[疏]“劳者”至“再拜”。<br />
　　○注“揖皮”至“而出”。<br />
　　○释曰：知“东面揖执皮”者，以其执皮者在门内，当门，劳者在执皮之西，故知东面揖皮，可知揖之若亲受之。又执皮者是宾之使者，执皮者得揖从出劳者，从人当讶受之，是以《公食大夫礼》云：“宾三饭，公侑食以束帛，庭实设乘皮，宾受币，宾出，揖庭实出。”郑云：“揖执皮者，若亲受。”云“上介受宾币，从者讶受皮”，则此从者亦讶受可知也。<br />
　　●卷二十聘礼第八<br />
　　夫人使下大夫劳以二竹簋方，玄被里，有盖。（竹簋方者，器名也。以竹为之，状如簋而方，如今寒具。者圜，此方耳。）<br />
　　[疏]“夫人”至“有盖”。<br />
　　○注“竹簋”至“方耳”。<br />
　　○释曰：自此尽“以宾入”，论夫人劳宾之事。夫人劳使下大夫者，降于君，故不使卿。凡簋皆用木而圆，受斗二升，此则用竹而方，故云“如簋而方”。受斗二升则同。“如今寒具”者，寒具，若《笾人》先郑云：“朝事，谓清朝未食，先进寒具，口实之笾实以冬食。”故谓之寒具。圆，此方者，方圆不同，为异也。案《玉人》云：“案十有二寸，枣栗十有二列，诸侯纯九，大夫纯五，夫人以劳诸侯。”彼有玉案者，谓王后法有玉案，并有竹簋以盛枣栗，故彼引此为证。此诸侯夫人劳卿大夫，故无案，直有竹簋以盛枣栗。<br />
　　其实枣蒸栗择，兼执之以进。（兼犹两也。右手执枣，左手执栗。）<br />
　　[疏]“其实”至“以进”。<br />
　　○注“兼犹”至“执栗”。<br />
　　○释曰：云“兼，犹两”者，谓一人执两事，知“右手执枣，左手执栗”者，见下文云“宾受枣，大夫二手授栗”，则大夫先度右手，乃以左手共授栗，便也。明知右手执枣可知，必用右手执枣先度之者，郑注《士虞礼》云“枣美，故用右手执枣也”。<br />
　　宾受枣，大夫二手授栗。（受授不游手，慎之也。）<br />
　　[疏]注“受授”至“之也”。<br />
　　○释曰：初两手俱用，既受枣，不共授栗，游暇一手，不慎也。今右手授枣讫，即共授栗，不游手，为谨慎也。<br />
　　宾之受，如初礼。（如卿劳之仪。）<br />
　　傧之如初。下大夫劳者遂以宾入。（出以束锦授从者，因东面释辞，请道之以入，然则宾送不拜。）<br />
　　[疏]“傧之”至“宾入”。<br />
　　○注“出以”至“不拜”。<br />
　　○释曰：云“出以束锦授从者，因东面释辞，请导之”者，傧下大夫，如前有束锦，则此大夫亦受得束锦。经言“遂以宾入”，明知有辞请导之。虽无文，郑以意言之。大夫在西，明出时授束锦与已从者，乃得因东面释请导之辞也。云“然则宾送不拜”者，以其云遂以宾入即从之，明宾送不拜，谓若《公食大夫》使人戒宾，“不拜送，遂从之”，其类也。案上君使士请，遂以宾入，郑云因导之。郑不言宾送不拜者，士请事空手无币，宾亦不傧，请导宾，宾从入，无再拜送之理，故郑不言宾送不拜。此大夫劳傧，与卿同有拜送之理，故云宾送不拜也。《觐礼》大夫劳侯氏，侯氏即从大夫入，拜送大夫。天子使尊，故虽从亦拜送，与此异。<br />

                    <br>
                        　　至于朝，主人曰：“不腆先君之祧，既拚以俟矣。”（宾至外门，下大夫入告，出释此辞。主人者，公也。不言公而言主人，主人，接宾之辞，明至欲受之，不敢稽宾也。腆犹善也。迁主所在曰祧。周礼，天子七庙，文武为祧，诸侯五庙。则祧，始祖也，是亦庙也。言祧者，祧尊而庙亲，待宾客者，上尊者。）<br />
　　[疏]“至于”至“俟矣”。<br />
　　○释曰：自此尽“俟”，论宾初至，主君请行聘礼，宾又请俟之事。云“至于朝”者，郑云“宾至外门”者，外门即诸侯之外朝，故下云“以柩造朝”，亦谓大门外为外朝也。云“下大夫入告，出释此辞”者，此下大夫即夫人劳宾导宾入者也。云“明至欲受之，不敢稽宾”，案《觐礼》云：“侯氏遂从之，天子赐舍。”郑云“且使即安”，不即言欲受之者，彼天子以诸侯为臣，故使且安。此邻国聘宾，不臣人之臣，故言不敢稽宾也。云“迁主所在曰祧”者，此总解天子诸侯称祧也。云“周礼：天子七庙，文武为祧”者，案《周礼大宗伯序官守祧职》云“奄八人”，郑注云：“远庙曰祧。”又《守祧职》云“掌守先王先公之庙祧”，郑注云：“庙谓大祖之庙，及三昭三穆，迁主所藏曰祧，先公之迁主藏于后稷之庙。先王之迁主藏于文武之庙。”云奄八人，庙有一奄，周立七庙，通姜原庙为八，故奄八人。《祭法》，郑注云：“祧之言超也。超，上去意也，不毁之也。”云“迁主所藏曰祧”，天子有二祧，以藏迁主，诸侯无二祧，迁主藏于大祖庙，故此名大祖庙为祧也。云“既拚”者，《少仪》云：“扫席前曰拚。”拚者，扫除之名。云“诸侯五庙”，《王制》与《祭法》文。云“则祧，始祖，是亦庙也，言祧者，祧尊而庙亲，待宾客者，上尊者”，下文“迎宾於大门，揖入，及庙门”，受宾聘享皆在庙。此云先君之祧，明下云庙是大祖庙可知。是以於大祖庙受聘享，尊之。若飨食则於祢庙，燕又在寝，弥相亲也。此郑义。若孔君、王肃，则以高祖之父及祖为二祧，非郑义也。<br />
　　宾曰：“俟。”（宾之意不欲奄卒主人也。且以道路悠远，欲沐浴齐戒，俟，未敢闻命。）<br />
　　[疏]“宾曰俟”。<br />
　　○注“宾之”至“闻命”。<br />
　　○释曰：此郑以意解之。上文以意解主君不欲稽留於宾。此经解“宾意不欲奄卒主人”，故云“俟”。必知有齐戒沐浴者，案《玉藻》云：“将公所，宿齐戒，沐浴。”彼谓臣见己君入庙，必须齐戒沐浴，此有齐戒沐浴可知也。云“未敢闻命”者，谓不腆先君之祧，既拚以俟之命，不敢闻之也。<br />
　　大夫帅至于馆，卿致馆。（致，至也。宾至此馆，主人以上卿礼致之，所以安之也。）<br />
　　[疏]“大夫”至“致馆”。<br />
　　○注“致至”至“之也”。<br />
　　○释曰：自此尽“送再拜”，论主君遣卿致馆之事。云“宾至此馆，主人以上卿礼致之”者，案《觐礼》云：“侯氏遂从之，天子赐舍，辞曰：赐伯父舍。侯氏再拜稽首，受傧之束帛、乘马。”注云：“王使人以命致馆无礼，犹傧之者，尊王使也。”无礼，谓无束帛。此云“以上卿礼”，明有束帛，致亦可知。若然，有礼则称致，觐礼不称致，无礼故也。案《司仪》云诸公相为宾，主君郊劳，云“三辞，拜受”，拜受谓拜受币。又云“致馆亦如之”，郑云：“使大夫授之，君又以礼亲致焉。”亦是有币可知。又云：“诸侯、诸伯、诸子、诸男之相为宾也，各以其礼相待也，如诸公之仪。”是五等相待，致馆同有币矣。天子待诸侯无币，则其臣来无币可知。据此文，侯、伯之卿聘郊劳致馆有币，则五等待臣皆同有币也。《司仪》诸侯之臣相为国客，亦皆有币，与此同。若诸侯遣大夫小聘曰问，下云：“小聘曰问，不享，有献，不及夫人，不筵几，不礼，面不升，不郊劳。”注云：“记贬於大聘，所以为小也。献，私献也。面犹觌也。”虽不言不致馆，略之耳，亦不致也。又诸臣朝觐天子，天子无礼以致，犹傧，尊王使。又五等自相朝，主国皆有礼，皆有傧，故《司仪》云：“宾继主君，皆如主国之礼。”郑玄谓“继主君者，傧主君也。傧之者，主君郊劳，致馆饔饩，还圭赠郊送之时也”，此等皆主君亲致馆。又云“致馆亦如之”，亦如郊劳时，亦有傧矣。以此言，诸臣致者，皆有傧也。若诸侯遣卿大夫聘，王国有用币致馆，无傧也。故《司仪》云“诸公之臣相为国客”，“致馆如初之仪”，郑注云“如郊劳也，不傧耳”是也。<br />
　　宾迎，再拜。卿致命，宾再拜稽首。卿退，宾送再拜。（卿不俟设飧之毕，以不用束帛致故也。不用束帛致之者，明为新至，非大礼也。）<br />
　　[疏]“宾迎”至“再拜”。<br />
　　○注“卿不”至“礼也”。<br />
　　○释曰：云“宾迎再拜”者，宾在馆如主人，故先拜也。卿不言答拜，答拜可知，但文略耳。虽不言入、言迎，则入门可知。言“卿致命”者，亦东面致君命也。云“卿不俟设飧之毕，以不用束帛致故也”者，下直云“宰夫朝服设飧”，不言致，则此卿致馆，兼致飧矣。致馆有束帛，致飧空以辞。致君命无束帛者，案下记云“飧不致”，郑注云：“不以束帛致命，草次馔，飧具轻。”若然，卿以空拜致飧，既即退，不待宰夫设毕也，以不用束帛致故也。云“非大礼也”者，对下“聘日致饔”，郑云“急归，大礼”也。若然，此侯伯之卿礼，其公之臣，亦以币帛致。案《司仪》云“诸公之臣相为国客，致馆如初之仪”，郑注云“不言致飧者，君於聘大夫不致飧也。《聘礼》曰‘飧不致，宾不拜’”是也。其子男之臣，不致可知。又案《司仪》云君亲致馆，至於“致飧如致积之礼”，郑注云：“俱使大夫，礼同也。”以此言之，致馆致飧，似别人者，但致积在道，致飧在馆，所致别人。若致馆与致飧同时，致馆者兼致飧，无嫌也。言俱使大夫者，言积与飧同使大夫，决君不亲之义，何妨致馆与致飧一人也。其臣致飧无币，其五等诸侯致飧则有币。案《司仪》诸侯相於“致飧如致积”，致积有币，知致飧亦有币也。<br />
　　宰夫朝服设飧，（食不备礼曰飧。《诗》云“不素飧兮”，《春秋传》曰“方食鱼飧”，皆谓是。）<br />
　　[疏]“宰夫朝服设飧”。<br />
　　○注“食不”至“谓是”。<br />
　　○释曰：云“食不备礼曰飧”者，对饔饩也。生与腥饪俱有，馀物又多，此飧唯有腥饪而无生，馀物又少，故云不备礼也。引《诗传》者，案《诗》云：“彼君子兮，不素飧兮。”毛云：“熟食曰飧。”郑云：“读如鱼飧之飧。”则《诗》飧与《传》鱼飧同，是直食鱼与饭为飧。彼少牢，小礼中不备；此则两大牢，大礼中不备。不备是同，故引证一边不备，其实礼有异也。“《春秋传》曰’方食鱼飧‘”者，案宣六年经书晋赵盾卫孙免侵陈，《公羊传》曰：“赵盾弑君，此其复见何？亲弑君者赵穿也。亲弑君者，赵穿，则曷为加之赵盾？不讨贼也。复国不讨贼，此非弑君如何？赵盾之复国柰何？灵公为无道，灵公使膳宰以熊番不熟，公杀之。盾入谏，公见盾再拜，盾拜稽首，归。公使勇士某者往杀之，勇士入门，不见人，其户，方食鱼飧。勇士曰：嘻，子诚仁人也，是子之俭也，吾不忍杀子也。虽然，吾不可复见吾君矣。遂刎颈而死。”是鱼飧之事。<br />
　　饪一牢，在西，鼎九，羞鼎三；腥一牢，在东，鼎七。（中庭之馔也。饪，孰也。孰在西，腥在东，象春秋也。鼎西九东七。凡其鼎实与其陈，如陈饔饩。羞鼎则陪鼎也，以其实言之，则曰羞，以其陈言之，则曰陪。）<br />
　　[疏]“饪一”至“鼎七”。<br />
　　○注“中庭”至“曰陪”。<br />
　　○释曰：云“中庭之馔也”者，对下文是堂上及门外之馔也。云“象春秋也”者，腥之言生，象春物生；饪，孰也，象秋物有成孰，故云象春秋也。云“鼎西九东七”者，九谓正鼎九，牛、羊、豕、鱼、腊、肠胃、肤、鲜鱼、鲜腊；东七者，腥鼎无鲜鱼、鲜腊，故七。云“凡其鼎实与其陈，如陈饔饩”者，如其死牢，故《掌客》云：诸侯之礼，饔饩九牢、七牢、五牢，其死牢如飧之陈，凡介、行人皆有飧饔饩。此则如介礼也。是飧之死牢与饔饩死牢，实与飧陈同，亦於东阶、西阶也。云“羞鼎则陪鼎也”，知是一物者，此云“羞鼎”，下饔饩言“陪鼎”，故知一也。陪鼎三，则下云乡、熏、尧是也。<br />
　　堂上之馔八，西夹六。（八、六者，豆数也。凡馔以豆为本。堂上八豆、八簋、六钅开、两簋、八壶。西夹六豆、六簋、四、两、六壶。其实与其陈，亦如饔饩。）<br />
　　[疏]“堂上”至“夹六”。<br />
　　○注“八六”至“饔饩”。<br />
　　○释曰：堂上与西夹所陈六、八非一，知六、八是豆者，凡设馔皆先设豆，乃设馀馔，故郑云凡馔以豆为本。无妨六八之内，兼有馀馔，故郑言簋、钅开之等也。凡郑所云，皆约饔饩，故云“亦如饔饩”也。郑必约与陈饔饩同者，以其陈鼎饔饩同，故知馀亦同也。<br />
　　门外米、禾皆二十车。（禾，稿实并刈者也。诸侯之礼，车米视生牢，禾视死牢，牢十车。大夫之礼，皆视死牢而已。虽有生牢，不取数焉。米陈门东，禾陈门西。）<br />
　　[疏]“门外”至“十车”。<br />
　　○注“禾稿”至“门西”。<br />
　　○释曰：“诸侯之礼，车米视生牢，禾视死牢，牢皆十车”者，案《掌客》云：上公之礼，飧五牢，饔饿九牢，其死牢如飧之陈，牵四牢，车米视生牢，牢十车，车秉有五{数}，车禾视死牢，牢十车；侯伯飧四牢，饔饩七牢，其死牢如飧之陈，牵三牢；子男飧三牢，饔饩五牢，其死牢如飧之陈，牵二牢，皆米视生牢，牢十车，禾视死牢，牢十车。是其义也。云“大夫之礼，皆视死牢而已。虽有生牢，不取数焉”者，知然者，见下归饔饩五牢，饔三牢，饩二牢，饔三牢，死牢也。门外米禾皆三十车，与死三牢同，不取饩二牢生之数，故知义然也。云“米陈门东，禾陈门西”者，此亦约下归饔饩知之，上皆云陈如饔饩，此不云如饔饩者，至下经与薪刍并云“凡此之陈，亦如饔饩”是也。<br />
　　薪刍倍禾。（各四十车。凡此之陈，亦如饔饩。）<br />
　　上介，饪一牢，在西，鼎七，羞鼎三；堂上之馔六；门外米禾皆十车，薪刍倍禾。（西鼎七，无鲜鱼、鲜腊。）<br />
　　[疏]“上介”至“倍禾”。<br />
　　○注“西鼎”至“鲜腊”。<br />
　　○释曰：六者与宾西夹数同，但言堂则西夹无矣。云“西鼎七，无鲜鱼、鲜腊”者，此亦约饔饩时宾饪鼎数，故下文宾腥鼎七，无鲜鱼、鲜腊，此亦鼎七，故知无鲜鱼、鲜腊也。<br />
　　众介皆少牢。（亦饪在西。鼎五，羊、豕、肠、胃、鱼、腊。新至尚孰，堂上之馔四豆、四簋、两钅开、四壶，无。）<br />
　　[疏]“众介皆少年”。<br />
　　○注“亦饪”至“无”。<br />
　　○释曰：知“亦饪”者，依上介知然。知“鼎五”者，以宾九，上介七，众介当五，降杀以两。又约少牢五鼎，此亦少牢，故知亦五鼎也。知鼎实有羊、豕、鱼、腊与肠胃者，以上介无鲜鱼、鲜腊，此又无牛，故从羊豕以下数之得五。案少牢有肤，此无者，生人食与祭异，故《玉藻》“朔月少牢五俎”，亦云羊、豕、鱼、腊、肠胃，不数肤也。案上注皆不言“新至尚熟”，於此言之者，上文宾与上介皆言饪一牢，在西；下归饔饩亦言饪一牢，在西；此众介直言少牢，不言饪；下文归饔饩，亦直言饩一牢，无饪；恐众介飧饔前後皆无饪，故特言之。新至尚熟，对後无饔，直有饩，不尚熟也。必知少牢是饪者，承上介一牢饪，知此亦饪。云“堂上之馔四豆、四簋、两钅开、四壶，无”，知数如此者，以宾与上介降杀以两，故然也。知无者，以宾有二，《曲礼》云：“岁凶，大夫不食粱。”非岁凶，大夫食粱。粱，大夫常食，大夫礼多，与宾同，盛稻粱，则上介亦二，与宾同。士非直不合食粱，差降，亦无也。<br />
　　厥明，讶宾于馆。（此讶下大夫也。以君命迎宾谓之讶。讶，迎也。亦皮弁。）<br />
　　[疏]“厥明”至“于馆”。<br />
　　○注“此讶”至“皮弁”。<br />
　　○释曰：自此尽“每曲揖”，论将行聘礼主君迎宾向庙之事。云“此讶下大夫也”者，案《周礼》有掌讶，中士八人为之。此讶下大夫，非彼掌讶也。案下记云：“卿，大夫讶；大夫，士讶；士皆有讶。”又《周礼掌讶》云：“凡宾客，诸侯有卿讶，卿有大夫讶，大夫有士讶，士皆有讶。”此大聘是卿，故使下大夫讶也。天子诸侯虽有掌讶之官，朝聘之宾，不使掌讶为讶，直以尊卑节级为讶，故云此讶下大夫也。言“以君命迎”者，凡举事，皆以承君命，故知迎宾待君命也。云“亦皮弁”者，下文君及宾皮弁，明此大夫亦皮弁服也。<br />
　　宾皮弁聘，至于朝。宾入于次。（服皮弁者，朝聘主相尊敬也。诸侯视朔皮弁服。入于次者，俟辨也。次在大门外之西，以帷为之。）<br />
　　[疏]“宾皮”至“于次”。<br />
　　○注“服皮”至“为之”。<br />
　　○释曰：云“服皮弁者，朝聘主相尊敬也”者，《周礼大行人》诸侯朝天子，各服冕服，庙中将币三享。《觐礼》亦云“侯氏裨冕”，在庙觐天子。此诸侯待四方朝聘皆皮弁者，入天子庙，得申其上服；入已庙，不可以冕服，又不可服常朝之服，故服天子之朝服，诸侯以为视朔之服，在庙待朝聘之宾，是相尊敬故也。知此皮弁是诸侯视朔服者，以其《玉藻》云诸侯“皮弁以听朔於大庙”是也。云“次在大门外之西，以帷为之”者，下记云：“宗人授次，次以帷，少退于君之次。”以宾位在西，故知也。<br />

                    <br>
                        　　乃陈币。（有司入于主国庙门外，以布幕陈币，如展币焉。圭璋，贾人执椟而俟。）<br />
　　[疏]“乃陈币”。<br />
　　○注“有司”至“而俟”。<br />
　　○释曰：“有司入于主国庙门外”者，案下文行聘时，币在主国庙门外，知在此也。知有幕者，以言陈币如展币，明亦布幕陈币也。云“圭璋，贾人执椟而俟”者，案下文云：“贾人东面坐启椟取圭。”郑注“贾人乡入陈币，东面俟，於此言之，就有其事也”是也。<br />
　　卿为上摈，大夫为承摈，士为绍摈。摈者出请事。（摈，谓主国之君所使出接宾者也。绍，继也，其位相承继而出也。主君，公也，则摈者五人；侯伯也，则摈者四人；子男也，则摈者三人。《聘义》曰：“介绍而传命，君子於其所尊不敢质，敬之至也。”既知其所为来之事，复请之者，宾来当与主君为礼，为其谦不敢斥尊者，启发以进之。於是时，宾出次，直西，北面。上摈在东阈外，西面。其相去也，公之使者七十步，侯伯之使者五十步，子男之使者三十步。此旅摈耳，不传命。上介在宾西北，东面。承摈在上摈东南，西面，各自次序而下。末介、末摈，旁相去三丈六尺。上摈之请事，进南面，揖宾俱前，宾至末介，上摈至末摈，亦相去三丈六尺。止揖而请事，还入告于公。天子诸侯朝觐，乃命介绍传命耳。其仪，各乡本受命，反面传而下，及末，则乡受之，反面传而上。又受命传而下，亦如之。此三丈六尺者，门容二彻参个，旁加各一步也。今文无摈。）<br />
　　[疏]“卿为”至“请事”。<br />
　　○注“摈谓”至“无摈”。<br />
　　○释曰：此摈陈在主国大门外，主君之摈与宾之介东西相对，南北陈之。云“其位相承继而出也”者，从门向南陈，为继而出。云“主君，公也，则摈者五人；侯伯也，则摈者四人；子男也，则摈者三人”者，案《周礼大行人》天子待诸侯，云上公之礼摈者五人，侯伯之礼摈者四人，子男则摈者三人。今以诸侯待聘宾，用天子待已之摈数者，以诸侯自相待，无文，郑以意解之。但天子尊，得分辨诸侯尊卑以待之。诸侯卑，降天子，不敢分辨。前人故据已国大小而为摈数，且《春秋》又有大国朝焉，小国聘焉，又有卿出并聘之事，则小国有朝大国法，无大国下朝小国之礼。若相聘问，大小皆得。若然，待其臣，据此文与待君等，天子待诸侯之臣亦宜与君同也。又案《周礼》大宗伯为上摈，小行人为承摈，《觐礼》啬夫为末摈，若待子男，三人足矣。若侯伯少一人，待上公少二人，一人、二人，皆以士充数也。引《聘义》者，案彼郑注：“质，谓正自相当。”故设摈介通情乃相见，是敬之至。引之者，证须摈介之意也。云“既知其所为来之事”者，在道已遣士请事、大夫问行郊劳致馆之等，是足知来事矣。云“复请之者，宾来当与主君为礼，为其谦不敢斥尊者，启发以进之”者，亦解所以立摈介通情，及进相见之义也。云“於是时，宾出次，直西，北面”者，案《玉藻》云：“君入门，介拂，大夫中枨与之，士介拂辰。”此谓朝君。又云“宾入不中门”，此谓聘宾，云不中门，则此西北面者。若然，聘宾入门，还依作介入时同，亦拂也。云“上摈在东阈外，西面”者，主位在东，故宾在西。上摈在东，以摈位并门东西面，故上摈亦西面向君也。云“其相去也，公之使者七十步，侯伯之使者五十步，子男之使者三十步”者，此依《大行人》云：“诸侯之卿，其礼各下其君二等。”郑注云：“所下者，介与宾主之。”是以步数与介数亦降二等也。云“此旅摈耳”者，案《司仪》云“三问，旅摈”，郑云：“旅，陈，陈摈介，不传辞。”故郑此云不传命也。若然，上注下注皆引《聘义》云“介绍而传命”者，若交摈传命，则是宾介传命。此旅摈传命者，直是宾来至末介下，对上摈传本君之命也。其介相绍继，则交摈旅摈同，唯传命，不传辞，有异矣。是以《司仪》云：“及将币交摈。”郑注亦引《聘义》“介绍而传命”为证，以其皆是相连继於位也。云“上介在宾西北，东面。承摈在上摈东南，西面”，此谓宾直西北面，主君在门内南面，列位时云西北东南者，据宾西北望上介，介仍向正北陈之矣。上摈东南望承摈等，仍向正南陈之矣。不谓介西北邪陈，摈东南向邪陈也。云“各自次序而下”者，宾之介或七，或五，或三，从南向北，次序上次，下至末介；主人之摈，或五，或四，或三，从承摈向南上次，下至末摈也；东西相去三丈六尺。云“上摈之请事，进南面，揖宾俱前”者，谓上摈入，向公前北面受命，出门南面遥揖宾使前，摈者渐南行，宾至末介北，东面，上摈至末摈南，西面，东西相去亦三丈六尺。云“止揖而请事”者，二人俱立定，乃揖而请所为来之事。云“还入告于公”者，宾对讫，上摈入告公，公乃有命纳宾也。云“天子诸侯朝觐，乃命介绍传命耳”者，此引《聘义》文。自此以下，论天子诸侯交摈法。云“绍”者，亦谓使介相绍继以传命，传命即摈介相传宾主之命也。此交摈谓在大门外，初未迎宾时。案《曲礼》注：“春夏受挚於朝，受享於庙，秋冬一受之於庙。”《觐礼》“天子不下堂而见诸侯”，则秋冬受挚、受享皆无迎法。无迎法，则无此交摈之义。若春夏受挚於朝，无迎法，受享於庙则迎之，故《大行人》云“庙中将币三享”，郑注：“朝，先享不言朝者，朝正礼，不嫌有等也。”是正朝无迎法。若然，《觐礼》无迎法，此云朝觐，彼言觐者，觐虽无迎法，飨食则有迎法。故《齐仆》云朝觐宗遇，飨食皆乘金路，其法仪各以其等，为车送逆之节，故连觐也。云“其仪，各乡本受命，反面传而下”者，虽言各乡本受命，非一时之事，先上摈入受命，出，传与承摈，承摈传与末摈，此是上摈乡本受命。反面传而下，末介向末摈边受命传与次介，次介传与上介，上介传与宾，是及其末，则乡受之，反面传而上也。云“又受命传而下，亦如之”者，此乃发宾传向主君，一如前发主君传而向下，故云亦如之。如此三回，为交摈三辞，此则《司仪》云“诸公相为宾，交摈三辞”者也。诸、侯、伯、子、男相为宾，如诸公之仪，其交摈则同也。云“此三丈六尺”者，此则却计前云相去三丈六尺。云“门容二彻参个”者，《冬官匠人》云天子五门。匠人直计应门，直举应门，则皋、库、雉亦同。云“二彻参个”者，辙广八尺，参个三八二十四，门容二丈四。云“傍加各壹步也”者，此无正文，但人之进退周旋，不过再举足一步，故门傍各空一步，丈二添二丈四尺，为三丈六尺。<br />
　　公皮弁，迎宾于大门内。大夫纳宾。（公不出大门，降于待其君也。大夫，上摈也，谓之大夫者，上序可知。从大夫总，无所别也。於是宾主人皆裼。）<br />
　　[疏]注“公不”至“皆裼”。<br />
　　○释曰：云“降于待其君也”者，案《司仪》诸公相为宾，公皮弁，交摈，车迎，拜辱，出大门。此於门内，是降於待其君也。云“从大夫总，无所别也”者，《春秋》之义，卿称大夫。《王制》云“上大夫卿”，是总无别也。云“於是宾主人皆裼”者，案《玉藻》云：“不文饰也不裼。”又云：“执龟玉袭。”下文行聘时执玉，宾主人皆袭，此时未执玉，正是文饰之时，明宾主人皆裼也。<br />
　　宾入门左。（内宾位也。众介随入，北面西上少退，摈者亦入门而右，北面东上，上摈进相君。）<br />
　　[疏]“宾入门左”。<br />
　　○注“内宾”至“相君”。<br />
　　○释曰：知“众介随入，北面西上少退”者，约下文入庙行聘享时，众介入庙，随宾入门左，北面西上，少退，不敢与宾齐也。知“摈者亦入门而右，北面东上”者，亦约众介统於宾，北面西上，明摈者北面东上，亦约朝君揖位亦北面东上而知之也。知“上摈进相君”者，《乡党》云“君召使摈”，郑云：“有宾客，使迎之。”彼据初迎宾时，至於入门之後，每事皆上摈相君也。<br />
　　公再拜。（南面拜迎。）<br />
　　[疏]“公再拜”。<br />
　　○注“南面拜迎”。<br />
　　○释曰：知“君南面”者，经虽不见君面位，主君尊於外国，臣犹南面，故《郊特牲》云：“君之南乡，答阳之义。”故知君南面也。<br />
　　宾辟，不答拜。（辟位逡遁，不敢当其礼。）<br />
　　[疏]注“不敢当其礼”。<br />
　　○释曰：云“不敢当其礼”者，以卿奉君命使，不敢宾辟，当相酬亢之礼，故不答拜，直逡遁而已。<br />
　　公揖入，每门、每曲揖。（每门辄揖者，以相人偶为敬也。凡君与宾入门，宾必後君，介及摈者随之，并而雁行。既入，则或左或右，相去如初。《玉藻》曰：“君入门，介拂，大夫中枨与之，士介拂枨。宾入不中门，不履阈。”此宾，谓聘卿大夫也。门中，门之正也。不敢与君并由之，敬也。介与摈者雁行，卑不逾尊者之迹，亦敬也。宾之介，犹主人之摈。）<br />
　　[疏]“公揖”至“曲揖”。<br />
　　○注“每门”至“之摈”。<br />
　　○释曰：诸侯三门，皋、应、路，则应门为中门，左宗庙，右社稷。入大门东行，即至庙门，其得有每门者，诸侯有五庙，大祖之庙居中，二昭居东，二穆居西。庙皆别门，门外两边皆有南北隔墙，隔墙中夹通门。若然，祖庙已西，隔墙有三，则ト门亦有三。东行经三门，乃至大祖庙，门中则相逼，入门则相远，是以每门皆有曲，有曲即相揖，故“每曲揖”也。是以《司仪》亦云“每门止一相”，亦据ト门而言也。云“以相人偶”者，以人意相存偶也。云“凡君与宾入门，宾必後君”者，以宾主不敌，是以《玉藻》云“於异国之君称外臣某”，故知聘宾後於主国君也。言“凡”者，非直聘享向祖庙，若飨食向祢庙，燕礼向路寝，皆当後於主君，故言凡以广之。云“介及摈者随之，并前而雁行”者，言并，上摈与上介并，次摈与次介并，末摈与末介并，各自雁行於後也。云“既入，则或左或右”者，东行，宾介於左，君摈於右也。云“相去如初”者，初谓大门外相去三丈六尺也。《玉藻》曰：“君入门，介拂，大夫中枨与之，士介拂枨。”郑注云：“此谓两君相见也。君入必中门，上介夹，大夫介、士介雁行於後，示不相沿也。君若迎聘客，摈者亦然。”又云：“宾入不中门，不履阈。”郑注云：“辟尊者所从也。”此经谓聘客，郑君并引朝君，欲见卿大夫聘来，还与从君为介时入门同，故并引之也。云“君入门介拂”，又云“门中，门之正”，又云“卑不逾尊者之迹”，若然，聊为一言之，君最近，亦拂之而过，上介则随君而行，拂而过，所以与君同行者，臣自为一列。主君既出迎宾，主君与君并入，主君於东之内，宾於西之内，并行而入。上介於西之外，上摈於东之外，皆拂。次介、次摈皆大夫，中枨与之，末介、末摈皆士，各自拂枨，如是得君入中门之正。上摈、上介俱得拂，又得不逾尊者之迹矣。又云“宾入不中门”者，此谓聘宾，大聘大夫，故郑卿、大夫并言入门之时，还依与君为介来入相似，宾入还拂，故上注宾自西，拟入时拂西故也。云“门中，门之正也”者，谓两之。云“卑不逾尊者之迹”者，士以大夫为尊，大夫以上介为尊，上介以君为尊也。云“宾之介，犹主人之摈”者，欲见摈介雁行，不别也。<br />
　　及庙门，公揖入，立于中庭。（公揖先入，省内事也。既则立於中庭以俟宾，不复出。如此，得君行一臣行二，於礼可矣。公迎宾于大门内，卿大夫以下入庙门即位而俟之。）<br />
　　[疏]“及庙”至“中庭”。<br />
　　○注“公揖”至“俟之”。<br />
　　○释曰：自此尽公“裼降立”，论行聘之事。云“公揖先入，省内事也”者，《曲礼》云“请入为席”，彼卿大夫士礼，是以郑注云“虽君亦然”，省内事即请入为席之类也。云“如此，得君行一臣行二，於礼可矣”者，言得君行一臣行二者，案下文三揖言之，初揖注云：“将曲揖，谓在内ニ之住，主君先立，无过近於内ニ。”若然，去门既近，去阶又远也，以此不得君行一，臣行二。下文受玉于东楹之，彼得为君行一，臣行二矣。下文又云“公升二等，宾升”，君阶七等，君升二等，宾升一等，已上仍有五阶，亦不得为君行一，臣行二，与此同。欲见君行近，臣行远之义。皆据大判而言，不可细分之矣。言於礼可者，以其尊者宜逸，卑者宜劳，故言於礼可也。云“公迎宾於大门内，卿大夫以下，入庙门即位而俟之”者，上初命拜迎宾于馆之时，卿大夫士固在朝矣，及宾来大门外陈介之时，主君之摈亦在大门外之位，君在大门内时，其卿大夫不以无事乱有事，当於庙中在位矣。必知义然，当见行事之时，公授宰玉，又云士受皮，又云宰夫授公几，皆是於外无事，在庙始有事，更不见此官等命人庙之文，明君未入庙时，此官已在位而俟。《公食大夫》以其官各具馔物，皆有事，不预入庙，故公迎宾入，後乃见卿大夫以下之位，与此异也。<br />
　　宾立接西塾。（接犹近也。门侧之堂谓之塾。立近塾者，已与主君交礼，将有出命，俟之於此。介在币南，北面西上，上摈亦随公入门东，东上，少进於士。）<br />
　　[疏]“宾立接西塾”。<br />
　　○注“接犹”至“於士”。<br />
　　○释曰：云“门侧之堂谓之塾”者，《尔雅释宫》文。云“立近塾者，已与主君交礼，将有出命，俟之於此”者，对在大门外时，未与主君交礼，直使摈传命，故去门七十步，五十步，三十步，此将与君交礼，故近门也。云於此“介在币南，北面西上”者，以上文入竟展币时，布幕，宾西面，介北面东上，统於宾，今此陈币宾在门西，北面，明介北面，西上，统於宾也。云“上摈随公入门东，东上，少进於上”者，案下“几筵既设，摈者出请命”，更不见上摈别入之文，明随公入可知也。知门东有士者，案《公食》云：“士立于门东，北面西上。”郑云“统於门者，非其正位”也。故知此亦然。以摈者是卿，又相君，故知进於士，在士前也。<br />

                    <br>
                        　　几筵既设，摈者出请命。（有几筵者，以其庙受，宜依神也。宾至庙门，司宫乃于依前设之。神尊，不豫事也。席西上，上摈待而出请受宾所以来之命，重停宾也。至此言命，事弥至，言弥信也。《周礼》：“诸侯祭祀，席蒲筵，缋纯，右几。”）<br />
　　[疏]“几筵”至“请命”。<br />
　　○注“有几”至“几”。<br />
　　○释曰：云“有几筵者，以其庙受，宜依神也”者，此对不在庙受，不几筵，故下云：“聘遭丧，入竟则遂也。不郊劳，不几筵。”注云：“致命不於庙，就尸柩於殡宫，又不神之。”下小聘不几筵，注云：“记贬於聘。”是以记云“唯大聘有几筵”。《觐礼》不云几筵，文不具也。又案《曲礼》注：春夏受挚於朝，受享於庙，秋冬一受之於庙。诸侯无此法，四时皆在於庙，亦无四时朝觐之别名，同，皆曰朝也。云“宾至庙门，司宫乃于依前设之。神尊，不豫事也”者，此对《公食》“宰夫设筵，加席几”，而後迎宾，彼食礼，与此异也。知在前者，案《司几筵》云：大朝觐、大飨射，王位依前南乡，设筵几。《觐礼》亦云依前，诸侯亦然。《尔雅释宫》云：“牖户之谓之。”但天子以屏风设於，诸侯无屏风，为异席，亦不同也。云“至此言命，事弥至，言弥信也”者，上入竟，士请事，近郊，下大夫请行，皆是谦问，不敢以必来之己国，不正言之。至此，事益至，言则信矣。故正问之而言请命，是其事至言信矣。云“《周礼》”至“几”者，《周礼司几筵》文。彼诸侯祭祀，席三重，上更有“加莞筵，纷纯”，不引之者，文略可知。引之者，证此所设者，设常祭祀之席也。<br />
　　贾人东面坐启椟，取圭，垂缫，不起而授上介。（贾人乡入陈币，东面俟，於此言之，就有事也。授圭不起，贱不与为礼也。不言裼袭者，贱不裼也。缫，有组系也。）<br />
　　[疏]“贾人”至“上介”。<br />
　　○注“贾人”至“系也”。<br />
　　○释曰：“贾人乡入陈币，东面俟，於此言之，就有事也”者，上文宾入次，乃陈币在门外，不言者，彼贾人未有事。今此有事，故就此言面位，以此东面，明初亦东面矣，故举此明前东面也。云“授圭不起，贱不与为礼也”者，以贾人是庶人在官者，故云贱不与为礼，为礼当起而授也。云“不言裼袭者，贱不裼也”者，若不贱，以垂缫当裼，以贱故不裼也。云“缫，有组系”也，知有组者，下记云：“所以朝天子，圭与缫皆九寸。”“问诸侯，朱绿缫，八寸，皆玄系，长尺，绚组”是也。<br />
　　上介不袭，执圭，屈缫，授宾。（上介北面受圭，进西面授宾。不袭者，以盛礼不在於已也。屈缫，并持之也。《曲礼》曰：“执玉，其有藉者则裼，无藉者则袭。”）<br />
　　[疏]“上介”至“授宾”。<br />
　　○注“上介”至“则袭”。<br />
　　○释曰：上介裼於贾人处，垂缫受得圭而不袭者，郑云“以盛礼不在於己故也”，以宾执圭，升堂致命，为盛礼在己者也。云“上介北面受圭，进西面授宾”者，以上介本位北面，故北面受圭，宾东面，故上介西面授宾。引《曲礼》者，彼记人据此绚组尺为缫藉，不据韦皮衣木板画以五采之缫藉也。云“执玉，其有藉者则裼”，据此，贾人垂缫以授上介，上介不袭受之时也。云其“无藉者”，则袭者据此上介屈缫以授宾，宾袭受之时也。记人直记裼袭之义，不论盛礼在己之意，故各举一边而言也。<br />
　　宾袭，执圭。（执圭盛礼，而又尽饰，为其相蔽敬也。《玉藻》曰：“服之袭也，充美也。是故尸袭，执玉龟袭”也。）<br />
　　[疏]“宾袭执玉”。<br />
　　○注“执圭”至“袭也”。<br />
　　○释曰：云“执圭盛礼”者，《玉藻》云“执玉龟袭”，注：“重宝瑞也。”若然，云盛礼者，以其圭瑞以行礼，故为盛礼也。云“又尽饰，为其相蔽敬也”者，《玉藻》又云：“君在则裼尽饰也。”注云：“臣於君所。”今聘宾於主君，亦是臣於君所，合裼以尽饰。今既执圭，以瑞为敬，若又尽饰而裼，则掩蔽玉之敬，故不得裼也。云“服之袭也，充美也”者，彼注云：“充犹覆也。”“是故尸袭”者，为尸尊，故去饰也，不裼。云“执玉龟袭也”者，彼注云：“重宝瑞也。”以龟玉为宝瑞，若裼，则尽饰为蔽敬，故引之证不裼也。<br />
　　摈者入告，出辞玉。（摈者，上摈也。入告公以宾执圭，将致其聘命。圭，贽之重者，辞之，亦所以致尊让也。）<br />
　　[疏]“摈者”至“辞玉”。<br />
　　○注“摈者”至“尊让”。<br />
　　○释曰：知摈是上摈者，案上相礼者皆上摈，故知此亦据上摈。云“圭，贽之重”者，《大宗伯》云“以玉作六瑞”，君之所执；又云“以禽作六贽”，臣之所执；总而言之皆是贽。故《左氏传》云男贽不过玉帛、禽鸟，但君之所执，为贽之重者也。云“辞之，亦所以致尊让”也，致尊让，《乡饮酒义》文。彼为宾主三辞三让，是致尊让。此辞玉，亦是致尊让之事，故引之为证也。案文公十二年《左氏传》云：秦伯使西乞术来聘，襄仲辞玉，宾对曰：“不腆敝器，不足辞也。”彼主人无三辞者，文不具，亦当三辞也。<br />
　　纳宾，宾入门左。（公事自西。）<br />
　　[疏]“纳宾宾入门左”。<br />
　　○注“公事自西”。<br />
　　○释曰：案《玉藻》云：“公事自西。”注云：“聘享也。”又云：“私事自东。”注云：“觌面也。”故郑引之以证此入门左是聘享。宾入自西，入门左也。<br />
　　介皆入门左，北面，西上。（随宾入也。介无事，止於此。今文无门。）<br />
　　[疏]“介皆”至“西上”。<br />
　　○注“随宾”至“无门”。<br />
　　○释曰：案《司仪》云：诸公之臣相为国客，及将币，“每门止一相，及庙，唯君相入”，注云：“唯君相入，客臣也。相不入矣。”此介皆入，不同者，彼云每门止一相，郑云绝行在後耳，非是全不入庙。又云唯君相入者，谓前相君礼须入，故言之；臣相不前相礼，故不言入；其实皆入，与此同也。<br />
　　三揖，（君与宾也。入门将曲，揖；既曲北面，又揖；当碑揖。）<br />
　　[疏]“三揖”。<br />
　　○注“君与”至“碑揖”。<br />
　　○释曰：前云公揖入，立于中庭，三分庭一在南。宾後独入，得云“入门将曲，揖”者，谓公先在庭南面，宾既入门，至碑曲，揖，宾既曲北面，宾又揖，主君揖，主君二者，皆向宾揖之，再揖讫，亦主君东面向堂涂，北行当碑，乃得宾主相向而揖，是以得君行一，臣行二，非谓宾入门时，主君更向内ニ，相近而揖。若然，何得云君行一，臣行二也。<br />
　　至于阶，三让。（让，升。）<br />
　　公升二等，（先宾升二等，亦欲君行一，臣行二。）<br />
　　[疏]“公升二等”。<br />
　　○注“升宾”至“行二”。<br />
　　○释曰：诸侯阶有七等，公升二等，在上仍有五等，而得云君行一，臣行二者，但君行少，臣行多，大判而言，非谓即君行一，臣行二。此文出《齐语》晏子辞。<br />
　　宾升，西楹西，东面。（与主君相乡。）<br />
　　摈者退中庭。（乡公所立处，退者以公宜亲受宾命，不用摈相也。）<br />
　　[疏]“摈者退中庭”。<br />
　　○注“乡公”至“相也”。<br />
　　○释曰：上文公揖入，立于中庭，今公与宾升堂，云“摈者退中庭”，此文与君立中庭同，故云“乡公所立处”。<br />
　　宾致命。（致其君之命也。）<br />
　　公左还，北乡。（当拜。）<br />
　　[疏]“公左还北乡”。<br />
　　○注“当拜”。<br />
　　○释曰：言“左还北乡”者，公升受宾致命时西乡，以左手乡外，回身北面乃拜，故云“当拜”。<br />
　　摈者进。（进阼阶西，释辞於宾，相公拜也。）<br />
　　[疏]“摈者进”。<br />
　　○注“进阼”至“拜也”。<br />
　　○释曰：知“阼阶西”者，以其摈者在中庭公立处，直言“进”，则进至阼阶西，不得更向阼阶前，亦不可更进西阶，故知“进阼阶西，释辞於宾”，复得“相公拜”也。<br />
　　公当楣再拜。（拜贶也。贶，惠赐也。楣谓之梁。）<br />
　　[疏]“公当楣再拜”。<br />
　　○注“拜贶”至“赐也”。<br />
　　○释曰：拜贶之言，文出《聘义》。彼云“北面拜贶，拜君命之辱”是也。<br />
　　宾三退，负序。（三退，三逡遁也。不言辟者，以执圭将进授之。）<br />
　　[疏]“宾三退负序”。<br />
　　○注“三退”至“授之”。<br />
　　○释曰：案上文宾入门，“公再拜，宾辟，不答拜”。又下文云宾讶受几於筵前，“公一拜送，宾以几辟”，皆言辟，此不言辟，故决之也。案《司仪》云：诸公之臣相为国客，及将币，“客登拜，客三辟，授币”，注云：“客三辟，三退，负序也”者，彼诸公之臣相聘之礼，与侯伯之卿聘於邻国之礼少异故也。<br />
　　公侧袭，受玉于中堂与东楹之。（侧犹独也。言独，见其尊宾也。他日公有事，必有赞为之者。凡袭于隐者，公序坫之可知也。中堂，南北之中也。入堂深，尊宾事也。东楹之，亦以君行一，臣行二。）<br />
　　[疏]“公侧”至“之”。<br />
　　○注“侧犹”至“行二”。<br />
　　○释曰：云“他日公有事，必有赞为之”者，案《大射》云公卒射，小臣正赞袭，是其赞为之也。云“几袭於隐”者，案《士丧礼》：小敛，主人袒于户内，袭于序东。丧礼遽於事，尚袭於序东，况吉事乎？明知袭於隐者也。云“公序坫之可也”者，《士丧》袭于序东，谓於堂东地上，此则公在堂上。堂东南角为坫，郑以意斟酌隐处无过於序东坫北可也。无正文，故云可也。云“中堂，南北之中也。入堂深，尊宾事也”者，凡庙之室堂皆五架，栋南北皆有两架，栋北一架，下有壁，开户栋南一架，谓之楣。则楣北有二架，楣南有一架。今於当楣北面拜讫，乃更前北侵半架，於南北之中乃受玉，故云南北之中，乃入堂深，尊宾事故也。云“东楹之，亦以君行一，臣行二”者，两楹之为宾主处中，今乃於东楹之，更侵东半，故云君行一臣行二也。<br />
　　摈者退，负东塾而立。（反其等位，无事。）宾降，介逆出。（逆出，由便。）宾出。（聘事毕。）<br />
　　公侧授宰玉。（使藏之，授於序端。）<br />
　　[疏]“公侧授宰玉”。<br />
　　○注“使藏”至“序端”。<br />
　　○释曰：郑知“授於序端”者，凡公授受皆於序端，是以下文“公升侧受几于序端”，故知此亦授于序端也。<br />
　　裼，降立。（裼者，免上衣，见裼衣。凡当盛礼者，以充美为敬。非盛礼者，以见美为敬。礼尚相变也。《玉藻》曰：“裘之裼也，见美也。”又曰：“は裘青犴α，绞衣以裼之。”《论语》曰：“素衣，は裘。”皮弁时或素衣，其裘同可知也。裘者为温，表之，为其亵也。寒暑之服，冬则裘，夏则葛。凡衤裼者左，降立，俟享也。亦於中庭。古文裼皆作赐。）<br />
　　[疏]“裼降立”。<br />
　　○注“裼者”至“作赐”。<br />
　　○释曰：云“裼者，免上衣，见裼衣”者，案《玉藻》云：“君衣狐白裘，锦衣以裼之。”注云：“君衣狐白毛之裘，则以素锦为衣覆之使可裼也。袒而有衣曰裼，必覆之者，裘亵也。《诗》云：‘衣锦衣，裳锦裳。’然则锦衣复有上衣明矣。天子狐白之上衣，皮弁服与？凡裼衣象裘色也。”若然，凡服四时不同，假令冬有裘，亻亲身衫，又有襦，襦之上有裘，裘上有裼衣，裼衣之上又有上服、皮弁、祭服之等。若夏则以，之上则有中衣，中衣之上复有上服、皮弁、祭服之等。若春秋二时，则衣袷褶，袷褶之上加以中衣，中衣之上加以上服也。言见裼衣者，谓袒衿前，上服见裼衣也。故《玉藻》云：“裘之裼也，见美也。”袭者掩之，故《玉藻》云“袭充美”是也。云“凡当盛礼者，以充美为敬。非盛礼者，以见美为敬。礼尚相变也”者，《玉藻》云“执龟玉袭”，是礼之盛者，充美为敬。《玉藻》又云：“君在则裼，尽饰也。”是非盛礼者，以见美为敬。据此二者，是礼尚有相变也。引《玉藻》者，证礼不盛者，以裼见美也。又曰“は裘青犴α，绞衣以裼之”，引《论语》“素衣は裘”，又云“皮弁时或素衣，其裘同，可知也”，郑并引二文者，欲见诸侯与其臣视朔与行聘礼，皆服は裘，但君则は裘还用はα，臣则不敢纯如君，は裘则青犴α裼衣，君臣亦有异时。若在国视朔，君臣同素衣为裼，故《乡党》云“素衣は裘”，彼一篇是孔子行事。郑兼见君臣视朔之服，是其君臣同用素裼可知。若聘礼，亦君臣同用は裘，但主君则用素衣为裼，使臣则用绞衣为裼，是以郑总云皮弁时或素衣其裘同可知也。言“或素衣”者，在国则君臣同素衣，聘时主君亦素衣，唯臣用绞衣为裼也。依《杂记》云“朝服十五升布”，皮弁亦天子朝服，与诸侯朝服同用十五升布，亦同素积以为裳，白舄，臣用白屦也。云“裘者为温，表之，为亵”者，案《月令》云孟冬天子始裘。是裘为温。云“表之”者，则裼衣是也。裼衣象裘色，复与上服色同也。云“凡衤裼者左”者，吉凶皆袒左是也，是以《士丧礼》主人左袒，《檀弓》云吴季札“左袒右还其封”，《大射》亦左袒。若受刑，则袒右，故《觐礼》侯氏袒右受刑是也。知降立俟享也者，下文宾行享是也。<br />
　　●卷二十一聘礼第八<br />
　　摈者出请。（不必宾事之有无。）<br />
　　[疏]“摈者出请”。<br />
　　○注“不必”至“有无”。<br />
　　○释曰：自此尽“以束帛如享礼”，论享礼之事。<br />
　　宾裼，奉束帛加璧享。摈者入告，出许。（许受之。）<br />

                    <br>
                        　　庭实，皮则摄之，毛在内，内摄之，入设也。（皮，虎豹之皮。摄之者，右手并执前足，左手并执後足，毛在内，不欲文之豫见也。内摄之者，两手相乡也。入设，亦参分庭一在南，言则者，或以马也。凡君於臣，臣於君，麋鹿皮可也。）<br />
　　[疏]“庭实”至“设也”。<br />
　　○注“皮虎”至“可也”。<br />
　　○释曰：知“皮，是虎豹皮”者，经云“毛在内”，不欲文之豫见，是有文之皮。《郊特牲》云：“虎豹之皮，示服猛也。束帛加璧，往德也。”文无所属，则天子诸侯皆得用之。此聘使为君行之，故知皮是虎豹之皮也。《齐语》云：“桓公知诸侯归己，令诸侯轻其币，用麋鹿皮”，非其正也。云“摄之者，右手并执前足，左手并执後足”者，下云皮右首，故云右手执前两足。必以一手执两足者，取两足相向，得掩毛在内，俱放，又得毛向外，故郑云“内摄之者，两手相乡”也。知入设参分庭一在南者，见《昏礼记》：“纳徵，执皮，摄之，内文，兼执足。左首，随入西上，参分庭一在南。”故知此亦然。但此右首，彼左首者，《昏礼》象生，故与此异也。云“则者，或以马也”者，以其皮马相，有皮则用皮，无皮则用马，故云“则”，见其不定故也。云“凡君於臣，臣於君，麋鹿皮可也”者，云凡君於臣，谓使者归，若使卿赠如觌币，及食飨以侑币、酬币，庭实皆有皮，故云“凡”也。臣於君，谓私觌，庭实设四皮，及介用俪皮，此皆有麋鹿皮，故亦云“凡”也。若然，《大宗伯》云“孤执皮帛”，郑云：天子之孤用虎皮，诸侯之孤用豹皮。得用虎豹者，彼所执以为贽，与庭实不同，故得用虎豹也。<br />
　　宾入门左，揖让如初，升致命，张皮。（张者，释外足，见文也。）<br />
　　[疏]“宾入”至“张皮”。<br />
　　○注“张者”至“文也”。<br />
　　○释曰：案《昏礼记》：“宾致命，释外足，见文，主人受币，士受皮。”注云：“宾致命，主人受币，庭实所用为节。”此亦然，下受皮以授币为节也。<br />
　　公再拜受币。士受皮者自後右客。（自，由也。从东方来，由客後西，居其左受皮也。执皮者既授，亦自前西而出。）<br />
　　[疏]“公再”至“右客”。<br />
　　○注“自由”至“而出”。<br />
　　○释曰：云“执皮者既授，亦自前西而出”者，此约下私觌时，“牵马者自前西向出”相类，故云“亦”也。<br />
　　宾出，当之坐摄之。（象受于宾。）<br />
　　[疏]“宾出”至“摄之”。<br />
　　○注“象受于宾”。<br />
　　○释曰：云“坐摄之”者，向张皮见文，今摄之者，还如入时，执前後足，内文也。<br />
　　公侧授宰币，皮如入，右首而东。（如入，左在前。皮右首者，变于生也。）<br />
　　[疏]“公侧”至“而东”。<br />
　　○注“如入”至“生也”。<br />
　　○释曰：云“公侧授宰币”者，上云“公侧袭”，侧犹独也，此已上侧亦独，无人赞之也。云“如入，左在前”者，皮四张，三人入门时，先者北面在左，西头为上，馀取皮向东者，亦左在前，向东为次第也。云“皮右首者，变于生也”者，《曲礼》云“执禽者左首”，《士相见》贽用雉，左头奉之，下大夫执雁，上大夫执羔，如执雉，皆左首。雉虽死，以不可生服，执之如羔，雁亦从左首，象阳。今此皮则右首，变於生。《昏礼》左首，《昏礼》取象生，与此异也。<br />
　　聘于夫人用璋，享用琮，如初礼。（如公立于中庭以下。）<br />
　　若有言，则以束帛，如享礼。（有言，有所告请，若有所问也。记曰：有故，则束帛加书以将命。《春秋》臧孙辰告籴于齐，公子遂如楚乞师，晋侯使韩穿来言汶阳之田，皆是也。无庭实也。）<br />
　　[疏]“若有”至“享礼”。<br />
　　○注“有言”至“实也”。<br />
　　○释曰：云“有言，有所告请，若有所问也”者，言有所告，即告籴之类是也。请，即乞师之类是也。问，即言汶阳之田之类是也。郑据《传》而言，有此三事，皆是有言。有言，即记云“有故”，一也。云“有言”，即有书致之，故记云，有故则“束帛加书以将命”也。云“《春秋》臧孙辰告籴”者，事在庄公二十八年也。云“公子遂如楚乞师”者，事在僖二十六年也。云“晋侯使韩穿来言汶阳之田”，事在成公八年也。此三者皆见《春秋经》，引之者，证此有言以“束帛加书”之事也。云“无庭实也”者，以经直云“束帛如享礼”，则除束帛之外，更无所有，故知无庭实也。《国语》云：臧孙辰以鬯圭者，是告籴之物。服注云：无庭实也。又哀七年《左传》云：“邾茅夷鸿以乘韦束帛自请救于吴”，求救非法，故有乘韦为庭实也。<br />
　　摈者出请事，宾告事毕。（公事毕。）<br />
　　宾奉束锦以请觌。（觌，见也。乡将公事，是欲交其欢敬也。不用羔，因使而见，非特来。）<br />
　　[疏]“摈者”至“事毕”。<br />
　　○注“觌见”至“特来”。<br />
　　○释曰：自此尽“从者讶受马”，论宾将私觌，主人不许而行礼宾之事。云“乡将公事”者，聘享是也。云“是欲交其欢敬也”者，聘是公礼，非是交欢，此行私礼，为交欢敬也。案《郊特牲》云：“为人臣者无外交。”郑注“私觌是外交也”者，彼谓臣为君介，而行私觌，是外交。若特行聘，则得私觌，非外交也。故彼上经云：“大夫执圭而使，所以申信也。”注云“其君亲来，其臣不敢私见於主国君也。以君命聘，则有私见”是也。云“不用羔，因使而见，非特来”者，谓因为君聘使而行私见，故用束锦，非特来。若特来，则卿用羔也。若然，案《士相见》卿初仕见已君及卿，皆见以羔。见他君得有羔者，案《尚书》有“三帛二生”，二生，卿执羔，大夫执雁，彼见天子法。从朝君而见，得有羔。若诸侯相朝，其臣从君，亦得执羔见主君可知。其为君聘，则不得执羔见主君也，故郑云因使而见非特来。案定公八年经书“公会晋师于瓦”，《左传》云：“范献子执羔，赵简子、中行文子皆执雁。”亦是从君见，主君法也。<br />
　　摈者入告，出辞。（客有大礼，未有以待之。）<br />
　　[疏]“摈者入告出辞”。<br />
　　○注“客有”至“待之”。<br />
　　○释曰：云“大礼”者，即上行聘享是也。云“未有以待之”者，谓主人未有以待之，以礼待之，即下礼宾是也。故止客私觌，即下文行礼宾也。<br />
　　请礼宾，宾礼辞，听命。摈者入告。（告宾许也。）<br />
　　宰夫彻几改筵。（宰夫，又主酒食者也。将礼宾，彻神几，改神席，更布也。宾席东上。《公食大夫礼》曰：“蒲筵常，缁布纯，加萑席寻，玄帛纯。”此筵上、下大夫也。《周礼》曰：筵国宾于牖前，莞筵纷纯，加缫席画纯，左彤几者，则是筵孤也。孤，彤几，卿大夫其漆几与？）<br />
　　[疏]“宰夫彻几改筵”。<br />
　　○注“宰夫”至“几与”。<br />
　　○释曰：云“宰夫，又主酒食者也”者，对上宰夫设飧，今又主酒食以礼宾也。云“宾席东上”者，对前为神而西上也。云“《公食大夫礼》曰蒲筵及萑席，此筵上、下大夫也”者，以《公食》蒲筵、萑席二者是为上、下大夫法。又引《周礼》者，郑欲推出上、下大夫用漆几也。案《司几筵》云：诸侯酢席，莞筵纷纯，加缫席画纯，筵国宾于牖前，亦如之，左彤几。注云“国宾诸侯来朝，孤卿大夫来聘，後言几者，使不蒙如也。朝者，几。聘者，彤几”。但司几筵是天子之官，几筵又是诸侯之法，又郑云“国宾诸侯来朝，孤卿大夫来聘”，是诸侯与朝聘天子法，则孤卿大夫是诸侯之臣也。以此言之，则天子孤卿大夫几筵与诸侯之臣同可知。若然，《公食大夫》筵，上、下大夫礼同用蒲筵莞席，与此席不同。郑注此国宾中卿大夫得与孤同者，郑欲广国宾之义，其实此国宾中，唯有诸侯与孤无卿大夫也。郑必知卿大夫漆几者，《司几筵》有五几，从上向下序之：天子玉几，诸侯几，孤彤几，卿大夫漆几，下有素几，丧事所用，差次然也。无正文，故云“与”之疑之。<br />
　　公出，迎宾以入，揖让如初。（公出迎者，已之礼更端也。）<br />
　　[疏]“公出”至“如初”。<br />
　　○注“公出”至“端也”。<br />
　　○释曰：云“公出迎者，己之礼更端也”者，前聘享俱是公礼，故不出迎。此礼宾私礼，改更其端序，故公出迎也。<br />
　　公升，侧受几于序端。（漆几也。今文无升。）<br />
　　宰夫内拂几三，奉两端以进。（内拂几，不欲尘分尊者。以进，自东箱来授君。）<br />
　　[疏]“宰夫”至“以进”。<br />
　　○注“内拂”至“授君”。<br />
　　○释曰：知几“自东箱来”者，案《觐礼》记云：“几俟于东箱。”又此经直云进，不言升，明不从下来，从东箱来可知也。<br />
　　公东南乡，外拂几三，卒，振袂，中摄之，进，西乡。（进就宾也。）<br />
　　[疏]“公东”至“西乡”。<br />
　　○释曰：云“中摄之”者，拟宾用两手在公手外取之故也。<br />
　　摈者告。（告宾以公授几。）<br />
　　宾进，讶受几于筵前，东面俟。（未设也。今文讶为梧。）<br />
　　[疏]“宾进”至“面俟”。<br />
　　○注“未设”至“为梧”。<br />
　　○释曰：未设而俟者，待公拜送讫乃设之故也。<br />
　　公壹拜送。（公尊也。古文壹作一。）<br />
　　[疏]“公壹拜送”。<br />
　　○注“尊公”至“作一”。<br />
　　○释曰：宾再拜稽首，公乃壹拜，当空首，故注云“公尊也”。<br />
　　宾以几辟。（辟位逡遁。）<br />
　　北面设几，不降，阶上答再拜稽首。（不降，以主人礼未成也。几宾左几。）<br />
　　[疏]注“不降”至“左几”。<br />
　　○释曰：云“不降，以主人礼未成”者，案《乡饮酒义》云：“啐酒，成礼也於席末。”据此而言，则啐酒为成礼。此设几，主为啐酒，今未啐醴，故云礼未成也。云“凡宾左几”者，对神右几也。<br />
　　宰夫实觯以醴，加四于觯，面枋。（酌以授君也。君不自酌，尊也。宰夫亦洗升实觯，以醴自东箱来，不面扌，不讶授也。）<br />
　　[疏]“宰夫”至“面枋”。<br />
　　○注“酌以”至“授也”。<br />
　　○释曰：“宰夫亦洗升实觯”者，经无宰夫升降之文，以理亦之者，亦上授几时，从下而升东箱，取几进以授君。今又从下升东箱，酌醴，进以授君，故亦之。不言宰夫升降者，贱，略之也。云“以醴自东箱来”者，下记云“醴尊于东箱瓦泰一，有丰”，是也。云“不面扌，不讶授也”者，公西面向宾，宰夫自东箱来，在公傍侧，并授与公，是以下云“公侧受醴”，不讶受，故不面扌也。<br />
　　公侧受醴。（将以饮宾。）<br />
　　宾不降，壹拜，进筵前受醴，复位。公拜送醴。（宾壹拜者，醴质，以少为贵。）<br />
　　[疏]注“宾壹”至“为贵”。<br />
　　○释曰：《礼器》云礼有“以少为贵者”，今宾於上下皆再拜稽首，独此一拜，故郑据大古之醴质，无玄酒配之，故壹拜，以少为贵也。<br />
　　宰夫荐笾豆脯醢，宾升筵，摈者退负东塾。（事未毕，摈者不退中庭，以有宰夫也。）<br />
　　[疏]“宰夫”至“东塾”。<br />
　　○注“事未”至“宰夫”。<br />
　　○释曰：云“事未毕，摈者不退中庭，以有宰夫也”者，案上文摈者退中庭，又云摈者进，事未毕，在中庭可知。此下文亦云“摈者进，相币”，事亦未毕，而在东塾，故决之。若然，以有宰夫主饮食之事，宰夫所主己虽事未毕，犹得负东塾，以其有事，宰夫相已无事故也。若无宰夫，在中庭矣。<br />
　　宾祭脯醢，以四祭醴三，庭实设。（庭实，乘马。）<br />
　　[疏]注“庭实乘马”。<br />
　　○释曰：郑知“乘马”者，下文（元缺起此）“宾执左马以出”，故知也。<br />
　　降筵，北面，以四兼诸觯，尚扌，坐啐醴。（降筵，就阶上。）<br />
　　[疏]注“降筵，就阶上”。<br />
　　○释曰：以左手执觯，右手以四，祭醴讫，降筵北面，以四兼并於觯，两手奉之，尚扌。不作上字者，尚，古今通用也。云“降筵，就阶上”者，以《乡饮酒》宾主行礼献酢，卒爵，皆各於其阶，此降筵啐醴，明亦在西阶之上。<br />
　　公用束帛。（致币也。言用，尊于下也。亦受之于序端。）<br />
　　[疏]注“致币”至“序端”。<br />
　　○释曰：上文郊劳，宾用束锦傧劳者，下文归饔饩於上介，云大夫用束帛致之，皆亦云“用”，独於此言用“尊於下”者，傧劳者及归饔饩，皆是宾敬君之使者，自尊之可知。今君亲用束帛礼宾，故言用尊于下也。云“亦受之于序端”者，上公侧受几於序端，则知此币亦受之於序端也。<br />
　　建四，北面奠于荐东。（糟醴不啐。）摈者进，相币。（赞以辞。）宾降，辞币。（不敢当公礼也。）公降一等辞，（辞宾降也。）<br />
　　栗阶升，听命。（栗阶，趋君命尚疾，不连步。）<br />
　　[疏]注“栗阶”至“连步”。<br />
　　○释曰：凡“栗阶”者，其始升亦连步，於上栗阶不过二等，今云“不连步”者，谓不从下向上皆连步，其始升连步，则有之也。<br />
　　降拜，（拜受。）<br />
　　公辞。（不降一等，杀也。）<br />
　　[疏]注“不降一等杀也”。<br />
　　○释曰：案前辞辞币，君降一等，今不降，故言“杀”。<br />
　　升，再拜稽首，受币，当东楹，北面。（亦讶受而北面者，礼主於己。已，臣也。）<br />
　　[疏]注“亦讶”至“臣也”。<br />
　　○释曰：前行聘享时，宾东面，主君西面，讶授受，但以奉君命，故宾不北面。此以主君礼己，己臣也，故北面受，异於聘享时也。若然，上受几受醴，亦是己之礼，以礼未成，故不北面也。此礼成，故北面也。<br />

                    <br>
                        　　退，东面俟。（俟君拜也。不北面者，谦若不敢当阶然。）<br />
　　公壹拜，宾降也。公再拜。（不俟公再拜者，不敢当公之盛也。公再拜者，事毕成礼也。）<br />
　　[疏]注“不俟”至“礼也”。<br />
　　○释曰：此宾主俱谦，公本欲再拜，宾见公一拜止，则降，不敢当，公不止，遂再拜也。云“公再拜者，事毕成礼也”者，前受几及醴，公送皆一拜，注云“公尊也”。令事毕成礼，不可亦自尊亢，故送币亦再拜也。<br />
　　宾执左马以出。（受尊者礼，宜亲之也。效马者并左右勺授之。馀三马，主人牵者从出也。）<br />
　　[疏]注“受尊”至“出也”。<br />
　　○释曰：案下归饔饩於宾，宾傧大夫，庭实设乘马，宾用束锦，乘马，大夫降，执左马以出。《觐礼》侯氏至郊，王使人用璧劳讫，侯氏用束帛、乘马傧使者，使者受币降，以左骖出。二者皆是尊国宾故也。唯上文郊劳宾傧劳执币揖皮者，皮是死物，异於马故也。云“效马者并左右勺授之”者，《曲礼》云：“效马效羊者，右牵之。”效犹呈见，故谓牵马人为效马者也。云“馀三马，主人牵者从出也”者，以是主人庭实，出门乃有从者讶受马，明主人牵者从出可知。<br />
　　上介受宾币，从者讶受马。（从者，士介。）<br />
　　[疏]注“从者士介”。<br />
　　○释曰：郑云“从者，士介”，下记文。案《公食》云：“上介受宾币，从者讶受皮。”郑注：“从者，府史之属。”不为士者，彼《公食》是子男之大夫小聘，一介，其馀皆府史以下，故知从者是府史之属也。《既夕》云则马两，士受马，郑云：“此士谓胥徒之长，有勇力者受马。”彼据一庙下士，不应更有其属士，故以为胥徒之长言之也。《昏礼记》云“士受皮”，郑注：“士谓若中士、下士不命者。”以其主人为官长，据上士而言也。<br />
　　宾觌，奉束锦，总乘马，二人赞。入门右，北面奠币，再拜稽首。（不请不辞，乡时已请也。觌用束锦，辟享币也。总者，总八辔牵之。赞者，居马扣马也。入门而右，私事自右。奠币再拜，以臣礼见也。赞者，贾人之属，介特觌也。）<br />
　　[疏]“宾觌”至“稽首”。<br />
　　○注“不请”至“觌也”。<br />
　　○释曰：自此尽“公降立”，论行私觌之事。云“不请不辞，乡时已请也”者，云不请，宾不请；不辞，主君不辞。所以不辞者，乡时已请觌，主人辞之以礼宾，故今不复请，亦不辞之也。云“觌用束锦，辟享币也”者，以上文享主君用束帛，享夫人用玄束帛，以今用束锦，是辟享币也。云“总者”至“扣马也”者，宾总八辔，在前牵之，二人赞者各居两马，各用左右手，手扣一匹，故云“在马扣马也”。云“入门而右，私事自右”者，《玉藻》云“公事自西”，郑注云：“聘享也。”又云“私事自东”，注云：“觌面也。”此行觌礼，故引之也。云“奠币再拜，以臣礼见也”者，谓由东，介又不从，又自牵马，又不升堂入币，皆是以臣礼见也。云“赞者，贾人之属”者，既行臣礼，不使介从，明赞者是贾人之属从行者。云“介特觌也”者，主君辞宾，宾入门左，则介五人随入门西，北面西上，其介五人行觌礼，各自特行，无介从，为特觌也。<br />
　　摈者辞，（辞其臣。）宾出。（事毕。）<br />
　　摈者坐取币，出，有司二人牵马以从，出门，西面于东塾南。（将还之也。赞者有司受马乃出。凡取币于庭，北面。）<br />
　　[疏]注“将还”至“北面”。<br />
　　○释曰：云“赘者有司受马乃出”者，宾出之时，赞扣马者未得出，待人受马乃得出。所以然者，币可奠之於地，其马不可散放，故待人受之乃可以出，故云有司受马乃出也。云“凡取币于庭，北面”者，言“凡”非一，此时辞宾，更出取币，後门右礼讫，又取币，皆北面，又众介奠币，摈者取亦北面，故云凡以广之也。<br />
　　摈者请受。（请以客礼受之。）宾礼辞，听命。（宾受其币，赞者受马。）<br />
　　牵马，右之。入设。（庭实先设，客礼也。右之，欲人居马左，任右手便也。於是牵马者四人，事得申也。《曲礼》曰：“效马效羊者右牵之。”）<br />
　　[疏]“牵马右之入设”。<br />
　　○注“庭实”至“牵之”。<br />
　　○释曰：云“庭实先设，客礼也”者，对前入门右时，宾奉束锦总乘马，一时入，无先後之别，是臣礼。今此入设，下经乃云“宾奉币”，是先设庭实，客礼也。云“於是牵马者四人，事得申也”者，知四人者，若如前赞者二人，则不得云“右之”。既言右之，明人牵一匹，不须宾牵之，事得申，人牵一匹，宾不总牵是也。引《曲礼》者，欲见牵马在右，礼之常。彼效马、效羊谓尊者之物使养之，今来呈见，此取一边牵之法，义不与彼同也。<br />
　　宾奉币，入门左，介皆入门左，西上。（以客礼入，可从介。）<br />
　　[疏]注“以客”至“从介”。<br />
　　○释曰：对入门右行臣礼，不得从介也。<br />
　　公揖让如初，升。公北面再拜。（公再拜者，以其初以臣礼见，新之也。）<br />
　　[疏]“公揖”至“再拜”。<br />
　　○注“公再拜”至“之也”。<br />
　　○释曰：臣礼见，谓初入门右，是以今再拜，新之也。知此不为拜至者，下记云“礼不拜至”，郑注云：“以宾不於是始至。”私觌固非始至，而为再拜，明为臣礼见新之也。<br />
　　宾三退，反还，负序。（反还者，不敢与授圭同。）<br />
　　[疏]“宾三”至“负序”。<br />
　　○注“反还”至“圭同”。<br />
　　○释曰：云“反还者，不敢与授圭同”者，上行聘时，三退负序，不言反还，故决之也。<br />
　　振币进授，当东楹北面。（不言君受，略之也。）<br />
　　[疏]注“不言”至“之也”。<br />
　　○释曰：此决聘享皆言公受，此乃私觌，故略之，不言其公受也。<br />
　　士受马者，自前还牵者後，其右，受。（自，由也。牵者之右而受之也。此亦并授者，不自前左，由便也，便其已授而去也。受马自前，变於受皮。）<br />
　　[疏]“士受”至“右受”。<br />
　　○注“自由”至“受皮”。<br />
　　○释曰：此庭实之马，四匹在庭北面西上，牵马者亦四人，各在马西，以右手执马而立。士受马者从东方来，由马前各牵马者之前，还绕其後，牵马者之东，马西而受之。牵马者自前行而出之。云“世亦并授者，不自前左，由便也”者，《乡饮酒》之等於西阶之上，皆授由其右，受由其左，今乃受马者，不自左而由其右受者，使授马者授讫，右回，其身於出时为便，故郑注云便其已授而去也。云“受马自前，变於受皮”者，上受享庭实之皮，“受皮者自後右客”，郑注云：“自，由也。从东方来，由客後西，居其左受皮也。”此亦从东而来，由马前者，马是生物，恐惊，故由前，是变於受皮也。<br />
　　牵马者自前西，乃出。（自，由也。）<br />
　　[疏]“牵马”至“乃出”。<br />
　　○释曰：四马并北面，牵马者皆在马西，士既受马，其最西头者，便即出门，不须由马之前。其次东三匹者，皆由西於马前而出，故云“牵马者自前西乃出”，据三人而言也。<br />
　　宾降阶东拜送，君辞。（拜送币于阶东，以君在堂，乡之。）<br />
　　[疏]“宾降”至“君辞”。<br />
　　○注“拜送”至“乡之”。<br />
　　○释曰：此言宾拜送币者，私觌己物故也。前享币不拜送者，致君命，非己物故也。<br />
　　拜也，君降一等辞。（君乃辞之，而宾由拜，敬也。）<br />
　　[疏]注“君乃”至“敬也”。<br />
　　○释曰：经上云拜送，而云君辞，君辞复云拜也，是其君乃辞之，宾由拜者，敬主国君故也。<br />
　　摈者曰：“寡君从子，虽将拜，起也。”（此礼固多有辞矣，未有著之者，是其志而焕乎？未敢明说。）<br />
　　[疏]注“此礼”至“明说”。<br />
　　○释曰：云“此礼固多有辞矣”者，谓此《仪礼》之内，宾主之辞固多有辞矣，但周公作经，未有显著明言之者，直云“辞”耳。此及《公食》皆著其辞，此二者是志记之，言“焕乎”可见。云“未敢明说”者，据此二者，触类而长之，馀辞亦可以意量作，但疑事无质，未可造次明说，故上注每云“其辞未闻”也。<br />
　　栗阶升。公西乡。宾阶上再拜稽首。（成拜。）公少退。（为敬。）<br />
　　宾降出。公侧授宰币。马出。（庙中宜清。）<br />
　　[疏]“宾降”至“马出”。<br />
　　○注“庙中宜清”。<br />
　　○释曰：云“公侧授宰币”，不言出，言马出者，以庙中宜清洁，出就厩。币不言出，与上皮币同，皆以东入藏之，故记云“宾之币，唯马出，其馀皆东”，注云：“马出，当就厩也。馀物皆东，藏之内府。”是币不出之义也。<br />
　　公降立。摈者出请。上介奉束锦，士介四人皆奉玉锦束，请觌。（玉锦，锦之文纤缛者也。礼有以少文为贵者，後言束，辞之便也。）<br />
　　[疏]“公降”至“请觌”。<br />
　　○注“玉锦”至“便也”。<br />
　　○释曰：自此尽“举皮以东”，论上介、众介行私觌之事。云“玉锦，锦之文纤缛者也”者，案《聘义》孔子论玉而云“缜密以栗，知也”，是玉有密致，锦之纤缛似玉之密致者。云“礼有以少文为贵”者，《礼器》直云有“以文为贵者”，有“以少为贵者”，无少文为贵之语，但有以少为贵，以文为贵，明亦有以少文为贵，故郑以义而言之也。<br />
　　摈者入告，出许。上介奉币，俪皮，二人赞。（俪犹两也。上介用皮，变於宾也。皮，麋鹿皮。）<br />
　　[疏]注“上介用皮变於宾”。<br />
　　○释曰：宾用马，今上介用皮，故云“变於宾也”。<br />
　　皆入门右，东上，奠币，皆再拜稽首。（皆者，皆众介也。赞者奠皮出。）<br />
　　[疏]注“赞者奠皮出”。<br />
　　○释曰：郑知赞者奠皮出者，下云“有司二人举皮从其币出”，无人授之，明赞者奠即出可知。<br />
　　摈者辞，（亦辞其臣。）介逆出。（亦事毕也。）<br />
　　摈者执上币，士执众币，有司二人举皮，从其币，出请受。（此请受，请于上介也。摈者先即西面位请之。释辞之时，众执币者随立门中而俟。）<br />
　　[疏]注“此请”至“而俟”。<br />
　　○释曰：云“此请受，请于上介也”者，对前宾，此请上介亦不请众介也。知“摈者先即西面位请之”者，以其上介等先立门西，东面，故摈西面对之。云“释辞之时，众执币者随（元缺起此）立门中而俟”者，以其请受之，下经云“委皮南面，执币者西面”，故知当请之时，立于门中可知。言“随”者，谓相随从，故《昏礼》记云：纳徵，执皮，“随入”，注云：“为门中厄狭。”记云“凡庭实随入左先”，明此出时亦随出而立也。案《匠人》云：“庙门容大扃七个。”注：“大扃，牛鼎之扃，长三尺。”七个则二丈一尺。东，明不得并出也。<br />
　　委皮南面，（摈者既释辞，执众币者进即位，有司乃得委之。南面，便其复入也。委皮当门。）<br />
　　[疏]注“摈者”至“当门”。<br />
　　○释曰：云“摈者既释辞，执众币者进即位，有司乃得委皮”者，以前文云举皮者从其币出，皮在後，可知随立门中之时未得委皮，明执币者进即位，乃得委皮也。云“南面，便其复入也。委皮当门”者，此决执币者西面，其皮不西面委之者，以皮入右首，右先，故南面横委於门中，当门北上，执皮者北面受之而乃入，便故也。<br />
　　执币者西面，北上。摈者请受。（请于上介也。上言“其次”，此言“其位”，互约文也。）<br />
　　[疏]注“请于”至“文也”。<br />
　　○释曰：上文“摈者执上币”，注云：“请受，请于上介也。”此虽众介所请，亦请上介，上介尊故也。云“上言其次，此言其位，互约文也”者，上云“摈者执上币，士执众币，有司二人举皮，从其币出请受”，是其次也。此言“委皮南面，执币者西面北上”，是其位也。言“互”者，此言西面北上，则上当有北面东上之文，下云士介觌币时，“士三人东上，坐取币立”是也。此宜有士执众币，立於南面之文，如是者，互文也。言“约”者，虽互见其文，文犹不备。若欲备文，当上取归宾币之文，下取归士介币之文，以理推，约之乃备也。若然，上当言摈者执币，士四人，北面东上，坐取币，从有司二人，坐举皮，从其币出，随立於门中，摈者出门西面，于东塾南请受，士执币者进，立摈南西面，北上，执皮者南面委皮於门中，北上。如是，乃为文备也。<br />
　　介礼辞，听命。皆进，讶受其币。（此言皆讶受者，嫌摈者一一授之。）<br />
　　[疏]注“此言”至“授之”。<br />
　　○释曰：“此言皆讶受者，嫌摈者一一授之”者，案上受享皮及宾私觌之马，并不云皆，此独云“皆”者，嫌摈者独请上介，请先授上介币，故言皆。明不一一授，同时讶受可知也。享币无门外授先後之法，故不言皆。<br />
　　上介奉币，皮先，入门左，奠皮。（皮先者，介随执皮者而入也。入门左，介至揖位而立。执皮者奠皮以有不敢授之义。古文重入。）<br />
　　[疏]注“皮先”至“重入”。<br />
　　○释曰：云“介至揖位而立”者，谓宾觌时币入门左，介皆入门左，西上，公揖让如初，升，宾至此待揖而後进，明此介亦至揖位而立。云“执皮者奠皮，以有不敢授之义”者，案享时庭实使人执之，《昏礼》庭实亦使人执之，亦皆东，不奠於地，以其得亲授主人，有司此奠之不敢授，故下云“二人坐举皮”，明不授也。<br />
　　公再拜。（拜中庭也。不受于堂，介贱也。）<br />
　　[疏]注“拜中”至“贱也”。<br />

                    <br>
                        　　○释曰：知“拜中庭”者，上云公降立，不见更有进退之文，自受享以来，降立皆在中庭，故知此公拜亦中庭可知也。<br />
　　介振币，自皮西进，北面授币，退复位，再拜稽首送币。（进者，北行，参分庭一而东行，当君乃复北行也。）<br />
　　[疏]注“进者”至“行（元缺止此）也”。<br />
　　○释曰：介初在揖位，君在中庭，奠皮近西，故介发揖位，经皮西北出三分一乃东行，北向，当君乃北行，至君所乃授币，故云“自皮西进，北面授币”也。<br />
　　介出。宰自公左受币。（不侧授，介礼轻。）<br />
　　[疏]“介出”至“受币”。<br />
　　○注“不侧授介礼轻”。<br />
　　○释曰：案宾觌礼云“侧授宰币”，此不云“侧授”，故云“介礼轻”。宰自公左受则是侧，不云“侧”者，当有赞者於公受，转授宰，故云“介礼轻”也。<br />
　　有司二人坐举皮以东。<br />
　　摈者又纳士介。（纳者，出道入也。）<br />
　　[疏]“摈者又纳士介”。<br />
　　○注“纳者出道入也”。<br />
　　○释曰：自此尽“序从之”，论士介行私觌之事。云“纳者，出道入也”者，谓若《燕礼》、《大射》小臣纳卿大夫，出道入之也。<br />
　　士介入门右，奠币，再拜稽首。（终不敢以客礼见。）<br />
　　[疏]注“终不”至“礼见”。<br />
　　○释曰：上介奠币讫，辞之，终以客礼，是士介卑，奠币出，私觌即了，终不敢以客礼见也。<br />
　　摈者辞，介逆出。摈者执上币以出，礼请受，宾固辞。（礼请受者，一请受而听之也。宾为之辞，士介贱，不敢以言通於主君也。固，衍字，当如面大夫也。）<br />
　　[疏]“摈者”至“固辞”。<br />
　　○注“礼请”至“大夫也”。<br />
　　○释曰：知“固，衍字，当如面大夫”者，案下士介面大夫时，摈者执上币出，礼请受，宾辞无固字。故知此固衍字，当如士介面大夫。<br />
　　公答再拜。摈者出，立于门中以相拜。（摈者以宾辞入告，还立门中阈外，西面。公乃遥答拜也，相者赞告之。）<br />
　　[疏]注“摈者”至“吉之”。<br />
　　○释曰：郑知摈立门中阈外西面者，以公在内，宾在门外之西，东面，摈者两处相之，明居阈外西面，向宾告之也。<br />
　　士介皆辟。（辟，於其东面位逡遁也。）<br />
　　士三人，东上，坐取币，立。（俟摈者执上币来也。）<br />
　　[疏]“士三”至“币立”。<br />
　　○注“俟摈”至“来也”。<br />
　　○释曰：上文摈者执上币以出，宾辞之，士皆辟之，乃云士三人取币立，摈者执上币始来，明士三人立俟之可知也。<br />
　　摈者进。（就公所也。）<br />
　　[疏]“摈者进”。<br />
　　○注“就公所也”。<br />
　　○释曰：以公在庭，故摈者自门外来，进向公左，授币与宰也。<br />
　　宰夫受币于中庭，以东。（使宰夫受于士，士介币轻也。受之于公左。宾币，公侧授宰，上介币，宰受于公左，士介币，宰夫受于士，敬之差。）<br />
　　[疏]注“使宰”至“之差”。<br />
　　○释曰：云“使宰夫受于士”者，以上文士三人取币，明此宰夫所受，受于士也。知“受之於公左”者，《礼记少仪》云“赞币自左”，是以凡受币皆於公左也。云“宾币，公侧授宰”者，即上文公侧授宰币于序端是也。云“上介币，宰受於公左”者，即上云庭中，宰自公左受之是也。云“士介币，宰夫受于士”者，即经文是也。在公左受之，是尊卑不同，敬之差也。（元缺一字）所受之虽不同，及其以东，其藏并是宰夫，宰夫币所主故也。<br />
　　执币者序从之。（序从者，以宰夫当一一受之。）<br />
　　摈者出请，宾告事毕。（宾既告事毕，众介逆道宾而出也。）<br />
　　[疏]“摈者”至“事毕”。<br />
　　○注“宾既”至“出也”。<br />
　　○释曰：自此尽“不顾”，论事毕送宾之事。云“众介逆道宾而出也”者，介为首，宾为尾，谓逆道也。必知有逆出者，上文聘讫，云“宾降介逆出”，又聘夫人私觌亦介逆出，诸聘礼之等皆逆出，故知此亦逆出可知也。<br />
　　摈者入告，公出送宾。（公出，众摈亦逆道。绍摈及宾并行，亦六步。）<br />
　　及大门内，公问君。（乡以公礼将事，无由问也。宾至始入门之位，北面，将揖而出。众介亦在其右，少退西上，於此可以问君“居处为于”，序殷勤也。时承摈、绍摈亦於门东，北面东上。上摈往来传君命，南面。蘧伯玉使人於孔子，孔子问曰：“夫子何为？”此公问君之类也。）<br />
　　[疏]“及大”至“问君”。<br />
　　○注“乡以”至“类也”。<br />
　　○释曰：云“众介亦在其右，少退西上”者，案上宾初入门左，郑注云：由宾位也。众介随入，北面西上，少退，今宾出，至入门之位，将北面拜君，而後出，故知其位亦当初入门之位。此位前後皆约聘享入庙，北面西上之位也。云“时承摈、绍摈亦於门东，北面东上。上摈往来传君命”者，亦约常朝入门，门东，北面东上之揖位。上摈往来相君，自是其常。引《论语》者，彼虽非聘，亦是大夫使人往来法，问夫子何为？亦是问君之类，故云“之类”也。<br />
　　宾对，公再拜。（拜其无恙。公拜，宾亦辟。）<br />
　　[疏]注“拜其”至“亦辟”。<br />
　　○释曰：案《尔雅释言》：“恙，忧也。”言“亦”者，亦初迎宾入门，主君拜，宾辟，故云亦也。<br />
　　公问大夫，宾对。公劳宾，宾再拜稽首，公答拜。（劳以道路之勤。）<br />
　　公劳介，介皆再拜稽首，公答拜。宾出，公再拜送，宾不顾。（公既拜，客趋辟，君命上摈送宾出，反告宾不顾，於此君可以反路寝矣。《论语》说孔子之行曰：“君召使摈，色勃如也，足ㄟ如也。宾退，必复命曰，宾不顾矣。”）<br />
　　[疏]“公劳”至“不顾”。<br />
　　○注“公既”至“顾矣”。<br />
　　○释曰：云“宾不顾”，据上摈送宾复回，谓君云宾不顾矣，故引孔子事为证。若然，此送宾是上摈，则卿为上摈，孔子为下大夫，得为上摈者，以孔子有德，君命使摄上摈，若定十年夹谷之会令孔子为相同也。<br />
　　宾请有事於大夫。（请问，问卿也。不言问聘，聘亦问也，嫌近君也。上摈送宾出，宾东面而请之，摈者反命，因告之。）<br />
　　[疏]“宾请”至“大夫”。<br />
　　○注“请问”至“告之”。<br />
　　○释曰：自此尽“亦如之”，论宾请问大夫讫，即馆，卿大夫劳宾介之事。云“不言问聘，聘亦问也，嫌近君也”者，对文大聘曰聘，小聘曰问，总而言之，问聘一也。不得云问卿，若言问近君矣，故云“有事于大夫也”。郑云“摈者反命，因告之”者，但从朝以来，行聘享、行礼宾之事，事已烦矣，今日即请，未可即行，故云反命因告之。告之使知而已，是以宾至馆行劳宾介，及受饔饩，终日有事，明日乃行问卿之礼也。宾所请问，卿宜云有事于某子，故下记云“币之所及皆劳”，郑云“所以知及不及者，宾请有事，固曰某子某子”是也。<br />
　　公礼辞，许。（礼辞，一辞。）<br />
　　宾即馆。（小休息也。即，就也。）<br />
　　[疏]“宾即馆”。<br />
　　○注“小休息也”。<br />
　　○释曰：言休息者，据此一日之间，其事多矣，明旦行问，卿暂时止息，故云“小休息也”。<br />
　　卿大夫劳宾，宾不见。（以己公事未行，上介以宾辞辞之。）<br />
　　[疏]注“以己”至“辞之”。<br />
　　○释曰：“以己公事未行”者，其聘享公事已行，仍有问大夫之等公事未行，故不敢见。云“上介以宾辞辞之”者，以经云“宾不见”，明上介以宾辞辞之，可知。是以下言“上介受”，明此上介辞也。<br />
　　大夫奠雁再拜，上介受。（不言卿，卿与大夫同执雁，下见于国君。《周礼》：凡诸侯之卿见朝君，皆执羔。）<br />
　　[疏]“大夫”至“介受”。<br />
　　○注“不言”至“执羔”。<br />
　　○释曰：云《周礼》者，案《周礼秋官掌客》云：凡诸侯之礼，上公五积，卿皆见以羔；侯伯四积，卿皆见以羔。是主国之卿见朝君皆执羔。引之证主国卿见聘，客不得执羔，与大夫同用雁，不见朝君故也。<br />
　　劳上介，亦如之。<br />
　　君使卿韦弁，归饔饩五牢。（变皮弁，服韦弁，敬也。韦弁，韦之弁，兵服也。而服之者，皮韦同类，取相近耳。其服盖布以为衣，而素裳。牲，杀曰饔，生曰饩。今文归或为馈。）<br />
　　[疏]“君使”至“五牢”。<br />
　　○注“变皮”至“为馈”。<br />
　　○释曰：自此尽“无傧”，论主君使卿归饔饩於宾介之事。云“变皮弁，服韦弁，敬也”者，案《周礼春官司服》王之吉服有九，祭服之下先云兵事韦弁服，後云视朝皮弁服，则韦弁尊於皮弁。今行聘享之事等皆皮弁，至归饔饩则韦弁，故云敬也。云“韦弁，韦之弁，兵服也”者，郑知弁用韦者，案《司服》注，郑引《春秋传》曰：“晋至衣韦之跗。”注又云：“今时五伯缇衣，古兵服之遗色。”故知用韦也。即赤色，以赤韦为弁也。云兵服者，《司服》云“凡兵事韦弁服”，故云兵服也。云“服之者，皮韦同类，取相近耳”者，有毛则曰皮，去毛熟治则曰韦，本是一物，有毛无毛为异，故云取相近耳。云“其服盖布以为衣，而素裳”者，此无正文，但正服则郑注《司服》云“韦弁，以韦为弁，又以为衣裳”，又晋至衣韦之跗注，《郑志》解此跗注，以跗为幅，以注为属，谓制韦如布帛之幅，而连属为衣及裳。今此郑云以布为衣而素裳，全与兵服异者，郑以意量之。此为宾馆於大夫士之庙，既为入庙之服，不可纯如兵服，故为布为衣而素裳。《郑志》兵服以其与皮弁同白舄，故以素裳解之。此言素裳，又与《郑志》同。若然，唯变其衣耳，以无正文，故云“盖”以疑之也。云“杀曰饔，生曰饩”者，《周礼》有内饔、外饔，皆掌割亨之事。《诗》云：“有母之尸饔。”故知杀曰饔，生曰饩者，以其对饔是腥饪，故知饩是生。故下云“饩二牢”，皆活陈之也。<br />
　　上介请事，宾朝服礼辞。（朝服，示不受也。受之当以尊服。）<br />
　　[疏]“上介”至“礼辞”。<br />
　　○注“朝服”至“尊服”。<br />
　　○释曰：郑知义然者，案下云“宾皮弁迎大夫”是受之，用皮弁为尊服，明此著朝服，朝服卑於皮弁，是示不受。言示不受，终受之也。<br />
　　有司入陈。（入宾所馆之庙，陈其积。）<br />
　　[疏]“有司入陈”。<br />
　　○注“入宾”至“其积”。<br />
　　○释曰：案上文直云“致馆”及“即馆”，不辨庙与正客馆之名。案下记云“卿馆於大夫，大夫馆於士”，皆是大夫士之庙。下文又云“揖入及庙”，郑据此而言，明陈之於庙也。《曾子问》：“孔子云：自卿大夫士之家曰私馆。”即卿大夫士之庙一也。孔子又云：“公馆，与公所为曰公馆。”郑注云：“公馆，若今县官宫也。”彼是正客馆，彼此两言之者，若朝聘使少，则皆於正客馆，若使多，则有在大夫庙。多少不定，两言之也。案《大行人》及《掌客》积与饔饩各别，此注以饔饩为陈其积者，对文饔饩与积别，散文总是委积，故云“积”也。<br />
　　饔，（谓饪与腥。）<br />
　　[疏]“饔”。<br />
　　○注“谓饪与腥”。<br />
　　○释曰：知者，上总言“饔饩五牢”，下陈有三处，据此，饔下云“饪一牢”，“腥二牢”，下又别云“饩二牢”，故知饔别饪、腥二者也。若然，饪与腥共以饔目之者，以其同是死，列之以鼎故也。<br />
　　饪一牢，鼎九，设于西阶前，陪鼎当内廉，东面，北上，上当碑，南陈；牛、羊、豕、鱼、腊、肠胃同鼎，肤、鲜鱼、鲜腊，设扃。乡、熏、尧，盖陪牛、羊、豕。（陪鼎三牲，霍、乡、熏、尧陪之，庶羞加也。当内廉，辟堂涂也。肠胃次腊，以其出牛羊也。肤，豕肉也，唯Ь者有肤。此馔先陈其位，後言其次，重大礼，详其事也。宫必有碑，所以识日景，引阴阳也。凡碑，引物者，宗庙则丽牲焉，以取毛血。其材，宫庙以石，窆用木。）<br />
　　[疏]注“陪鼎”至“用木”。<br />
　　○释曰：案《公食大夫》庶羞也，以非正馔，故在正鼎後，而言“加”也。云“当内廉，辟堂涂也”者，正鼎九，虽大判继阶而言，其云于阶前，则阶东稍远，故陪鼎犹当内廉也，而辟堂涂，堂涂之内也。云“肠胃次腊，以其出牛羊”也，郑言此者，以其肤是豕肉，肠胃是腹内之物，而在肉前者，以其肠胃出於牛羊，故在肤前列之也。云“肤，豕肉也，唯Ь者有肤”者，君子不食腴，犬豕曰。若然，牛羊有肠胃而无肤，豕则有肤而无肠胃也。且豕则有肤，豚则无肤，故《士丧礼》豚皆无肤。以其皮薄故也。纵豕以四解，亦无肤，故《既夕》大遣奠少牢无肤，以其豚解故也。云“此馔先陈其位，後言其次，重大礼，详其事也”者，先陈其位者，“南陈”已上是也，後言其次者，“牛羊豕”已下是也。案设飧时，直云饪一牢在西，鼎九，羞鼎三，腥一牢在东，鼎七。直言西九东七，不言次陈位，飧是小礼，轻之故也。云“宫必有碑，所以识日景，引阴阳也”者，言宫必有碑者，案诸经云“三揖”者，郑注皆云：入门将曲揖，既北面揖，当碑揖。若然，《士昏》及此《聘礼》是大夫士庙内皆有碑矣。《乡饮酒》、《乡射》言三揖，则庠序之内亦有碑矣。《祭义》云：“君牵牲，丽于碑。”则诸侯庙内有碑明矣。天子庙及庠序有碑可知。但生人寝内不见有碑，虽无文，两君相朝，燕在寝，岂不三揖乎？明亦当有碑矣。言所以识日景者，《周礼匠人》云“为规识日出之景，与日入之景”者，自是正东西南北。此识日景，唯可观碑景邪正，以知日之早晚也。又云“引阴阳”者，又观碑景南北长短，十一月，日南至，景南北最长，阴盛也。五月，日北至，景南北最短，阳盛也。二至之，景之盈缩、阴阳进退可知。云“凡碑，引物者，宗庙则丽牲焉，以取毛血”者，云凡碑引物，则识日景、引阴阳皆是引物，则宗庙之中是引物。但庙碑又有丽牲，丽，系也。案《祭义》云：“君牵牲，丽于碑。”以其鸾刀以取血毛，毛以告纯，血以告杀，兼为此事也。云“其材，宫庙以石，窆用木”者，此虽无正文，以义言之，葬碑取县绳纟率暂时之，往来运载，当用木而已。其宫庙之碑，取其妙好，又须久长，用石为之，理胜於木，故云宫庙以石窆用木也。是以《檀弓》云：“公室视丰碑，三家视桓楹。”时鲁与大夫皆僭，言视桓楹，桓楹，宫庙两楹之柱，是葬用木之验也。<br />

                    <br>
                        　　腥二牢，鼎二七，无鲜鱼、鲜腊，设于阼阶前，西面，南陈如饪鼎，二列。（有腊者，所以优宾也。）<br />
　　[疏]“腥二”至“二列”。<br />
　　○注“有腥”至“宾也”。<br />
　　○释曰：云“优宾”者，案下文士四人皆饩大牢，无腥，是不优之也。<br />
　　堂上八豆，设于户西，西陈，皆二以并，东上，韭菹，其南醢，屈。（户，室户也。东上，变于亲食宾也。醢，汁也。屈犹错也。今文并皆为并。）<br />
　　[疏]“堂上”至“醢屈”。<br />
　　○注“户室”至“为并”。<br />
　　○释曰：云“设于户西，西陈，皆二以并，东上，韭菹，其南醢，屈”者，谓其南东上醢，醢西昌本，昌本西麋，麋西菁菹，菁菹北鹿，鹿东葵菹，葵菹东蜗醢，蜗醢东韭菹。案《周礼天官醢人》朝事之豆有八：韭菹、醢、昌本、麋、菁菹、鹿、茆菹、。馈食之豆：葵菹、蠃醢。此经直云韭菹、醢，屈，知此昌本以下八豆者，案《公食》下大夫六豆，韭菹、醢、昌本、麋、菁菹、鹿；又云“上大夫八豆”，郑注云：记《公食》上大夫异於下大夫之豆数，加葵菹、蜗醢，以充八豆。若然，案朝事八豆，菁菹、鹿下，仍有茆菹、の不取，而取馈食葵菹、蜗醢者，案《少牢》正祭用韭菹、醢、葵菹、蜗醢，朝事馈食之豆兼用之，明此宾上大夫亦兼用朝事馈食之豆以充八豆可知。云“东上者，变於亲食宾也”者，案《公食大夫》公亲食宾，云“宰夫自东房荐豆六，设于酱东，西上”，此云东上，是变於亲食宾也。云“屈犹错也”者，犹下经错黍，此经菹，菹不自相，当皆交错陈之，故云错也。<br />
　　八簋继之，黍其南稷，错。（黍在北。）<br />
　　[疏]“八簋”至“稷错”。<br />
　　○注“黍在北”。<br />
　　○释曰：云“继”者，继八豆以西陈之。云“八簋”者，此陈之次第与八豆同，故郑云“屈犹错也”。八豆言屈，八簋言错者，以八豆之实各别，直次第屈陈之，则得相变，故云“屈”也。八簋唯有黍、稷二种，虽屈陈之，则杂错陈之，使当行黍、稷错，不得并陈，设亦相变，故郑下注“几馔屈错要相变”是也。<br />
　　六继之，牛以西羊、豕，豕南牛，以东羊、豕。（，羹器也。）<br />
　　[疏]“六”至“羊豕”。<br />
　　○注“羹器也”。<br />
　　○释曰：此不言纟争屈错者，纟争文自具，故不言之也。案此文上下纟争屈错似各别，郑此注屈犹错。《士丧礼》“陈衣於房中，南领，西上纟争”，注云：“纟争犹屈。”又似不别者。云纟争屈二者，下手陈之少异，屈者，句而屈陈之；纟争者，直屈陈之；不为句陈讫则相似。故注《士丧礼》云：“纟争犹屈。”言错者，杂而陈之，与纟争屈同。或句屈陈而错，此文是也；或纟争陈如错，《公食大夫》是也。故《公食大夫》云：“宰夫设黍稷六簋于俎西，二以并，东北上，黍当牛俎，其西稷，错以终，南陈。”是其直纟争错之也。<br />
　　两继之，粱在北。（不次簋者，粱稻加也。凡馔屈错要相变。）<br />
　　[疏]注“凡馔”至“相变”。<br />
　　○释曰：凡豆及簋之数皆耦，两自相对而陈之。屈错不相对者，欲使陈设者，其要杀各得相变，不使相当。其六纟争者，牛及豕二者相变，羊豕相当，不相变，以其大牢牛、羊、豕不耦，故羊豕不得变也。<br />
　　八壶设于西序，北上，二以并，南陈。（壶，酒尊也。酒盖稻酒、粱酒。不错者，酒不以杂错为味。）<br />
　　[疏]“八壶”至“南陈”。<br />
　　○注“壶酒”至“为味”。<br />
　　○释曰：郑云“盖稻酒粱酒也”者，以下夫人归礼，叟黍清各两壶，此中若有黍，不得各二壶。若三者各二壶，则止有六壶，与夫人归礼同。又不得各三壶，若三者各三壶，则九壶，不合八数。止有稻、粱，无正文，故云“盖”以疑之。郑知不直有稻黍而为稻粱者，稻粱是加相对之物，故为稻粱也。此陈饔饩，堂上及东西夹簋有二十，六。上文设飧时，与此堂上及西夹，其对则簋十四，四。案《掌客》设飧，公、侯、伯、子、男簋同十二，公十，侯伯八，子男六，又皆陈饔饩，其死牢加飧之陈，如何此中飧之簋数及饔饩之数皆多於君者？彼是君礼，自上下为差，此乃臣礼，或多或少，自是一法，不可以彼相并。又此中致饔饩於宾，醯醢百瓮，米百。《周礼》上公瓮百二十，侯伯瓮百，子男瓮八十。子男少於此卿大夫礼，礼或损之而益，此其类也。<br />
　　西夹六豆，设于西墉下，北上。韭菹，其东醢，屈。六簋继之。黍其东稷，错。四继之，牛以南羊，羊东豕，豕以北牛。两继之，粱在西。皆二以并，南陈。六壶西上，二以并，东陈。（东陈在北墉下，统於豆。）<br />
　　[疏]“西夹”至“东陈”。<br />
　　○释曰：“六豆”者，先设韭菹，其东醢，又其东昌本，南麋，麋西菁菹，又西鹿。此陈还取朝事之豆，其六簋、四、两、六壶，东陈，其次可知，义复与前同也。<br />
　　●卷二十二聘礼第八<br />
　　馔于东方，亦如之，（东方，东夹室。）西北上。（亦韭菹，其东醢也。）<br />
　　[疏]“馔于”至“北上”。<br />
　　○释曰：云“西北上”者，则於东壁下南陈，西北有韭菹，东有醢，次昌本，次南麋，次西有菁菹，次北有鹿，亦屈错也。上西夹馔六豆，直言北上，不云西北上。此东夹独云西北上者，以其西夹言北上，其东醢，是西北上可知。此东夹馔，若不言西北上，恐东夹馔从东壁南陈，以东北为上，其西有醢，与西夹相对陈之，故云西北上。见虽东夹，其陈亦与西夹同，是以郑云亦韭菹其东醢也。<br />
　　壶东上，西陈。（亦在北墉下，统於豆。）<br />
　　醯醢百瓮，夹碑，十以为列，醯在东。（夹碑在鼎之中央也。醯在东，醯、，阳也。醢、肉，阴也。）<br />
　　[疏]“醯醢”至“在东”。<br />
　　○注“夹碑”至“阴也”。<br />
　　○释曰：案《既夕礼》云“瓮三醯醢屑”，郑注云：“瓮，瓦器。其容亦盖一觳。”《<方瓦>人》云：“簋，实一觳。”又云：“豆，实三而成觳。”四升曰豆，则瓮与簋同受升二升也。《礼器》云：“五献之尊，门外缶，门内壶，君尊瓦С。”注云：“壶大一石，瓦С五升。”即此壶大一石也。云“夹碑在鼎之中央也”者，上陈鼎云“西阶前，陪鼎当内廉，东面北上，上当碑，南陈”，下腥鼎亦如之，此言夹碑，自然在鼎之中央可知。云“醯在东，醯，阳也。醢、肉，阴也”者，醯是酿为之酒之类，在人消散，故云阳；醢是酿肉为之，在人沈重，故云阴也。《大宗伯》云：“天产作阴德，地产作阳德。”注云：“天产六牲之属，地产九之属。”以六牲为阳，九为阴，与此醯是物为阳违者，物各有所对，六牲动物行虫也，故九为阴。《郊特牲》云：“鼎俎奇而笾豆偶，阴阳之义也。”又以笾豆、醯醢等为阴。鼎俎肉物总为阳者，亦各有所对。以鼎俎之实以骨为主，故为阳；笾豆物，故为阴也。《有司彻》注又以庶羞为阳，内羞为阴者，亦羞中自相对。内羞虽有糁食，是肉物，其中有糗饵粉食物故为阴，庶羞肉物故为阳也。<br />
　　饩二牢，陈于门西，北面，东上。牛以西羊、豕，豕西牛、羊、豕。（饩，生也。牛羊，右手牵之。豕，束之，寝右，亦居其左。）<br />
　　[疏]“饩二”至“羊豕”。<br />
　　○注“饩生”至“其左”。<br />
　　○释曰：先言“饔”後言“饩”者，陈者先以孰为主，是以先陈饔。饔下即陈孰物继之，故六豆以下相次，此饩是生物，其下次陈刍薪米禾之等相继也。云“牛羊，右手牵之”者，《曲礼》云“效马、效羊者右牵之”，以不噬人，用右手，便也。言右手牵之，则人居其左也。云“豕，束之，寝右，亦居其左”者，豕束缚其足，亦北首，寝卧其右，亦人居其左。案《特牲》云：“牲在其西，北首东足。”郑注云：“东足者，尚右也。”与此不同者。彼祭礼法用右胖，故寝左上右。《士虞》记云：“陈牲于庙门外，北首西上，寝右。”郑注：“寝右者，当升左胖也。”变吉，故与此生人同也。<br />
　　米百，半斛，设于中庭，十以为列，北上。黍、粱、稻皆二行，稷四行。（庭实固当庭中，言当中庭者，南北之中也。东西为列，列当醯醢南，亦相变也。此言中庭，则设碑近如堂深也。）<br />
　　[疏]“米百”至“四行”。<br />
　　○注“庭实”至“深也”。<br />
　　○释曰：云“庭实固当庭中，言当中庭者，南北之中也”者，上享时，直言庭实入设，不言中庭，则在东西之中，其南北三分庭一在南，此更言中庭，欲明南北之中也。上文公立於中庭，宰受币於中庭，皆南北之中也。知北上东西为行者，以经云“北上黍粱稻皆两行，稷四行”，若南北纵陈，止得言东西，不得言北上。何者？以黍、粱、稻及稷当行皆一种，无上下故也。明横陈，可知黍两行在北，次粱两行，次稻两行，次南稷四行。所以不用稻为上者，稻、粱是加，黍、稷是正，故黍为上端，稷为下端，以见上下，而稻粱居其，亦相变者，亦上纟争屈错之义。云“此言中庭，则设碑近如堂深也”者，陈鼎，上当其碑，南向陈之，醯醢夹碑在鼎中央，亦南向陈之。今米为，在醯醢之南北之中，则碑近北可知。言堂深者，犹若设洗南北，以堂深相似。若然，碑东当洗矣。<br />
　　门外，米三十车，车秉有五{数}，设于门东，为三列，东陈。（大夫之礼，米禾皆视死牢。秉、{数}，数名也。秉有五{数}，二十四斛也。{数}读若不数之数。今文{数}或为逾。）<br />
　　[疏]“门外”至“东陈”。<br />
　　○注“大夫”至“为逾”。<br />
　　○释曰：云“大夫之礼，米禾皆视死牢”者，上文饪一牢，腥二牢，是三牢死，故米三十车，并下禾三十车，亦是视死牢也。云“秉、{数}，数名也。秉有五{数}，二十四斛也”者，下记云：“十斗曰斛，十六斗曰{数}，十{数}曰秉。”若然，一秉十六斛，又有五{数}为八斛，总二十四斛也。云“{数}读若不数之数”者，郑君时以{数}为数名，数名有数有不数，故云不数之数。此从音读，其字仍竹下为之，得为十六斗为{数}，故下记注云：“今江、淮之，量名有为{数}者。”是十六斗量器之名。<br />
　　禾三十车，车三乇，设于门西，西陈。（乇，数名也。三乇，千二百秉。）<br />
　　[疏]注“乇数”至“百秉”。<br />
　　○释曰：下记云：“四秉曰，十曰，十曰乇，四百秉为一乇。”三四十二，为千二百秉也。<br />
　　薪刍倍禾。（倍禾者，以其用多也。薪从米，刍从禾，四者之车皆陈，北。凡此所以厚重礼也。《聘义》曰：“古之用财不能均如此，然而用财如此其厚者，言尽之於礼也。尽之於礼，则内君臣不相陵，而外不相侵，故天子制之，而诸侯务焉尔。”）<br />
　　[疏]“薪刍倍禾”。<br />
　　○注“倍禾”至“焉尔”。<br />
　　○释曰：云“薪从米，刍从禾”者，以其薪可以炊爨，故从米陈之；刍可以食马，故从禾陈之。郑言此者，以经云“倍禾”，恐并从禾陈之故也。云“四者之车皆陈，北”者，以其向内为正故也。引《聘义》者，欲见主君享礼聘宾，外内皆善，故引为证也。<br />
　　宾皮弁迎大夫于外门外，再拜，大夫不答拜。（大夫，使者，卿也。）<br />
　　[疏]“宾皮”至“答拜”。<br />
　　○注“大夫使者卿也”。<br />
　　○释曰：云“外门外”者，谓於主人大门外，入大门东行，即至庙门也。云“不答拜”者，亦以为君使，不敢当故也。云“大夫，使者，卿也”者，即上卿韦弁者也。<br />
　　揖入。及庙门，宾揖入。（宾与使者揖而入。使者止执币，宾俟之于门内，谦也。古者天子诸侯，必舍於大祖庙。诸侯行，舍于诸公庙。大夫行，舍于大夫庙。）<br />
　　[疏]“揖入”至“揖入”。<br />
　　○注“宾与”至“夫庙”。<br />
　　○释曰：云“使者止执币”者，下经始云“大夫奉束帛入”，明此宾揖入时，使者止执币可知。云“宾俟之于门内，谦也”者，聘时主君揖入，立于庭，尊卑法。此宾与使者敌，故宾在门内，谦也。云门内即宁下，故下宾问卿，云：“及庙门，大夫揖入。”郑注“入者，省内事也，既而俟于宁下”是也。云“古者天子诸侯，必舍于大祖庙”者，案《礼运》云：“天子诸侯，必舍其祖庙。”下记云：“卿馆於大夫，大夫馆于士，士馆于工商。”郑注云：不馆於敌者之庙，为大尊也。以此差之，诸侯无正文，郑注舍于诸公庙者，诸公，大国之孤。云“大夫行，舍于大夫庙”者，谓卿舍于大夫也。若无孤之国，诸侯舍於卿庙也。<br />
　　大夫奉束帛，（执其所以将命。）入，三揖，皆行，（皆犹并也。使者尊，不後主人。）<br />
　　[疏]“入三揖皆行”。<br />
　　○注“皆犹”至“主人”。<br />
　　○释曰：云“使者尊，不後主人”者，主人则宾所在，若主人也。然君与使者行，当後君也。<br />
　　至于阶，让，大夫先升一等。（让不言三，不成三也。凡升者，主人让于客三。敌者则客三辞，主人乃许升，亦道宾之义也。使者尊，主人三让，则许升矣。今使者三让，则是主人四让也。公虽尊，亦三让乃许升，不可以不下主人也。古文曰三让。）<br />
　　[疏]“至于”至“一等”。<br />
　　○注“让不”至“三让”。<br />
　　○释曰：云“让不言三，不成三也。凡升者，主人让于客三。敌者则客三辞，主人乃许升”者，是三让三辞成也。今宾三让，大夫即升，无三辞，则不成三也。云“使者尊，主人三让，则许升矣”者，即此经主人让大夫先升是也。云“今使者三让，则是主人四让也”者，经虽言让，大夫先升，大夫之让不明，故郑君两言之，但使尊终先升。若主人三让，使人亦三让，主人又一让，则主人四让，使者乃升，故郑复言此也。案《周礼司仪》云“诸公之臣相为国客”，大夫郊劳，“三让，登听命”，又云“致饔饩如劳之礼”，即得行三让之礼。此中“古文云三让”，与彼合。郑不从者，《周礼》统心，举其大率而云三让，此《仪礼》据屈曲行事。观此经直云让，大夫先升，是主人或三让，大夫无三让，故不从古文也。云“公虽尊，亦三让乃许升，不可以不下主人也”者，此据公为主人，亦有三让，故上行聘时，云“至於阶，三让，公升二等宾升”，亦是公先让先升，故成三让。是以《聘义》云“三让而後升”，公尊，必三让者，不下宾客，主人之义故也。<br />

                    <br>
                        　　宾从，升堂，北面听命。（北面于阶上也。）<br />
　　大夫东面致命。宾降，阶西再拜稽首，拜饩亦如之。（大夫以束帛同致饔饩也，宾殊拜之，敬也，重君之礼也。）<br />
　　[疏]注“大夫”至“礼也”。<br />
　　○释曰：“大夫以束帛同致饔饩五牢”，及陈豆壶车米之等，今宾拜饔三牢，及庭实又别拜饩二牢，及门外米禾殊拜之者，敬主君以重礼故也。<br />
　　大夫辞，升成拜。（尊宾。）受币堂中西，北面。（趋主君命也。堂中西，中央之西。）大夫降，出。宾降，授老币，出迎大夫。（老，家臣也。宾出迎，欲摈之。）<br />
　　大夫礼辞，许。入，揖让如初。宾升一等，大夫从，升堂。（宾先升，敌也，皆北面。）<br />
　　[疏]“大夫”至“升堂”。<br />
　　○注“宾先”至“北面”。<br />
　　○释曰：前大夫奉君命归饔饩，故先升一等，今宾私傧使者，无君命，体敌，故宾先升在馆，如主人之仪故也。知皆北面者，以其体敌，又下始云“宾奉币西面，大夫东面”，明此北面可知。<br />
　　庭实设，马乘。（乘，四马也。）宾降堂，受老束锦，大夫止。（止不降，使之馀尊。）<br />
　　[疏]注“止不”至“馀尊”。<br />
　　○释曰：凡宾主体敌之法，主人降，宾亦降。今宾降，使者不降者，使之馀尊，虽合降而不降。<br />
　　宾奉币西面，大夫东面。宾致币。（不言致命，非君命也。）<br />
　　大夫对，北面当楣，再拜稽首。（稽首，尊君客也。致对，有辞也。）<br />
　　[疏]注“稽首”至“辞也”。<br />
　　○释曰：宾主既行敌体之礼，当行顿首，今大夫稽首，於宾为拜君之拜，尊君客故也。致者，宾致币当有辞，对者，大夫对亦当有辞，所以无辞者，文不具故也。<br />
　　受币于楹，南面，退，东面俟。（宾北面授，尊君之使。）<br />
　　[疏]“受币”至“面俟”。<br />
　　○注“宾北”至“之使”。<br />
　　○释曰：北宾傧使者，是体敌之义。经云“受币于楹南面”，知宾不南面并授，而云宾北面授者，凡敌体授之义，授由其右，受由其左。今尊君之使，是以大夫南面，宾北面，故知宾北面授币。<br />
　　宾再拜稽首送币。大夫降，执左马以出。（出庙门，从者亦讶受之。）<br />
　　[疏]注“出庙”至“受之”。<br />
　　○释曰：言“亦”者，上宾受礼时，受币马，云宾降，“执左马以出，上介受宾币，从者讶受马”，此亦从者讶受马，故云亦也。<br />
　　宾送于外门外，再拜。明日，宾拜于朝，拜饔与饩，皆再拜稽首。（拜谢主君之恩惠於大门外。《周礼》曰：凡宾客之治令，讶听之。此拜亦皮弁服。）<br />
　　[疏]“宾送”至“稽首”。<br />
　　○注“拜谢”至“弁服”。<br />
　　○释曰：知拜谢在大门外者，以其直言宾拜於朝，无入门之文，故知在大门外。若然，诸侯外朝在大门外明矣。引《周礼》者，《秋官掌讶职》云：宾客“至于国，宾入馆，次于舍门外，待事于客。及将币，为前驱，至于朝，诏其位”。凡宾客之治令讶讶治之。引之者，欲见宾客发馆至朝来往，皆掌讶前驱为之导。知“此拜亦皮弁”者，以其受时皮弁，故知此拜亦皮弁也。故《公食大夫》云：“若不亲食，使大夫各以其爵、朝服以侑币致之。宾朝服以受，明日宾朝服以拜赐于朝。”彼朝服受，还朝服拜，则知此皮弁受，亦皮弁拜可知。<br />
　　上介，饔饩三牢，饪一牢，在西，鼎七，羞鼎三；（饪鼎七，无鲜鱼、鲜腊也。宾、介皆异馆。）<br />
　　[疏]“上介”至“鼎三”。<br />
　　○释曰：自此尽“两马束锦”，论主君使下大夫归饔饩於上介之事。<br />
　　○注“饪鼎”至“异馆”。<br />
　　○释曰：云“饪鼎七，无鲜鱼、鲜腊也”者，对上宾九鼎，有鲜鱼、鲜腊也。云“宾、介皆异馆”者，案下记云：“卿馆於大夫，大夫馆於士，士馆於工商。”彼云卿，即此宾，一也。彼云大夫，即此上介也。彼云士，即此众介也。故知宾、介各异馆。必异馆者，所陈饔饩厚，无所容故也。<br />
　　腥一牢，在东，鼎七；堂上之馔六。（六者，宾西夹之数。）<br />
　　西夹亦如之。及瓮，如上宾。（凡所不贬者，尊介也。言如上宾者，明此宾客介也。）<br />
　　[疏]“西夹”至“上宾”。<br />
　　○注“凡所”至“介也”。<br />
　　○释曰：云“如上宾者，明此宾客介也”者，案下云“宾之公币、私币皆陈，上介公币陈”，是上介有与宾同者。前经不言如上宾，独此经言如上宾，以其此饔饩大礼，西夹及瓮如上宾，以其客此上介，如上宾之礼也。<br />
　　饩一牢。门外米、禾视死牢，牢十车，薪刍倍禾。凡其实与陈，如上宾。（凡，凡饪以下。）下大夫韦弁，用束帛致之。上介韦弁以受，如宾礼。（介不皮弁者，以其受大礼似宾，不敢纯如宾也。）<br />
　　傧之两马束锦。<br />
　　[疏]“傧之两马束锦”。<br />
　　○释曰：此下大夫使者受上介之傧礼，如卿使者受宾傧礼，当庭同，不言如上大夫者，省文也。<br />
　　士介四人，皆饩大牢，米百，设于门外。（牢米不入门，略之也。米设当门，亦十为列，北上。牢在其南，西上。）<br />
　　[疏]“士介”至“门外”。<br />
　　○注“牢米”至“西上”。<br />
　　○释曰：自此至“无傧”，论使宰夫归饩於众介之事。上文宾与上介米陈碑南，饩陈门内，此不入门，陈於门外者，郑云“略之也”。云“米设当门，亦十为列，北上”，彼亦当门。此直云“设於门外”，不云东西，明当门北上，与宾同。云“牢在其南，西上”者，以此饩本设於庭，在门内，由士介贱，不得入门，且宾与上介门东有米三十车，薪六十车，门西禾三十车，刍六十车，皆统门为上。此饩本非门外东西之物，制不在门外东西，宜当门陈之。云“牢在其南，西上”，知如此设之者，以其宾、上介饩在米南，门西，东上，明知此牢亦在米南而，西上为异耳。<br />
　　宰夫朝服，牵牛以致之。（执纟引牵之，东面致命，朝服无束帛，亦略之。士介西面拜迎。）<br />
　　[疏]“宰夫”至“致之”。<br />
　　○注“执纟引”至“拜迎”。<br />
　　○释曰：案下记云“士馆于工商”，则此致者在工商之馆，宰夫从外来，即为宾客，宜在门西东面，此就太牢之中，取以致饩。云“朝服无束帛，亦略之”者，决上宾与上介皮弁有束帛，故以为略之也。云“士介西面拜迎”者，以其士介为主人，故西面。每上宾与上介米禾皆视死牢，具有刍薪米禾，此士直有生饩，无死牢，则无刍薪米禾矣。<br />
　　士介朝服，北面再拜稽首受。（受，於牢东拜，自牢後宰夫右受，由前东面授从者。）<br />
　　[疏]“士介”至“首受”。<br />
　　○注“受於”至“从者”。<br />
　　○释曰：知“自牢後宰夫右受”者，以其牢东北面拜，明在宰夫东南，从牢後来宰夫，至宰夫之後受取牛，便故也。必知在宰夫右受者，见前君使士受私觌之马，其右受，知此亦在右受也。若然，君使士受私觌由前，此由牢後，与受马不同者，牛畜扰驯，与马有异，故得从其後宰夫右，取便也。云“由前东面授从”者，於宰夫之後受牛，遂由宰夫之前东授从者，亦是取便也。<br />
　　无摈。（既受，拜送之矣。明日，众介亦各如其受之服，从宾拜於朝。）<br />
　　[疏]“无摈”。<br />
　　○注“既受”至“於朝”。<br />
　　○释曰：言“无摈”者，决上宾与上介皆有傧。士介贱，故略之。知“明日，众介亦各如其受之服，从宾拜於朝”者，案下夫人使下大夫韦弁归礼，宾受，如受饔之礼，傧之乘马束锦，又归礼於上介，上介受之如宾礼，傧之两马束锦，明日宾拜礼於朝。郑注云“於是乃言宾拜，明介从拜”。夫人归礼，介尚从拜，则君饔饩介皆从拜可知。<br />
　　宾朝服问卿。（不皮弁，别於主君。卿，每国三人。）<br />
　　[疏]“宾朝服问卿”。<br />
　　○注“不皮”至“三人”。<br />
　　○释曰：自此尽“无傧”，论宾赍聘君之币，问主国卿之事。云“不皮弁，别於主君”者，对上文行聘享、私觌皆皮弁，此朝服降一等，故郑注云“别於主君”。云“卿，每国三人”者，每国三卿是其常，郑言此者，欲见三卿皆以币问之。其主国下大夫曾使向己国者，乃得币问之，与卿异。<br />
　　卿受于祖庙。（重宾礼也。祖，王父也。）<br />
　　[疏]“卿受于祖庙”。<br />
　　○注“重宾”至“父也”。<br />
　　○释曰：卿受邻国君所问之礼，不辞让者，以其初，君送客之时，宾请有事於大夫，君礼辞许，是以卿不敢更辞，故下记云“大夫不敢辞”。云“祖，王父也”者，大夫三庙，有别子者，立大祖庙；非别子者，并立曾祖庙；王父即祖庙也。今不受於大祖庙及曾祖庙而受於祖庙者，以其天子受於文王庙，诸侯受於祖庙，大夫下君，故受於王父庙。<br />
　　下大夫摈。（无士摈者，既接於君所，急见之。）<br />
　　[疏]“下大夫摈”。<br />
　　○注“无士”至“见之”。<br />
　　○释曰：行聘享於主国君时，主君摈者三人，以上并有士摈宾，又设介。今直云“大夫摈”，无士摈者，以其设摈介多者不敢质，示行事有渐。但宾行聘享於主君之时，卿以与宾相接，故急见之，不须士摈。<br />
　　摈者出请事，大夫朝服迎于外门外，再拜。宾不答拜，揖。大夫先入，每门、每曲揖。及庙门，大夫揖入。（入者，省内事也。既而俟于宁也。）<br />
　　[疏]“摈者”至“揖入”。<br />
　　○注“入者”至“宁也”。<br />
　　○释曰：大夫二门，入大门东行即至庙门。未及庙门而有每门者，大夫三庙，每庙两旁皆南北竖墙，墙皆阁门，假令王父庙在东，则有每门每曲之事。云“入者，省内事也”者，《曲礼》云“请入为席”是也。云“既而俟于宁”者，宁，门屋宁也，知俟于宁者，下云宾入，“三揖皆行”，郑注云：“皆犹并也。”宾与卿并行，以卿俟于宁，故得并行。与卿三揖，不俟于庭者，下君也。案《曲礼》云：“客至於寝门，则主人请入为席，然後出迎客，主人肃客而入。”此卿既入，不重出迎客者，彼《曲礼》平常宾客，故重出迎客。此聘问之宾，与平常宾客异，上君揖宾不重出，此卿亦不重出，与彼同，但在庭与在宁不同矣。<br />
　　摈者请命。（亦从入而出请，不几筵，辟君也。）<br />
　　[疏]注“亦从”至“君也”。<br />
　　○释曰：“亦”者，亦君受聘时，摈者从君而入，几筵既设，摈者出请。此摈者亦从卿而入，省内然後出请。<br />
　　庭实设四皮。（麋鹿皮也。）<br />
　　宾奉束帛入。三揖，皆行，至于阶，让。（皆犹并也。古文曰三让。）<br />
　　[疏]注“古文曰三让”。<br />
　　○释曰：不从古文者，亦是不成三，故宾先升一等，大夫从，升堂，故不从三让也。<br />
　　宾升一等，大夫从，升堂，北面听命。（宾先升，使者尊。）宾东面致命。（致其君命。）大夫降，阶西再拜稽首。宾辞，升成拜。受币堂中西，北面。（於堂中央之西受币，趋聘君之命。）<br />
　　宾降，出。大夫降，授老币，无摈。（不摈宾，辟君也。）<br />
　　[疏]注“不摈宾辟君也”。<br />
　　○释曰：上文宾行聘享讫，而君礼宾有束帛乘马，敌者曰摈。今卿不摈宾者，辟国君也。<br />
　　摈者出请事。宾面，如觌币。（面，亦见也。其谓之面，威仪质也。）<br />
　　[疏]“摈者”至“觌币”。<br />
　　○注“面亦”至“质也”。<br />
　　○释曰：自此至“授老币”，论宾行私面於卿之事。宾私面於卿，其币多少与私觌於君同，故云“如觌币”。宾私觌之时，用束锦、乘马，则此私面於卿，亦用束锦、乘马可知也。云“面，亦见也。其谓之面，威仪质也”者，觌面并文，其面为质。若散文，面亦为觌，故郑《司仪》注云：“私面，私觌也。”又《左传》云“楚公子弃疾以乘马八匹私面郑伯”是也。<br />
　　宾奉币，庭实从。（庭实，四马。）<br />
　　[疏]“宾奉币庭实从”。<br />
　　○注“庭实四马”。<br />
　　○释曰：以其言如觌币，故知庭实四马也。<br />
　　入门右，大夫辞。（大夫於宾入，自阶下辞迎之。）<br />
　　[疏]注“大夫”至“迎之”。<br />
　　○释曰：知“阶下辞”者，以其授老币时降故也。知迎者，下文“揖让如初”，明（元缺一字）迎之可知。<br />
　　宾遂左。（见，私事也。虽敌，宾犹谦，入门右，为若降等然。《曲礼》曰：“客若降等，则就主人之阶，主人兴辞於客，然後客复就西阶。”）<br />
　　[疏]注“见私”至“西阶”。<br />
　　○释曰：云“为若降等”者，主人是大夫，客是士，降等法，士就东阶。今此宾与卿觌者，就门右，若士於大夫降等。引《曲礼》者，主人辞宾，宾遂左，就门右西阶，复正也。<br />
　　庭实设，揖让如初。（大夫至庭中，旋并行。）<br />
　　[疏]“庭实”至“如初”。<br />
　　○注“大夫”至“并行”。<br />
　　○释曰：云“大夫至庭中，旋并行”者，宾初入门右，大夫阶下辞宾，宾遂门左，大夫至庭中迎宾，大夫回，旋与宾揖而并行，北出。言“如初”者，大夫不出门，唯有庭中一揖，至碑（元缺一字）又揖，再揖而已。<br />
　　大夫升一等，宾从之。（大夫先升，道宾。）大夫西面，宾称面。（称，举也。举相见之辞以相接。）<br />
　　大夫对，北面当楣再拜，受币于楹，南面，退，西面立。（受币楹，敌也。宾亦振币进，北面授。）<br />
　　[疏]注“受币”至“面授”。<br />
　　○释曰：知宾北面授者，以云大夫“南面退西面立”，言退，明宾不得南面。又见下文“宾当楣再拜”，明北面授，因拜可知。云“受币楹，敌也”者，凡授受之义，在於两楹之者，皆是体敌，故《昏礼》云“授于楹南面”，注云：“授於楹，明为合好，其节同也，南面并授也。”谓宾主俱至楹，南面并而授。是以《曲礼》云：“乡与客并，然後受。”注云：“於堂上，则俱南面，礼敌者并授。”此是敌者之常礼也。虽是敌者，於两楹之，或有讶受者，皆是相尊敬之法。则此云大夫南面，宾北面授，虽是敌礼，是尊大夫，故讶受。又前致饔饩，傧使者於楹，宾北面授币，郑云：宾北面授，尊君之使。自馀不在楹，别相尊敬。是以前云“公受玉于中堂，与东楹之”，郑注云：“东楹之，亦以君行一，臣行二。”又云公礼宾，宾“受币，当东楹北面”，注云：“亦讶受。”又宾觌公云“振币进授，当东楹北面”，如此之类，不在两楹之者，皆非敌法，就文解之。<br />

                    <br>
                        　　宾当楣再拜送币，降，出。大夫降，授老币。<br />
　　摈者出请事。上介特面，币如觌。介奉币。（特面者，异於主君，士介不从而入也。君尊，众介始觌不自别也。上宾则众介皆从之。）<br />
　　[疏]“摈者”至“奉币”。<br />
　　○注“特面”至“从之”。<br />
　　○释曰：自此尽“再拜送币”，论上介私面於邻国卿之事。云“特面者，异於主君”者，介初觌主君之时，不敢自尊，别与众介同执币而入。今私面於邻国卿，不与众介同，而特行礼焉，故云特面者异於主君也。云“士介不从而入”者，对觌君时，众介从而入，故郑云君尊於众介，始觌不自别也。云“上宾则众介皆从之”者，上介言特面，则宾问卿与私面，介皆从可知。<br />
　　皮，二人赞。（亦俪皮也。）<br />
　　[疏]“皮二人赞”。<br />
　　○注“亦俪皮也”。<br />
　　○释曰：案经云“币如觌”，则上介私面，亦与私觌於君币同，故云“亦俪皮”也。<br />
　　入门右，奠币，再拜。（降等也。）<br />
　　[疏]“入门”至“再拜”。<br />
　　○注“降等也”。<br />
　　○释曰：言“降等”者，主人是卿，上介是大夫，故入门右，不敢自同宾客。<br />
　　大夫辞。（於辞上介则出。）<br />
　　摈者反币。（出还于上介也。）<br />
　　[疏]“摈者反币”。<br />
　　○注“出还于上介也”。<br />
　　○释曰：不言反皮，出还於上介，皮出可知，但文不具。<br />
　　庭实设，介奉币入，大夫揖让如初。（大夫亦先升一等。今文曰入设。）<br />
　　[疏]注“大夫”至“入设”。<br />
　　○释曰：云“亦”者，亦上宾行私面，大夫升一等，宾乃升。此上介私面亦然，故云亦也。<br />
　　介升，大夫再拜受。（亦於楹南面而受。）<br />
　　[疏]注“亦於”至“而受”。<br />
　　○释曰：“亦”者，宾行私面，大夫受币於楹，南面，故云亦，得在楹为敌法。上介是下大夫，与卿小异大同，明得行敌法，在楹可知。<br />
　　介降拜，大夫降辞。介升，再拜送币。（介既送币，降出也。大夫亦授老币。）<br />
　　摈者出请。众介面，如觌币，入门右，奠币，皆再拜。大夫辞，介逆出。摈者执上币出，礼请受，宾辞。（宾亦为士介辞。）<br />
　　[疏]“摈者”至“宾辞”。<br />
　　○注“宾亦为士介辞”。<br />
　　○释曰：自此至“拜辱”，论士介私面於邻国卿之事。云“宾亦为士介辞”者，亦者，亦士介私觌於主国君时，故云亦也。<br />
　　大夫答再拜。摈者执上币，立于门中以相拜，士介皆辟。老受摈者币于中庭，士三人坐取群币以从之。摈者出请事。宾出，大夫送于外门外，再拜。宾不顾。（不顾，言去。）摈者退，大夫拜辱。（拜送也。）<br />
　　下大夫尝使至者，币及之。（尝使至己国，则以币问之也。君子不忘旧。）<br />
　　[疏]“下大”至“及之”。<br />
　　○注“尝使”至“忘旧”。<br />
　　○释曰：自此尽“于卿之礼”，论主国下大夫尝使至己国者，聘君使上介以币问之事。诸侯之国皆有三卿五大夫，其三卿不问至己国、不至己国，皆以币及之，上已论讫。其五大夫者，或作介，或特行，至彼国者，乃以币及之，略於三卿故也。言“君子不忘旧”者，此大夫尝与彼国君相接，即是故旧也，今以币及之，故云君子不忘旧也。<br />
　　上介朝服，三介，问下大夫，下大夫如卿受币之礼。（上介三介，下大夫使之礼也。）<br />
　　[疏]注“上介”至“礼也”。<br />
　　○释曰：云“上介三介，下大夫使之礼也”者，下经云“小聘曰问”，其礼如为介，三介是下大夫小聘之礼。据此篇，大聘使卿五介，小聘使大夫三介，若大国之卿七介，小聘使大夫五介。小国之卿三介，小聘使大夫一介也。《曲礼》云“亻疑人必於其伦”，故问下大夫还使上介，是各於其爵易，以相尊敬者也。<br />
　　其面，如宾面于卿之礼。<br />
　　大夫若不见，（有故也。）<br />
　　[疏]“大夫若不见”。<br />
　　○注“有故也”。<br />
　　○释曰：自此尽“不拜”，论主国卿大夫有故，不得亲受聘君之币之事。言“有故”者，或有病疾，或有哀惨，不得受其问礼。<br />
　　君使大夫各以其爵为之受，如主人受币礼，不拜。（各以其爵，主人卿也。则使卿；大夫也，则使大夫。不拜，代受之耳，不当主人礼也。）<br />
　　[疏]“君使”至“不拜”。<br />
　　○注“各以”至“礼也”。<br />
　　○释曰：云“各以其爵，主人卿也，则使卿；大夫也，则使大夫”者，若然，经云“君使大夫”，大夫中有卿，大夫，总名也。云各以其爵，亦是易以相尊敬故也。云“不拜，代受之耳，不当主人礼也”者，案《周礼宗伯》云：“大宾客，则摄而载。”郑注云：宗伯代王为。拜送则王亦此类，拜是致敬之事，不可代人之拜，故直受之而已，不当主人之礼拜之。<br />
　　夕，夫人使下大夫韦弁归礼。（夕，问卿之夕也。使下大夫，下君也。君使之。云夫人者，以致辞当称寡小君。）<br />
　　[疏]“夕夫”至“归礼”。<br />
　　○注“夕问”至“小君”。<br />
　　○释曰：自此尽“宾拜礼於朝”，论主君夫人归礼於宾与上介之事。云“夕，问卿之夕也”者，案下记云：“聘日致饔，明日问大夫。夕，夫人归礼。”是其问卿之夕也。云“使下大夫，下君也”者，归饔饩使卿，此夫人使下大夫，故云下君也。云“君使之，云夫人者，以致辞当称寡小君”者，案隐二年《传》：“九月，纪裂来逆女。何以不称使？婚礼不称主人。”又云：“纪有母乎？曰有。有则何以不称母？母不通也。”何休注云：“礼，妇人无外事。”明知此使下大夫归礼者，是君使之可知，而称夫人使者，以其致辞於宾客时，当称寡小君，故称夫人使下大夫，其实君使之也。<br />
　　堂上笾豆六，设于户东，西上，二以并，东陈。（笾豆六者，下君礼也。臣设于户东，又辟馔位也。其设，脯其南醢，屈，六笾六豆。）<br />
　　[疏]“堂上”至“东陈”。<br />
　　○注“笾豆”至“六豆”。<br />
　　○释曰：言“笾豆六东陈”者，其馔自户东为首，二以并，东陈，先於北设脯，即於脯南设醢，又於醢东设脯，以次屈而陈之，皆如上也。云“笾豆六者，下君礼也”者，君归饔饩八豆，此六豆，故云下君也。设於户东，又辟君馔位故也。云“其设，脯其南醢，屈，六笾六豆”者，此约君礼设豆法。云“韭菹其南醢屈”，故知此醢在南屈陈之。又知笾豆各六者，下文“上介四豆、四笾”，降杀以两，明夫人多二，六豆六笾可知。<br />
　　壶设于东序，北上，二以并，南陈。叟、黍、清，皆两壶。（叟，白酒也。凡酒，稻为上，黍次之，粱次之，皆有清白，以黍清白者，互相备，明三酒六壶也。先言叟，白酒尊，先设之。）<br />
　　[疏]“壶设”至“两壶”。<br />
　　○注“叟白”至“设之”。<br />
　　○释曰：其设壶於东序，自北向南而陈，稻、黍、粱皆二壶，并之而陈也，故言“叟黍清皆两壶”也。云“以黍清白者，互相备”者，叟，白也，上言白，明黍、粱皆有白；下言清，明稻、黍亦有清故也。於清白中言黍，明叟即是稻，清即是粱也，故言互相备也。三酒既有清白二色，故言六壶。必先言叟者，以白酒尊重，故先设之也。<br />
　　大夫以束帛致之。（致夫人命也。此礼无牢，下朝君也。）<br />
　　[疏]“大夫”至“致之”。<br />
　　○注“致夫”至“君也”。<br />
　　○释曰：案《周礼掌客》云：上公之礼，“夫人致礼，八笾，膳大牢，致飨大牢”。侯伯以下亦皆有牢，是朝君来时有牢。此卿来聘无牢，故云“下朝君也”。<br />
　　宾如受饔之礼，傧之乘马、束锦。上介四豆、四笾、四壶，受之如宾礼。（四壶，无稻酒也。不致牢，下於君也。）<br />
　　[疏]注“四壶无稻酒”。<br />
　　○释曰：知者，案上致於宾六壶，稻、黍、粱皆有清白。今上介四壶，明从上去之，无稻米之酒，清白俱去之，（元缺一字）故四壶也。<br />
　　傧之两马、束锦。明日，宾拜礼於朝。（於是乃言宾拜，明介从拜也。今文礼为醴。）<br />
　　[疏]注“於是”至“为醴”。<br />
　　○释曰：郑解若於上文宾下言之，则介从拜之事不明，故於上介之下乃云“明日宾拜礼於朝”，则介从（元缺起此）宾拜可知。<br />
　　大夫饩宾大牢，米八筐。（其陈於门外，黍、粱各二筐，稷四筐，二以并，南陈，无稻。牲陈於後，东上，不馔於堂庭，辟君也。）<br />
　　[疏]注“其陈”至“君也”。<br />
　　○释曰：自此至“牵羊以致之”，论主国大夫饩宾及上介之事。云“陈於门外”，知者，经无牢米八门之文，故明是门外可知，与君饩士介同。云“黍粱各二筐，稷四筐，二以并，南陈，无稻”者，案上使卿归饔饩之时，米百，设於中庭，十以为列，北上，稻、粱、黍各二行，稷四行。此云“八筐”，黍、、稷亦宜法其行数，故知黍、粱各二筐，稷四筐。知二以并南陈者，以其君米北上，故知此亦北上，南陈。知二以并者，以其陈米，粱、黍、稻不杂陈，则知此筐米亦不杂陈，二以并可知。云“无稻”者，见记云“凡饩大夫，黍、粱、稷筐五斛”是也。云“牲陈於後，东上”者，此与君饩士介略同，饩士介时，不言门东西，郑注云“当门”，则知此门外亦当门。君饩宾，米在庭，牲在门西，虽不正当米南，亦得牲在其南，故知此牲陈亦在米南可知。知东上者，君饩宾时，陈於门西东上也。云“不馔於堂庭，辟君也”者，案上君致饔饩，笾豆在堂，牲牢米等在庭，此在门外，故云辟君也。若然，案《掌客》邻国之君来朝，卿皆见以羔，膳大牢，侯伯子男膳特牛，彼又无筐米，此侯伯之臣得用大牢，有筐米者，彼为君礼，此是臣礼，各自为差降，不得以彼难此。<br />
　　宾迎，再拜。老牵牛以致之，宾再拜稽首受。老退，宾再拜送。（老，室老，大夫之贵臣。）<br />
　　[疏]注“老室”至“贵臣”。<br />
　　○释曰：案《丧服》：“公士大夫之众臣，为其君布带、绳屦。《传》曰：室老，士贵臣，其馀皆众臣也。”郑注云：“室老，家相也，士邑宰也。”即此室老贵臣者，家相邑宰之属，故为贵臣也。<br />
　　上介亦如之。众介皆少牢，米六筐，皆士牵羊以致之。（米六筐者，又无粱也。士亦大夫之贵臣。）<br />
　　[疏]注“米六”至“贵臣”。<br />
　　○释曰：言“又无粱也”者，上文八筐无稻，从上去之，明知此亦从上去之，无粱，其稻、粱是加，故去之。云“士亦大夫之贵臣”者，即是大夫邑宰也，以其大夫使之，故知大夫之贵臣也。<br />
　　公於宾，壹食，再飨。（飨，谓亨大牢以饮宾也。《公食大夫礼》曰：“设洗如飨。”则飨与食互相先後也。古文壹皆为一，今文飨皆为乡。）<br />
　　[疏]注“飨谓”至“为乡”。<br />
　　○释曰：此篇虽据侯伯之卿聘使五等诸侯，其臣聘使牢礼皆同，无大国次国之别。是以《掌客》五等诸侯相朝，其下皆云群介、行人、宰、史皆有飧饔饩，以其爵等为之牢礼之陈数。又云“凡诸侯之卿、大夫、士为国客，则如其介之礼以待之”，郑注云：“尊其君以及其臣也。以其爵等为之牢礼之陈。数爵，卿也，则飧二牢，饔饩五牢；大夫也，则飧大牢，饔饩三牢；士也，则飧少牢，饔饩大牢也。此降小礼，丰大礼也。以命数则参差难等，略於臣用爵而已。”以此言之，公、侯、伯、子、男大聘使卿，主君一食再飨；小聘使大夫，则主君一食一飨。若然，案《掌客》子男一食一飨，子男之卿再飨。多於君者，以其君臣各自相望，不得以君决臣也。云“飨，谓亨大牢以饮宾也”者，以其飨礼与食礼同，食礼既亨大（元缺止此）牢，明飨礼亨大牢可知。但以食礼无酒，飨礼有酒，故以饮宾言之。引《公食》飨与食互相先後者，此经先言食，後言飨，则食在飨前。《公食》言设洗如飨礼，则飨在食前，飨先後出於主君之意，故先後不定也。<br />
　　燕与羞，ㄈ献，无常数。（羞，谓禽羞雁鹜之属，成孰煎和也。ㄈ，始也。始献，四时新物，《聘义》所谓时赐无常数，由恩意也。古文ㄈ作淑。）<br />
　　[疏]“燕与”至“常数”。<br />
　　○注“羞谓”至“作淑”。<br />
　　○释曰：案《周礼掌客》：上公三燕，侯伯再燕，子男一燕。皆有常数。此臣无常数者，亦是君臣各为一，不得相决。知“羞，谓禽羞雁鹜之属”者，案下记云“禽羞ㄈ献”，故知是禽。知“成孰煎和”者，以其言羞鼎熏之类，故知成孰煎和者也。知禽是雁鹜之属者，案下记云：“宰夫归乘禽，日如饔饩之数。”郑注：“乘禽，乘行之禽也，亦云雁鹜之属。”以无正文，故以意解之。<br />
　　宾介皆明日拜于朝。上介壹食、壹飨。（飨食宾，介为介，从飨献矣，复特飨之，客之也。）<br />
　　[疏]注“飨食”至“之也”。<br />
　　○释曰：不言从食者，《公食》介虽从入，不从食。宾食毕，介逆出，是不得从食矣。知“从飨”者，下记云：“大夫来使，无罪飨之，过则饩之，其介为介。”注云：“飨宾有介者，宾尊，行敌礼也。”故知介从飨。案襄二十七年：“宋公兼享晋、楚之大夫，赵孟为客，子木与之言，弗能对，使叔向侍言焉，子木亦不能对也。”叔向为赵孟介，而得从飨，是其义也。云“复特飨之”，即此经是也。<br />
　　若不亲食，使大夫各以其爵，朝服致之以侑币，如致饔，无傧。（君不亲食，谓有疾及他故也。必致之，不废其礼也。致之必使同班，敌者易以相亲敬也。致礼於卿，使卿；致礼於大夫，使大夫，非必命数也。无傧，以己本宜往。古文侑皆作宥。）<br />

                    <br>
                        　　[疏]“若不”至“无傧”。<br />
　　○注“君不”至“作宥”。<br />
　　○释曰：案上文云君使卿归饔饩於宾馆，宾傧之。今君有故，不亲食，使卿生致其牢，礼亦於宾馆，但无傧为异。云“谓有疾及他故也”者，他故之中，兼及有哀惨。云“非必命数也”者，依《典命》：公侯伯之卿三命，大夫再命；子男之卿再命，大夫一命。经云“各以其爵”，故知不依命数。云“无傧，以己本宜往”者，饔饩之等，不宜召宾，故君使人致礼宾则傧使者，此飨食之礼，主君无故，合速宾之来就主君，入庙，宾无傧礼。今主君有故，生致於宾，亦无傧，故云本宜往。此篇据侯伯之卿来聘，是使卿致礼。郑兼云“使大夫”，於大夫者，小聘使大夫来，使大夫致礼也。若然，经直言“使大夫”者，大夫中兼有上大夫兼卿也。<br />
　　致飨以酬币，亦如之。（酬币，飨礼酬宾劝酒之币也，所用未闻也。礼币束帛、乘马，亦不是过也。《礼器》曰“琥璜爵”，盖天子酬诸侯。）<br />
　　[疏]“致飨”至“如之”。<br />
　　○注“酬币”至“诸侯”。<br />
　　○释曰：云“礼币束帛、乘马，亦不是过也”者，郑以飨之酬币无文，故约上主君礼宾之时，用束帛、乘马，此飨宾酬币亦不过是，故云亦不是过。引《礼器》者，案彼经云：有以少为贵者，“圭璋特，琥璜爵”，郑注云：“圭璋特，朝聘以为瑞，无币帛也。琥璜爵者，天子酬诸侯，诸侯相酬，以此玉将币也。”彼经不云天子诸侯相酬之币，故此注云“盖”，言“酬诸侯”者，公侯伯用琥，於子男用璜，引之者，证与此酬卿大夫不同之义。<br />
　　大夫於宾，壹飨，壹食。上介，若食、若飨。若不亲飨，则公作大夫致之以酬币，致食以侑币。（作，使也。大夫有故，君必使其同爵者为之致之。列国之宾来，荣辱之事，君臣同之。）<br />
　　[疏]“大夫”至“侑币”。<br />
　　○注“作使”至“同之”。<br />
　　○释曰：此一经论主国卿大夫飨食聘宾及上介之事。此直言飨食不言燕，亦有燕，是以《郑诗羔裘》云：“知子之来之，杂佩以赠之。”郑注云“与异国宾客燕时，虽无此物，犹言之以致其厚意。其若有之，固将行之。士大夫以君命出使，主君之臣必以燕礼乐之，助君之叹”是也。又昭二年《左传》云，韩宣子来聘，宴于季氏。《传》无讥文，明邻国大夫有相燕之法。又此大夫相礼，飨食有常数，虽有燕之，亦无常数，亦无酬币矣。<br />
　　●卷二十三聘礼第八<br />
　　君使卿皮弁，还玉于馆。（玉，圭也。君子於玉比德焉。以之聘，重礼也。还之者，德不可取於人，相切厉之义也。皮弁者，始以此服受之，不敢不终也。）<br />
　　[疏]“君使”至“于馆”。<br />
　　○注“玉圭”至“终也”。<br />
　　○释曰：自此尽“宾送不拜”，论主君使卿诣馆还玉及报享之事。云“玉，圭也”者，举聘君之圭。云“君子於玉比德焉。以之聘，重礼也。并相切厉之义”，并《聘义》文。案《聘义》云：“天子制诸侯，比年小聘，三年大聘，相厉以礼。”又云：“已聘而还圭璋，此轻财而重礼之义。”又云：“夫昔者君子比德於玉焉。”是其义也。云“还之者，德不可取於人，相切厉之义也”者，既以玉比德，德在於身，不取於人，彼既将玉来，似将德与己，己不可取彼之德，故还之，不取德也。既不得取，而将玉往来者，相切磋，相磨厉以德，而尊天子，故用之也。云“皮弁者，始以此服受之，不敢不终也”者，始谓受聘享在庙时，今还，以皮弁还玉，是终之也。<br />
　　宾皮弁，袭，迎于外门外，不拜，帅大夫以入。（迎之不拜，示将去，不纯为主也。帅，道也。今文曰迎于门外，古文帅为率。）<br />
　　[疏]“宾皮”至“以入”。<br />
　　○注“迎之”至“为率”。<br />
　　○释曰：云“帅大夫以入”者，大夫即卿，卿亦大夫也。云“不纯为主也”者，客在馆如主人，卿往如宾，今不拜迎，是不纯为主也，决上君使卿归饔饩时，宾拜迎，是纯为主人故也。<br />
　　大夫升自西阶，钩楹。（钩楹，由楹内，将南面致命。致命不东面，以宾在下也。必言钩楹者，宾在下，嫌楹外也。）<br />
　　[疏]“大夫”至“钩楹”。<br />
　　○注“钩楹”至“外也”。<br />
　　○释曰：云“不东面，以宾在下也”者，决归饔饩时，大夫东面致命；行聘时，宾亦东面致命也。云“必言钩楹者，宾在下，嫌楹外也”，若然，不在楹外近之者，以初行聘时，在堂上楹内，故今还在楹内也。<br />
　　宾自碑内听命，升自西阶，自左，南而受圭，退负右房而立。（听命於下，敬也。自左南面，右大夫且并受也。必并受者，若乡君前耳。退，为大夫降逡遁。今文或曰：由自西阶，无南面。）<br />
　　[疏]“宾自”至“而立”。<br />
　　○注“听命”至“南面”。<br />
　　○释曰：云“听命於下，敬也”者，此决宾受礼时，公用束帛，宾西阶上听命；归饔饩时，宾阼阶上听命。此特於下听命，故云敬也。云“自左南面，右大夫且并受也”者，以《乡饮酒》献酢之时，授者在右，受者在左，故右大夫也。且并受者欲取，如向君前然也。云“若向君前耳”者，谓於本国君前受圭璋时，北面并受，今还，南面并受，面位受不同，并受一边不异，故云若向君前耳。云“退，为大夫降逡遁”者，以大夫降为之逡遁，而退因即负右房，南面而立，大夫士直有东房西室，天子诸侯左右房，今不在大夫庙，於正客馆，故有右房也。<br />
　　大夫降中庭。宾降自碑内，东面，授上介于阼阶东。（大夫降出，言中庭者，为宾降节也。授於阼阶东者，欲亲见贾人藏之也。宾还阼阶下西面立。）<br />
　　[疏]“大夫”至“阶东”。<br />
　　○注“大夫”至“面立”。<br />
　　○释曰：云“大夫降出，言中庭者，为宾降节也”者，以其大夫授宾圭讫，降自西阶，将出门至中庭，不止。今云大夫降出中庭者，大夫中庭宾乃降，故郑云为宾降节也。云“授於阼阶东者，欲亲见贾人藏之也”者，贾人是上启椟者，是掌玉之人，此时无事，在堂东待此玉，故宾向阼阶东得见之。云“宾还阼阶下西面立”者，以其宾在馆如主人，在阶下西面立是其常处，立者以待授璋也。<br />
　　上介出请，宾迎。大夫还璋，如初入。（出请，请事於外以入告也。宾虽将去，出入犹东，唯升堂由西阶。凡介之位，未有改也。）<br />
　　[疏]注“唯升堂”至“改也”。<br />
　　○释曰：案上文云“宾自碑内听命，升自西阶”，是其升堂由西阶也。云“凡介之位，未有改也”者，以其宾唯升自西阶，明介犹在东方，故上文授上介于阼阶东也，故言未有改。<br />
　　宾裼，迎。大夫贿用束纺。（贿，予人财之言也。纺，纺丝为之，今之纟专也，所以遗聘君，可以为衣服，相厚之至。）<br />
　　[疏]“宾裼”至“束纺”。<br />
　　○注“贿予”至“至也”。<br />
　　○释曰：此则未知何用之财，若是报享之物，不应在礼玉之上。今言此“束纺”者，以其上圭璋是彼国之物，下云“礼玉束帛”，报聘君之享物，彼君厚礼於此，此亦当厚礼於彼，故特加此束纺，是以郑云“相厚之至”也。云“贿，予人财之言也”者，案下记云“贿，在聘于贿”，又云“无行则重贿反币”。郑注《周礼》云：“布帛曰贿。”是贿为财物，是与人财物谓之贿也。云“纺，纺丝为之”者，因名此物为纺。云“今之纟专也”者，郑注《周礼内司服》亦云“素纱者，今之白纟专也。”则此束纺者，素纱也，故据汉法况之。<br />
　　礼玉、束帛、乘皮，（礼，礼聘君也，所以报享也。亦言玉璧可知也。今文礼皆作醴。）<br />
　　[疏]“礼玉束帛乘皮”。<br />
　　○注“礼礼”至“作醴”。<br />
　　○释曰：云“礼，礼聘君也”者，此谓报享之物，以其彼持享物来礼此主君，此主君亦以物礼彼君，故云礼礼聘君也。云“所以报享也”者，彼以物享此君，此君亦以物享彼君，《曲礼》云：“往而不来，非礼也，来而不往，亦非礼也。”今以来而往，是相享之法，故云报享也。云“亦言玉璧可知也”者，上文聘宾行享之时，束帛加璧，束锦加琮，今报享物，亦有璧琮致之，故云亦言玉璧可知。此玉则琮也，以其经言玉，故以玉言之。若然，经言束帛兼有束锦矣，案下记云“贿，在聘于贿”，又云“无行则重贿反币”，则此礼也。<br />
　　皆如还玉礼。大夫出，宾送，不拜。<br />
　　公馆宾，（为宾将去，亲存送之，厚殷勤，且谢聘君之意也。公朝服。）<br />
　　[疏]“公馆宾”。<br />
　　○注“为宾”至“朝服”。<br />
　　○释曰：自此尽“宾退”，论明日宾将发，主君就馆拜谢聘君使臣来礼己国之事。云“公朝服”者，以其行聘享在庙之时，相尊敬重，故著皮弁。此拜谢之礼轻，故知著朝服。<br />
　　宾辟，（不敢受主国君见己於此馆也。此亦不见，言“辟”者，君在庙门，敬也。凡君有事於诸侯臣之家，车造庙门乃下。）<br />
　　[疏]“宾辟”。<br />
　　○注“不敢”至“乃下”。<br />
　　○释曰：云“此亦不见，言辟者，君在庙门，敬也”者，此言亦者，亦劳宾时，故上文宾即馆，卿大夫劳宾，宾不见，以其不见，故遣上介听命，故知此宾亦不见。凡言“辟”者，将见而不见，则谓之辟。此本不见而言辟者，以其君在庙门外，虽不见而言辟，故郑云“敬也”。云“凡君有事於诸臣之家，车造庙门乃下”者，以其卿馆于大夫之庙，此馆则是诸臣之家，案《公食》记云：“宾之乘车在大门外。”又《曲礼》云“客车不入大门”，以此言之，君车入大门矣。大夫士有两门，入门东行则是庙门矣。既至庙门，须与宾行礼，故郑云造庙门乃下也。<br />
　　上介听命。（听命於庙门中，西面，如相拜然也。摈者每赞君辞，则曰：“敢不承命，告于寡君之老。”）<br />
　　[疏]“上介听命”。<br />
　　○注“听命”至“之老”。<br />
　　○释曰：云“听命於庙门中，西面，如相拜然也”者，案前受士介币之时，“宾固辞，公答再拜，摈者出，立于门中以相拜”，注云：“立门中阈外西面。”此中宾不见，使介听命，明如相拜，然取其视外，便也。必知在门中西面者，以其君来如宾礼，东面，介西面，面公可知。云“摈者每赞君辞，则曰：敢不承命，告于寡君之老”者，以其君尊，不自出辞，以是故君之摈者，每事赞君出辞，则曰“敢不承命”者，谓上介答君之辞，知告宾。云“告于寡君之老”者，案《玉藻》云：“摈者曰寡君之老。”注云：“摈者之辞，主於见他国君。”今上介当摈者之处，故知告于宾，称告于寡君之老。<br />
　　聘享，夫人之聘享，问大夫，送宾，公皆再拜。（拜此四事，公东面拜，摈者北面。）<br />
　　[疏]“聘享”至“再拜”。<br />
　　○注“拜此”至“北面”。<br />
　　○释曰：云“聘享”者，谓宾聘君以圭，享君以璧。夫人聘享者，谓宾聘夫人以璋，享夫人以琮。问大夫者，间三卿及尝聘彼国之下大夫，送宾以登路。云“拜此四事”者，君礼一，夫人礼二，大夫礼三，送宾礼四，四事皆再拜。云“公东面”者，公如宾礼，门西东面，摈者向公、向介，故知北面为相而言也。<br />
　　公退，宾从，请命于朝。（宾从者，实为拜主君之馆己也。言请命者，以己不见，不敢斥尊者之意。）<br />
　　[疏]“公退”至“于朝”。<br />
　　○注“宾从”至“之意”。<br />
　　○释曰：云“言请命者，以己不见，不敢斥尊者之意”者，案《司仪》云：“君馆客，客辟，介受命，遂送，客从拜辱于朝。”此经不言拜辱，而言请命，凡言请者，得不由君，君听则拜，此下经直云“公辞宾退”，不见拜文，是君不受其谢，故云“请命者，以己不敢斥尊者之意”，故不言“辱”而言“请”。<br />
　　公辞，宾退。（辞其拜也。退，还馆装驾，为且将发也。《周礼》曰：“宾从，拜辱于朝，明日，客拜礼赐，遂行之。”）<br />
　　[疏]“公辞宾退”。<br />
　　○注“辞其”至“行之”。<br />
　　○释曰：云“退，还馆装驾”者，以明旦将发，故装束驾乘。引《周礼》者，证明日客拜礼赐，遂行之事。郑彼注云：“礼赐者，谓乘禽。”即此下文“宾拜乘禽”是也。<br />
　　宾三拜乘禽於朝，讶听之。（发去乃拜乘禽，明己受赐，大小无不识。）<br />
　　[疏]“宾三”至“听之”。<br />
　　○注“发去”至“不识”。<br />
　　○释曰：自此尽“送至于竟”，论宾介发行王国赠送之事。云“明己受赐，大小无不识”者，以其乘禽是礼，以细小尚记识而拜之，况飨饩食礼之大者，记识可知，故云大小无不识。<br />
　　遂行，舍于郊。（始发，且宿近郊，自展令。）<br />
　　[疏]“遂行舍于郊”。<br />
　　○注“始发”至“展令”。<br />
　　○释曰：《曲礼》云：“已驾，仆展令。”郑注云“具视”也。彼是君车，故使仆展之，此卿大夫，故郑云“自展令”恐不得所故也。<br />
　　公使卿赠，如觌币。（赠，送也，所以好送之也。言如觌币，见为反报也。今文公为君。）<br />
　　[疏]“公使”至“觌币”。<br />
　　○注“赠送”至“为君”。<br />
　　○释曰：“所以好送之”者，来而不往非礼，以礼来往，皆是和好之事，故云好送之也。云“言如觌币，见为反报也”者，以其赠之多少，一如觌币，故郑云见为反报也。<br />
　　受于舍门外，如受劳礼，无傧。（不入，无傧，明去而宜有已也。如受劳礼，以赠劳同节。）<br />
　　[疏]注“不入”至“同节”。<br />
　　○释曰：言“不入，无傧”，对归饔饩入设而有傧。此则不入，无傧，明宾去，礼宜有已。云“如受劳礼，以赠劳同节”者，宾来劳之，去有赠之，皆在近郊，礼又不别，故言同节也。<br />

                    <br>
                        　　使下大夫赠上介，亦如之。使士赠众介，如其觌币。大夫亲赠，如其面币，无傧。赠上介亦如之。使人赠众介，如其面币。士送至于竟。<br />
　　使者归，及郊，请反命。（郊，近郊也。告郊人，使请反命於君也。必请之者，以己久在外，嫌有罪恶，不可以入。春秋时，郑伯恶其大夫高克使之将兵，逐而不纳，此盖请而不得入。）<br />
　　[疏]“使者”至“反命”。<br />
　　○注“郊近”至“得入”。<br />
　　○释曰：自此尽“拜其辱”，论使者反命之事。知郊是近郊者，以下文云“朝服载旃”，郑云“行时税舍於此郊，今还至此，正其故行服，以俟君命，敬也”者，初行云“舍於郊敛旃”，今至此载旃而入，故知近郊也。云“告郊人，使请反命於君”者，以其使者至所聘之国，谒关人，明此至郊告郊人，使请可知。引《春秋》者，案闵二年《公羊传》云：“郑伯恶高克，使之将，逐而不纳，弃师之道也。”何休云：“使将师救卫，随後逐之。”彼无大夫文，言大夫者，郑君加之也。<br />
　　朝服，载旃。（行时税舍于此郊，今还至此，正其故行服，以俟君命，敬也。古文旃作膳。）<br />
　　禳，乃入。（禳，祭名也。为行道累历不祥，禳之以除灾凶。）<br />
　　[疏]“禳乃入”。<br />
　　○注“禳祭”至“灾凶”。<br />
　　○释曰：案《春官小祝》云掌“侯禳祷祠之祝号”，郑注云：“禳，禳凶咎。”故郑此云禳是祭名也。<br />
　　乃入，陈币于朝，西上。上宾之公币、私币皆陈，上介公币陈，他介皆否。（皆否者，公币、私币皆不陈。此币，使者及介所得於彼国君卿大夫之赠赐也。其或陈或不陈，详尊而略卑也。其陈之，及卿大夫处者待之，如夕币。其礼於君者不陈。上宾，使者。公币，君之赐也。私币，卿大夫之币也。他介，士介也。言他，容众从者。）<br />
　　[疏]“乃入陈”至“皆否”。<br />
　　○注“皆否”至“从者”。<br />
　　○释曰：云“此币，使者及介所得於彼国君卿大夫之赠赐也”者，於君所得为公币，於卿大夫所为私币。宾之公币有：入郊劳币，一也；礼宾币，二也；致饔饩，三也；夫人归礼币，四也；侑食币，五也；再飨币，六也；夕币，七也；赠贿币，八也。此八者，皆主君礼赐使者，皆用束锦，故曰公币。宾之私币略有十九：主国三卿五大夫皆一，食有侑币，飨有酬币，皆用束锦，则是十六；有三卿郊赠，则十九也。其上介公币则有五：致饔饩，一也；夫人致礼币，二也；侑食币，三也；飨酬币，四也；郊赠币，五也。降於宾者，以其上介无郊赠币，又无礼宾币，又阙一飨币，故宾八，上介五也。上介私币有十一：主国三卿五大夫，或飨或食不备，要有其一，则其币八也；又三卿皆有郊赠，如其面币，通前则十一也。主国下大夫尝使己国者，聘亦有币及之，则亦有报币之事，其数不定。士介四人直有郊赠报私币，主国卿大夫报士介私面，士介私币，数不甚明。云“礼於君者不陈”者，谓贿用束纺，礼用束帛、乘皮，不陈之者，以经云公币，又云上介公币，他介皆否。若礼於君者，一统於宾，不得云介之币，故知礼於君者不陈。必礼於君不陈，礼於己始陈者，以其礼於君者，是其正，故不陈之。礼於己者，以其荣，故陈之。是以下注云：“不加於其皮上，荣其多。”是其义也。若然，聘君以币问卿，而其卿不见报聘君之币者，以其尊卑不敌，若报之，嫌其敌体故也。<br />
　　束帛各加其庭实，皮左。（不加於其皮上，荣其多也。）<br />
　　[疏]注“不加”至“多也”。<br />
　　○释曰：此决初夕币时，束帛皆加于左皮上。今不言加於皮上者，若加於皮上，相掩蔽，故不加於皮上，荣其多也。<br />
　　公南乡。（亦宰告于君，君乃朝服出门。左，南乡。）<br />
　　[疏]“公南乡”。<br />
　　○注“亦宰”至“南乡”。<br />
　　○释曰：此陈币，当如初夕币之时，管人布幕于寝门外，使者北面，众介立于其左，东上，卿大夫在幕东，西面北上，宰告於君，君朝服出门左，南乡，是以郑此注亦依夕币而言之。<br />
　　卿进使者，使者执圭，垂缫，北面。上介执璋，屈缫，立于其左。（此主於反命，士介亦随入，并立，东上。）<br />
　　[疏]“卿进”至“其左”。<br />
　　○注“此主”至“东上”。<br />
　　○释曰：案上行聘礼之时，上介屈缫授宾，宾袭受之。今此宾执圭垂缫，宾则犭军，变於宾，彼国致命时也。上介执璋，屈缫者，变於宾故也。必变之者，反命致敬少於邻国致命时，故宾於君前得裼，见美为敬也。云“士介亦随入，并立，东上”者，此言“亦”者，亦初行受於朝时，君使卿进，使者入，众介随入，北面东上。此中虽不云士介入，明亦随入可知。<br />
　　反命，曰：“以君命聘于某君，某君受币于某宫，某君再拜。以享某君，某君再拜。”（君亦揖使者进之，乃进反命也。某君，某国名也。某宫，若言桓宫、僖宫也。某君再拜，谓再拜受也。必言此者，明彼君敬君，己不辱命。）<br />
　　[疏]“反命”至“再拜”。<br />
　　○注“君亦”至“辱命”。<br />
　　○释曰：云“君亦揖使者进之，乃进反命也”者，亦谓亦受命於朝位，立定时，君揖，使者乃进受命，明反命亦然。某君某国名者，若云郑国君、齐国君。云“某宫，若言桓宫、僖宫”者，《左传》有桓宫之楹宫，是庙名。其受聘享於庙，故以宫言之。但受聘享在大祖庙，不在亲庙四，而云桓宫、僖宫者，略举庙名而言也。<br />
　　宰自公左受玉。（亦於使者之东，同面并受也。不右使者，由便也。）<br />
　　[疏]“宰自公左受玉”。<br />
　　○注“亦於”至“便也”。<br />
　　○释曰：此言“亦”者，亦於出使初受玉时，宰“自公左授使者圭，同面”，注云：北面并授之。凡并授者，授由其右，受由其左。此中受由其右者，因东藏之便，故郑云“不右使者，由便也。”<br />
　　受上介璋，致命亦如之。（变反言致者，若云非君命也。致命曰：“以君命聘於某君夫人，某君再拜，以享于某君夫人，某君再拜。”不言受币于某宫，可知，略之。）<br />
　　[疏]“受上”至“如之”。<br />
　　○注“变反”至“略之”。<br />
　　○释曰：云“变反言致者，若云非君命也”者，君与夫人聘於邻国君与夫人，各有所当。聘邻国君受命於君，今使者还，反命於君；聘於邻国夫人，当受命於夫人，使者还，反命於夫人。但妇人无外事，虽聘夫人，亦君命之。今使还反命，不云反命於君，变反言致命者，若本非君命，犹夫人之命然，故变反言致也。若然，夫人既无外事，而承君命聘邻国夫人者，以其夫妇一体，共事社稷，故下记云：“君以社稷，故在寡小君，拜。”是宾主相对之辞也。云“致命曰”已下，聘夫人反命无文，此郑君依记上文反命於君之辞而言之，云“不言受币於某宫可知，略之”者，以其夫人受聘享，皆因君聘享同时同宫，故略之也。<br />
　　执贿币以告，曰：“某君使某子贿。”授宰。（某子，若言高子、国子。凡使者所当以告君者，上介取以授之，贿币在外也。）<br />
　　[疏]“执贿”至“授宰”。<br />
　　○注“某子”至“外也”。<br />
　　○释曰：此贿币者，即上文贿用束纺是也。云“某子，若言高子、国子”者，案闵公二年冬《经》书“齐高子来盟”，僖三十三年《经》书“齐国归父来聘”，《左传》曰“国子为政，齐犹有礼”者是也。云“凡使者所当以告君者，上介取以授之”者，以上受上介璋，是上介授宾，明其馀皆上介取以授之。云“贿币在外”者，以其上文云“礼於君者不陈”，此贿币即是礼於君前，明在外也。<br />
　　礼玉亦如之。（亦执束帛加璧也。告曰：“某君使某子礼。”宰受之，士随，自後左士介，受乘皮如初。上介出取玉束帛，士介从取皮也。）<br />
　　[疏]“礼玉亦如之”。<br />
　　○注“亦执”至“皮也”。<br />
　　○释曰：此即上云“礼玉束帛乘皮”，郑注云：“礼，礼聘君也，所以报享也。”云“亦执束帛加璧也”者，言“亦”，亦上文行享时束帛加璧者也。云“宰受之，士随，自後左士介，受乘皮”者，此约初行享之时，公侧授宰币，士受皮皆自後右客，今执享皮币玉，宰受之可知。言宰受之士随，自後随宰，自後谓自士介後，其在东上者，不须云自後。其馀三人皆後，乃得左之。必左士介者，取向东藏之便故也。云“上介出取玉束帛，士介从取皮也”者，此亦初享之时，宾奉束帛加璧，是上介取以授宾，明士介从取皮可知。<br />
　　执礼币，以尽言赐礼。（礼币，主国君初礼宾之币也。以尽言赐礼，谓自此至於赠。）<br />
　　[疏]注“礼币”至“於赠”。<br />
　　○释曰：云“礼币，主国君初礼宾之币也”者，谓从郊劳已後，至於赠贿，八度礼宾，皆有币，是自郊劳为初也。云“以尽言赐礼，谓自此至於赠”者，此则郊劳也。<br />
　　公曰：“然，而不善乎？”（善其能使於四方。而犹女也。）<br />
　　授上介币，再拜稽首。公答再拜。（授上介币，当拜公言也。不授宰者，当复陈之。）<br />
　　[疏]“授上”至“再拜”。<br />
　　○注“授上”至“陈之”。<br />
　　○释曰：云“不授宰者，当复陈之”者，此币皆先陈之，今宾执以告君，宾释辞，君曰勤劳使於四方。故授上介币，当拜答君，言此币不授与宰者，当复陈之於本处。此币入於己者，故不授宰也。上贿币礼君者，反命讫，皆授宰，故以此决之。<br />
　　私币不告。（亦略卑也。）君劳之，再拜稽首。君答再拜。（劳之以道路勤苦。）<br />
　　若有献，则曰：“某君之赐也。（言此物某君之所赐予为惠者也。其所献虽珍异，不言某为彼君服御物，谦也。其大夫出，反必献，忠孝也。）<br />
　　[疏]“若有”至“赐也”。<br />
　　○注“言此”至“孝也”。<br />
　　○释曰：此献物谓入宾者，故下记云：“既觌，宾若私献，奉献将命。”注云：“时有珍异之物，或宾奉之，犹以君命致之。”则是宾亦言有私献於彼君，则彼君亦有私献报宾，则此献者也。云“大夫出，反必献，忠孝也”者，案下《曲礼》云：“大夫私行，出疆必请，反必有献。”彼私行出疆，反必有献，此以公聘出疆，反亦有献，故云大夫出，反必献。此以入己之物献於君者，忠孝也。事君言忠，事父言孝，此献君忠也，而兼言孝者，忠臣出孝子之门，故连言孝也。<br />
　　君其以赐乎？”（不必其当君也。献不拜者，为君之答已也。）<br />
　　[疏]“君其以赐乎”。<br />
　　○注“不必”至“己也”。<br />
　　○释曰：言君其以赐乎者，大夫所献之物，谦不必当君所须此物，君其以赐臣下乎？言乎者，或当君意，或不当君意，故言“乎”以疑之。云“献不拜者，为君之答己也”者，士拜国君，国君不拜，士贱故也。大夫拜国君，国君即答拜，大夫尊故也。故云不拜者，为君之答己拜。若然，自反命以来，尽於赐礼之等，或拜或不拜，无答己之嫌。独此不拜，为君之答己者。自此以前，皆是彼国报君之物，宾直告事而已，君受之而无言，故宾不拜君。有言及己者，乃拜之，拜君言也。此献是彼国君赐於己，理须拜送，是以《玉藻》云：“凡献於君，大夫使宰，士亲，皆再拜稽首送之。”又《郊特牲》云：“大夫有献弗亲，不面拜，为君之答己。”亦此类。故郑云献不拜者，为君之答己。若然，《玉藻》不亲，此亲者，此因反命，故亲献也。<br />
　　上介徒以公赐告，如上宾之礼。（徒谓空手，不执其币。）<br />
　　君劳之，再拜稽首。君答拜。劳士介亦如之。（士介四人，旅答壹拜，又贱也。）<br />
　　[疏]注“士介”至“贱也”。<br />
　　○释曰：郑知旅答士介共一拜者，君劳上介，上介再拜稽首，君答拜，不言再拜，则君答上介一拜矣。劳士亦如之。不言“皆”，则总答一拜矣。劳宾，君答再拜，劳上介，君答一拜，对宾再拜，已是贱矣。今此士介四人，共答一拜，故云“又贱也”。此一拜答臣下，则《周礼大祝》辨九拜，“七曰奇拜”是也。是以彼注云：一拜，答臣下也。案《曲礼》云“君於士不答拜”，此君答拜士者，以其新行反命，君劳苦之，故答拜异於常也。<br />
　　君使宰赐使者币，使者再拜稽首。（以所陈币赐之也。礼，臣子，人赐之而必献之君父，不敢自私服也。君父因以予之，则拜受之，如更受赐也。既拜，宰以上币授之。）<br />
　　[疏]“君使”至“稽首”。<br />
　　○注“以所”至“授之”。<br />
　　○释曰：云“礼，臣子，人赐之而必献之君父，不敢自私服也。君父因以予之，则拜受之，如更受赐也”者，案《内则》云：“妇或赐之衣服，则受而献诸舅姑，舅姑受之则喜，若反赐之则辞，不得命，如更受赐。”臣子於君父亦然，言此者，证此经君使宰以所献之物反赐使者，使者辞不得命，再拜稽首受之，如更受赐。云“既拜，宰即以上币授之”者，以其上文云执礼币，授上介者，是执上币，不执下币，明知宰所执授之者是上币可知。<br />
　　赐介，介皆再拜稽首。（士介之币，皆载以造朝，不陈之耳。与上介同受赐命，俱拜。既拜，宰亦以上币授上介。）<br />
　　乃退。（君揖入，皆出去。）<br />
　　[疏]“乃退”。<br />
　　○注“君揖入皆出去”。<br />
　　○释曰：知“君揖入，皆出去”者，初宾将行，君前受命讫，君揖入，揖宾介出，故知此君退者，亦反命讫，宾介出可知。<br />
　　介皆送至于使者之门，（将行，俟于门，反又送于门，与尊长出入之礼也。）<br />

                    <br>
                        　　[疏]“介皆”至“之门”。<br />
　　○注“将行”至“礼也”。<br />
　　○释曰：云“将行，俟於门”，是出之礼，初行之时，介皆至宾门，俟宾同行。今行反，又送至于门，是入之礼，故云“与尊长出入之礼”。<br />
　　乃退揖。（揖别也。）<br />
　　使者拜其辱。（随谢之也，再拜上介，三拜士介。）<br />
　　[疏]注“再拜上介三拜士介”。<br />
　　○释曰：上介是大夫，与己同类，故知再拜。士卑，与己异类，各一拜，故言三拜士介。<br />
　　释币于门。（门，大门也。主于，布席于西阈外，东面，设洗于门外东方，其馀如初于祢时。出于行，入于门，不两告，告所先见也。）<br />
　　[疏]“释币于门”。<br />
　　○注“门大”至“见也”。<br />
　　○释曰：自此尽“亦如之”，论宾上介使还礼门神及奠于祢之事。知“门是大门”者，以其从外来，先至大门，即礼门神，故知门是大门也。案《特牲》筮时云“席於门中，西阈外”，故知此亦席于西阈外。知“东面”者，神居东面为正故也。云“设洗于门外东方”者，以其庙在学，设洗皆云“洗当东荣”，故在门外，亦在东方也。云“其馀如初于祢时”者，初出亦释币於行，不如之者，以其初出於庙，礼文具设于行，其文略，故此云如祢时也。言如者，谓释币於祝，先入己下，埋于西阶东是也。云“出于行，入于门，不两告，告所以先见也”者，出时自庙出，先见行，即告行，入时先见门，故告门。出入皆告一，故云不两告也。<br />
　　乃至于祢，筵几于室，荐脯醢。（告反也。荐，进也。）<br />
　　[疏]“乃至”至“脯醢”。<br />
　　○注“告反也荐进也”。<br />
　　○释曰：云“筵几于室”者，还以《特牲》、《少牢》司宫设席于奥东面，右几，但无牲牢，进脯醢而已，以告祭非常故也。<br />
　　觞酒陈。（主人酌进奠，一献也。言陈者，将复有次也。先荐後酌，祭礼也。行释币，反释奠，略出谨入也。）<br />
　　[疏]“觞酒陈”。<br />
　　○注“主人”至“入也”。<br />
　　○释曰：云“言陈者，将复有次也”者，但云主人一献当言奠，今不言奠而言陈者，以其下仍有室老及士献，以备三献，故言陈。陈有次第之言，以其三时次第皆列于坐者也。云“先荐後酌，祭礼也”者，以其《特牲》、《少牢》皆先荐馔，乃後献奠于南，此与彼同，故云先荐後酌祭礼也。云“行释币，反释奠，略出谨入也”者，必略出谨入者，出时以祷祈，入时以祠报，故不同也。<br />
　　席于阼，（为酢主人也。酢主人者，祝取爵酌，不酢於室，异於祭。）<br />
　　[疏]“席于阼”。<br />
　　○注“为酢”至“於祭”。<br />
　　○释曰：郑知“祝取爵酌”者，案《特牲》、《少牢》尸酢主人，祝取爵，以酢主人。但此无尸为异也。不酢於室异於祭者，此决《特牲》、《少牢》皆於室内，尸东西面受酢，此乃於外行来告反，故在阼不在室，知与正祭异也。又於正祭时有尸，尸饮卒爵，以尸爵酢主人。此吉祭无尸，爵兼奠，故别取爵以酢主人，亦异也。<br />
　　荐脯醢，（成酢礼也。）<br />
　　[疏]“荐脯醢”。<br />
　　○注“成酢礼也”。<br />
　　○释曰：此奠谓若《特牲》、《少牢》主人受酢时，皆席于户内，有荐俎，此虽无俎，亦荐脯醢于主人之前，以成酢礼也。<br />
　　三献。（室老亚献，士三献也。每献奠，辄取爵酌主人，自酢也。）<br />
　　[疏]“三献”。<br />
　　○注“室老”至“酢也”。<br />
　　○释曰：郑注《丧服》云：室老，家相、士、邑宰。知无主妇而取士者，以其自外来，主於告，反即释奠於祢庙，故知主妇不与而取士。备三献，必知有室老与士者，以其前大夫致饔饩於宾时，使老牵牛以致之，郑注云：皆大夫之贵臣。故知此亦贵臣为献也。云“每献奠，辄取爵酌”者，此通三献皆献奠讫，别取爵自酢，故云辄取爵酌也。别云“主人自酢”者，对正祭有尸，三献皆献尸讫，尸酢主人，主妇宾长。今此无尸，皆自酢，独云主人者，主人为首正，故举前以包後。<br />
　　一人举爵，（三献礼成，更起酒也。主人奠之，未举也。）<br />
　　[疏]“一人举爵”。<br />
　　○注“三献”至“举也”。<br />
　　○释曰：云“三献礼成”者，大夫士家祭三献，《特牲》、《少牢》礼是也。云“更起酒”者，此欲献酬，从者不得酌神之尊，是以《特牲》行酬时，设尊两壶於阼阶东，西方亦如之。郑注云：“谓酬宾及兄弟。”则此亦当然，故知别取酒也。云“主人奠之，未举”者，以其下文云“献从者”，乃云“行酬”，似《乡饮酒》、《乡射》一人举觯，未举，待献介众宾後乃行酬，亦然也。<br />
　　献从者，（从者，家臣从行者也。主人献之，劳之也。皆升饮酒於西阶上，不使人献之，辟国君也。）<br />
　　[疏]“献从者”。<br />
　　○注“从者”至“君也”。<br />
　　○释曰：知升饮於上者，案《特牲礼》献众宾及兄弟之等，皆升饮於西阶上，故此献从者，亦於阶上可知。云“不使人献之，避国君”者，若正祭，虽国君亦自献，故《祭统》云“尸饮五，君洗玉爵献卿；尸饮七，君洗瑶爵献大夫”之等。若然，则告祭非常，今献从者，从燕法。案《燕礼》使宰夫为献主，是国君不亲献，此大夫亲献，故云避国君也。<br />
　　行酬，乃出。（主人举奠酬从者，下辩，室老亦与焉也。）<br />
　　[疏]注“室老亦与”。<br />
　　○释曰：知者，案《燕礼》使者劳者，在者亦与，故知此室老亦与。不言士者，文不具，亦与可知。<br />
　　上介至，亦如之。<br />
　　聘遭丧，入竟，则遂也。（遭丧，主国君薨也。入竟则遂，国君以国为体，士既请事，已入竟矣。关人未告，则反。）<br />
　　[疏]“聘遭丧入竟则遂也”。<br />
　　○注“遭丧”至“则反”。<br />
　　○释曰：自此尽“卒殡乃归”，上陈告行聘之事，此以下论或遭主国君丧，或聘君薨於後，或使者与介身卒。安不忘危，故见此非常之事。从此尽“练冠以受”，论主国君或夫人薨，或世子死，行变礼之事。云“以国为体”者，谓《公羊传》宋人执郑祭仲，使之逐忽而立突仲，以逐忽则国存，不逐则国灭，故逐忽而立突，是以国为体。但聘君主以聘国，故君虽薨而遂入，关人未告则反者，聘使至关，乃谒关人，关人入告君，君知乃使士请事。已入关，自然入矣，若关人未告君，君不知，使者又未入闻，主国君死，理当反矣。<br />
　　不郊劳，（子未君也。）<br />
　　[疏]“不郊劳”。<br />
　　○注“子未君也”。<br />
　　○释曰：案文公八年，天王崩。九年，毛伯来求金，《公羊传》曰：“何以不称使？当丧未君也。逾年矣，何以谓之未君？即位矣而未称王也。未称王何以知其即位？以诸侯逾年即位，亦知天子之逾年即位也。以天子三年然後称王，亦知诸侯於其封内三年称子。”若然，云“子未君”，《公羊传》文。但彼据逾年即位後，此据新遭父丧，引之者，以其同是子未君故也。<br />
　　不筵几，（致命不於庙，就尸柩於殡宫，又不神之。）<br />
　　[疏]“不筵几”。<br />
　　○注“致命”至“神之”。<br />
　　○释曰：“不筵几，致命不於庙”，决正聘设几筵也。“就尸柩於殡宫”者，国君虽以国为体，主聘其国，但聘亦为两君相好，今君薨，当就尸柩，故不就祖庙也。云“又不神之”者，以其鬼神所在曰庙，则殡宫亦得为庙，则设几筵亦可矣。但始死，不忍异於生，不神之，故於殡傍无几筵也。《曾子问》云“君薨世子生”，告殡殡东有几筵者，郑云：“明继体也。”然则寻常则殡东不设几筵，当在室内矣。<br />
　　不礼宾。（丧降事也。）<br />
　　[疏]“不礼宾”。<br />
　　○注“丧降事也”。<br />
　　○释曰：云“不礼”者，谓既行聘享讫，不以醴酒礼宾也。<br />
　　主人毕归礼，（宾所饮食不可废也。礼，谓饔饩飨食。）<br />
　　[疏]“主人毕归礼”。<br />
　　○注“宾所”至“飨食”。<br />
　　○释曰：知归礼中兼有飨食者，主人有故，虽飨食，亦有生致法，故主人亦归之。且下文云“宾唯饔饩之受”，明本并飨食，亦归宾，乃就中受饔饩。若本不归飨食，空归饔饩何顿云饔饩之受，明其时并致飨食也。<br />
　　宾唯饔饩之受。（受正不受加也。）<br />
　　[疏]“宾唯饔饩之受”。<br />
　　○注“受正不受加也”。<br />
　　○释曰：饔饩大礼是其正，自飨食之等是其加也。<br />
　　不贿，不礼玉，不赠。（丧杀礼，为之不备。）<br />
　　[疏]“不贿不礼玉不赠”。<br />
　　○注“丧杀礼为之不备”。<br />
　　○释曰：云“不贿”者，皆据上文谓不以束纺。“不礼玉”者，谓不以束帛、乘皮以报享。“不赠”者，宾出至郊，不以物赠之也。<br />
　　遭夫人、世子之丧，君不受，使大夫受于庙，其他如遭君丧。（夫人、世子死，君为丧主，使大夫受聘礼，不以凶接吉也。其他，谓礼所降。）<br />
　　[疏]“遭夫”至“君丧”。<br />
　　○注“夫人”至“所降”。<br />
　　○释曰：云“夫人、世子死，君为丧主”者，案《礼记服问》云“君所主，夫人、妻、大子妇”，郑注云：“言妻，见大夫以下，亦为此三人为丧主也。”故云君为丧主。既为丧主，是以使大夫受聘礼，不以凶接吉也。云“其他，谓礼所降”者，谓“不礼以下，不赠以上”，皆阙之。<br />
　　遭丧，将命于大夫，主人长衣练冠以受。（遭丧，谓主国君薨，夫人、世子死也。此三者，皆大夫摄主人。长衣，素纯布衣也。去衰易冠，不以纯凶接纯吉也。吉时在里为中衣，中衣、长衣，继皆掩尺，表之曰深衣，纯袂寸半耳。君丧不言使大夫受，子未君，无使臣义也。）<br />
　　[疏]“遭丧”至“以受”。<br />
　　○注“遭丧”至“义也”。<br />
　　○释曰：此经总说上三人死，主君不得受命，故使将命於大夫，主人即大夫，故郑云“此三者，皆大夫摄主人”也。云“长衣，素纯布衣”者，此长衣则与深衣同布，但袖长素纯为异，故云长衣素纯布衣也。此长衣之缘以素为之，故云素纯也。去衰易冠者，谓脱去斩衰之服，而著长衣，脱去六升、九升之冠，而著练冠，故云“去衰易冠”也。云“不以纯凶接纯吉”者，《聘礼》是纯吉礼，为君三升衰裳六升冠，为夫人、世子，六升衰裳九升冠，是纯凶礼。麻与屦不易，直去衰易冠而已，故云不以纯凶接纯吉。云“吉时在里为中衣，中衣、长衣，继皆掩尺，表之曰深衣，纯袂寸半耳”，郑言此者，欲广解长衣、中衣、深衣三者之义。此三者之衣，皆用朝服十五升布，六幅分为十二幅而连衣裳，袖与纯缘则异，故云吉时在里为中衣。中衣与长衣继皆掩尺者，案《玉藻》云“长中继掩尺”，郑注云：“其为长衣、中衣，则继袂掩一尺。”此郑云吉时之服纯袂寸半者，纯为衣裳之侧，袂为口缘，皆寸，半表里共三寸。案《深衣目录》云：“深衣，连衣裳而纯以彩。”纯素曰长衣，有表则谓之中衣。以此言之，则长衣、中衣皆用素纯。云“君丧不使大夫受，子未君，无使臣义也”者，其疏见於上。若然，臣为君斩，为夫人、世子期，轻重不同。今受邻国之聘礼，同用长衣练冠者，但接邻国者，礼不可以纯凶，故权制此服，略为一节耳。向来所释，皆是君主始薨。假令君薨逾年，嗣子即位，邻国朝聘，以吉礼受之於庙，故成十七年《经》书“邾子ㄑ且卒”，十八年“邾宣公来朝”，《传》云“即位而来见”，逾年可以朝他国，他国来朝亦得以吉礼受之於庙矣。虽逾年而未葬，则不得朝人。人来朝已，亦使人受之於庙。於夫人、世子亦然，以其本为死者，来故也。<br />
　　聘，君若薨于後，入竟则遂。（既接於主国君也。）<br />
　　[疏]“聘君”至“则遂”。<br />
　　○注“既接於主国君也”。<br />
　　○释曰：自此尽“唯稍受之”，论聘者遭已君之丧，行非常之礼事。云“接於主国”者，谓谒关人，关人告君，君使士请事，是接於主国矣。故“入境则遂”也。<br />
　　赴者未至，则哭于巷，衰于馆。（未至，谓赴告主国君者也。哭于巷者，哭于巷门，未可为位也。衰于馆，未可以凶服出见人。其聘享之事，自若吉也。今文赴作计。）<br />
　　[疏]“赴者”至“于馆”。<br />
　　○注“未至”至“作计”。<br />
　　○释曰：“未至，谓赴告主国君者也”，以其本国遭丧，赴者有两使，一使告聘者，一使告主国。云“未可为位”者，以其赴主国之使未至，是以未可为位，受人吊礼。云“衰于馆未可以凶服出见人”者，对下经“赴者至，则衰而出”。云“其聘享之事，自若吉”者，下云受饔饩之礼，故知先行聘享，乃後受礼，以其主国未得赴告，故自若吉也。<br />
　　受礼，（受饔饩也。）<br />
　　[疏]“受礼”。<br />
　　○注“受饔饩也”。<br />
　　○释曰：上文遭主国之丧，宾唯饔饩之受，受礼亦饔饩之礼。<br />
　　不受飨食。（亦不受加。）<br />
　　[疏]“不受飨食”。<br />
　　○注“亦不受加”。<br />
　　○释曰：上文遭主国之丧，云“唯饔饩之受”，注云：“受正不受加也。”加，即此飨食也，故此云“亦不受加”也。<br />
　　赴者至，则衰而出，（礼为邻国阙，於是可以凶服将事也。）<br />
　　[疏]“赴者”至“而出”。<br />
　　○注“礼为”至“事也”。<br />
　　○释曰：云“礼为邻国阙”者，案襄二十三年，《春秋左氏传》云：“杞孝公卒，晋悼夫人丧之，平公不彻乐，非礼也。礼，为邻国阙。”服注云：“邻国尚为之阙乐，况舅甥之亲乎？”若然，赴者至，主国君使者衰而出，则主国可以阙乐。云“於是可以凶服将事”者，谓主人所归礼，则宾可以凶服受之，其正行聘享，则著吉服矣。故《杂记》云“执玉不麻”是也。<br />

                    <br>
                        　　唯稍受之。（稍，禀食也。）<br />
　　[疏]“唯稍受之”。<br />
　　○注“稍禀食也”。<br />
　　○释曰：礼，君行师从，卿行旅从。从者既多，不可阙於稍食。案《周礼》每云“稍事”，皆谓米禀以其稍稍给之，故谓米禀为稍。<br />
　　归，执圭复命于殡，升自西阶，不升堂。（复命于殡者，臣子之於君父，存亡同。）<br />
　　[疏]“归执”至“升堂”。<br />
　　○注“复命”至“亡同”。<br />
　　○释曰：自此尽“即位踊”，论使者丧，还执圭还国复命之事。云“臣子之於君父，存亡同”者，案《礼记》奔父母之丧，升自西阶。此复命於殡，亦升自西阶法。生时出必告，反必面，故云臣子於君父存亡同也。<br />
　　子即位，不哭。（将有告请之事，宜清净也。不言世子者，君薨也。诸臣待之，亦皆如朝夕哭位。）<br />
　　[疏]“子即位不哭”。<br />
　　○注“将有”至“哭位”。<br />
　　○释曰：云“不言世子者，君薨也”者，案《公羊传》：“君存称世子，君薨称子某，既葬称子，逾年称君。”案上文称世子，此文单称子，是知其君薨，故君不称某，而与此既葬同号者，以其既不得称世子，略云子而已。故不言某，其实正法称子某，是以《杂记》在殡待邻国之使皆称某。云“诸臣待之，亦皆如朝夕哭位”者，但臣子一列，上下文唯言子，不言群臣，与子同。知如朝夕哭位者，案《奔丧》云：奔父之丧在家者，待之皆如朝夕哭位，故知此亦然。<br />
　　辩复命，如聘。（自陈币至于上介，以公赐告，无劳。）<br />
　　[疏]“辩复命如聘”。<br />
　　○注“自陈”至“无劳”。<br />
　　○释曰：言“辩复命如聘”者，上文君存时，使者复命，自陈公币已下，至赐告之等，今复命於殡所，亦尽陈之，故言“辩”。知“无劳”者，劳主君出命，今君薨，不可代君出命，故知无劳也。<br />
　　子臣皆哭。（使者既复命，子与群臣皆哭。）<br />
　　[疏]“子臣皆哭”。<br />
　　○注“使者”至“皆哭”。<br />
　　○释曰：此据子在位哭，亦兼群臣，故郑云“子与群臣皆哭”。<br />
　　与介入，北乡哭。（北乡哭，新至别於朝夕。）<br />
　　[疏]“与介入北乡哭”。<br />
　　○注“北乡”至“朝夕”。<br />
　　○释曰：使者升阶复命讫，不见出文，而言与介入者，以其复命之时，介在币南，北面，去殡远，复命讫，除去币，宾更与介前入近殡，北乡哭，乡内为入，故云“与介入，北乡哭”也。云“北乡哭，新至别於朝夕”者，朝夕哭位在阼阶下，西面，今於殡前北乡，故云别於朝夕也。<br />
　　出，袒括发。（悲哀变於外，臣也。）<br />
　　[疏]“出袒括发”。<br />
　　○注“悲哀变於外臣也”。<br />
　　○释曰：案《奔丧》云“至於家，入门左，升自西阶”，东面哭，括发袒於殡东，是於内者，子故也。此使者出门，袒括发，变於外者，臣故也。<br />
　　入门右，即位踊。（从臣位，自哭至踊，如奔丧礼。）<br />
　　[疏]“入门右即位踊”。<br />
　　○注“从臣”至“丧礼”。<br />
　　○释曰：案《奔丧》云：袒括发於西阶，东即位，踊，袭、於序东。此门外袒括发，入门右，即位踊，亦当袭於序东，故郑云“自哭至踊，如奔丧礼”也。<br />
　　若有私丧，则哭于馆，衰而居，不飨食。（私丧，谓其父母也。哭于馆，衰而居，不敢以私丧自闻于主国，凶服干君之吉使。《春秋传》曰：“大夫以君命出，闻丧，徐行而不反。”）<br />
　　[疏]“若有”至“飨食”。<br />
　　○注“私丧”至“不反”。<br />
　　○释曰：自此尽“从之”，论使者有父母之丧行变礼之事。云“不敢以私丧自闻于主国”者，解“哭于馆”。又云“凶服干君之吉使”者，亦取不敢解之。言“衰而居”，谓服衰居馆行聘享，即皮弁吉服，故不敢凶服干君之吉使也。引《春秋传》者，案宣八年《经》书：“夏六月，公子遂如齐，至黄乃复。”《公羊传》云：“其言至黄乃复何？有疾也。何言乎有疾乃复？讥。何讥尔？大夫以君命出，闻丧徐行而不反。”何氏注：“闻大丧而不反，重君命也。徐行者，为君当使人追代之，以丧喻疾者，丧犹不还，而况疾乎？”是也。以此言之，使虽未出国境，闻父母之丧，遂行，不敢以私废王事，君使人代之可也。以此言之，明至彼所使之国，虽闻父母之丧，不反可知，是以哭于馆衰而居。<br />
　　归，使众介先，衰而从之。（己有齐斩之服，不忍显然趋於往来，其在道路，使介居前，归又请反命，己犹徐行随之。君纳之，乃朝服，既反命，出公门，释服，哭而归。其佗如奔丧之礼。吉时道路深衣。）<br />
　　[疏]“归使”至“从之”。<br />
　　○注“己有”至“深衣”。<br />
　　○释曰：云“己有齐斩之服”者，以其私丧之内，有为父斩为母齐衰，故齐斩并言之也。云“不忍显然趋於往来”者，解经并“使众介先衰而从之”意。经云归，据反国时兼云往者。郑意去时闻父母之丧，不敢即反，亦使众介先，衰而从之，故往来并言。云“在道路，使介居前”者，谓去向彼国时。云“归又请反命，己犹徐行随之”者，此谓还国至近郊，使人请反命，君许入，犹使介居前，徐行於後，随介至国也。云“君纳之，乃朝服”者，以其行聘之时，犹不以凶服干君之吉使，而服吉服，知此反命时，亦不以凶服于君之吉使，而服朝服，如吉时反命矣。云“出公门，释服，哭而归”者，案《杂记》云：“大夫士将与祭於公，既视濯而父母死，则犹是与祭也。次於异宫，既祭，释服出公门外，哭而归。”亦云“其它如奔丧之礼”，明此亦出公门，释朝服而归。但彼祭服不可著出，故门内释服。此朝服可以著，出门乃释服为异也。云“其他如奔丧之礼”者，案《奔丧》云：“至於家，入门左，升自西阶，殡东西面坐，哭尽哀，括发，袒，降堂东即位，西乡哭，成踊，袭、于序东，绞带，反位拜宾，成踊，送宾，反位。有宾後至者，则拜之成踊，送宾皆如初，众主人、兄弟皆出门，出门哭止阖门，相者告就次，於又哭。括发，袒，成踊。於三哭，犹括发，袒，成踊。三日成服，拜宾送宾皆如初。云“吉时道路深衣”者，以其朝服之下，唯有深衣，庶人之常服。既以朝服反命，出门去朝服，还服吉时，深衣三日，成服乃去之。<br />
　　●卷二十四聘礼第八<br />
　　宾入竟而死，遂也。主人为之具，而殡。（具，谓始死至殡所当用。）<br />
　　[疏]“宾入”至“而殡”。<br />
　　○注“具谓”至“当用”。<br />
　　○释曰：自此尽“卒殡乃归”，论宾介死之事。云“宾入境而死，遂也”者，若未入境即反来。云“主人为之具而殡”者，谓从始死至殡所当用者，主人皆供之。郑云“具，谓始死至殡所当用”，直云至殡所当用，明不殡於馆，取其至殡节，主人供丧具，以其大敛讫即殡，故连言殡。故下文“归介复命”之时，柩止门外，明敛於棺而已。<br />
　　介摄其命。（为致聘享之礼也。初时，上介接闻命。）<br />
　　[疏]“介摄其命”。<br />
　　○注“为致”至“闻命”。<br />
　　○释曰：云“初时，上介接闻命”者，郑解介得代宾致命之意，以其命出於君。初，宾受命於君之时，宾介同北面，上介接闻君命矣，以是今宾死，得摄其命。<br />
　　君吊，介为主人。（虽有臣子亲因，犹不为主人，以介与宾并命於君，尊也。）<br />
　　[疏]“君吊介为主人”。<br />
　　○注“虽有”至“尊也”。<br />
　　○释曰：古者宾聘，家臣子皆从行，是以延陵季子聘於齐，其子死葬於嬴搏之。故郑云“虽有臣子亲因，犹不为主人”，以其介尊故也。<br />
　　主人归礼币，必以用。（当中奠赠诸丧具之用，不必如宾礼。）<br />
　　[疏]“主人”至“以用”。<br />
　　○注“当中”至“宾礼”。<br />
　　○释曰：宾既死，主人所归礼与币，必以当丧者之用。云“当中奠赠”者，解经中小敛、大敛之用。云“当中奠赠，诸丧具之用”者，具谓袭与小敛、大敛，解经“币”，云“不必如宾礼”者，不必如致飧饔之礼，束纺、皮帛之类，不堪丧者之用故也。<br />
　　介受宾礼，无辞也。（介受主国宾己之礼，无所辞也。以其当陈之以反命也。有宾丧，嫌其辞之。）<br />
　　[疏]“介受宾礼无辞也”。<br />
　　○注“介受”至“辞之”。<br />
　　○释曰：云“介受主国宾己之礼”者，谓公币、私币之属，故郑云“当陈之以反命也”。言“无辞”者，虽无三辞，以其殡受饔饩之时礼辞，受食三辞，明介亦有礼辞。云“无所辞也”者，以有宾丧，嫌介有三辞，故云介受宾礼无辞也。<br />
　　不飨食。<br />
　　[疏]“不飨食”。<br />
　　○释曰：案上遭君丧，受饔饩不受飨食。郑云“受正不受加”，此云“不飨食”，介不就君受飨食，明受饔饩正礼也。<br />
　　归，介复命，柩止于门外。（门外，大门外也。必以柩造朝，达其忠心。）<br />
　　[疏]“归介”至“门外”。<br />
　　○注“门外”至“忠心”。<br />
　　○释曰：知“门外，是大门外”者，国君有三门：皋、应、路；又有三朝：内朝在路寝庭，正朝在路门外，应门外无朝，外朝当在皋门外。经直云“止於门外”，无入门之言，明知止於大门外，外朝之上。是以上宾拜赐，皆云“於门外”，亦在外朝矣。故郑云“必以柩造朝，达其忠心”也。<br />
　　介卒复命，出，奉柩送之。君吊，卒殡。（卒殡，成节乃去。）<br />
　　[疏]“介卒”至“卒殡”。<br />
　　○注“卒殡成节乃去”。<br />
　　○释曰：当介复命之时，宾之尸柩在外朝，上介卒复命，谓复命讫，出君大门，奉宾之柩，送至宾之家。尸柩入殡於两楹之，君往就吊。“卒殡”者，谓殡讫，殡是丧之大节。故云“卒殡，成节乃”去，谓君与大夫尽去。<br />
　　若大夫介卒，亦如之。（不言上介者，小聘，上介，士也。）<br />
　　[疏]“若大”至“如之”。<br />
　　○注“不言”至“士也”。<br />
　　○释曰：云“不言上介者，小聘，上介，士也”者，案经大夫介卒，据大聘上介是大夫而言。今郑以经不言上介，则大夫介卒，中兼有聘使大夫，其卒亦如之。故郑云不言上介小聘上介士也，欲兼见小聘之法也。若小聘，上介、末介皆士，则入下文“士介死”中，以其下文更不见小聘宾介死法，故此兼言之也。<br />
　　士介死，为之棺敛之，（不具佗衣物也，自以时服也。）<br />
　　[疏]注“不具”至“服也”。<br />
　　○释曰：以其士介卑，其礼降於宾与上介，非直具棺，他衣物亦具之。此士介直具棺，不具他物也。其士介从者，自用时服敛之。<br />
　　君不吊焉。（主国君使人吊，不亲往。）<br />
　　[疏]“君不吊焉”。<br />
　　○注“主国”至“亲往”。<br />
　　○释曰：云“主国君使人吊，不亲往”者，对上经宾死，“君吊，介为主人”。此士，云“不吊”者，明不亲吊，使人吊之可知也。<br />
　　若宾死，未将命，则既敛于棺，造于朝，介将命。（未将命，谓俟之後也。以柩造朝，以已至朝，志在达君命。）<br />
　　[疏]“若宾”至“将命”。<br />
　　○注“未将”至“君命”。<br />
　　○释曰：前云“宾入境而死”，谓在路死，未至国。此经更说宾至朝俟之後，使大夫致馆，未行聘享，而宾在馆死之事，故郑云“俟之後”。是以郑云“以柩造朝”，以其既至朝，志在达君命，则知上国外死，不以柩造朝可知。<br />
　　若介死，归复命，唯上介造于朝。若介死，虽士介，宾既复命，往，卒殡乃归。（往，谓送柩。）<br />
　　小聘曰问。不享，有献，不及夫人。主人不筵几，不礼。面不升，不郊劳。（记贬於聘，所以为小也。献，私献也。面犹觌也。）<br />
　　[疏]“小聘”至“郊劳”。<br />
　　○注“记贬”至“觌也”。<br />
　　○释曰：自此尽“三介”，论侯伯行小聘之事。云“不享”者，谓不以束帛加璧，献国所有。云“不礼”者，聘讫，不以齐酒礼宾。“面不升”者，谓私觌庭中受之，不升堂，此对大聘升堂受。若然，不言私觌而言面者，对大聘言觌，故辟之而言面也。<br />
　　其礼，如为介，三介。（如为介，如为大聘上介。）<br />
　　[疏]“其礼”至“三介”。<br />
　　○注“如为”至“上介”。<br />
　　○释曰：云“其礼如为介”者，谓特问使大夫得主国之礼多少，如大聘卿。此大夫为上介之时，即上文介之礼，飧饔饩及食燕之等。三介者，大夫降於卿二等故也。举此侯伯之小聘，则公之臣，子男之臣，小聘礼数，其义可知也。<br />
　　记。久无事，则聘焉。（事，谓盟会之属。）<br />
　　[疏]“记久”至“聘焉”。<br />
　　○注“事谓盟会之属”。<br />
　　○释曰：此云“久无事，则聘焉”者，则《周礼》殷聘也。是以《周礼大行人》云：“凡诸侯之邦交，岁相问也，殷相聘也，世相朝也。”注云：“小聘曰问。殷，中也。久无事，又於殷朝者，及而相聘也。”云“事，谓盟会之属”者，案《春秋》有事而会，不协而盟。是以《春秋》有会而不盟，盟必因会，若有盟会相见，故云久无事则聘焉。<br />
　　若有故，则卒聘。束帛加书将命，百名以上书於策，不及百名书於方。（故，谓灾患及时事相告请也。将犹致也。名，书文也，今谓之字。策，简也。方，板也。）<br />
　　[疏]“若有”至“於方”。<br />
　　○注“故谓”至“板也”。<br />
　　○释曰：云“故，谓灾患及时相告请”者，此即上经云“若有言”一也。言灾患，上注引《春秋》臧孙辰告籴于齐、公子遂如楚乞师。此云“及时事”者，即上注引《春秋》晋侯使韩穿来言汶阳之田是也。云“名，书文，今谓之字”者，郑注《论语》亦云：“古者曰名，今世曰字。”许氏《说文》亦然。言此者，欲见经云“名”，名者即今之文字也。云“策，简方。板也”者，简谓据一片而言，策是编连之称，是以《左传》云南史氏“执简以往”，是简者未编之称。此经云“百名以上书之於策”，是其众简相连之名。郑作《论语序》云：“《易》、《诗》、《书》、《礼》、《乐》、《春秋》，策皆尺二寸，《孝经》谦，半之，《论语》八寸策者，三分居一，又谦焉。”是其策之长短。郑注《尚书》：“三十字，一简之文。”服虔注《左氏》云：“古文篆书，一简八分字。”是一简容字多少者。云“方，板”者，以其百名以下书之於方，若今之祝板，不假连编之策。一板书尽，故言方板也。<br />

                    <br>
                        　　主人使人与客读诸门外。（受其意，既聘享，宾出而读之。读之不於内者，人稠处严，不得审悉。主人，主国君也。人，内史也。书必玺之。）<br />
　　[疏]“主人”至“门外”。<br />
　　○注“受其”至“玺之”。<br />
　　○释曰：云“既聘享，宾出而读之”者，上经云：“若有言，则以束帛如享礼。”文承聘享之後，故知此读诸门外，故云既聘享也。郑知人是内史者，案《内史职》云：“凡四方之事书，内史读之。”此云“使人与客读诸门外”者，亦是四方事书，故知人是内史也。知书必玺之者，案襄二十九年《左传》云：公如楚，“还，及方城，季武子取卞，使公冶问，玺书追而与之”。故知此书亦玺之也。<br />
　　客将归，使大夫以其束帛反命于馆。（为书报也。）<br />
　　[疏]“客将”至“于馆”。<br />
　　○注“为书报”也。<br />
　　○释曰：此为书报上有故之事，彼以束帛加书将命，此亦以束帛加书反命于馆。<br />
　　明日君馆之。（既报，馆之，书问尚疾也。）<br />
　　[疏]“明日君馆之”。<br />
　　○注“既报”至“疾也”。<br />
　　○释曰：为昨日为书报之，今日君始就馆送客者，书问之道尚疾故也。必须尚疾者，以其所报告请，多是密事，是以郑云“既报，馆之，书问尚疾也”。<br />
　　既受行，出，遂见宰，问几月之资。（资，行用也。古者君臣谋密草创，未知所之远近，问行用，当知多少而已。古文资作赍。）<br />
　　[疏]“既受”至“之资”。<br />
　　○注“资行”至“作赍”。<br />
　　○释曰：使者受命於君，但知出聘，不知远近，故云“古者君臣谋密草创，未知所之远近”，故问宰行粮多少，即知远近也，故知须问之。<br />
　　使者既受行日，朝同位。（谓前夕币之，同位者，使者北面，介立于左少退，别其处臣也。）<br />
　　[疏]“使者”至“同位”。<br />
　　○注“谓前”至“臣也”。<br />
　　○释曰：云“既受行日”者，谓已受命日，夕币之前，使者及介朝君之时，皆同位，北面，东上；在朝处，臣东方，西面，北上，故郑云“同位者，使者北面，介立于左，少退，以别处臣也。”<br />
　　出祖，释，祭酒脯，乃饮酒于其侧。（祖，始也。既受聘享之礼，行出国门，止陈车骑，释酒脯之奠於，为行始也。《诗传》曰：，道祭也。谓祭道路之神。《春秋传》曰：涉山川。然则，山行之名也。道路以险阻为难，是以委土为山，或伏牲其上，使者为，祭酒脯祈告也。卿大夫处者，於是饯之，饮酒於其侧。礼毕，乘车轹之而遂行，舍於近郊矣。其牲，犬羊可也。古文作祓。）<br />
　　[疏]“出祖”至“其侧”。<br />
　　○注“祖始”至“作祓”。<br />
　　○释曰：云“既受聘享之礼，行出国门，止陈车骑，释酒脯之奠於”者，凡道路之神有二：在国内释币於行者，谓平道路之神；出国门释奠於者，谓山行道路之神；是以委土为山象，国中不得名，国外即得称。引《诗传》曰者，证祭道路之神也。引《春秋传》曰者，案襄二十八年《左氏传》子大叔云：“涉山川，蒙犯霜露。”引之者，证是山行之名，涉者水行之称。故《》诗云：“大夫涉，我心则忧。”《毛传》云：“草行曰，水行曰涉。”云“是以委土为山”者，案《月令》冬祀行，郑注：“行庙门外之西，为壤，厚二寸，广五尺，轮四尺。祀行之礼，北面设主於上。国外祀山行之神为壤，大小与之同。”郑注《夏官大驭》云：“封土为山象，以菩刍棘柏为神主，既祭之，以车轹之而去，喻无险难也。”云“或伏牲其上”者，案《周礼犬人》云：“掌犬牲，凡祭祀供犬牲，用物，伏瘗亦如之。”郑注云：“伏，谓伏犬，以王车轹之。”故知有伏牲其上。云“使者为祭酒脯祈告也”者，案《周礼大驭》：“掌驭玉路以祀。及犯，王自左驭，驭下祝，登，受辔。”彼天子礼，使驭祭。此大夫礼，故使者自祭，犯而去。云“卿大夫处者，於是饯之”者，案《诗》云“饮饯于祢”，是处者送行人而饮酒，名曰饯也。云“遂行，舍于郊”者，即上经云舍于近郊是也。云“其有牲，犬羊可”者，《犬人职》云：“伏、瘗亦如之。”是用犬也。《诗》云“取羝以”，是用羊也。是犬羊各用其一，未必并用之。言可者，人君有牲，大夫无牲，直用酒脯。若然，此见出行时祭，案《韩奕》诗云：“韩侯出祖，出宿于屠。显父饯之，清酒百壶。”是韩侯入觐天子，出京城为祖道。又《左氏传》：“郑忽逆妇妫于陈，先配而後祖，陈钅咸子曰：是不为夫妇，诬其祖矣。”《郑志》以祖为祭道神，是亦将还而後祖道，此聘使还亦宜有祖，但文不具。<br />
　　所以朝天子，圭与缫皆九寸，剡上寸半，厚半寸，博三寸，缫三采六等，朱白仓。（圭，所执以为瑞节也。剡上，象天圜地方也。杂采曰缫，以韦衣木板，饰以三色。再就，所以荐玉，重慎也。九寸，上公之圭也。古文缫或作藻，今文作ロ。）<br />
　　[疏]“所以”至“白仓”。<br />
　　○注“圭所”至“作ロ”。<br />
　　○释曰：云“圭，所执以为瑞节”者，案《周礼大宗伯》云：“以玉作六瑞，以等邦国。”又云：“王执镇圭，公执桓圭，侯执信圭，伯执躬圭，子执璧，男执蒲璧。”是以其圭为瑞。又案《周礼掌节》有玉节之节，即是节与瑞别矣。今此云瑞节，但连言节者，案节不得言瑞，瑞亦是节信，故连言节也。云“剡上，象天圜地方也”者，下不剡象地方，上剡象天圜。案《杂记》赞大行曰：博三寸，厚半寸，剡上，左右各寸半。此经直剡上寸半，不言左右，文不具也。凡圭，天子镇圭，公桓圭，侯信圭，皆博三寸，厚半寸，剡上，左右各寸半，唯长短依命数不同。云“杂采曰缫”者，凡言缫者，皆象水草之文。天子五采，公侯伯三采，子男二采，皆是杂采也。云“以韦衣木板，饰以三色。再就”者，依《汉礼器制度》而知也。但木板大小，一如玉制，然後以韦衣之，大小一如其板，经云“三采六等”，注云：“三色再就者，就即等也。”是一采为再就，三采即六等也，是以郑注《典瑞》云一匝为一就。《典瑞》云侯伯“三采三就”者，以一采虽有再匝，并为一就。《觐礼》注云朱白仓为六色者，亦是一采一匝为二色，三采故六色。三采，据公侯伯子男则二采，故《典瑞》云子男“皆二采再就”是也。所以荐玉重慎者，玉者宝而脆，今以缫藉荐之，是其重慎也。<br />
　　问诸侯，朱绿缫，八寸。（二采再就，降於天子也。於天子曰朝，於诸侯曰问，记之於聘，文互相备。）<br />
　　[疏]“问诸”至“八寸”。<br />
　　○注“二采”至“相备”。<br />
　　○释曰：此诸侯使臣聘，缫藉之等云“二采再就”者，上云三采六等，此二采不云四就者，此臣礼与君礼异。此二采虽与子男同，子男即一采为一匝，二采为再匝，为四等。今臣一采为一就，二采共为再就，是二采当君一采之处，是以《典瑞》云：“彖圭璋璧琮，缫皆二采一就，以┹聘。”亦是臣二采共当君一采一匝之处。云“降於天子”者，案《典瑞》王“执镇圭，缫藉五采五就”，言五就者，据一采为一等，若据一采一匝而言，即五采十等，此二采二等，是降於天子也。此亦降於诸侯，而言降於天子者，此郑君指上文朝天子而言，故言聘诸侯降於朝天子也。云“於天子曰朝”者，据上文所以朝天子是也。则诸侯自相朝亦同圭与缫九寸，侯伯以下亦依命数。云“於诸侯曰问”者，诗侯遣臣自问。若遣臣问天子，圭与缫亦八寸，是以云“记之於聘，文互相备”。案《玉人》云：“彖圭璋八寸，璧琮八寸，以┹聘。”无所依据，则於天子诸侯同言八寸者，据上公之臣。侯伯之臣则六寸，子男之臣则四寸，各降其君二等。若然，经言八寸者，据上公之臣也。<br />
　　皆玄系，长尺，绚组。（采成文曰绚。系，无事则以系玉，因以为饰，皆用五采组，上以玄，下以绛为地。今文绚作纟匀。）<br />
　　[疏]“皆玄”至“绚组”。<br />
　　○注“采成”至“作纟匀”。<br />
　　○释曰：上文缫藉，尊卑不同，此之组系，尊卑一等。云“采成文曰绚”，郑注《论语》文成章曰绚，与此语异义同。云“系，无事则以系玉，因以为饰”者，无事谓在椟之时，亦以系玉，因以为饰。此组系亦名缫藉，即上文反命之时，使者执圭垂缫，上介执璋屈缫。又《曲礼下》云：“执玉，其有藉者则裼，无藉者则袭。”郑注亦云：“藉，缫也。”裼、袭皆据有缫无缫之时，是其因以为饰。云“皆用五采组”者，以其言绚，绚是文章之名，经又言皆，复无尊卑之别，故知皆用五采组也。云“上以玄，下以绛为地”者，以其皆用五采，而经直云玄为地，上加五采，上下皆据垂之为上下，必知上玄下绛者，上玄以法天，下绛以法地故也。经云“”，注云“绛”者，《尔雅》三入赤汁为，绛则赤也，故本绛以解。<br />
　　问大夫之币，俟于郊，为肆，又赍皮马。（肆犹陈列也。赍犹付也。使者既受命，宰夫载问大夫之礼待於郊，陈之为行列，至则以付之也。使者初行，舍于近郊。币云肆，马云赍，因其宜，亦互文也。不於朝付之者，辟君礼也。必陈列之者，不夕也。古文肆为肄。）<br />
　　[疏]“问大夫”至“皮马”。<br />
　　○注“肆犹”至“为肄”。<br />
　　○释曰：知载大夫币是宰夫者，以其初，宰众官具币，故知载币於郊，付使者亦是宰夫可知。云“币云肆，马云赍，因其宜，亦互文也”者，以其币是财贿易可陈列，故言肆，不言赍，亦付使者矣。马是难陈之物，故直言赍，亦付使者亦陈之，是因其宜，互文也。<br />
　　辞无常，孙而说。（孙，顺也。大夫使，受命不受辞，辞必顺且说。）<br />
　　[疏]注“受命不受辞”。<br />
　　○释曰：受命，谓受君命，聘於邻国，不受宾主对答之辞。必不受辞者，以其口及则言辞无定准，以辞无常，故不受之也。<br />
　　辞多则史，少则不达。（史，谓策祝。）<br />
　　[疏]注“史谓策祝”。<br />
　　○释曰：案《周礼》大史、内史皆掌策书。《尚书金》云“史乃策祝”，是策书祝辞，故辞多为文史。<br />
　　辞苟足以达，义之至也。（至，极也。今文至为砥。）<br />
　　辞曰：“非礼也，敢。”对曰：“非礼也，敢辞。”（辞，不受也。对，答问也。二者皆卒曰敢，言不敢。）<br />
　　[疏]“辞曰”至“敢辞”。<br />
　　○注“辞不”至“不敢”。<br />
　　○释曰：辞谓宾辞主人，答谓宾答主人，介则在旁。曰非礼也敢，故《易旅卦初六》云“琐琐，斯其所取灾”，郑云：琐琐，犹小小。爻互体艮，艮小石，小小之象。三为聘客，初与二其介也。介当以笃实之人为之，而用小人琐琐，然客主人为言，不能辞曰非礼，不能对曰非礼。每者不能以礼行之，则其所以得罪是其义也。<br />
　　卿馆於大夫，大夫馆於士，士馆於工商。（馆者必於庙，不馆於敌者之庙，为大尊也。自官师以上，有庙有寝，工商则寝而已。）<br />
　　[疏]“卿馆”至“工商”。<br />
　　○注“馆者”至“而已”。<br />
　　○释曰：云“馆者必於庙”，案上归饔饩云於庙，明其礼皆在庙可知。云“不馆於敌者之庙，为大尊也”者，以其在庙尊，则尊矣，故就降等而已。若又在敌者之庙，以上是其大尊。云“自官师以上，有庙有寝”者，案《祭法》云：“士二庙，官师一庙。”郑云：“官师谓中士、下士。”是其官师有庙。知庙有寝，案《周礼隶仆》云：“掌五寝之扫除。”郑注云：“五寝，五庙之寝。天子七庙，唯祧无寝。”《诗》云“寝庙奕奕”，相连之貌。故《左传》云：“大叔之庙在道南，其寝在道北。”是其前曰庙，後曰寝。“工商则寝而已”者，案《尔雅释宫》云：“室有东西厢曰庙。”注云：“夹室前堂。”又云：“无东西厢有室曰寝。”注云：“但有大室。”是其自士以上有庙者必有寝，庶人在官者、工商之等有寝者则无庙，故《祭法》云“庶士庶人无庙，祭於寝”是也。<br />
　　管人为客，三日具沐，五日具浴。（管人，掌客馆者也。客，谓使者下及士介也。）<br />
　　飧不致。（不以束帛致命，草次馔，飧具轻。）<br />
　　[疏]“飧不致”。<br />
　　○注“不以”至“具轻”。<br />
　　○释曰：“君不以束帛致命”者，对饔饩以束帛致之，此不以束帛致，草次馔具轻者，以其客始至则致之，故言“草次”也。对聘日致饔饩，生死俱有礼物，又多为重，故以此物为轻而不致。<br />
　　宾不拜，（以不致命。）<br />
　　[疏]“宾不拜”。<br />
　　○注“以不致命”。<br />
　　○释曰：云“不拜”者，宰夫朝服设食，宾无拜受之文，以其不以束帛致故也。<br />
　　沐浴而食之。（自清，尊主国君赐也。记此，重者沐浴可知。）<br />
　　[疏]“沐浴而食之”。<br />
　　○注“自”至“可知”。<br />
　　○释曰：云“记此，重者沐浴可知”者，以其食礼轻，尚沐浴而食，饔饩食重者，沐浴而食可知。<br />
　　卿，大夫讶。大夫，士讶。士皆有讶。（卿，使者。大夫，上介也。士，众介也。讶，主国君所使迎待宾者，如今使者护客。）<br />
　　[疏]“卿大”至“有讶”。<br />
　　○注“卿使”至“护客”。<br />
　　○释曰：云“卿，大夫讶”者，谓大聘使卿，主人使大夫迎。士讶者，小聘使大夫，主人使士迎。言“皆有讶”者，自介已下皆迎之。云“卿，使者。大夫，上介。士，众介也”者，据此篇是侯伯之卿大聘而言，其实小聘使大夫，亦使士迎之。所迎者，谓初行聘及飨食燕皆迎之，故郑君无所止定。<br />

                    <br>
                        　　宾即馆，讶将公命。（使已迎待之命。）<br />
　　[疏]“宾即馆讶将公命”。<br />
　　○注“使已迎待之命”。<br />
　　○释曰：案《秋官掌讶职》云：“宾入馆，次于舍门外，待事于客。”注云：“次，如今宫府门外更衣处。待事于客，通其所求索。”彼谓天子有掌讶之官，共承客礼。此诸侯使，无掌讶，是以还遣所使大夫士讶，将公命有事，通传于君。<br />
　　又见之以其挚。（又，复也。复以私礼见者，讶将舍於宾馆之外，宜相亲也。大夫讶者执雁，士讶者执雉。）<br />
　　[疏]“又见之以其挚”。<br />
　　○注“又复”至“执雉”。<br />
　　○释曰：云“复以私礼见”者，讶将舍於宾馆之外，宜相亲也者。礼，掌讶舍於宾之馆门外。此大夫士，君使为讶，虽非掌讶之官，亦为次舍于宾之馆外，宜相亲，故执挚以相见。“大夫讶者执雁，士讶者执雉”，案《士相见》及《大宗伯》文也。<br />
　　宾既将公事，复见之以其挚。（既，已也。公事，聘享问大夫。复，报也。使者及上介执雁，群介执雉，各以见其讶。）<br />
　　[疏]“宾既”至“其挚”。<br />
　　○注“既已”至“其讶”。<br />
　　○释曰：云以“公事，聘享问大夫”者，此并行君物享主国君，及问大夫，故云公事也。云“复，报也”者，有报讶者以挚私见己，今还以挚私报之。知“使者及上介同执雁”，不执羔者，见上文主国卿大夫劳宾同执雁，则知此使者及上介同执雁可知。“各以见其讶”者，谓使者见大夫之讶者，上介见士之讶者，士介亦见士讶者。<br />
　　凡四器者，唯其所宝，以聘可也。（言国独以此为宝也。四器，谓圭、璋、璧、琮。）<br />
　　[疏]“凡四”至“可也”。<br />
　　○注“言国”至“璧琮”。<br />
　　○释曰：案以公事，《宗伯》云“以玉作六瑞”，王执镇圭，公执桓圭，以下人执之曰瑞。又云“以玉作六器，以礼天地四方”，谓礼神曰器。此四者，人所执。不言“瑞”而言“器”者，对文，执之曰瑞，礼神曰器。散文则通，虽执之亦曰器。是以《尚书》云“五器卒乃复”，与此文皆称器。云“言四国独此以为宝”者，案《周礼天府职》：“凡邦国之玉镇、大宝器藏焉。”注云：“玉镇大宝器，玉瑞、玉器之美者。”是其玉称宝。云“四器，谓圭、璋、璧、琮”者，是据上经圭璋以行聘，璧琮以行享而言。此据公侯伯之使者用圭、璋、璧、琮；若子男使者，聘用璧、琮，享用琥、璜。<br />
　　宗人授次。次以帷。少退于君之次。（主国之门外，诸侯及卿大夫之所使者，次位皆有常处。）<br />
　　[疏]“宗人”至“之次”。<br />
　　○注“主国”至“常处”。<br />
　　○释曰：“主国门外”，以其行朝聘、陈宾介皆在大门外，故次亦在大门外可知。云“诸侯及卿大夫之使者，次位皆有常处”者，以其上公九十步，侯伯七十步，子男五十步，使其臣聘使，大聘、小聘又各降二等。其次皆依其步数，就西方而置之。未行礼之时，止於次中，至将行礼，宾乃出次。凡为次，君次在前，臣次在後，故云“少退於君之次”，故云“皆有常处”。<br />
　　上介执圭，如重，授宾。（慎之也。《曲礼》曰：“凡执主器，执轻如不克。”）<br />
　　[疏]“上介”至“授宾”。<br />
　　○注“慎之”至“不克”。<br />
　　○释曰：此谓当将聘於主君庙门外，上介屈缫以授宾，宾袭受之节。引《曲礼》者，彼器即此玉，欲证执玉如重之义也。<br />
　　宾入门，皇；升堂，让；将授，志趋。（皇，自庄盛也。让，谓举手平衡也。志犹念也。念趋，谓审行步也。孔子之执圭，鞠躬如也，如不胜。上如揖，下如授，勃如战色，足宿宿如有循。古文皇皆作王。）<br />
　　[疏]“宾入”至“志趋”。<br />
　　○注“皇自”至“作王”。<br />
　　○释曰：宾入门皇，谓未至堂时。升堂让，谓升堂东面向主君之时。将授志趋，谓宾执玉向楹，将授玉之时。念乡入门在庭时，执玉徐趋，今亦然。若降堂後趋进翼如，则疾趋也。云“让，谓举手平衡也”者，谓若《曲礼》云“凡奉者当心”，下又云“执天子之器则上衡”，注云：“谓高於心。”“国君则平衡”，注云：“谓与心平。”则此亦执国君器也，故引之为证。引“孔子之执圭”者，《乡党》论孔子为君聘使法。彼“足宿宿如有循”，谓徐趋，据入彼国庙门，执玉行步之时，以足容重退之，在降堂之下，与此趋同，故为证也。<br />
　　授如争承，下如送；君还，而后退。（重失队也。而后犹然後也。）<br />
　　[疏]“授如”至“後退”。<br />
　　○注“重失”至“後也”。<br />
　　○释曰：授，谓就东楹授玉於主君时，如与人争承取物，恐失坠。云“下如送，君还而后退”者，以上文次言之，此下如送者，止谓聘享每讫，君实不送，而宾之敬如君送然，故云下如送也。君回还，宾则退出庙门，更行後事，非谓宾出大门也。<br />
　　下阶，发气，怡焉；再三举足，又趋。（发气，舍息也。再三举足，自安定，乃复趋也。至此云举足，则志趋卷Т而行也。孔子之升堂，鞠躬如也，屏气似不息者，出降一等，逞颜色，怡怡如也。没阶，趋进，翼如也。）<br />
　　[疏]“下阶”至“又趋”。<br />
　　○注“发气”至“如也”。<br />
　　○释曰：云“下阶，发气怡焉”者，即《论语》云“出降一等，逞颜色，怡怡如也”。云“再三举足，自安定，乃复趋也”者，谓降时再三举足，故又趋进翼如也。云“发气，舍息”者，以将授玉，屏气似不息，今既授玉，降阶，纵舍其气，怡然和悦也。云“至此举足，则志趋卷Т而行也”者，是释志趋为徐趋，此举足为疾趋也。<br />
　　及门，正焉。（容色复故，此皆心变见於威仪。）<br />
　　[疏]“及门正焉”。<br />
　　○注“容色”至“威仪”。<br />
　　○释曰：此谓聘讫，将更有享而出门时。云“心变见於威仪”者，以其貌从心起，观威仪，省祸福，睹貌可以知心故也。<br />
　　执圭，入门，鞠躬焉，如恐失之。（记异说也。）<br />
　　[疏]“执圭”至“失之”。<br />
　　○注“记异说也”。<br />
　　○释曰：亦谓将聘，执圭入庙门时。云“鞠躬焉”，则鞠躬如也，如恐失之者，即执轻如不克也。云“记异说”者，以上文已记执圭此，又记执圭之仪，以同记事而言有差，异人记事，说有不同也。<br />
　　及享，发气焉，盈容。（发，舍气也。孔子之於享礼，有容色。）<br />
　　[疏]“及享”至“盈容”。<br />
　　○注“发舍”至“容色”。<br />
　　○释曰：云“及享发气焉盈容”者，即孔子行享礼有容色，一也，故注引为证也。此发气，即上注云“舍息”，一也。<br />
　　众介北面，跄焉。（容貌舒扬。）<br />
　　[疏]“众介北面跄焉”。<br />
　　○注“容貌舒扬”。<br />
　　○释曰：此谓宾行聘，众介从，入门左，北面。《曲礼》云：“大夫济济，士跄跄。”郑云：“皆行容止之貌。”故此注亦云“容貌舒扬”也。但彼大夫云济济，诸侯云皇皇，上文宾入门皇，得与诸侯同者，以其执君圭璋，志在重玉，故行容得与君同。若寻常行，则大夫济济也。<br />
　　私觌，愉愉焉。（容貌和敬。）<br />
　　[疏]“私觌愉愉焉”。<br />
　　○注“容貌和敬”。<br />
　　○释曰：上文享时盈容，对聘时仪貌战色，颜舒缓。此私觌，对享时又愉愉和敬，舒於盈容也。<br />
　　出，如舒雁。（威仪自然而有行列。舒雁，鹅。）<br />
　　[疏]“出如舒雁”。<br />
　　○注“威仪”至“雁鹅”。<br />
　　○释曰：此出庙门之外，行步如鹅，又纾缓於愉愉也。云“舒雁，鹅”者，《尔雅释鸟》文。<br />
　　皇，且行；人门主敬，升堂主慎。（复记执玉异说。）<br />
　　[疏]“皇且”至“主慎”。<br />
　　○注“复记执玉异说”。<br />
　　○释曰：上已二度记执玉行步之法。今又云“皇且行”，是别有人更记此执玉行法，故云“复记执玉异说”也。<br />
　　凡庭实，随入，左先，皮马相可也。（随入，不并行也。，犹代也。士物有宜，君子不以所无为礼，畜兽同类可以相代。古文作干。）<br />
　　[疏]“凡庭”至“可也”。<br />
　　○注“随入”至“作干”。<br />
　　○释曰：云“左先”者，以皮马以四为礼，北面以西头为上，故左先入陈也。云“君子不以所无为礼”者，案《礼器》云：“天不生，地不养，君子不以为礼。”言当国有马而无虎豹皮，则用马；或有虎豹皮并有马，则以皮为主而用皮也。云“畜兽同类可以相代”者，畜谓马，兽谓虎豹，《尔雅》释云：“在家曰畜，在野曰兽。”云“同类”者，《尔雅》又云：“二足而羽谓之禽，四足而毛谓之兽。”若然，则马畜亦是四足之类，故云同类可以相代也。<br />
　　宾之币，唯马出，其馀皆东。（马出，当从厩也。馀物皆东，藏之内府。）<br />
　　[疏]“宾之”至“皆东”。<br />
　　○注“马出”至“内府”。<br />
　　○释曰：云“马出，当从厩也”者，若有皮之国，用皮则不出，亦从馀物东藏也。知“东藏之内府”者，案《天官内府职》云：“凡四方之币献之，金玉、齿革、兵器，凡良货贿入焉。”注云：“诸侯朝聘所献国珍。”彼天子礼诸侯，亦当有内府。诸侯自朝聘，其货献珍异，亦人内府，故注依之也。<br />
　　多货，则伤于德。（货，天地所化生，谓玉也。君子於玉比德焉。朝聘之礼，以为瑞节，重礼也。多之则是主於货，伤败其为德。）<br />
　　[疏]“多货则伤于德”。<br />
　　○注“货天”至“为德”。<br />
　　○释曰：此经主论聘享所用圭璋璧琮不得过多之事也。云“货，天地所化生，谓玉也”者，郑注《周礼九职》亦云：“金玉曰货，布帛曰贿。”故此注云货天地所化生谓玉也。下注云“币人所造成”，币则布帛曰贿，对金玉是自然之物也。云“君子於玉比德焉”者，《聘义》文。云“重礼”也，亦《聘义》文。云“多之则是主於货，伤败其为德”者，以玉比德，故朝聘用之，相厉以德，不取重宝珍美之意。若多之，则是主於货物，不取相厉以德，是伤败其为德。是以圭璧聘享主国君，璋琮聘享主国夫人，各用一而已也。<br />
　　币美，则没礼。（币，人所造成，以自覆币，谓束帛也。爱之斯欲衣食之，君子之情也，是以享用币，所以副忠信，美之，则是主於币，而礼之本意不见也。）<br />
　　[疏]“币美则没礼”。<br />
　　○注“币人”至“见也”。<br />
　　○释曰：此主论享时用束帛。故享君用束帛，享夫人用束锦，皆不得过美。云“币，人所造成，以自覆币，谓束帛也”者，案《礼记檀弓》：“伯高之丧，孔氏之使者未至，冉子摄束帛乘马而将之。孔子曰：异哉！徒使我不诚於伯高。”郑注云：“礼所以副忠信也。忠信而无礼，何传乎！”是知自覆者，覆忠信而已。若更美，则主意於财美而礼不见，故没礼也。云“爱之斯欲衣食之，君子之情也”者，《礼记檀弓》云：“爱之斯录之矣。”彼据爱父母而作重，此亦微取彼文。但此云爱之斯欲衣食之，兼言食，谓以币欲之，君子之情则忠信。<br />
　　贿，在聘于贿。（贿，财也。于，读曰为。言主国礼宾，当视宾之聘礼，而为之财也。宾客者，主人所欲丰也。若苟丰之，是又伤财也。《周礼》曰：“凡诸侯之交，各称其邦而为之币，以其币为之礼。”古文贿皆作悔。）<br />
　　[疏]“贿在聘于贿”。<br />
　　○注“贿财”至“作侮”。<br />
　　○释曰：郑转“于”作“为”者，欲就《司仪》之文为解故也。云“言主国礼宾”者，释经贿是主国礼宾也。云“当视宾之聘礼”者，释经在聘，谓在宾聘财多少。云“而为之财也”者，释经于贿也，谓主人视宾多少，为财贿报宾。云“若苟丰之，是又伤财也”者，凡行礼用财者，取不丰不俭，取於折中。若句且丰多，则伤於贪财。引《周礼》者，《秋官司仪职》文。案彼注云：“币谓享币也。於大国则丰，於小国则杀。”解经各称其邦而为之币。彼又注云：“主国礼之如其丰杀之礼。”解经以其币为之礼，“谓贿用束纺，礼玉束帛、乘皮，及赠之属”是也。<br />
　　凡执玉，无藉者袭。（藉，谓缫也。缫所以藉玉。）<br />
　　[疏]“凡执玉无藉者袭”。<br />
　　○注“藉谓”至“藉玉”。<br />
　　○释曰：凡缫藉有二种，若以木为中，施五采三采者，此缫常有，不得云无藉。今此云“无藉者袭”，据绚组尺缫藉而言。若庙门外贾人启椟取玉，垂缫以授上介，上介裼受，上介屈缫以授宾，宾即袭受，即此执玉无藉者是也。此文与《曲礼》同，故《曲礼》凡执玉，“其有藉者则裼，无藉者则袭”是也。<br />
　　礼，不拜至。（以宾不於是始至。今文礼为醴。）<br />
　　[疏]“礼不拜至”。<br />
　　○注“以宾”至“为醴”。<br />
　　○释曰：此文承执玉帛之下聘臣事，据《乡饮酒》宾主升堂，主人有拜至之礼。此宾昨日初至之时，主人请宾行礼，宾言俟，此时宾已至矣，故聘时不拜至，是以郑云“以宾不於是始至”。<br />
　　醴尊于东箱，瓦大一，有丰。（瓦大，瓦尊。丰，承尊器，如豆而卑。）<br />
　　荐脯五只，祭半只，横之。（只，脯如版然者，或谓之廷，皆取直貌焉。）<br />
　　[疏]注“只脯”至“貌焉”。<br />
　　○释曰：此脯礼宾时所用荐脯是也。案《乡饮酒礼》云荐脯“五廷”，故云“或谓之廷，皆取直貌”。<br />
　　祭醴，再扌及，始扌及一祭，卒再祭。（卒，谓後扌及。）<br />
　　主人之庭实，则主人遂以出，宾之士讶受之。（此谓馀三马也，左马，宾执以出矣。士，士介从者。）<br />
　　[疏]“主人”至“受之”。<br />

                    <br>
                        　　○注“此谓”至“从者”。<br />
　　○释曰：此“主人之庭实”者，谓主人礼宾时设乘马也。经云“宾执左马以出”，三马在後，主人从者牵之，遂从宾以出於门外，宾之士介迎受之，故郑云“此谓馀三马也”。知“士，是士介从”者，以其经云“从者讶受马”，此既云士，故知士介从者也。<br />
　　既觌，宾若私献，奉献，将命。（时有珍异之物，或宾奉之，所以自序尊敬也，犹以君命致之。）<br />
　　[疏]“既觌”至“将命”。<br />
　　○注“时有”至“致之”。<br />
　　○释曰：云“犹以君命致之”者，以经云“将命”，是以知虽是私献己物，与君物同，皆云君命致之，臣统於君故。<br />
　　摈者入告，出礼辞。（辞其献也。）<br />
　　宾东面坐奠献，再拜稽首。（送献不入者，奉物礼轻。）<br />
　　[疏]注“送献”至“礼轻”。<br />
　　○释曰：云“奉物礼轻”者，谓以奉私献入，则是主於货，伤败於享觌，故不入。<br />
　　摈者东面坐取献，举以入告，出，礼请受。（东面坐取献者，以宜并受也。其取之，由宾南而自後右客也。）<br />
　　[疏]“摈者”至“请受”。<br />
　　○注“东面”至“客也”。<br />
　　○释曰：“摈者东面坐取献，举以入告”者，谓摈者从门东南方，西行於宾北，举币入告於君，及出，一请於宾而受之，故云“出礼请受”。云“东面坐取献者”，以宜并受也者。献物在门外，摈者出受之，摈者与宾敌并受，故云“宜并受也”。云“其取之，由宾南而自後右客也”者，案上受享之时，受皮者自後右客。郑注云：“自，由也。”从东方来，由客後西居其左受皮也。此宾门西东面奠献摈者，从东由宾南，自客後居宾左，取献物，故云自後右客也。<br />
　　宾固辞，公答再拜。（拜受於宾也，固亦衍字。）<br />
　　[疏]注“拜受”至“衍字”。<br />
　　○释曰：知“固是衍字”者，以其上摈者礼请受，不云“固”，明知宾不固辞，故云固衍字。云“亦”者，亦士介私觌时，“宾固辞”，郑注云：“固衍字，当如面大夫也。”<br />
　　摈者立于阈外以相拜，宾辟。（相，赞也。古文阈为蹙。）摈者授宰夫于中庭。（东藏之，既乃介觌。）<br />
　　若兄弟之国，则问夫人。（兄弟，谓同姓若昏姻甥舅有亲者。问犹遗也，谓献也。不言献者，变於君也。非兄弟，献不及夫人。）<br />
　　[疏]注“兄弟”至“夫人”。<br />
　　○释曰：云“兄弟，谓同姓”者，若鲁於晋郑之等，同姓也。云“若昏姻甥舅有亲”者，若鲁取齐女以为舅，齐则以鲁为甥，是有亲者也。云“非兄弟，献不及夫人”者，以其经云“兄弟之国则问”，夫人则非兄弟，问不及夫人可知。<br />
　　若君不见。（君有疾若他故，不见使者。）<br />
　　[疏]“若君不见”。<br />
　　○注“君有”至“使者”。<br />
　　○释曰：云“他故”者，病之外，或新有哀惨也。<br />
　　使大夫受。（受聘享也，大夫，上卿也。）<br />
　　[疏]“使大夫受”。<br />
　　○注“受聘”至“卿也”。<br />
　　○释曰：知“受聘享”者，以其在後虽有觌献之法，聘享在前，是以据在先者而言。云“大夫，上卿也”者，以其卿上大夫，故以卿为大夫。必知使卿，不使下大夫者，以其君无故，君亲受，今既有故，明使上卿代君受之。<br />
　　自下听命，自西阶升受，负右房而立。宾降亦降。（此仪如还圭然，而宾大夫易处耳。今文无而。）<br />
　　[疏]注“此仪”至“处耳”。<br />
　　○释曰：案上使大夫还玉於馆，“大夫升自西阶钩楹，宾自碑内听命，升自西阶，自左南面受圭，退负右房而立，大夫降中庭，宾降自碑内东面，授上介于阼阶东”。此中与彼还玉，皆升自西阶，此非易处也。但还玉时，宾自大夫左受之，此中大夫於宾左受之，其宾主之位，皆易处於还玉时，故云“易”处也。<br />
　　不礼。（辟正主也。古文礼作醴。）<br />
　　[疏]“不礼”。<br />
　　○注“辟正主也”。<br />
　　○释曰：案上聘享及私觌讫，主君礼宾。此大夫代君，不礼，故云“辟正主也”。<br />
　　币之所及，皆劳，不释服。（以与宾接於君所，宾又请有事于己，不可以不速也。所不及者，下大夫未尝使者也。不劳者，以先是宾请有事於己同类，既闻彼为礼所及，则己往有嫌也。所以知及不及者，宾请有事，固曰某子某子。）<br />
　　[疏]“币之”至“释服”。<br />
　　○注“以与”至“某子”。<br />
　　○释曰：云“不可以不速也”者，释经“不释服”，即注云：“所不及者，下大夫未尝使者。”以其经云：“下大夫尝使至者，币及之。”故知所不及者，是下大夫未尝使者也。云“不劳者，以先是宾请有事於己同类，既闻彼为礼所及，则已往有嫌也”者，此劳宾在後，宾请有事於大夫在聘日。云“先是宾请有事於己同类”，同类谓币所及者，故郑云既闻彼为礼所及。云“则已往有嫌”者，彼国币及己，是以礼加於己，今劳宾者，是以礼报之，若币不及己，若往劳宾，则是己有礼於宾，是讥宾无礼於己之嫌，是以不往劳之，故云已往有嫌也。云“所以知及不及者，宾请有事，固曰某子某子”者，当宾请事於大夫之时，显此张子、李子之等，使受礼者预知，尔时不道己姓，则知己乃币所不及。<br />
　　赐饔，唯羹饪。筮一尸，若昭若穆。（羹饪，谓饪一牢也。肉谓之羹。唯是祭其先，大礼之盛者也。筮尸若昭若穆，容父在，父在则祭祖，父卒则祭祢。腥饩不祭，则士介不祭也。士之初行，不释币于祢，不祭可也。古文羹为羔，饪作念。）<br />
　　[疏]“赐饔”至“若穆”。<br />
　　○注“羹饪”至“作念”。<br />
　　○释曰：古者天子诸侯行，载庙木主。大夫虽无木主，亦以币帛主其神，是以受主国饔饩，故筮尸祭，然後食之，尊神以求福故也。昭穆言“若”者，以其昭穆不定，故云若也。云“腥饩不祭，则士介不祭也”者，上致饔饩之时，云“上介饔饩三牢”，则饪、腥、饩三者皆有，故云士介四人皆饩，大牢无饪可祭，故知士介不祭也。<br />
　　仆为祝。祝曰：“孝孙某，孝子某，荐嘉礼于皇祖某甫，皇考某子。”（仆为祝者，大夫之臣摄官也。）<br />
　　[疏]“仆为”至“某子”。<br />
　　○注“仆为”至“官也”。<br />
　　○释曰：经并云孝孙孝子、皇祖皇考，以其不定，故两言，谓上经若昭若穆，亦两言之。云“仆为祝者，大夫之臣摄官也”者，若然，诸侯不摄官使祝，祝，策矣。案定四年祝佗云：“嘉好之事，君行师从，卿行旅从，则臣无事。”若君到主国祭饔之时，得不摄官乎？诸侯不使人摄，是以《觐礼》云：“侯氏裨冕，释币于祢。”注云：“释币于祢之礼，既则祝藏其币，归乃埋之於祧，西阶之东。”大夫使仆摄祝，则是本无祝官，与诸侯异矣。其诸侯礼，大祝不行，知不使小祝行者，以其《掌客》云“群介行人宰史”，是诸侯从官不言祝，明大、小祝俱不行矣。<br />
　　如馈食之礼。（如少牢馈食之礼，不言少牢，今以大牢也。今文无之。）<br />
　　[疏]“如馈食之礼”。<br />
　　○注“如少牢”至“无之”。<br />
　　○释曰：云“如少牢馈食之礼”者，案少牢礼有尊俎笾豆鼎敦之数，陈设之仪，阴厌阳厌之礼，九饭三献之法，上大夫又有正祭於室，傧尸於堂，此等皆宜有之。至於致爵、加爵，及献兄弟弟子等，固当略之矣。<br />
　　假器於大夫。（不敢以君之器为祭器。）<br />
　　[疏]“假器於大夫”。<br />
　　○注“不敢”至“祭器”。<br />
　　○释曰：案《曲礼》云：“大夫士去国，大夫寓祭器於大夫，士寓祭器於士。”注云：“与得用者言寄觊己後还。”若然，卑者不得用尊者之器，是以此大夫聘使，不得将己之祭器而行致饔饩，虽是祭器，人臣不敢以君之器为祭器。是以聘使是大夫，还於主国，大夫假祭器而行之。<br />
　　分肉及、车。（分犹赋也。，人也。车，巾车也。二人掌视车马之官也。赋及之，明辩也。古文分作纷。）<br />
　　[疏]“分肉及车”。<br />
　　○注“分犹”至“作纷”。<br />
　　○释曰：此谓怒讫归胙在下。云“，人也。车，巾车也”者，案《周礼》天子夏官有人职掌养马，春官有巾车职。诸侯虽兼官，亦当有人、巾车，是故引《周礼》为证。<br />
　　聘日致饔。（急归大礼。）明日，问大夫。（不以残日问人，崇敬也。古文曰问夫人也。）夕，夫人归礼。（与君异日，下之也。今文归作馈。）<br />
　　既致饔，旬而稍，宰夫始归乘禽，日如其饔饩之数。（稍，禀食也。乘禽，乘行之禽也，谓雁鹜之属。其归之，以双为数。其，宾与上介也。古文既为饩。）<br />
　　[疏]“既致”至“之数”。<br />
　　○注“稍禀”至“为饩”。<br />
　　○释曰：云“既致饔，旬而稍”者，以其宾客之道，十日为正，行聘礼既讫，合归一旬之後，或逢凶变，或主人留之，不得时反，即有稍礼。故下文云：“既将公事，宾请归。”注云：“谓已问大夫，事毕请归，不敢自专，谦也。主国留之，飨食燕献无日数，尽殷勤也。”是主人留之。是以《周礼浆人》亦“共宾客之稍礼”，注云：“稍礼非飧饔之礼，留王稍所给宾客者，浆人所给，亦六饮而已。”诸侯相待亦如之，是其留致稍者也。云“乘禽，乘行之禽也”者，别言此者，欲见此乘非物四曰乘，言如其饔饩之数者，一牢当一双，故《聘义》云“乘禽日五双”，是此饔饩五牢者也。云“雁鹜之属”者，案《尔雅》“二足而羽”，若然，上介三牢则三双也，士介一牢则一双也，羽谓之禽，故以禽为雁鹜之属。云“其，宾与上介也”者，以其下文别有士介故也。<br />
　　士中日则二双。（中犹也。不一日一双，大寡，不敬也。）<br />
　　凡献，执一双，委其馀于面。（执一双，以将命也。面，前也，其受之也。上介受以入告之，士举其馀从之，宾不辞，拜受于庭。上介执之，以相拜于门中，乃入授人。上介受，亦如之。士介拜受于门外。）<br />
　　[疏]“凡献”至“于面”。<br />
　　○注“执一”至“门外”。<br />
　　○释曰：云“上介受以入告之，士举其馀从之”者，此乘禽而云“凡献”，宜约私献。私献，摈者取献以入，士举其馀。此若上介受入，明其馀士举从入可知。云“不辞，拜受于庭”者，以其经无辞文，又饔饩云礼辞，明此禽礼轻，无辞，受于庭可知。“上介执之，以相拜于门中，乃入授人”者，此亦约私献，私献之时，摈者取献以入，又云摈者立于阈外，以相拜宾，辟摈者，授宰夫是其约也。云“上介受，亦如之”者，以其受饔饩之时，上介受己如宾礼，故知受乘禽亦如宾也。云“士介拜受於门外”者，以其受饩在门外，此受乘禽在门外可知。<br />
　　禽羞、ㄈ献比。（比，放也。其致之，礼如乘禽也。禽羞，谓成孰有齐和者。ㄈ献，四时珍美新物也。ㄈ，始也，言其始可献也。《聘义》谓之时赐。）<br />
　　[疏]“禽羞ㄈ献比”。<br />
　　○注“比放”至“时赐”。<br />
　　○释曰：云“禽羞，谓成孰有齐和者”，以其称羞，谓若庶羞、内羞之等，故称禽则以雁鹜等为之，故以成孰解之。“《聘义》谓之时赐”者，案《聘义》云：“燕与时赐无数。”时赐，谓四时珍异，以赐诸宾客。与此ㄈ献是一物，故引以为证。<br />
　　归大礼之日，既受饔饩，请观。（聘於是国，欲见其宗庙之好，百官之富，若尤尊大之焉。）讶帅之，自下门入。（帅犹道也。从下门外入，游观非正也。）<br />
　　各以其爵，朝服。（此句似非其次，宜在“凡致礼”下，绝烂在此。）<br />
　　[疏]“各以其爵朝服”。<br />
　　○注“此句”至“在此”。<br />
　　○释曰：云“宜在‘凡致礼’下”者，以其各以其爵朝服为致礼而言，故知义然。<br />
　　士无饔，无饔者无摈。（谓归饩也。）<br />
　　[疏]“士无”至“无摈”。<br />
　　○注“谓归饩也”。<br />
　　○释曰：案上经直云宰夫朝服以致之，是其无饔，宰夫退去，士介不傧之，是也。<br />
　　大夫不敢辞，君初为之辞矣。（此句亦非其次，宜在“明日问大夫”之下。）<br />
　　[疏]“大夫”至“辞矣”。<br />
　　○注“此句”至“之下”。<br />
　　○释曰：此谓宾问卿之时，卿不敢辞者，以宾聘享讫，出大门，请有事於大夫，君礼辞许，是君初为之辞，故卿不辞也。<br />
　　凡致礼，皆用其飨之加笾豆。（凡致礼，谓君不亲飨宾及上介，以酬币致其礼也。其，其宾与上介也。加笾豆，谓其实也，亦实於瓮筐。飨礼今亡。）<br />
　　[疏]“凡致”至“笾豆”。<br />
　　○注“凡致”至“今亡”。<br />
　　○释曰：云“其，其宾与上介也”者，案上经宾壹食壹飨，上介若食若飨，唯士介不言飨，故知其中唯有宾与上介耳。云“加笾豆，谓其实也，亦实于瓮”者，案致飨饩，醯醢是豆实，实于瓮，明此飨之豆实，亦实于瓮，可知也。案昭六年：“夏，季孙宿如晋，拜莒田也。晋侯享之以加笾。武子退，使行人告曰：小国之事大国也，苟免於讨，不敢求贶，得贶不过三献。今豆有加，下臣弗堪，无乃戾也。”此中致飨有加笾豆者，飨使者无加笾豆之正礼，此云加笾豆者，殷勤之义也。云“飨礼今亡”者，以其食礼在，知其豆数，飨礼亡，无文以知之。<br />
　　无饔者无飨礼。（士介无飨礼。）<br />
　　[疏]“无饔者无飨礼”。<br />
　　○注“士介无飨礼”。<br />
　　○释曰：“无饔者，无飨礼”，文承飨下，故郑以无飨礼解之。以其宾与上介饔饩俱有，故有飨。士介唯有饩而已，无饔，故无飨礼也。<br />
　　凡饩，大夫黍、粱、稷，筐五斛。（谓大夫饩宾、上介也。器寡而大，略。）<br />

                    </div></div><hr><script charset='utf-8' src='../../js/footer.js'></script></body></html>