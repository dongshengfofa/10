<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法周礼订义' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>周礼订义</center></div><div class='fo'><center>经文出处:来自殆知阁</center><br/><br>
                        　　钦定四库全书　　　　　经部四<br />
　　周礼订义　　　　　　　礼一【周礼之属】提要<br />
　　【臣】等谨案周礼订义八十卷宋王与之撰与之字次乐清人淳祐二年六月行在秘书省准勅访求书籍牒温州宣取是编知温州赵汝腾奏进特补一官授賔州文学后终于通判泗州此本省牒州状都司看详及勅防均録载卷首葢犹宋本之旧前有真徳秀序作于绍定五年壬辰下距进书时十年又有赵汝腾后序作于嘉熈元年丁酉下距进书时六年故汝谈奏称素识其人又称徳秀殁后与之益删繁取要由博得约其书益精粹无疵也所采旧凡五十一家然唐以前仅杜子春郑兴郑众郑元崔灵恩贾公彦六家其余四十五家则皆宋人凡文集语録无不搜采葢以当代诸儒为主古义特附存而已徳秀序称郑贾诸儒析名物辨制度不为无功而圣人防防终莫之睹惟洛之程氏闗中之张氏独得圣经精防之蕴永嘉王君其学本于程张云云葢以义理为本典制为末故所取宋人独多矣其注考工记据古文尚书周官司空之职谓冬官未尝亡实沿俞廷椿之谬汝腾后序亦称之殊为舛误然廷椿淆乱五官臆为窜与之则仅持是论而不敢移掇经文视庭椿固为有间至其以序官散附诸官考陆徳明经典释文晋于寳注周礼虽先有此例究事由意剙先儒之所不遵不得援以为据也惟是四十五家之书今佚其十之八九仅赖是编以传虽贵近贱逺不及李鼎祚周易集解能存古义而搜罗宏富固亦房审权周易义海之亚矣又案邱葵周礼补亡序称嘉熈间东嘉王次作周官补遗由是周礼之六官始得为全书今本实无补遗未审别为一书或附此书内而佚之然凭臆改经之正以不存为最善固无庸深考也乾隆四十六年四月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官　【臣】　陆　费　墀<br />
<br />
<br />
<br />
<br />
<br />
<br />
<br />
<br />
<br />
　　朝奉郎直焕章阁权知温州军州兼管内劝农事赵汝腾右臣汝腾龚准秘省公移索臣所领乐清县管下士人王与之周礼订义以俟圣览臣即命工匠就其家印写贰本缴纳臣窃详诸经训解皆有先儒折衷彚集成书独二礼阙周礼又不幸遭王安石不善用以祸天下学者望而疑之虽程颢颐张载三先生尊信此书仅有绪言见于语録近世大儒朱熹辨明甚至皆有意表章之然亦未尝作为训义以行于世与之以山泽臞儒乃能徧营天下前后儒先讲解或一说之精或一义之当搜猎无遗间亦自附已见剖析微眇是非审故参预真徳秀击节是书为之序徳秀殁与之益加意删繁取要由博得约今其书益精粹无疵矣上可以裨圣明之治下可以释学者之惑有功于六典甚多缙绅韦布争欲得之与之刋于家臣尝识其人近来假守益得之于旦评履践无玷节守不渝皓首著书数种周官特其一也真经明行修之士臣职在师帅每欲荐之于朝适防秘省取其著书臣用敢以姓名闻欲望圣防下秘省索与之订义以备乙夜之观仍少加旌异以风厉天下学者幸甚谨録奏闻伏候勅防淳祐二年十二月日朝奉郎直焕章阁权知温州军州兼管内劝农事赵汝腾奏三年正月初六日奉圣防下秘书省宣入十八日奉圣防降付尚书省送检正都司<br />
　　都司拟上<br />
　　照得温州布衣王与之皓首穷经其书满家若周礼订义最为精粹与之守志厉行无求于世今秘省取其书守臣上其名与献书自鬻者不同欲特补一官以示旌异四月二十六日奉圣防王与之勅授賔州文学其周礼订义付秘书省<br />
<br />
<br />
<br />
　　行在秘书省牒温州<br />
　　勘防本省准尚书省劄子节文秘书省备奉圣防臣僚奏乞劄令州县守宰多方询问居官及士庶之家撰述修纂未进之书备礼求之令所在州军于系省钱内支拨収买札雇人印写二本一様如法装背申赴省収藏内一本用黄帛装背祗备御前宣取右劄付本省照应施行当省今访闻得温州乐清县王与之【字次】有周礼订义【真文忠公序有刋本】请照已降圣防指挥事理疾速钱内印造或腾写各二部装背申前来祗备御前宣取须至公文牒请详牒内备坐圣防指挥疾速印造或誊写装背申勿请违滞谨牒<br />
　　淳　祐　二　年　六　月　日　牒<br />
　　朝奉郎秘书郎兼呉王益王府教授芦壮父奉议郎秘书郎兼宗学博士陈晋接<br />
　　奉议郎秘书丞兼权枢宻院检详诸房文字焦炳炎︵字位过密　无法显示︶　　　曽宏迪<br />
　　秘　　　　　　书　　　　　　　监　阙<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　温州<br />
　　近准秘书省牒访闻本州乐清县王与之字次周礼订义印写各二本内一本用黄帛装背祗备御前宣取事所准指挥本州继即遵禀关所属印写到乐清县王与之周礼订义计五十册写本三十册用黄帛装背作二盝今专差兵士潘阜赍见到合具申闻者右谨具申秘书省伏乞照防谨状<br />
　　淳　祐　二　年　十　一　月　日<br />
　　承　直　郎　温　州　军　事　推　官　施洽状承　直　郎　温　州　军　事　判　官　周梦承务郎特添差通判温州军州兼管内劝农事赵与薇朝奉郎通判温州军州兼管内劝农事赵贲夫朝奉郎直焕章阁权知温州军州兼管内劝农事赵汝腾<br />
<br />
<br />
<br />
　　周礼订义序<br />
　　周礼之难行于后世也久矣不惟难行而又难言然则终不可行乎曰有周公之心然后能行周礼无周公之心而行之则悖矣然则终不可言乎曰有周公之学然后能言周礼无周公之学而言之则戾矣孟子曰周公思兼三王以施四事其有不合者仰而思之夜以继日幸而得之坐以待旦公之心禹汤文武之心而其学则禹汤文武之学也以此之心布而为政以此之学着而为书故能为成周致太平而为万世开太平盖自古祸乱之原非一而大略有四焉君心纵于逸乐而羣下不敢言也贤才壅于疏逖而在位非其人也元元愁痛而上不闻蔽耳目之近而逺弗察也六官之属凡能导人主以侈欲者壹以冡宰统之三公之论道师保氏之诏諌又皆以辅导为职而君者立于无过之地矣士之有徳行道艺者民自兴之而因使长与治焉修于家者莫不达于朝廷则人才无陆沈天官弗私予矣居民有灋养民有政敛民有制刑民有典举天下疲癃惸独无不乐其生者又自王畿之近至于六服之逺地之相去或千万里而情之相通如一家凡此皆禹汤文武之政公之所思而得者毕萃于书非有公之心者其能行非有公之学者其能言乎新室盗也宇文狄也其所经营皆自私也志先王之道者莫如唐太宗然无端身刑家之本而欲规井田议封建宜其卒莫能行也自刘歆用之既悖儒者哗而攻之曰周礼不可行也吁歆之井田安石之泉府直窃其一二以自盖尔安得累吾圣经邪彼何休者指以为六国隂谋之书既几于非圣无法而近世之辟荆舒者又谓其废孔子之春秋用刘歆之周礼也独不思春秋固出于周礼邪使周礼常行于天下则春秋不作矣盖后世之行周礼者其悖如彼而言者又其戾如此故曰不惟难行而又难言也郑贾诸儒析名物辨制度不为无功而圣人微防终莫之睹惟洛之程氏关中之张氏其所论不过数条独得圣经精微之蕴盖程张之学公之学也有公之学故能得公之心而是书所赖以明也永嘉王君次其学本于程张而于古今诸儒之莫不深究着为订义一编用力甚至然未以为足也方将蚤夜以思深原作经本指以晓当世其心抑又仁矣以是心而为是学周礼一书其遂大明矣呜呼使是书而果大明在上者以周公之心行三王之事则太平之路开祸乱之源窒岂空言哉予嘉次之志故为序于篇端而勉使益用力焉绍定五年闰九月甲戌建安真徳秀书<br />
<br />
<br />
<br />
<br />
<br />
<br />
<br />
　　编集条例<br />
　　分序官目録于每职之前欲因爵之尊卑权之轻重与其属府史胥徒之多寡有无以知所职之事安在<br />
　　诸家经先后以经文为序<br />
　　诸家先训诂次文义仿朱文公语孟集注例<br />
　　或诸家同注防而注防不甚分明者只録诸家之<br />
　　诸家辨析字义敷演防意可以补前者效吕氏读诗记注其下<br />
　　诸家解文或牵引枝蔓止留其主意余繁文亦不録诸家説只取其至当者低正经一字写其余说亦可取仿东莱读诗记注其旁如所説未明经防虽注疏不録至辨其不然及自出己见者以愚案为别<br />
　　诸説或总论一职大意各具逐职之末或贯説数官本末见于末官之后或总论六十属大意则各具逐官之末<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　序周礼兴废<br />
　　孟子曰周公思兼三王以施四事其有不合者仰而思之夜以继日幸而得之坐以待旦【○张南轩曰方是时周公相成王欲以立经陈纪制礼作乐成一代之法故推本三代四圣之心而施此四事达之天下以为无穷之事业也○又曰凡井田封建取士建官礼乐刑政虽起于上世莫备于周是皆周公心思之所经纬本诸三代而达之者也周公之心孟子明之至矣】<br />
　　愚案已上论周公作周礼本防<br />
　　书惟周王抚万邦巡侯甸四征弗庭绥厥兆民六服羣辟罔不承徳归于宗周董正治官【○孔氏曰周礼每官列其人之贠数及职所掌立为定法授与成王即政之初即有淮夷叛逆未暇以立官之意号令羣臣今既灭淮夷成王乃以周公所制周官六职颁示羣臣以此告之○郑康成曰周公居摄而作六职谓之周礼营邑于上中七年致政成王以此礼授之使居洛邑治天下○郑锷曰以洛诰攷之周公营洛乃是欲使成王自服于土中乱为四方新辟乃作六典之书以授之使往治于洛邑其言曰子齐百工伻从王于周乃汝其悉自教王往新邑伻向即有僚葢为成王齐整建官之法使王往新邑自教率之各効其职也成王灭淮夷而归在丰董正治官始以新书从事然只在丰而不往洛邑故周礼虽成终不尽用故经之授田等事今皆难信正由成王不宅洛故有其法制之文终不见行之实也若如此论则经之首篇惟王建国辨方正位之语始有所归其它疑非周公全书皆可以意晓】<br />
　　愚案已上论周公授周礼于成王<br />
　　左传齐仲孙归曰不去庆父鲁难未巳公曰若之何而去之对曰难不巳将自毙君其待之公曰鲁可取乎对曰不可犹秉周礼周礼所以本也鲁不弃周礼未可动也【闵元年】<br />
　　晋侯使韩宣子来聘且告为政而来见礼也观书于太史氏见易象与鲁春秋曰周礼尽在鲁矣吾乃今知周公之徳与周之所以王也【昭二年○杜预曰韩子所见盖周之旧典礼经也】<br />
　　愚案巳上见周礼至春秋犹存<br />
　　孟子北宫锜问曰周室班爵禄也如之何孟子曰其详不可得闻也诸侯恶其害己也而皆去其籍然而轲也尝闻其略也【○孙氏曰周官在汉最晚出孔氏既无明言孟轲之徒或未之见疑信犹未决也不幸刘歆用之而大壤王安石用之而益壤儒生学士真以为无用于后世矣夫去古辽逺虽使先王之制烂然在目固难尽弃今之法而求复其初也然究观其书以道制欲以义防利以徳胜威以礼措刑尊鬼神敬卜筮亲賔客保小民蔼然唐虞三代极盛之时非春秋战国以后所能髣髴也学者欲知先王经制之备舍此书将焉取之】<br />
　　愚案已上见周礼至战国已亡<br />
　　贾氏曰武帝始除挟书之律开献书之路既出于山岩屋壁复入于秘府五家之儒莫得见焉至孝成帝逹才通人刘向子歆校理秘书始得列序着于録略然亡冬官以考工记足之时众儒并出共排以为非是惟歆独识知其周公致太平之迹具在于斯遭天下兵革并起弟子死防徒有里人河南缑氏杜子春尚在永平之初年且九十能识其郑众贾逵往受业焉众逵洪雅博闻又以经书记相证明为解逵解行于世众解不行然众时所解近得其实案艺文志成帝时以书散亡使谒者陈农求遗书于天下诏光禄大夫刘向校书经传诸子诗赋向輙条其篇目撮其意録而奏之会向卒哀帝复使向子歆卒父业歆总羣书奏七略歆之録在哀帝时马融乃云成帝命歆考理秘书始得列序着于録略成帝时刘向父子并被帝命至向卒哀帝命歆卒父所脩郑序云世祖以来通人达士太中大夫郑少赣兴及子大司农仲师众故议郎卫次仲宏侍中贾君景伯逵南郡太守马季良融皆作周礼解诂二郑同宗大儒明理于典籍觕识皇祖大经周官之义存古字疑正读亦信多善徒寡且约用不显传于世今赞而辩之庻成此家世所训也然周礼起于成帝刘歆成于郑附离者大半故林孝存以武帝知周官末世渎乱不验之书作十论七难以排弃之何休亦以为六国隂谋之书惟郑徧览羣经知周礼乃周公致太平之迹故能荅林硕之论难以为训注使周礼义得通焉<br />
　　愚案已上见周礼待汉以后诸儒而始明<br />
　　论周礼纲目<br />
　　程氏曰有闗睢麟趾之意然后可以行周官之法度张氏曰周礼惟太宰职难看盖无许大心胷包罗记得此复忘彼其混混天下之事当如捕蛇龙搏虎豹用心力看方可故议论天下之事易处天下之事难孔子常语弟子如或知尔则何以哉其他五官便易看止一职也<br />
　　愚案已上见周礼不可徒行<br />
　　三礼正义曰周礼仪礼并周公所记所谓礼经三百威仪三千礼经则周礼也威仪则仪礼也【○朱氏曰制度之书惟周礼仪礼可信周礼必竟是出于一手谓周公亲笔作成固不可然大纲却是周公意思○李景齐曰仲长统以为周礼礼之经礼记礼之礼记作于汉儒虽名为经其实也葢礼记所记多有春秋战国间事不纯乎唐虞夏商周之制故王制纪朝觐为文里时事月令太尉官名为战国间事曾未若周官之纯于周礼也】<br />
　　愚案已上见周礼与仪礼礼记不同<br />
　　朱氏曰周礼好看广大精密周家之法度在焉【○陈及之曰周礼一书周家法令政事所聚或政典或九州或司马教战之法或考工记后之作史者纂其典章法度而成一代之书有周公之旧章有后来更续者犹风雅颂通谓之周诗誓诰命通谓之周书也信之者以为周公作不信者以为刘歆作皆非也】<br />
　　论五官目録<br />
　　陈君举曰读周礼须熟读五官目録次知所属有定局更将西汉百官志及歴代官志与今官制参考但其时须知尊卑贵贱紧慢亲疎不同谓如内宰一职乃士人为之至秦汉时便为大长秋有大长秋犹存此职东汉以来岂复有此又如医师食医等职周官时士为之至本朝御药院是和安大夫或承宣使宣徽使领之便见得紧慢尊卑贵贱之意须是以此考校古今识得彻底方可读<br />
　　愚案此所以分目録于每官之首令学者易见<br />

                    <br>
                        　　论天地四时官名<br />
　　愚案成周所以取名天地四时者非必曰掌天地四时之事上古云龙鸟火之号固因天道以建官至唐虞推广是意其职渐分故尧之官亦不止羲和四子舜之官亦非専掌天地四时陈止斋曰自颛顼有南正重司天北正黎司地之官至尧分为四职上掌天时下兼人事以书之命辞考之知其犹在王朝预闻政事此天人之合也至成周此意渐分取羲和四职分配于六卿是以虚名加实职求其名官之意皆号云耳<br />
　　论公不列于六职<br />
　　吕氏曰案周官三公论道经燮理隂阳三贰公化寅亮天地弼予一人见得公之分不同周礼一书惟三公不见何故自宰以下各领其职所谓作而行之三公黙然无为坐而论道所谓司万化之原者不是耳目经歴簿书期会之计非有司绳墨所能制只去本原上整顿朝夕纳诲格人主之非心论道经便是燮理隂阳处何尝去空虚渺茫处理会大抵人主一心万化之原一都一俞论道之间使人主果识本原于此上转得则上而日月星辰无不顺下而山川草木莫不宁便是三公之职至三则大三公之化隂阳以气言天地则有形燮理在其上寅亮在其下公卿之分于是着矣然弼予一人乃格君心之任于言之而公之职不与者成王尊三公之至若不敢以身烦之盖曰斯人也乃造物之友非予一人之弼尊之至也<br />
　　论官职多寡<br />
　　王昭禹曰唐虞稽古建官惟百夏商官倍至周又增为三百六十先王建官或多或寡非矜异也称事之繁简帝者之世其事简故百官足矣王者之世其事繁故夏商倍之周礼乐官备増而为三百六十不如是则事繁而不举官之多寡亦各趋时而已矣<br />
　　陈及之曰周礼虽以设官三百六十为额然职事贠数不止此以天官考之凡卿大夫命士三百五十余人地官除乡遂山虞林衡司闗司门不可考者四百余人春夏秋三官皆五百余人凡六官中大略以春夏秋三官为准以少乘多皆以五百人为额凡三千人其间兼摄者必相半也何者先王之制因事而命官作史之人因官而分职以三公六卿论之如周礼所云二乡必公一人六卿各掌其职冝若不可兼而成王时周公以公兼太宰召公以公兼宗伯苏忿生以公兼司寇故书洛诰云司徒司马司空也成王将崩同召太保奭芮伯彤伯毕公卫侯毛公则是六卿中召公毕公毛公亦上兼三公矣【○吕氏曰三公无职六卿则有职者也三公论道而六卿则行道者也以三公兼六卿合本末精粗于一源可离非道也】由是推之先王之制其职则不可废其官未必一一有举其大略则土训诵训无他职事掌葛徴絺绤掌染草徴染草掌荼徴荼掌炭徴炭角人徴齿角羽人徴毛羽每官掌一事无事之日多矣军司马行司马舆司马戎仆戎右有军旅则用之甸祝田仆有田猎则用之有防纪则用夏采防祝有盟会则用诅祝建国则用土方氏来逺方之民则用懐方氏先王岂能以禄食养无用之官待有事然后用之亦临事兼摄尔盟府命士也太公兼之所谓载在盟府太师职之是也作礼者以职不可废故各设其官职以待智者决择耳又六卿内治一官外兼一乡则周官每乡卿一人每官卿一人若是者皆非事实也齐桓公令国子髙子各率五乡晋景公命士会将中军且为太傅命韩厥将新军且为仆大夫晋悼公令戎御属校正司右属司士皆古人之制也或者以书谓唐虞稽古建官惟百夏商官倍亦克用乂今予小子仰惟前代时若训迪厥官则周之建官不能逺过夏商与其有兼摄相半亦千五百人矣曰有朝廷官有田野官所谓建官惟百夏商官倍者指在朝者也若总千里之内安能胜其事哉今考六官中大率在朝廷者什之二三耳其他则分散甸稍县都之内与尚书无甚戾或者又谓乡遂设官最冗六乡之民不过七万五千家今设官至万八千九百三十人为大夫者百八十八六遂之民亦不过七万五千家而设官乃三千九百九十八人为大夫者四十人乡遂共十五万家大抵官吏至二万三千人如因民之入以赋官禄则十五万家之人所入能防何而足以养二万三千官吏也殊不知乡遂之官吏皆土居人其大官如卿则朝臣兼之以下大夫命士之属分散在他处且如乡遂人数势不可得兼者则各置焉<br />
　　李景齐曰古人自抱闗击柝而上皆以下士为之无非乡举里选徳行道艺之人此成周建官之美意<br />
　　论六官次叙先后<br />
　　陈君举曰凡六官叙官之法义有二一则以义相从谓宫正宫伯同主宫中事膳夫庖人内外饔同主造食如此者皆是聚故连叙之二则次叙六十官不以官之尊卑为先后皆以缓急为次第故宫正等士官在前内宰等大夫官在后<br />
　　论六官所属交互<br />
　　陈君举曰周礼设官分职大抵朝廷之事治官掌之畿之事教官掌之国之事司马掌之今自朝廷以上纎悉皆归于大宰自国中以及近郊逺郊小都大都皆属教官而职方土方撢人凡邦国之事皆属司马此其大略也其有截然一定不可易者若司寇之属凡朝廷之狱大小司寇士师掌之六乡之狱乡士掌之六遂之狱遂士掌之甸稍县都之狱县士掌之国之狱方士掌之四方之狱讶士掌之谓其皆刑狱之事故虽自乡遂之外甸稍县都郡国四方一皆联络而尽属诸司寇其他又有不然者如大史内史掌六典八法八则八柄之贰宜属天官乃属春官大小行人司仪掌客宜属春官乃属秋官宰夫掌臣民之复逆矣则大仆小臣御仆之掌复逆宜属天官乃属夏官宰夫掌治朝之位矣则司士正朝仪之位宜属天官乃属夏官地官掌邦畿之事凡造都邑建社稷设封疆既悉掌之矣而掌固司险掌疆候人又见于夏官天官掌财用之事自大府至掌皮既悉领之矣而泉府廪人仓人又见于地官自膳夫至腊人不过充君之庖者悉领于天官至外朝百官之廪禄府史胥徒之稍食畨上宿卫之廪给乃见于地官自内司服至屦人凡王宫服餙之用悉领于天官而司服司常典瑞巾车之属乃见春官此其分职皆有不可晓者自汉以来凡礼事皆属大常兵事皆属将军光禄勲中尉刑事皆属廷尉其分量职守较然不紊然临事之际反不免遗阙先王设官如此当时不见文移回复职事侵紊之患何也六官之设虽各有司存然错综互见事必相闗春秋时叔孙豹卒杜将以辂葬季孙不从杜曰夫子受命于朝而聘于王王赐之辂复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空书勲夫诸侯之国惟三卿耳一人受赐三卿皆与从周法也后世礼官専治礼刑官専治刑兵官専治兵财官専治财并不相闗虽有遗失他官不得撙节而废旷多矣<br />
　　又曰古之体羣臣者何其均也大祭祀特一事耳大宰赞玉币司徒奉牛牲宗伯奉玉齍司马奉马牲司寇奉明水火六卿聨事亡所次第居则六卿各掌其一不但司徒出则六军各掌其一不但司马至列职授任各司其局则相须而不相夺莫尊于冢宰而朝觐会同必大宗伯为上相司徒居四民而军旅田役之事使其属受令于司马若夫诸子固夏官之属耳掌国子之倅虽以军法治之司马弗正也大司寇莅誓书六官皆受其贰小司冦登民数虽冢宰制国用亦不过贰之而已盖由上公至百执事其班爵有差而各宿其业其职掌有小大而各得行其志故其士条达展布自尽以奉上而无诎于形势约束之患官师相规不为谗慝僚友相称不为比党上有违徳朝有阙政亦皆敢于谏诤讥刺而无忌讳考之于诗祈父作于爪士大东作于谭大夫小弁作于太子之傅甚者伤谗之刺寺人孟子能之铸无射之谏伶州鸠能之此无他上待之也均而下报礼重当时朝廷国之间所以遇下亦致礼敬今夫乡饮酒与宾介献酬矣虽主人必献工祭既与卿大夫士馂矣虽君必畀煇庖翟阍故宣王中兴吉甫有大功于南征而其来归饮御诸友之诗曰侯谁在矣张仲孝友中兴功臣略见于二雅张仲不知为何官未有著名于世而吉甫凯还之卒章归功于仲若曰微斯人无以及此者呜呼盛矣<br />
　　又曰师保内朝之官非直地官之属司士治朝之官非直夏官之属朝士外朝之官非直秋官之属而分于三卿者何也立政三宅曰宅乃事宅乃牧宅乃准事凡莅事者也牧凡长民者也准凡法令者也【注疏以准但为狱官非是】中外之官略具是矣而三宅之设惟准人常重于他官非号令之所出则宪章之所存人主威福于是行焉而宅事宅牧之所受约束承风防者故王事鞅掌尝病于出入风议之臣陵三军者惧朝廷之议居势使然先王知其患将至于偏重而官失其守于是位至准人布之三朝而不専向于一官本夫司会以法裁定计者也则天官太史以典法则计羣吏内外史书王命者也则春官至于师保职在内朝若汉谏大夫则地官领之司士职在治朝若汉殿中御史则夏官领之朝士职在外朝若汉司校尉则秋官领之且冢宰莅百官则五官皆司存也其属或为史得以辞令道上指意以赏惩其下或为师保得以道徳劝迪其上且正救其遗阙或为司士莅羣臣之朝见或为朝士莅诸侯之会同是故号令所出宪章所存五官皆与闻之无偏而不举之处故三朝适平而百官正先王之意非徒以是互相伺察迭为长伯也不如是非所以体羣臣故也尝观于经周之大事同召六卿师氏与焉立政卒篇独告太史诗人刺皇父亦曰聚子内史楀维师氏小司冦叙制国用以内史司会冢宰并称文王世子记外朝之政曰司士为之凡此皆以准人故特言之假如六官専向一卿则宅事宅牧将为冗曹而体羣臣之道亏矣他如职方氏以下冝不司马行人以下宜不隷司冦亦错置二卿之间大抵此自此道不复见凡主意所向小臣百司遂擅朝政若秦専任狱吏狱吏得亲幸博士虽七十人特备员弗用丞相诸大臣皆受成事且有所谓加官所加或列侯将军独在禁中而公卿不与至于汉有百官以下事大将军家奴视丞相蔑如者甚矣后世之不师古也<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　周礼订义序目　　　　宋　王与之　撰<br />
　　编姓氏世次<br />
　　汉　　杜氏【子春见本经注今作杜氏】<br />
　　郑氏【兴字少赣河南人见本经注今作郑氏】<br />
　　郑氏【众字仲师见本经注今作郑司农】<br />
　　郑氏【字康成见本经注今作郑康成】<br />
　　唐　　贾氏【公彦见本经疏今作贾氏】<br />
　　崔氏【灵恩间有数说今作崔氏】<br />
　　国朝<br />
　　刘氏【敞字原父立说见七经小传今作刘氏】<br />
　　临川王氏【安石字介父有全解今作王氏】<br />
　　南康刘氏【恕字道原间有数説今作刘氏】<br />
　　明道程氏【灏字伯淳有数説见语録今作程氏】<br />
　　伊川程氏【颐字正叔间有数説见语録今作程伊川】<br />
　　横渠张氏【防字子厚秦人有数説见语録今作张氏】<br />
　　龟山杨氏【时字中立惟辨王荆公数十处及语録有数説今作杨氏】<br />
　　王氏【昭禹字光逺有详解用荆公而加详今作王昭禹】<br />
　　陆氏【佃字农师采之礼记解中今作陆氏】<br />
　　南城李氏【觏字泰伯有周礼致太平论今作李氏】<br />
　　礼图说【未详谁氏所编得自闽中大槩用三礼图礼象图或立新説攷证最明今<br />
　　作图説曰】<br />
　　礼库【未详谁氏今作礼库曰】<br />
　　建宁胡氏【安国字康侯间有数説今作胡康侯】<br />
　　五峯胡氏【宏采之语録并集中今作胡氏】<br />
　　陈氏【祥道有礼书见于礼图今作陈氏】<br />
　　刘氏【字执中有全觧号曰中义今作刘执中】<br />
　　方氏【慤采之礼记解中今作方氏】<br />
　　三山林氏【之竒字少颖有全解祖荆公昭禹所説今作林氏】<br />
　　三山郑氏【锷字刚中有全解淳熙十年经进今作郑锷】<br />
　　四明史氏【浩字直翁有天地二官讲义今作史氏】<br />
　　建安朱氏【熹字元晦见集中今作朱氏】<br />
　　东莱吕氏【祖谦字伯恭士人其集解内有数説今作吕氏】<br />
　　永嘉薛氏【季宣字士隆有释疑今作薛氏】<br />
　　永嘉陈氏【傅良字君举其説有一集及经进四篇今作陈君举】<br />
　　永嘉郑氏【伯熊字景望文集有数説今作郑景望】<br />
　　刘氏【迎间有数説今作刘迎】<br />
　　王氏【未详谁氏建阳作王状元详説刋行今作王氏详説】<br />
　　永嘉杨氏【恪字谨仲间有辨疑今作杨谨仲】<br />
　　永嘉陈氏【汲字及之间有辨疑今作陈及之】<br />
　　山隂黄氏【度字文叔有五官解刋在浙东仓同今作黄氏】<br />
　　永嘉郑氏【伯谦字节卿有太平经国书刋行今作郑节卿】<br />
　　括苍项氏【安世字平甫间有数説今作项氏】<br />
　　莆阳李氏【叔寳字景齐有周礼精意刋行今作李景齐】<br />
　　龙泉叶氏【适字正则有数説见习学记言今作叶氏】<br />
　　长沙易氏【祓字彦祥有周礼总义皆推广诸家説今作易氏】<br />
　　金华薛氏【衡字平仲有周礼序官考今作薛平仲】<br />
　　天台陈氏【用之有考工解今作陈用之】<br />
　　郑氏【敬仲间有数説今作郑敬仲】<br />
　　庐陵周氏【必大字子充有讲义数条今作周氏】<br />
　　永嘉曹氏【叔逺字器逺有地官遂人至槀人讲义今作曹氏】<br />
　　永嘉林氏【掎字竒卿有周礼纲目于开禧间曾进】<br />
　　金华赵氏【溥字兰江有兰江考工记解今作赵氏】<br />
　　永嘉陈氏【汪字蕴之集传中间有数説今作陈蕴之】<br />
　　永嘉李氏【嘉防字子华有小集今作李嘉防】<br />
　　山隂孙氏【之宏字伟夫有小集今作孙氏】<br />
　　已上共五十一家以氏言者或同姓数人以前说者为氏【若郑兴説在郑众郑之前故言郑兴为氏之类】或一姓一人以其姓为氏【若贾姓止有贾公彦故曰贾氏之】以官名者别前説之出氏别后説之出名字【若郑众以司农言前以别郑兴之言氏后以别郑康成言其字郑锷言其名之】以字言者别前同姓之已称氏【若郑言康成以别郑兴先言郑氏之】以名言者不详其字【若陈祥道言其名之】或其名最着【若王昭禹不言其字而言其名之】以号名者共闻其号【若程伊川之】以书名者但见其书【若图説之类】其余散于他书者得一二説着其姓氏而已【若毛彦清之】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　周礼订义卷一　　　　　宋　王与之　撰<br />
　　天官宰<br />
　　愚案天于万物无所不覆宰于百官无所不统以宰而属之天官俾师百官以亮天工欤<br />
　　贾氏曰大也○王氏曰尔雅曰山顶曰冡于地特髙列职于王则宰与六卿同谓之大百官总焉则太宰于六卿独谓之<br />

                    <br>
                        　　贾氏曰宰者调和膳羞之名宰亦能调和众官故号曰宰不言司者不主一官之事【○王氏曰宰以制割调和为事供刀匕者亦谓之宰】<br />
　　惟王建国<br />
　　郑康成曰建立也司徒职曰日至之景尺有五寸谓之地中天地之所合也四时之所交也风雨之所防也隂阳之所和也然则百物阜安乃建王国焉愚案先儒见周公作洛而不迁以为洛邑之作乃朝防诸侯之地尝攷自古帝王都邑黄帝都涿鹿少昊都曲阜颛顼都濮阳尧都冀州舜都河内禹都平阳汤都亳多不得天地之中而转徙无定所周自文王兴于岐建都止在丰镐道化之行仅及江汉汝坟之地至武王克商迁九鼎于洛邑成王周召卒相与营之将以建大中立皇极一民志而定大业也然营之而卒不迁意者宅洛之制度未成周公不幸而亡也何以见之周官之作周公方整齐六典为宅洛计即继之以周公在丰将没鲁世家亦以周公在丰病将没曰必我成周主此议者周公也故垂死一念不忘在洛公死其规模不获究矣不然自周至洛几何里五服诸侯四时朝于天子者不絶当其朝也必见于祖庙射于射宫始之以享继之以燕其礼甚详且悉借使营洛为朝诸侯之地而成王自都宗周则周之君固将奔走之不暇矣<br />
　　辨方正位<br />
　　郑康成曰辨别也考工匠人建国水地以县置以县视以景为规识日出之景与日入之景昼参诸日中之景夜考之极星以正朝夕是别四方召诰曰大保乃以庶殷攻位于洛汭越五日甲寅位成正位谓此定宫庙<br />
　　【王氏曰既辨方矣于是立宗庙于左立社稷于右立朝于前立市于后此谓之正位】<br />
　　体国经野<br />
　　郑康成曰体犹分也【○李嘉防曰经野必有木以国为体则左右逺近之序得以次而达之如王朝处于中则九经之涂可以经纬于外王国处于中则九服之畿可以区别于逺】经谓为之里数【○项氏曰为之经界耳】<br />
　　黄氏曰体国以经理田野也王畿方千里周人合东西都为王畿地形不能正方短长相补以充足之设关于郊关以内为国自甸以往为野六官之首皆言此者六卿分主六乡<br />
　　郑司农曰营国方九里国中九经九纬左祖右社面朝后市野则九夫为井四井为邑之属是也【○王氏曰宫城门闱堂室之类髙下广狭之制凡在国者莫不有体此之谓体国井牧沟洫田莱之逺近多寡之数凡在野者莫不有经此之谓经野】<br />
　　设官分职<br />
　　王氏曰设官则官府之六属分职则官府之六职【○刘执中曰设官谓设六官以代天地四时之工分职谓分三百六十职以司三百六旬之事○玉昭禹曰官言其所司之人职言其所掌之事】<br />
　　以为民极<br />
　　愚案先儒或以极为中或以极为至要知惟中而后能极而极者中之至也犹天之极众星拱焉犹屋之极众材萃焉极处未尝不中所谓中者莫能加毫末于此也王者宅中建国四方辐凑至斯为极必辨方以为庙社朝市之正体国以为乡遂田野之经官由是而设职由是而分内外相维小大相济治教礼政刑事靡不毕举何往非尔民之极诗曰商邑翼翼四方之极即经以建国为极也书曰五皇极皇建其有极又见圣人为斯道之极也以皇极之道立民极之制其惟成周乎<br />
　　总论<br />
　　郑节卿曰周公之序六典也辨方正位体国经野设官分职之下毎终之以为民极此特建国之始耳民何以遽取极于此哉曰先王之教天下初无精粗本末之间有如王之立朝后之立市朝之居前市之居后公卿大夫之在朝百工商贾之在市人见其为辨方正位而已经涂之九轨而野涂之五轨宫隅之制以为诸侯之城制都之经涂体野涂焉诸侯之经涂体环涂焉人知其为体国经野而已朝官居朝市官居市卿大夫王后入市则有罚二乡则公一人一乡则卿一人由此而统六遂由此而倡九牧人知其为设官分职而已孰知其所以定民之志而为教之大者固在此耶夫朝不混市野不逾国人不侵官后不敢以奸王之权诸侯不敢以僣天子之制公卿大夫不侔商贾之利六卿九牧相属而听命于三公夫彼皆民上也皆富且贵焉而尺寸不敢逾所以习民于尊卑等杀阶级之中消其亡等冒上之心而寓其道徳之意是以民服事其上而下无觊觎志虑不易视听纯一何往而非为民极哉<br />
　　乃立天官宰使帅其属而掌邦治<br />
　　郑节卿曰宰一官其属六十未始有一事之关乎天者谓之天官何也曰以虚名而加实职所以宠而尊之也凡论道经邦以转移人主之心术而厘正天下之万事者皆寅亮天地燮理隂阳也其谁曰人事之非天理也加天官于冡宰之上其尊大臣也至其责大臣也深<br />
　　郑锷曰治典所治不一非僚属其孰助之然亦在为之长者有以帅之孔子曰子帅以正使帅其属欲其躬帅之也<br />
　　郑康成曰掌主也○郑司农曰邦治谓总六官之职也六官皆总属于宰宰于百官无所不主【○礼库曰五官云教礼政刑事只是一事惟宰无所不理故谓之治】<br />
　　以佐王均邦国<br />
　　郑康成曰佐助也○吕氏曰古之称宰相者多以平为主在商谓之阿衡平之之谓也【○礼库曰天下譬如物冡宰譬如持衡令轻重得其平故曰均○王昭禹曰均平之至也】天之所以立君命相不过欲均平天下之不平者尔四海之内贵者贵贱者贱耕者耕织者织士农工商鳏寡独事事物物咸适其冝是宰相均平天下之道均之一字是宰相之大纲<br />
　　林氏曰均邦国者举近以明逺均四海者举逺以明近<br />
　　项氏曰小宰之均财政典之均万民均人之均地政土均之平土地之政无非均也其所均者小此皆下之所得専也<br />
　　治官之属<br />
　　贾氏曰此一句总与下六十官为目也<br />
　　大【音泰】宰卿一人小宰中大夫二人宰夫下大夫四人上士八人中士十有六人旅下士三十有二人<br />
　　愚案王者之官公卿大夫士而已自王室衰诸侯僣其后列国之大夫皆僣称卿故春秋一经无卿字凡之称卿者经皆以大夫言之或者因周官目録以中大夫为小宰不见上大夫遂以卿为上大夫乃引王制诸侯上大夫卿之说不知王制非周之制或者谓战国之人为之又引晏婴之言为证不知晏婴言惟卿为大夫谓今之大夫古之士也惟今之卿斯为大夫耳此语甚明注家虑与牾乃谓其逊辞以答家老此岂平仲之防若以卿为大夫则是抑六卿而为上大夫以实上大夫卿之言耳盖卿自是卿大夫自是大夫岂可以目録无上大夫而指卿即是上大夫吕东莱谓周礼书卿了便无上大夫只书中大夫下大夫至春秋如晋有上卿又有上大夫见得制度坏处<br />
　　林氏曰宰三公之任而命以卿盖卿爵也宰官也其爵则卿其官则三公有以兼之故周公以大师位宰召公以大保位宰【○胡氏曰春秋书宰周公以宰兼三公也古者三公无其人则以六卿之有道者上兼师保之任冢宰无人亦以三公下行端揆之职禹自司空进宅百揆是以宰臣上兼师保之任周公为师又曰位宰正百工是以三公下行端揆之职所以然者三公与王坐而论道故难其人而宰揆百官均四海亦不易处也】<br />
　　愚案大宰既以宰名官小宰宰夫亦以宰名者盖皆主调和之义但大宰总其大纲小宰贰之宰夫攷之皆推行大宰之治均名以宰何嫌况有曰大曰小曰夫之别乎即小司徒小司马以后参之可见<br />
　　郑康成曰旅众也下士治众事者【○王昭禹曰以命数推之天子之卿六命其大夫四命则元士盖三命中士二命下士一命矣故党正曰一命齿于乡里再命齿于父族下士独言旅者则众故也众则卑惟上所令使从人而不自用故曰旅下士】<br />
　　贾氏曰自士以上得王简策命之则为王臣对下文府史胥徒官长自除辟者非王臣也<br />
　　府六人史十有二人胥十有二人徒百有二十人郑康成曰府治藏史掌书者胥谓其有才智为什长【○贾氏曰什长谓一胥十徒也周官之内称胥者多谓若大胥小胥胥师之虽不为什长皆是有才智之称○陈君举曰徒即今驺从也】<br />
　　王昭禹曰有藏则置府有书则置史有号令之事则置徒有徒则置胥有市贾之事则置贾<br />
　　王氏详说曰胥一而徒十府一而史倍此例之常也若夫御史则史多而又在府上者以所掌赞书之数多也角人羽人则有府而无史者以当职文书之数少也腊人之有徒无胥者以当职事少得徒足矣不假于胥也食医医兽医则府史胥徒并无者以当职事絶少自为之足矣曰奄曰奚云者以宫中之事当用奄者与官女耳此酒人浆人笾人醢人之所以曰奄曰奚而以女酒女浆女笾女醢间于其间者此也曰贾人者以其出纳之吝当有主市买而知物价者此庖人太府玉府职币之各有贾人而载师亦有所谓贾田者此也<br />
　　陈君举曰王金陵论府史胥徒谓成周用人流品不分非也古人用人无他途自公卿大夫之子弟皆养于学宫以备宿卫考其徳行而升进之自乡遂侯国凡占氏数而为民者亦攷察于乡里以择其天民之秀异者节级而升之故受命为士傥不由此者终不得以通籍于仕版故以天子之子犹不得仕者记所谓无生而贵者也至于上之不可以为士下之不止于为农则任以府史之职司士所谓以久奠食者此也头须守藏犹见于春秋之世盖不比胥徒之流更迭为之而均谓之庶人在官也<br />
　　大宰之职掌建邦之六典<br />
　　胡氏曰太宰所掌而特谓之建以此典大宰之所定也○郑锷曰虞史载尧舜大道之常名其书曰典典言常道也盖圣人以道制法行于圣人之身则为道着于天下之治则为法道载于书万世而不刋法出于道通万世而可行名曰典如此而已○王昭禹曰六典则治教礼政刑事之书也六官虽分职掌六典大宰则合六典之书而建之盖治之于教礼刑政事犹道之于仁义礼智信仁义礼智信皆不离乎道则教礼刑政事皆不离乎治也<br />
　　以佐王治邦国<br />
　　愚案大宰虽兼六典然其官则治官职则治职故其佐王者特治邦国<br />
　　一曰治典以经邦国以治官府以纪万民<br />
　　王昭禹曰扬子曰大作纲小作纪盖纪者纲之目而系乎纲者也<br />
　　杨氏曰诸侯之治邦国有节制焉故治典颁其大经而已庶务得以自治也<br />
　　礼库曰治典则言无所不治也其他如邦国官府百官万民曰安教扰曰和统谐曰平正均曰诘刑纠曰富任生亦各就其所掌事上若是大宰则曰经邦国治官府纪万民经是经理之治是平治之纪是纪纲之固与诸卿不同矣<br />
　　二曰教典以安邦国以教官府以扰【而小反】万民<br />
　　王昭禹曰上无教则百姓不亲五品不逊而国危矣故曰安邦国<br />
　　郑锷曰官府教之所自出不知设教之意安能教人故言教官府<br />
　　郑康成曰扰犹驯也【○愚案扰若扰龙之扰○吕氏曰所谓教者非是约束之得成优游沾渍驯扰涵养使之自入于善非是驱迫人物事扰之一字乃是司徒之大纲驯习而熟之之谓也抚摩而入之之谓也畜养而寛之之谓也】<br />
　　三曰礼典以和邦国以统百官以谐【户皆反】万民<br />
　　吕氏曰礼有自然条目幽而神明而人秩然有序灿然有经处便是和若非礼则乖争陵犯上陵下替岂能一日和<br />
　　黄氏曰统言尊卑上下有所统也【○贾氏曰天官云治官府地官云教官府夏官云正百官秋官云刑百官皆作本职言之至春官不可云礼百官礼所以统叙万事故曰统百官也】<br />
　　王昭禹曰书于八音言克谐于神人言以和盖八音清浊小大其音不同当合而和之故言谐则谐详于和可知<br />
　　四曰政典以平邦国以正百官以均万民<br />
　　王昭禹曰物各当其分之谓平○郑锷曰诸侯之不平者或敢凭弱而犯寡或敢暴内而陵外或敢犯令而陵政或敢负固而不服政典有九伐之法则正之侵之削之杜之坛之斯有以平之也平如平土地然使无髙下之殊<br />
　　王昭禹曰政者正也子率以正孰敢不正于百官言正则正百官以正万民之意<br />
　　郑锷曰治民无政则役使不均矣赋敛不均矣近者或重而逺者或轻矣富者或免而贫者或困矣政典有九法施贡分职以任之简稽乡民以用之均守平则以安之斯有以均之也均如均财然使无多寡之偏<br />
　　五曰刑典以诘【起一反】邦国以刑百官以纠万民<br />
　　郑康成曰诘犹禁也书曰度作刑以诘四方○王昭禹曰大司宼掌建邦之三典以佐王诘四方则诘者加以威让而已则诘于刑为略【○郑锷曰诸侯有命位之尊有民社之重茍俟其过恶已彰而加之以刑则至于大刑用兵可也故刑之所用不同乎万民知其有过恶之萌而先有以诘责之诘其所以然杜之于其始也】<br />
　　郑锷曰百官行人之法法之所行当自贵者始官不畏刑则舞文弄法矣故曰刑百官<br />
　　王昭禹曰司徒以乡八刑纠万民则纠于刑为详【○愚案纠者察之之详也圣人虑民不循乎理而丽乎法故刑之所设别为条目每事而加察之俾民入孝出悌内睦外婣谨行信言敬事敏功动由乎礼法之中无微疪细过抵冒乎刑者此刑典纠民之意也】<br />
　　六曰事典以富邦国以任百官以生万民<br />
　　愚案事典乃司空之职书言司空居四民时地利所谓事者非止如今考工记之补亡止言百工之事也民各有职职各有事民以其职而治其事百姓既足君孰与不足邦国之富实基于此如卫文公务材训农通商惠工驯致国家殷富之福后世急于富国而不知民事若季氏之富于周公其得罪于周典深矣<br />
　　王昭禹曰因其力之所胜而任之以事故曰任百官郑康成曰生犹养也○郑锷曰万民不能以自生上之人敎使为农工商贾以为衣食之资然后得以仰事俯育而免于沟壑之殍此其所以生之欤<br />
　　总论六典<br />
　　贾氏曰治典教典曰官府礼典以下曰百官者尊天地二官不局其数故不云百官而云官府也六官之属六十而得称百官者举全数也【○黄氏曰宰司徒二府对立与四卿不同周公为宰召公为司徒相成王为左右盖左古相也周人常使二官分陜而治事任甚重治典教典称官府礼典而下称百官宰之治司徒之教于官府无所不行也礼政刑事百官有其职则承之○郑节卿曰府之为言百官之所聚万化之所闗也故大宰司徒独曰官府】<br />
　　吕氏曰周礼一部纲目尽在六典冡宰无所不统是宰相之职天下事须有总统防要处下面虽众把握管钥皆在者非官官而控制之也自百而归之六自六而归之一所操者至简也所以调制之者非人人而称量之也大者与之为大小者与之为小所居者至易也明乎简易之理则相业无余蕴矣司徒自唐虞时命契为司徒敬敷五教在寛乃是以君臣父子夫妇朋友兄弟敷布之天下之常道惟此五者此古今之达教不可易也宗伯天地人之礼无所不掌正礼记所谓明则有礼乐幽则有鬼神天下之事有治以均之有教以扰之又以礼以和之其待天下之理亦已尽矣其间或有败常干纪不循礼法者大则职之司马小则职之司寇以此见王者之治不一偏欲有以开导之又有以警畏之如天地之有雨露必有霜雪有春夏必有秋冬天下之理未尝不相对何尝少一件得庄老乃谓徳衰然后有刑縁其不识天地隂阳之化所以如此说司空一官居终何故盖有前五件了然后民可得其居得其养若无前五事民虽有栋宇无縁得居虽有谷粟无縁得食夫三公三天子所与共调精微之原而有所治者也欲万事而分治之则有六卿之职焉六卿者万事之纲也为天下者始于立纲纪故一曰邦治纲纪既立首教之以人道之大故二曰邦教人道立则必有节文之着故三曰邦礼教立礼行而犹有千纪乱常者则将帅兵事兴故四曰邦政大罪陈之原野降此则有有司之法在故五曰邦刑民之迁善逺罪然后可永奠其居故六曰邦事终焉六卿分职各率其属以倡九牧阜成兆民为治之体上下相统内外交应本末具举则丝牵绳聨无一节不相闗处天下虽广防合都在六卿上冡宰相天子而统百官则司徒以下无非冡宰之所统乃均列一职而并数之为六卿何也网固在纲之中而首亦岂处身之外哉乾坤之与六子冡宰之与六卿并居六职一也<br />

                    <br>
                        　　以八灋【古法字】治官府<br />
　　郑锷曰官府者治之所由出故治官府者不可无法法不行于官府民不可得而治矣周家于此别立八法诚以致治必自此始故也有官必有府官则其所命之名也府则官之所居也【此句即注疏】人众而事丛非事为之制曲为之防本数末度各得其理大纲小纪不紊其条何能致治哉此其别所以有八也<br />
　　一曰官属以举邦治<br />
　　郑司农曰官属谓六官其属六十小宰曰以六属举邦治<br />
　　二曰官职以辨邦治<br />
　　郑司农曰官职谓六官之职小宰曰以六职辨邦治○王昭禹曰官有职则事各有司存故曰辨辨者因其列职而分之也<br />
　　三曰官聨【音连】以防官治<br />
　　郑司农曰官联谓国有大事一官不能独治则六官共举之联谓联事通职相佐助小宰曰以六联合邦治【○郑锷曰事之烦者如祭祀宾客田役敛弛之非一职所独任官各有联则总众异以为同治不患其难防也】<br />
　　四曰官常以听官治<br />
　　王氏详说曰官属则小宰所谓六属矣官职则小宰所谓六职矣官联则小宰所谓六联矣官成则小宰所谓八成矣官法者其小宰之所谓以法掌祭祀朝觐防同宾客之戒具乎官刑者其小宰之所谓令于百官府曰不听王命国有常刑乎官计者其小宰之所谓六计弊羣吏之治乎惟官常之名不见于小宰而见于宰夫宰夫八职曰四曰旅掌官常以治数则是官常者数之谓也如卿一人中大夫二人下大夫四人上士八人中士十六人下士三十二人矣其他常数皆此也大宰正也故官府之八法皆治之小宰为贰宰夫为攷分治大宰之事也<br />
　　【刘迎曰书言常伯常任而继之以乃克立兹常事司牧人盖此之官常也常伯官之长常任官之任事者皆有常职如三百六十官之职不可以数计也夫有常职以事于上乃可以听官治故列之官职官联之后而治始可听欤】<br />
　　五曰官成以经邦治<br />
　　郑司农曰官成谓官府之成事品式也小宰曰以八成经邦治【○王昭禹曰始终无亏之谓成言成则事之终始皆一定而不可亏矣盖比居简稽版图传别之其事皆有一定之成体听万民之治则以此经之而已故曰以经邦治】<br />
　　六曰官灋以正邦治<br />
　　郑司农曰官法谓职所主之法度官职主祭祀朝觐防同宾客者则皆自有其法度小宰曰以法掌祭祀朝觐防同宾客之戒具○王昭禹曰既曰以八法治官府又曰官法以正邦治者盖八法者治官府之大法官法者百官各有奉行之法也若大宰垂治象之法司徒垂教象之法六官之属所承以治事者无非法也以其施之于官故曰官法百官各循法以治事则无侵官之冒无离局之奸治由此而各正于一矣故曰以正邦治【○郑锷曰有大宰之八法有一官之官法宰夫之职曰正掌官法以治要乃大宰之八法也又云司掌官法以治目乃一官之定法也名曰法则同所以为法则小大不同也】<br />
　　七曰官刑以纠邦治<br />
　　郑康成曰官刑谓司寇之职五刑其四曰官刑上能纠职○王昭禹曰所以治天下者谓之刑所以治官府者谓之官刑书曰制官刑儆于有位又曰鞭作官刑是以古之在官者必有鞭刑以儆之然古者刑不上大夫则官刑之所施者自士而下故也<br />
　　八曰官计以弊【必世反】邦治<br />
　　郑康成曰官计谓小宰之六计所以弊断羣吏之治也○王昭禹曰弊有审断之意司寇曰卿大夫之狱讼以邦法断之万民之狱讼以邦法弊之则弊详于断矣<br />
　　总论<br />
　　王氏曰官常官聨虽六官之通治而各致其一官之治故言官治以别之余则虽各致一官之治六官相待而成故言邦治以包之<br />
　　李景齐曰周人责吏治之法既有官属以举之复有官职以辨之既有官聨以防之复有官常以听之既有官成以经之复有官法以正之其详至此自无不举之职矣尤必有官刑以纠之有官计以弊之者然后知古人任职虽以其才待吏虽以其诚而所以震厉考察之意尤不敢废于驭吏之日亦足以见先王设官以为民者如是其拳拳也唐虞考绩成汤制官刑即此意<br />
　　以八则治都鄙<br />
　　郑康成曰则亦法也○陈君举曰典法则皆是一事恐文籍多难辨异其名耳欲辨其为邦国都鄙官府文字【○郑锷曰都鄙地不出王畿之外非如邦国诸侯得以自治其国故王朝立为设施之则使之事事取则于此焉则如书所谓有典有则之则法如今之律令则如今之格式】<br />
　　郑锷曰以其有先君之庙故曰都○郑康成曰都之所居曰鄙【○王氏曰书曰建邦设都春秋曰齐人伐我西鄙都鄙者以其有邑都焉则谓之都以其在王国之鄙则谓之鄙】<br />
　　郑康成曰都鄙公卿大夫之采邑王子弟所食邑周召毛聃毕原之属在畿内者【○贾氏曰谓三等采地载师家邑任稍地则大夫之采也小都任县地则六卿之采也大都任畺地则三公之采也王子弟所食邑者亲王子弟与公同处而百里次疏者与卿同处而五十里次疏者与大夫同处而二十五里】<br />
　　陈氏曰先王建都鄙以为公卿大夫及王子弟之采地而居畿内焉其外有封疆沟木之固其内有城郭市朝社稷宗庙之别使之朝夕涖事王朝而退食于家其家不出王城而都鄙乃在三百里之外此犹民之防里在国而受田在乡也<br />
　　易氏曰秋官设都则之职专掌此八则之法然谓之都则而不言家则何也考大宗伯九仪之命惟五命以上然后赐则王之大夫四命虽驭之以八则而未与赐则之数故采邑谓之家而不谓之都若卿以六命为小都公以八命为大都此所以置都则焉由是观之八则通用于三等采邑而以都为主故总而言之曰治都鄙<br />
　　一曰祭祀以驭其神<br />
　　郑康成曰祭祀其先君社稷五祀也○王氏曰凡造都鄙必先立宗庙社稷诸神之祀故八则首曰祭祀以驭其神祭祀以驭其神则其神之所享惟祭祀之从也若夫典祀弗举滛祠无禁巫祝费财妖昏伤民非所以驭其神也【○林氏曰所谓旱干水溢变置社稷是也】<br />
　　二曰灋则以驭其官<br />
　　郑康成曰法则其官之制度【○贾氏曰谓宫室车旗衣服之等皆不得僣也】○王氏详曰尤氏曰天子建国诸侯立家卿置侧室大夫有贰宗士有子弟则都鄙亦自有官吏矣○八则为都鄙之大则法则者特驭其官之则耳不曰则而曰法则者盖对言法则法为详则为略连言法则法亦则则亦法也<br />
　　三曰废置以驭其吏<br />
　　郑康成曰废犹退也退不能者举贤而置之【○王氏曰以废置驭其吏则吏之所治惟废置之从也若夫治不时考政不嵗防勤不保置怠不患废非所以驭其吏也】<br />
　　四曰禄位以驭其士<br />
　　郑康成曰禄若今月奉也位爵次也○杨氏曰自乡论秀士而升之于司徒自司徒升之于学曰造士而后大乐正论造士之秀者升之于司马曰进士则所谓士者未尝有禄位也司马论辨官材论定然后官之任官然后爵之位定然后禄之非修之于乡升之于司马则禄位不可得也故以禄位驭之【○黄氏曰自一命以上皆命于天子】<br />
　　五曰赋贡以驭其用<br />
　　林氏曰上敛下谓之赋下奉上谓之贡而都鄙之用亦赖此以给故曰贡赋以驭其用○易氏曰赋贡者谓都鄙以其田赋之什一者取于民而又以稍县都之十二者输于王然后为之制其用度丰杀之数故曰驭其用【○王氏曰赋贡以驭其用则上之所用惟赋贡之从若夫征求无艺费出无节奢或僣上俭或废礼非所以驭其用也】<br />
　　六曰礼俗以驭其民<br />
　　郑康成曰礼俗昏姻丧纪旧所行也【○黄氏曰土均所以设职也虽从其俗要必以礼为准而权其轻重○杨氏曰五方之民皆有性其安居和味宜服利用备器不可推移先王修礼以节其性因之以达其志通其欲为节文道之使成俗也以是驭之故无殊俗】<br />
　　七曰刑赏以驭其威<br />
　　郑锷曰刑以驭威而赏亦以驭威者盖能生能杀则权之所归人畏其威矣【○王氏曰独刑而无赏则人有怨心岂能使民听服而畏哉刑赏以驭其威则民之所畏惟刑赏之从若夫刑以幸免赏以茍得慢公死党畏众侮上非所以驭其威】<br />
　　八曰田役以驭其众<br />
　　王昭禹曰简之有礼则能者为之使而足以制变任之有义则有力者为之用而可以举事<br />
　　王氏详曰王制曰天子诸侯无事则嵗三田天子不合围诸侯不掩羣贾氏谓田役驭其众则是卿大夫得田猎引春秋郑大夫丰卷请田子产不许失之矣都鄙虽为公卿大夫采地非内诸侯乎贾氏引诸侯之大夫为天子大夫之证曽不谓天子之大夫四命自可以出封乎当以天子之大夫得田役诸侯之大夫不得田役为正<br />
　　总论<br />
　　礼库曰驭如驭马之驭凡马之疾徐行止使之齐一皆惟驭者之听扬子云驭得其道则天下狙诈咸作使御失其道则天下狙诈咸作敌有天下者审所御而已且如神本无声无形然亦可驭只祭所当祭合于理便驭得如后世淫祀儌福先自失了如何驭得神便见出来兴起妖怪此理甚明又如荒于游畋非时役民如何驭得众举此便见事事做得当尽合于理所以谓之驭此便是为民极【○林椅曰都鄙乃王朝大夫王子弟之所食其礼政刑事皆听于王朝故八则皆曰驭驭者进退自我邦国则封疆之内皆得自治】黄氏曰都鄙略似邦国而事神治民一皆受命于天子故谓之驭春秋传曰外诸侯世也内诸侯禄也将有进退故八则皆自上驭之春秋祭以伯见后曰祭公单以伯见后曰单子此其进退之可见<br />
　　总论典法则<br />
　　孙氏曰六典未尝不具八法所谓八则者亦不出六典之外犹朝觐宗遇均为宾主之礼禴祠烝尝均为奉先之祀三书之中惟六典为备大宰大史相与建之司书藏其书之正小宰司防存其书之副大宰掌邦治总六官而治之建是书可也大史奚为同建焉盖是书之立天地待以弥纶人物资之运量统绪相承非一日之故损益相权非一人之力大史典籍所司则前后稽验必有可以广见闻助谏议者非斯人谁与建之小宰司防不过各扬厥职以维持保守是书而已于建立之始无预<br />
<br />
<br />
<br />
　　周礼订义卷一<br />
　　钦定四库全书<br />
　　周礼订义卷二　　　　　宋　王与之　撰<br />
　　以八柄【兵命反】诏王驭羣臣<br />
　　郑康成曰诏告也○王昭禹曰爵禄废置生杀予夺八者王操之于此而羣臣为用于彼若器之有柄焉故曰八柄贾山曰富贵人主之操柄其言亦本于此八柄操之在此则羣臣疾徐进退惟我之听故曰驭羣臣【○郑锷曰凡是八者大宰诏之王自用之故曰擅生杀之谓王能予夺之谓王庆赏刑威曰君惟辟作福作威为人君者当自操以为用不可以授人为大臣者随事诏王因功而用赏随罪以行罚则羣臣可得而驭也大宰不以诏王王或不能自用则有倒持太阿之失矣○林椅曰柄犹物之柄可以独持不可共用故八者惟王所用虽大宰亦诏之而已】<br />
　　王氏曰于六典曰佐王治国大治王与大宰共之也于八法八则直曰治官府都鄙小治大宰得専之也于八柄八统曰诏王驭羣臣驭万民则是独王之事也大宰以其义诏之而已<br />
　　一曰爵以驭其贵<br />
　　王昭禹曰先王制爵以待有徳徳有小大则爵有尊卑外之为君则有公侯伯子男内之为王臣则有公卿大夫士五仪之命见于诸侯五等之命见于诸臣皆王之所爵也天下之人茍有之则贵无之则贱此所以驭其贵【○郑锷曰与以公侯伯子男之爵则有为君之贵与以卿大夫士之爵则有为臣之贵】<br />
　　二曰禄以驭其富<br />
　　王昭禹曰禄以待有功功有多寡则禄有厚薄故司勲等其功则王功曰勲终于战功曰多上自国君下至庻人有授之田有授之食或相倍蓰或相什伯皆王所禄也天下之人茍得之则富不得则不富此所以驭其富【○郑锷曰与以万钟之禄则大焉而富之与以升斗之粟则小焉而富之】<br />
　　三曰予以驭其幸<br />
　　刘氏曰幸者王所亲幸也可赐予之不可爵之者也○杨氏曰职币诏上之小用赐予嵗终则会其出凡之防事以式法赞之小用有式法则上所赐予虽嬖幸无过制也此所以驭其幸王氏谓以私恩施焉非所以驭之也<br />
　　李景齐曰爵禄者厉世摩钝之具古人制爵必以功所以抑夫人侥求茍得之心作其进徳兴功之志固不容以滥受也今攷之冢宰八柄自爵禄之外又有所谓予以驭其幸岂人主或得以行其私恩而所谓以徳诏爵以功诏禄之意有所不与焉毋乃启人主之幸心耶有所谓当然之报亦有所谓特厚之恩当然之报固人臣所宜得或视以为常而无激昂自奋之意又有所谓特厚之恩以神其机于不测则所以鼓舞变化人心而使之奔走于事功也此八柄予以驭其幸之深意若夫后世人主乐夫人投已之欲以私意而防名器而妄予于人者亦曰此古人予以驭幸之意诚可悲恨<br />
　　【刘执中曰予谓爵禄之外有所赐予幸谓荣幸子及其贤则天下荣之求为其所以幸者矣】<br />
　　四曰置以驭其行【下孟反】<br />
　　刘氏曰置者耆老废退之人虽当废退其素行贤明特置之若公族穆子辞疾晋侯使掌公族大夫也【王昭禹曰因其有功而置之在位岂特使之有功又驭之使有行夫在位之臣无行是以贪污诬伪无所不至记曰大臣法小臣廉盖大臣有行则循法而不敢为非小臣有行则廉洁而不谋利此置所以驭之使有行也】<br />
　　五曰生以驭其福<br />
　　王昭禹曰管子云擅生杀之谓王能利害之谓王盘庚曰矧予制乃短长之命则人禀命而生虽本乎天而所以生之者乃在乎君则此所谓生者王使之生也洪范以夀居五福之先则得生足以为福矣【○刘氏曰福者其人本坐死以亲故功贵者议而免之是其福矣楚诛鬬氏而免箴尹克黄改命曰生则此也】<br />
　　六曰夺以驭其贫<br />
　　郑锷曰极之别有六而贫居一食君之禄宜不至于贫矣臣有可诛之过夺其廪稍之奉如管仲夺伯氏骈邑三百至于防食没齿之以夺致贫其柄在我所以驭之也<br />
　　七曰废以驭其罪<br />
　　郑康成曰废犹放也舜殛鲧于羽山是也【○易氏曰废言弃也臣有罪戾不可委任褫其爵而弃之故曰驭其罪】<br />
　　八曰诛以驭其过<br />
　　郑康成曰诛责让也曲礼曰齿路马有诛【○贾氏曰臣有过失非故为者则以言语责让之内史变诛言杀欲见为恶不止则杀之○林椅曰诛与生对立福与祸对立以用诛之文攷之必非适然之过】<br />
　　王氏曰诛言其意杀言其事大宰大臣诏王驭羣臣者也以道揆故言其意内史有司诏王治守法而已故言其事诛又训责知大宰所谓诛为杀者以内史见之也<br />
　　总论<br />

                    <br>
                        　　贾氏曰经自五曰以上皆是善事则大善在前小善在后自六曰以下皆是恶事则小恶在前大恶在后○王氏曰先庆赏后刑威于赏先重而后轻于刑先轻而后重劝赏畏威之意也内史则赏刑杂而莫知后先者主以法守而不预道揆之意也○王氏详曰赏有五而刑有三又以见详于赏而略于刑也陈宏父曰冢宰既诏王驭羣臣得操富贵予夺之柄则人才之进退専于冢宰可也攷之王制乃选士以司徒造士以乐正论辨官材以司马何邪曰无伤也冢宰既统百官则三官犹冢宰之属耳则司徒选之乐正造之司马辨论之以至于官之爵之禄之而后冢宰统而计之不特驭人之法然也而考绩之法亦然一嵗之终羣臣奏嵗事之时也天官之司会以嵗会之成质于天子者而大乐正大司冦市三官则以其成从司防而质冢宰斋戒赞王受质成而三公则从司会宰赞天子受质而三公则以百官之成质于天子焉是六卿皆与考绩而冢宰则操其柄也谓以冢宰统百官何为不可<br />
　　以八统诏王驭万民<br />
　　黄氏曰八统即中庸九经也治天下国家纲统在是【○郑锷曰大宰诏王举其纲以统之乃能大一统于天下而四方咸归于统一矣】○礼库曰八者是君民共之惟其通上下皆然故曰统然却有本原自人主身上做起<br />
　　一曰亲亲<br />
　　王昭禹曰宗族兄弟天属也宜致亲以亲之故先王笃之以恩叙之以礼合之以饮食同之以福禄则亲者无失其为亲矣驭以亲亲则民莫遗其亲故尧亲九族而黎民于变时雍<br />
　　二曰敬故<br />
　　王昭禹曰故旧朋友人属也易失于慢而不敬先王于是以燕饮致其恩以賔射致其亲久要而不忘无故而不弃所以敬之也则故者无失其为故矣驭以敬故则人莫慢其故孔子曰故旧不遗则民不偷民徳归厚是也<br />
　　郑锷曰民不知亲亲也君举亲亲之统则民从而亲其亲民不知敬故也君举敬故之统则民从而敬其故论语所谓君子笃于亲则民兴于仁故旧不遗则民不偷<br />
　　三曰进贤<br />
　　郑康成曰贤有善行也【○王昭禹曰以徳则可乆以业则可大礼义由之以立朝廷待之以尊民心所愿兴宜使之在位故进之驭以进贤则民知徳之不可不务故大司徒以贤制爵则则民慎徳】○贾氏曰有贤在下君当招之民当举之<br />
　　四曰使能<br />
　　郑康成曰能多才艺者<br />
　　愚案人各有能用之然后见如伯夷能典礼使作秩宗足以究其典礼之能后防能典乐使教胄子足以究其典礼之能君知量能以任使人之有能者孰不欲自效以见其能<br />
　　礼库曰古者许多长民之官往往多自民间自推择且如五家为比有比长即是五家中自推一人来做朝廷因爵以下士命之为比长五比为闾有闾胥亦是二十五家中自推一人来做朝廷因爵以中士命之为闾胥此岂非进贤使能耶要知人主才进贤使能天下便知贤者之可尊能者之可贵而自勉于善矣<br />
　　五曰保庸<br />
　　郑康成曰保安庸有功者【○王昭禹曰司勲曰民功曰庸】○礼库曰保庸全其有功者【○愚案如司勲颁赏轻重眡功地三食一不使之过亦所以保之也】<br />
　　六曰尊贵<br />
　　郑康成曰尊贵尊天下之贵者孟子曰天下之达尊三曰爵曰徳曰齿祭义曰先王之所以治天下者五贵有徳贵贵贵老敬长慈幼○王昭禹曰爵以驭贵朝廷之所尊也驭以尊贵民知爵命之不可陵<br />
　　七曰达吏<br />
　　郑康成曰达吏察举勤劳之小吏也【○王昭禹曰吏之在下有以贱事贵有以小附大其志能常患于不达有以达之尚安有莫知我勚之叹哉驭以达吏则民知壅蔽之不可为】<br />
　　礼库曰贤能是未仕者吏是已仕者<br />
　　八曰礼賔<br />
　　王昭禹曰先王之制五礼賔礼居其一賔者人治之大在所礼矣故聘頫存问食享牢礼凡致于賔者其小大有度多寡有数灿然之文懽然之恩见于相授接之际者凡以礼之也驭以礼賔则民知交际当以礼<br />
　　总论<br />
　　刘氏曰棠棣之诗亲亲也伐木敬故也南山有台进贤也棫朴使能也彤弓保庸也湛露尊贵也采薇达吏也鹿鸣礼賔也<br />
　　总论八柄八统<br />
　　王氏曰柄言操此而彼为用统言举此而彼从焉<br />
　　以九职任万民<br />
　　王昭禹曰任者因其力之所能胜也○陈君举曰天之生民未有无能而养者能其事而后可以养无事而食众之殃也故圣人制天下之民各从其能以服于事大宰既授之职闾师又责其功故曰无职事者出夫布也王制瘖聋跛躃断者侏儒百工各以其器食之后之游民作无益以害有益者可胜计哉<br />
　　一曰三农生九谷<br />
　　愚案三农司农谓平地山泽后郑谓原隰及平地要知只是上中下三等农夫<br />
　　王昭禹曰谷有黍稷稻粱秫麦苽麻豆之别故曰九谷【○王氏详説曰五谷种之美者黍稷稻菽麦也百谷者凡丽乎土而可食者也此九谷云先郑以为黍稷秫稻麻大豆小豆大麦小麦后郑不言秫与大麦而以粱苽足其数案下食医云大冝粱鱼宜苽故耳后郑之说为是】生生不穷其种虽本于天然不能自生实赖乎人故曰三农生九谷<br />
　　二曰园圃【布古反】毓【音育】草木<br />
　　郑康成曰果蓏曰圃园其樊也【○贾氏曰圃即载师所云圃任园地谓在田畔菜蔬果蓏者圃在园中故郑以园为樊诗云折抑樊圃樊其蕃蔽也】○王昭禹曰毓者顺其性而养之也<br />
　　王氏详曰园圃薮牧举其地以及其民<br />
　　吕氏曰民事在人君固不可缓而于草木鸟兽亦欲其得所者此乃物之至微人君多以为不足防而易忽惟圣人为天地万物之主见天地之间有一物不得其所为之不安而以为职之不尽故尧典自厥民析而继之以鸟兽孳尾舜典时若予上下草木鸟兽以此见圣人参天地赞化育一视同仁无一念之忘物也<br />
　　三曰虞衡作山泽之材<br />
　　郑康成曰虞衡掌山泽之官主山泽之民者【○贾氏曰山泽之民无他号故借虞衡之官以表其民也○王氏曰山泽皆虞而曰虞衡作山泽之材者山虞掌山林之政令则其政令施于山矣川衡掌巡川泽之禁令则其禁令施于泽矣虞衡山泽之官而作山泽之材者民职也则此所谓虞衡言其地之人而已】<br />
　　王昭禹曰作与诗遐不作人之作同为而起之之谓也葢先王于山泽之材非特顺其天性而巳又加栽培壅溉之人功使小以成小大以成大各遂其生各适其用夫是谓之作<br />
　　郑节卿曰周礼有颁田之法而山泽未尝颁与民大宰以虞衡作山泽之材则皆畿内山泽亦皆官物特置虞衡掌之所以然者夫受百亩山泽之物或有无不均且山泽利多民自有之则有田不耕趋末众矣虞衡既掌山泽各自募民治之国家有所输用则征于山泽之农若角人以下是也<br />
　　四曰薮【速茍反】牧养蕃鸟兽<br />
　　郑康成曰泽无水曰薮牧牧田在逺郊皆蓄牧之地王昭禹曰交之以道取之以时不麛卵不杀胎不覆巢使之既生且息既繁且殖有鱼丽盛多之羙无鱼藻失性之讥此养蕃之效<br />
　　郑锷曰王政驱虎豹犀象而逺之故攻猛兽驱乌鸢射夭鸟各有其官乃任薮牧之养蕃何耶盖罗氏所罗掌畜所共庖人掌客之禽献兽人冬夏之狼麋皆礼物尤急者也非养之有素何以供不时之须哉任以养蕃谓此耳<br />
　　五曰百工饬【音勅】化八材<br />
　　郑康成曰八材珠曰切象曰瑳玉曰琢石曰磨木曰刻金曰镂革曰剥羽曰析○王昭禹曰兴事造业之谓工工具器者也故攻木之工七攻金之工六攻皮之工五设色之工五刮磨之工五埴之工二夫五材而加皮玉设色故曰八材八者虽有自然之质必人工加焉然后可适用故待百工饬化致力以饬之谓之饬因形移易谓之化如致力以饬木则化之而为舟车之属致力以饬金则化之而为鼎量之属也愚案曲礼曰天子之六工典制六材此曰八材者曲礼主夏商此主周尔<br />
　　六曰商贾【音古】阜通货贿<br />
　　郑康成曰行曰商处曰贾金玉曰货布帛曰贿王昭禹曰先王之于货贿欲其有无相资多寡相济故使之阜通聚之使盈之谓阜迁此就彼之谓通货贿不阜则其求为易竭故使之阜而后通与书所谓懋迁有无化居同意<br />
　　七曰嫔妇化治丝枲<br />
　　郑康成曰嫔妇人之美称也【○刘执中曰嫔妇女子之无夫家而不可受田者不任以事则淫邪失业足以败俗而乱教故嫔妇之所以自求口食者化治丝枲而已他不可以有为】王昭禹曰八材谓之饬化始乎朴而终乎化化则器成而可以致功矣故曰饬化丝枲之为物徒化之而不治则布帛无由而成化丝而治之以为帛化麻而治之以为布故谓之化治<br />
　　八曰臣妾聚敛疏材<br />
　　郑康成曰臣妾男女贫贱之称○贾氏曰疏是草之实材是木之实【○郑节卿曰荼以供防事茅以供祭祀刍茭以饲国马今时人取芧以饲牛取萍以饲犬豕负薪拾髪竹头木屑皆疏材之属也】<br />
　　王昭禹曰疏材委人所谓凡疏材是也疏材利之至微者待臣妾而后聚敛<br />
　　九曰闲【音闲】民无常职转移执事<br />
　　愚案成周计民受田余夫亦及之安有间民今谓之间民必其单丁下户力既不能胜耕又不能从事于园圃虞衡薮牧之地与夫工商嫔妇之业圣人难以强之受职也亦列于九职之终者以八职之中不可无此等人孟子曰以百亩之不易为巳忧者农夫也一人之身百工之所为备万室之邑一人陶之则不足商贾之懋迁虞衡之兴作草木鸟兽皆生生之具布帛疏材皆适用之物以闲民之无职能补八职之有阙则转移以协佐其事曷可少哉以闲民系于九职之末以见非无职也特无常职耳岂若后世游手浮食怠惰而不事事者乎至载师民无职者出夫家之征闾师凡无职者出夫布又欲驱之务本也<br />
　　总论<br />
　　史氏曰九职任民地官之任大宰掌之何也盖大司徒以下能授之职不能任之使不失职使不失职者大宰之责也王能用一大宰使际天所覆极地所载上而三农下而臣妾间民无不得其所者可谓任职矣古之大臣欲遇大有为之君固非求之爵贵禄富也诚以悯天下之民不得其所思辅其君而有为也<br />
　　以九赋敛财贿<br />
　　愚案先儒以周之九赋谓口率出泉夫汉有口赋有筭赋皆仍秦弊令民出泉不知周之泉布所以制百物之低昂上而供邦用则有外府下而通民用则有泉府出入则有法敛散则有权至于制赋之法不过因地之所有而令之如邦中之赋即载师园防二十而一是贡其防里及圃之所出四郊之赋即载师近郊十一逺郊二十而三是贡其宅田士田贾田及官田牛田赏田牧田之所出甸家稍县都之赋即载师甸稍县都皆无过十二是卿大夫采地田税之所出闗市之赋即司门司市之所入山泽之赋即山虞泽虞之所入币余之赋乃官府都鄙与凡执事者给公用而有余币余财之所入然则九赋之敛财贿除闗市之外皆非泉布之入而闗市之赋亦非口率出泉以赋为口率出泉则是有赋而又有税也孟子曰有粟米之征有布缕之征有力役之征所谓粟米之征即成周之田赋也布缕之征即成周山泽之农所贡絺葛服贡之材而成于嫔妇之化治者也山泽所贡以之当赋则无田租矣至于力役之征成周只以六尺七尺之上下而为力役之多寡非如汉之有更钱隋唐之有庸钱也孟子所谓力役之征意当时起役之外又有所取矣成周之法征以粟米者则无布缕之征征以布缕者则无粟米之征至于力役之征只用其力不取其财如凶札之年则又无力征矣冝乎孟子谓用其二而民有殍用其三而父子离也<br />
　　王氏详曰自一至六谓平民之赋自七至九谓末作之赋中四郊甸之民天子之民家稍县都之民公卿大夫之民既以其赋入于主复以其赋入于天子是倍其赋也曰不然家稍县都虽曰采地而其余地为公邑公邑不可以槩言之此所以即家稍县都为言也亦犹九职言万民而又分园圃虞衡薮牧也【○林氏曰九赋自中至都则地征矣闗市山泽币余皆末作而亦云地征何也司闗司市与山泽之虞皆地职也有地职则必有地征此载师所以又有授地之言也币余则职币所谓余财余则物皆已给矣又振之以归之故亦谓之赋也】<br />
　　愚案中有圃即园圃之职也四郊有牧田即薮牧之职也甸之田皆井授即三农之职也甸稍县都之采邑与公邑之田亦皆授于民以耕也闗市即商贾之职山泽即虞衡之职李叔寳谓九赋继于九职之后惟有以任之而后可以敛之是也所疑者成周十一之税通行乎天下而甸稍县都则曰十二先儒以地逺役简则赋亦轻释之不如陆佃以百亩而彻赋民十一于一中又以十分为率取二如此则公卿大夫之受采者自食其八以其二赋于国其説为长至于吏之治于公邑者兼统于遂其居民其制赋皆与遂法同小司徒之井牧其田野及于甸稍县都必曰任地事令贡赋凡税敛之事可考也<br />
　　总论贡赋征税之名<br />
　　郑节卿曰或问畿外有贡畿内有赋有税有征敛之目其别何如曰公田以为税私田以出赋征敛则赋税之总名家征力征则以一家余夫之力言之夫征地征即以一夫私田之赋言之若畿外诸侯则食公田之税以为禄斡私田之赋以为贡耳请略公田之税而姑论畿内之赋次及于畿外之贡人徒见夫税以足食赋以足兵则以民赋为止于兵车以九赋为诸臣禄田之赋非也税虽一而赋实有三凡起徒役毋过家一人此兵赋也甸出长毂一乘此车赋也中四郊而下凡九等之赋也时方有事则农出一兵甸出一车事已则兵还于农车还于甸虽名于赋实则使民自卫耳有以足军之用而未有以足国之用也国用之大有祭祀賔客有防荒羞服有工事币帛有刍秣匪颁好用不调诸民于谁责而供之于是始即百亩之私以制九等之赋劝九职之任以代九赋之出今攷之周礼国中四郊之赋闾师征之野之贡赋县师征之委人征薪刍木材兽人防人收皮毛筋角角人敛齿角羽翮卝人收金玉锡石泽虞取国泽财物掌葛掌染草则征絺绤染草以当赋掌炭掌荼则征灰炭茅莠以当赋其始也以五谷为主而其终皆以九职之物充贡其始也以五等定轻重而其终皆以年之上下出敛法熟读一书其所以孜孜于田赋之者以其未始立法也若公田什一之税周礼曷尝一言之岂惟公田大宰九等之赋不言军旅亦以一兵一车之出自有定制耳是以大宰正其名载师酌其数闾师县师随其物大府谨其待用盖其终始本末无一毫不经思虑者达之王畿之外则有异名而无异法诸侯食其税于国则税之名变而为禄纳其赋于天子则赋之名变而为贡始于大宰之致其用中于司马之制其赋终于小行人之令其献考之职方氏自之金锡荆之丹银以至于并之布帛此即取物以充赋也又考之大行人自侯服之祀物甸服之嫔物以至于要服之货物此即变赋以为贡也其纎悉委曲则与甸内无一不相应者然禹贡与周礼少异者周礼畿内之赋通可以言贡而禹贡则専指以为赋禹贡畿内之赋専以米粟之属而周礼则杂以他物代之此特其微异者耳不害其为同也<br />

                    <br>
                        　　一曰中之赋<br />
　　贾氏曰中谓国中之民也【○王昭禹曰邦中王所邑诗曰畿千里则合四郊甸稍县都而言也此言中则以别四郊甸稍县都故也载师曰以防里任国中之地又曰园防二十而一则此所谓中之赋】<br />
　　二曰四郊之赋<br />
　　贾氏曰谓逺郊百里之内民也【○王昭禹曰近郊五十里逺郊百里载师曰近郊十一逺郊二十而三此谓四郊之赋】<br />
　　三曰甸之赋<br />
　　贾氏曰谓百里之外二百里之内民【○王昭禹曰四郊之外谓之甸以田法正在是故也载师以公邑之田任甸地则甸之赋于是乎出矣】<br />
　　四曰家削【所教反】之赋<br />
　　王昭禹曰三百里之地大夫所食之采邑禄而不世不得専其地有家而巳故谓之家谓之家削以家邑之位削小故也其赋载师所谓以家邑之田任削地○贾氏曰大夫采地赋税入大夫家采地之外其地为公邑公邑之民赋入王家<br />
　　五曰县之赋<br />
　　贾氏曰四百里地名县有小都赋入采地之主其中公邑之民赋入王家也【○王昭禹曰四百里之地谓之小都载师所谓以小都任县地】<br />
　　六曰都之赋<br />
　　贾氏曰谓五百里中有大都大都采地其赋入主外为公邑民所出赋入王家也○王昭禹曰五百里之地谓之大都大都之地即载师所谓疆地是也小都不谓之都而谓之县大都不谓之畺而谓之都互相备也盖言家甸稍县则都为疆地可知言都则郊甸稍县为乡遂公邑家邑小都亦可知也<br />
　　愚案家稍邦县都三等采地之余尽为公邑天子使大夫治之公卿大夫王子弟不得有也此是圣人深意大率三代封建诸侯亦不是连并封去其间自有公邑间其中汉时郡国之制亦有此意盖郡国相错于天下使彼此相监也<br />
　　七曰闗市之赋<br />
　　王昭禹曰闗以征其货之出入市以征其货之所在然则闗市之赋出于商贾之民也○王氏详曰载师云园防二十而一谓中也近郊十一逺郊二十而三谓四郊也甸稍县都皆不过十二谓甸家削县都也漆林之征二十而五谓山泽也而不及闗市与币余然则闗市币余所出之赋其将何如乎盖周礼重乎民而禁末作故末作赋重闗市币余之赋亦与山泽之赋等矣不然山泽所出何止于漆林【○陈君举说见大府】<br />
　　八曰山泽之赋<br />
　　王昭禹曰先王之于山泽有虞以度其物有衡以平其政为之厉以限其妄入为之禁以止其非法又各使其地之人守其财物则其所取者宜有职矣<br />
　　九曰币【婢世反】余之赋<br />
　　刘迎曰币余不在常赋之中皆式法所用之余币也今考职币所掌凡用财之币振掌事者之余财盖此币余之赋也惟其非常赋故以之待赐予而赐予亦无常故也先儒以币余为占卖国中斥币皆末作当増赋者若贾人倍筭矣不知此何等赋邪<br />
　　以九式均节财用<br />
　　郑康成曰式谓财用之节度○王昭禹曰式之所载为有书所丽为有数书之所载则有一定之常目数之所丽则有不易之经制以之均财则为有道以之节用则为有礼均财有道则逺近适于均而无有余不足之患节用有礼则多寡适于当而无过不及之币<br />
　　李景齐曰有以敛于民无以节于己则锱铢之积不足以供泥沙之用此九式财用又所以继于九赋敛财贿之后也<br />
　　一曰祭祀之式<br />
　　王昭禹曰祭祀之礼有大小有丰杀多不为过寡不为不足者亦有式焉耳【○王氏详説曰曲礼曰天地之牛角茧栗宗庙之牛角握此牲式也酒正曰大祭三贰中祭再贰小祭一贰此酒式也】<br />
　　二曰賔客之式<br />
　　王氏详曰掌客之上公饔饩九牢侯伯七牢子男五牢【○史氏曰朝觐聘问之时待遇宴享之法】<br />
　　三曰防荒之式<br />
　　王昭禹曰防之礼有敛葬赙赗以送死者荒之礼有散利施恵以救贫者其用虽甚众而皆有制焉<br />
　　四曰羞服之式<br />
　　王昭禹曰羞则膳夫羞用百有二十品之也服则司服掌王之吉凶衣服之类是也<br />
　　五曰工事之式<br />
　　贾氏曰工若考工所作器物【○史氏曰工事不可阙有法以制之则无雕镂之饰淫巧之縻】<br />
　　六曰币帛之式<br />
　　郑康成曰谓所以赠劳賔客者○贾氏曰若司仪上公三问三劳有束帛也<br />
　　七曰刍【初俱反】秣之式<br />
　　王昭禹曰草之谓刍谷之谓秣皆以养牛马有事则秣无事则刍诗曰乘马在廐莝之秣之则刍秣也【○王氏详説曰谓若委人云賔客共其刍薪军旅共其委积薪刍】<br />
　　八曰匪颁【音班】之式<br />
　　郑司农曰匪分也颁谓颁赐也【○郑康成曰王所以分赐羣臣也】<br />
　　九曰好用之式<br />
　　王昭禹曰因其所好而用之谓之好用玉府凡王之好赐共其货贿内府凡王及宰之好赐予则共之典丝凡上之赐予皆以物授之典枲赐予亦如之盖好用出于上之私恩惟其时物而巳【○刘迎曰后郑以为燕好赐予其与匪颁异乎今考之经玉府所谓金玉玩好谓式贡之余财以共玩好非所谓好乎司书所谓上之用财用职币所谓凡上之小用非所谓用乎好用之式小所以列之匪颁之后】<br />
　　李景齐曰自祭祀賔客以至币帛刍秣之费固有司可以裁其出入所谓匪颁好用出于人主之意固冝人主所得自为也宰亦得以九式制之焉然则圣人以身享天下之奉不敢以一毫妄费以至于此财安得而不裕哉<br />
　　总论<br />
　　刘执中曰祭祀之式春官掌焉宾客之式大行人司仪掌焉羞服之式膳夫司服掌焉工事之式司空之属掌焉币帛之式外府掌焉刍秣之式掌客掌焉匪颁之式大府掌焉好用之式内府掌焉九者违式均节失宜则大宰掌焉<br />
　　王昭禹曰先王生财有道取财有义用财有礼九职所以生财也九赋所以取财也九式所以用财也陈君举曰九赋敛财贿九式均节财用尽总于冢宰所谓以此取之以此用之未尝分别秦汉以来人主私意日生创为条目掌天下之财有大司农掌王之治藏则有少府掌没入民财则有水衡都尉而大司农则供国经费之用少府则供王玉食奉养之用水衡则供王之私用色目既烦各私其局征敛搜求富藏于官前辈尝论王者除四夷之外不治自外薄四海阖门而视皆一家也今阖门而与子弟为市虽尽得子弟之财犹不富也<br />
　　又曰所谓大宰制国用者制其出也古者财用冢宰制出而司徒制入六卿三公皆兼之自汉丞相以钱谷出入为非已责则均节会计之职散之九卿<br />
　　以九贡致国之用<br />
　　胡氏曰先王授民以田则责之赋授诸侯以国则责之贡赋者养天子之礼贡者事天子之义【○陈氏曰采邑有赋而无贡国有贡而无赋九赋有甸稍县都而九贡致国之用是也禹贡八州有贡惟冀州畿内无贡以畿内王之所食特敛其赋而巳非所谓贡也】<br />
　　贾氏曰此诸侯嵗之常贡小行人云春入贡是也若大行人侯服嵗一见其贡祀物乃因朝而贡与此别也诸侯国内得民税大国贡半次国三之一小国四之一所贡者市取当国所出美物禹贡所云贡篚是也<br />
　　李景齐曰致者使之自至非穷欲以求之也用者所贵适于用非贵于逺方之珍异也西旅献獒固足以侈其君来逺之徳而召公谆谆然以训武王者毋亦珍禽竒兽非服食器用之宜而自以异物为寳则玩好之心一萌其弊乌可胜言哉此九贡之目自祀贡嫔贡以至于斿贡物贡盖无不适于用者后世人主汲汲于方物之贡至于防防名鹰亦遣使以求之何谓<br />
　　一曰祀贡<br />
　　郑司农曰祀贡牺牲苞茅之属【○王氏曰凡可以供祭祀之物】<br />
　　二曰嫔【音频】贡<br />
　　郑康成曰嫔贡丝枲【○王氏曰凡可以供嫔妇之物】<br />
　　三曰器贡<br />
　　郑康成曰银铁石磬丹漆也【○黄氏曰用器兵器礼乐之器○刘执中曰谓土之精器若郑之刀宋之斤鲁之削呉越之劒也○王氏曰凡可以为器之物】<br />
　　四曰币贡<br />
　　郑康成曰玉马皮帛也【○王氏详説曰古人所谓币者非止币帛也小行人云合六币圭以马璋以皮璧以帛琮以锦琥以绣璜以黼故后郑以币为玉马皮帛○王氏曰凡可以为币之物】<br />
　　五曰材贡<br />
　　郑司农曰木材也【○郑锷曰如杶榦栝栢之可为宫室者也○刘执中曰谓若燕之角荆之榦妢胡之笴呉越之金锡也○王氏曰凡可为材之物】<br />
　　六曰货贡<br />
　　郑康成曰金玉龟贝也【○王氏曰凡可为货之物】<br />
　　七曰服贡<br />
　　郑康成曰絺纻也【○黄氏曰不独絺纻纁纎纩皆是○王氏曰凡可为服之物】<br />
　　八曰斿贡<br />
　　刘执中曰谓羽毛可注旗旄也【○愚按此本司农盖斿即龙斿九斿之斿也】<br />
　　九曰物贡<br />
　　郑康成曰杂物鱼盐橘柚【○郑锷曰物贡则不可名以一物如海物惟错之物谓杂物之可贡者也○刘执中曰谓九州所产万物可以致逺而资国之用者也】<br />
　　总论<br />
　　郑锷曰或谓国之贡万民之赋皆王国所须以为用贡赋毕入然后宰可以制国用今也列九赋于前以九式处其中乃以九贡列其后何也盖王国之财自足以充王国之用善治国者有生财之道又奚待于诸侯然后足哉故列九赋之目即继以均节之式明生财之道既有九赋则量入以为出可也若乃国之贡本诸侯奉上之诚意不急急于徴之立法于此俟其自至耳<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二<br />
<经部,礼类,周礼之属,周礼订义><br />
　　钦定四库全书<br />
　　周礼订义卷三　　　　　宋　王与之　<br />
　　以九两系【音计】国之民<br />
　　郑康成曰两犹耦也所以恊耦万民系连缀也【○贾氏曰谓王者于国之中立法使诸侯与民相合耦而聨缀不使解散也】<br />
　　愚案民心无常难合易睽非平时眷恋不忍去必非一人名位可得而留惟大牧以地长以贵主以利吏以治薮以富足以系民之身师以贤儒以道足以系民之心宗以族使知天属之亲不可离友以任使知人道之交不可间然后相安相养相亲相逊虽有变故之死靡他后世九两既废人心亦离匹夫匹妇不所求而乐国乐郊之思发于中而形于言者上之人果何道而联属其心耶曾子所谓上失其道民散乆矣者此之谓也<br />
　　一曰牧以地得民<br />
　　郑康成曰牧州长也九州各有封域以居民也【○贾氏曰即王制二百一十国以为州州有伯伯即州长也】<br />
　　陈君举曰古者牧伯更代诸侯世袭如周初荆州之牧则蔡仲其后则申伯豫州之牧则管叔其后则虢公而周公君陈则迭居东郊也汉诸侯王自景武以后若居然至唐藩镇则举五侯九伯汝实征之之事而付之世袭其弊始不胜矣<br />
　　二曰长【音掌】以贵得民<br />
　　郑康成曰长诸侯也一之贵民所仰也【○愚案王制云五国以为属属有长八州三百六十长自唐虞以来诸侯亦有以长名者郑氏之亦未可非也○王昭禹曰下文曰施则于都鄙则曰建其长是也所谓内诸侯也】<br />
　　三曰师以贤得民<br />
　　郑康成曰师诸侯师氏有徳行以教民者【○黄氏曰师掌敎之官卿大夫师氏保氏也】<br />
　　○吕氏曰师言贤而不言道身即道也莫重于儒莫尊于道至于师而二名皆不至焉师之任易乎哉<br />
　　四曰儒以道得民<br />
　　郑康成曰儒诸侯保氏有六艺以教民者【○黄氏曰儒学士也通乎其下传道授业者】<br />
　　愚案师则徳成行尊足以表率斯世故得民以贤儒则明此道以教诏斯世故得民以道<br />
　　五曰宗以族得民<br />
　　李氏曰大宗者其先祖之荷族人之纪纲乎大传曰别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继高祖者五世则迁者也别子谓公子若始来及其在此国者后世以为祖也别子之适子适孙世世继别子为大宗百世不迁之族人五世外者皆为之齐衰三月母妻亦然故大宗有族食族燕之礼所以族也夫五服者人道之大治也然而上尽于高祖则逺者忘之矣旁尽于三从则疏者忘之矣故立大宗以承其祖族人五世外皆合之宗子之家序以昭穆则是始祖常祀而同姓常亲也始祖常祀非孝乎同姓常亲非睦乎重宗者尊祖之义也○薛氏曰百夫无长不散则乱一族无宗不离则疏先王因族以立宗敬宗以尊祖故吉凶有以相及有无得以相通尊卑有分而不乱亲疏有别而不二贵贱有等而不间然后一宗如出一族一族如出一家一家如出一人此所以得乎民也【○郑锷曰大宗则收族故族于丧则必服而冠娶妻者必告其所收者广虽无服之亲亦系属而不散故以族可以得民】<br />
　　吕氏曰古者建国立宗其事相须春秋之末晋执蛮子以楚楚司马制邑立宗焉以诱其遗民而尽俘以归当典刑废坏垂尽之时暂为诈伪之计犹必立宗前此可知左传翼九宗五正逆晋侯欲理防封建其次便当立巨室盖巨室大宗系国家轻重更相维持以固结人心如晋九宗五正不独是制度武王分殷之余民懐姓九宗于晋至春秋见故家犹在孟子曰为政不难不得罪于巨室盖有千乘之国有百乘之家所以互相维持相视如一体<br />
　　六曰主以利得民<br />
　　王昭禹曰有国者谓之君有家者谓之主然则主者大夫之治都鄙而不为长者是也【○郑锷曰左氏载荀偃卒宣子抚之曰事呉敢不如事主杜氏曰大夫称主是也】<br />
　　郑康成曰利读如上思利民之利谓以政教利之【○贾氏曰上思利民左传季良之辞此谓大夫宣君政教民则采邑之民也】<br />
　　七曰吏以治得民<br />
　　郑康成曰小吏在乡邑者【○贾氏曰若比长闾胥或在乡或在公邑采邑以治政得民也○王氏曰凡治民皆谓之吏】<br />
　　八曰友以任得民<br />
　　郑康成曰友谓同井相合耦耡作者孟子乡田同井出入相友守望相助疾病相扶持则百姓亲睦【○王昭禹曰学校之友相任以道则以道而相得乡田之友相任以事则以事而相得故曰以任得民】<br />
　　九曰薮【音叟】以富得民<br />
　　郑康成曰薮亦有虞掌其政令为之厉禁使其地之民守其财物以时入于王府颁其余于万民富谓薮中材物【○王昭禹曰有具区荆有云梦豫有圃田青有望诸兖有大野雍有蒲幽有貕养冀有杨纡并有昭余祁凡皆薮之大者先王之制于大泽大薮则立中士四人下士八人以掌之于中泽中薮则立下士六人以掌之于小泽小薮则立下士三人以掌之薮之所在掌之既有其人又有厉以限其妄入有禁以止其非法则其间所生之物充牣繁庶而民取之足以为富故曰以富得民】<br />
　　王氏曰川泽之虞山林之衡皆富得民而独言薮则举小以见大<br />

                    <br>
                        　　正月之吉始和布治于国都鄙<br />
　　郑康成曰正月周之正月吉谓朔日○刘执中曰正月之吉阳生隂复其气始和歳事将兴而春令行矣故因其始和而布治焉<br />
　　贾氏曰自此以下皆谓施前事条也<br />
　　愚案治邦国都鄙官府之法固自一定不可易者然时移事改岂能无少变处故每歳终必修焉月令季冬有曰是月也天子乃与公卿共饬国典论时令以待来嵗之宜修之于歳终而后布之于正月<br />
　　王氏详説曰典法则之所施言国都鄙官府而治之所布不言官府者盖布治者官府之事也施法于官府而有所建立者非官府之事也<br />
　　乃县【音】治象之灋于象魏使万民观治象挟日而敛之郑康成曰大宰以正月朔日布王治之事于天下至正歳又书而县于象魏振木铎以徇之使万民观焉小宰亦帅其属而往皆所以重治法新王事也【○贾氏曰郑知乃县为建寅月者以小宰所以佐大宰彼云正歳县之与此一事也】<br />
　　郑司农曰象魏阙也故鲁灾季桓子御公立于象魏之外命藏象魏曰旧章不可忘○贾氏曰周公谓之象魏雉门之外两观阙髙巍巍然孔子谓之观春秋定二年雉门及两观灾是也云观者以其有教象可观望又谓之阙<br />
　　郑司农曰从甲至甲谓之挟日凡十日○王昭禹曰必至于挟日者盖近或知之矣逺者庸有未知焉观之挟日则使逺近皆徧知故也<br />
　　乃施典于国而建其牧立其监设其参傅其伍陈其殷置其辅<br />
　　王氏曰既以治象示人于是乃以所建典法则施于国都鄙官府也<br />
　　郑康成曰以侯伯有功德者加命作州长谓之牧所谓八命作牧者【○愚案牧説见前九两一曰下】监谓公侯伯子男各监一国【○王氏详説曰王制曰天子使大夫监于方伯之国国三人则是大夫谓之监也梓材曰王啓监厥乱为民则是诸侯谓之监也盖商人之制八州八伯使大夫监之虽武王之初亦因商制所以三监监武庚是也成周之制九州九牧牧下有伯所谓五侯九伯是也九州九牧每牧之下有二伯则十八伯矣二伯分掌九州之牧伯则是有四牧之半为九伯也盖五侯者举全数也周旣以伯佐牧矣则不复大夫监之也皆立其监者谓诸侯之自监其一国耳】参谓卿三人【○贾氏曰左氏传杜泄云吾子为司徒夫子为司马孟氏为司空则诸侯三卿司徒司马司空○礼记檀弓疏曰诸侯三卿司徒兼冢宰司马兼宗伯司空兼司冦○愚案先王命诸侯以国凡官属皆自辟置然后亦不敢自专故大国三卿二卿命于天子如齐有天子之二守国髙是也必自天子命之者非使之伺察诸侯示以不敢専之意耳自秦人置监郡魏晋以下有典籖専以宰制诸侯为事五代时不置监郡殊失古人之意】伍谓大夫五人【○贾氏曰谓司徒下二大夫一为司徒大夫一为大宰大夫司空下二大夫一主司空事一为司冦大夫司马事省阙一大夫故五人○礼记檀弓疏曰三卿之下有五少卿为大夫司徒之下立小宰小司徒司马之下事省立小司马兼宗伯事司空之下立小司冦小司空】殷众也谓众士王制诸侯上士二十七人其中士下士各居其上之三分辅谓府史庶人在官者<br />
　　郑锷曰牧长正皆以建言之如建国建极之建不可得而动摇之意【○史氏曰建者必有册命告于祖庙】监两贰皆以立言之如有所立不可得而倾仆之意参伍攷皆谓之设如方设居方之设布而置之之意独国之伍以傅言之盖大国既设三卿矣五大夫则又附于三卿之下使有所依傅之意【○贾氏曰傅者谓大夫上有卿下有士受上政傅于下受下政傅于上也】殷曰陈谓其众也【○史氏曰陈者设张之】辅曰置谓贱也【○史氏曰置者録存之】爵有尊卑辞有轻重以别之耳<br />
　　乃施则于都鄙而建其长立其两设其伍陈其殷置其辅<br />
　　郑康成曰长谓公卿大夫王子弟食采邑者【○贾氏曰典命三公八命卿六命大夫四命大宗伯云六命赐官注云王六命之卿赐官者使得自置其官治家邑如诸侯则此之长惟据公卿巳上大夫四命不合立官郑并言大夫者是广解长义其实大夫不合有两卿五大夫当与诸侯之卿同官事当相兼也王子弟食邑其亲者与三公同在五百里疆地各百里其次疏者与六卿同在四百里县地各五十里已上二者得立两卿五大夫其次更疏者与大夫同在三百里稍地各二十五里不得立两卿五大夫亦职相兼也】两谓两卿也不言三卿者不足于诸侯【○贾氏曰畿外诸侯南面而尊故得伸而言立三卿天子公卿虽尊以在天子之下故屈而立两卿也】<br />
　　乃施灋于官府而建其正立其贰设其攷陈其殷置其辅<br />
　　郑康成曰正谓冢宰司徒宗伯司马司寇司空也【○王氏曰正官长也谓之正则以官属所取正故也】贰谓小宰小司徒小宗伯小司马小司寇小司空也【○王氏曰贰者所以副贰于六官而专逹其事之次者】攷成也佐成事者谓宰夫乡师肆师军司马士师也司空亡未闻其攷【○王氏曰考则攷殷辅之治者也】<br />
　　总论<br />
　　王昭禹曰先王之治于国之诸侯以其逺于王而有君之道故其官致详而少损于王朝于都鄙之主以其近于王而有纯臣之道故其官致略而少损于国官府者六官分职以治事者也是皆王朝之官散而各居其府者也故又略于都鄙其尊卑隆杀不同而官之名亦因以异矣<br />
　　凡治以典待国之治以则待都鄙之治以灋待官府之治以官成待万民之治以礼待賔客之治<br />
　　贾氏曰皆言以者当别有篇卷使人执持施行之郑康成曰成八成也【○贾氏曰上文官成在八法治官府中今特出之者以其八成本待万民在官府者欲见官府执行礼记云谁能秉国成】礼賔礼也<br />
　　王氏详説曰官成虽用之于官府然八成所谓政役师田闾里称责等事无非民事也礼賔虽用之于万民然大小行人司仪掌客所掌无非国家之賔客也愚案大臣之职惟讲求典法则之所由出其条目付之有司者治来则应之而已故邦国都鄙宫府万民之治皆下一待字<br />
　　祀五帝则掌百官之誓戒与其具脩<br />
　　王氏曰五帝五精之君昊天之佐也【○愚案注疏説五帝之名甚诞已于小宗伯辨之】<br />
　　刘迎曰誓戒者誓其所当戒者也如所谓前期十日帅执事而卜日遂戒戒百官以所当奉祭之事恐其不敬也【○王昭禹曰誓者誓以言而使信戒者敬其事而使谨】○郑康成曰誓戒要之以刑重失礼也明堂位所谓各其职百官废职服大刑是其辞之略也<br />
　　刘迎曰具脩者特具之礼所当脩使无阙事也如所谓视涤濯賛牲事賛玉币爵之事皆百官所当脩具【○王昭禹曰具则所当集者也脩有所加损者也具之所以其物脩之所以致其治】<br />
　　郑锷曰欲奉祀之人致诚而勿慢必有戒誓焉欲奉祀之物应礼而不阙必有具脩焉<br />
　　前期十日帅执事而卜日遂戒<br />
　　郑康成曰前所诹之日也○王氏曰记云七日戒三日斋又曰散斋七日以定之致斋三日以齐之齐之之谓齐定之之谓戒散斋七日致斋三日凡十日也○郑康成曰执事宗伯大卜之属既卜又戒百官以始斋○王昭禹曰祭祀之礼致其诚而已先王之至诚幽有以逹乎神用卜者所以达神之意也古者卜上辛不吉则卜中辛中辛不吉则卜下辛下辛不吉则不卜可也鲁四卜郊此春秋所以讥之也卜日既定遂戒戒者所以敕其事而使之不敢怠忽也<br />
　　及执事眡【音视】涤【直歴反】濯【直角反】<br />
　　贾氏曰及至也仪礼特牲云前祭日之夕视壶濯及豆笾○王昭禹曰执事之别有二凡预祭祀之人谓之执事向祭之辰执事之节亦谓之执事此谓执事盖及执事之节也○郑康成曰涤濯谓溉祭器及甑甗之属<br />
　　及纳亨【普庚反】賛王牲事<br />
　　郑康成曰纳亨纳牲告杀谓向祭之晨既杀以授亨人【○贾氏曰礼器云纳牲诏于庭杀讫毛以告纯血以告杀腥其俎豚解以腥之以此讫乃纳与亨人爓祭此言纳亨者以牵牲也明堂位君肉袒迎牲于门卿大夫賛君賛王牲事者即卿大夫賛币一人也】<br />
　　及祀之日賛玉币爵之事<br />
　　郑康成曰日旦明也玉币所以礼神玉与币各如其方之色【○贾氏曰大宗伯以玉作六器以礼天地四方青圭礼东方赤璋礼南方白琥礼西方璜礼北方又曰皆有牲币各放其器之色彼牲币不是礼神之币亦云各放其器之色是其礼神币与玉亦各如其方之色】爵所以献齐酒【○贾氏曰幂人防布幂八尊八尊者五齐三酒之尊也】不用玉爵尚质也三者执以从王至而授之【○贾氏曰谓至此祀圜丘方泽祭所而授之王亲自执玉币奠于神座亲酌以献尸也】<br />
　　总论<br />
　　王氏详説曰考之大宗伯非惟文之先后与此不同而其事之轻重亦不同大宗伯曰祀大神享大祭大示帅执事而卜日此则曰祀五帝而继之以卜日岂非五帝之祀为重乎大宗伯曰宿眡涤濯此则曰眡涤濯盖涤濯之事宗伯先期而眡之大宰至期而眡之岂非以涤濯之事为微乎大宗伯曰省牲镬此则曰纳亨賛王牲事者盖君肉袒迎牲于门卿大夫賛君是賛其杀牲之事也宗伯则省其镬而已岂非以賛牲之事为大乎大宗伯曰涖玉鬯此则曰賛玉币爵是賛爵而不賛鬯也盖玉鬯用之于宗庙此则曰祀五帝则是祭天无祼也岂不以賛爵之重于涖鬯乎大宗伯曰奉玉齍此则止于賛牲是賛牲而不賛齍也盖祭祀以牲为大而齍盛次之故小宗伯之职以毛六牲使五官共奉之辨六齍使六宫之人共则牲之大于齍也明矣大宰虽不预于奉牲而特预于賛牲岂不以賛牲之重于奉齍乎大宗伯曰祀大神享大祭大示此则曰祀大神示亦如之享先王亦如之盖宗伯礼官也掌建天神地示人鬼之礼故正而名之大宰特严重其事而已初无预于正名之事岂非以大宰之职为尊<br />
　　祀大神示【音祗】亦如之享【许两反】先王亦如之賛玉几玉爵郑康成曰大神示天地也【○贾氏曰谓冬至祭天于圜丘夏至祭地于方泽○王昭禹曰凡在天者五帝星辰皆神也故昊天为大神凡在地者社稷山川皆示也故泽中之所祭为大示○贾氏曰亦如之者自百官誓戒巳下至賛币皆如祀五帝之礼】<br />
　　刘氏曰享先王谓宗庙六享也○郑康成曰玉几所以依神天子左右玉几宗庙献用玉爵○贾氏曰别言賛玉几玉爵则天地不用玉几玉爵也<br />
　　大朝【直遥反下文同】觐防同賛玉币玉献玉几玉爵<br />
　　郑康成曰时见曰防殷见曰同大防同或于春朝或于秋觐举春秋则冬夏可知助王受此四者玉币诸侯享币也其合亦如小行人所合六币云【○史氏曰束帛加璧玉币也】玉献献国珍异亦执玉以致之【○史氏曰来献其琛玉献也】玉几王所依也立而设几优尊者【○贾氏曰知立而设几者司几筵云大飨射凡封国命诸侯王位设黼依依前南向左右玉几是立设几也】玉爵王礼诸侯之酢爵【○贾氏曰大行人云上公再祼而酢侯伯一祼而酢子男一祼不酢此大宗伯摄祼非冢宰所賛诸侯酢王用玉爵则冢宰賛王受之】王朝诸侯立依前南面其礼之于阼阶上<br />
　　愚案朝觐防同賛导威仪其大者宗伯之事其细者司仪行人之职冢宰与君同体镇抚诸侯乃其道也而下与交际之礼曰大朝觐防同非周家细事所谓坐明堂以朝诸侯昔者武王克商所未举也成王新立周公摄政则一切举行之不特五等诸侯咸在八蛮五戎六狄九貉环列而防所以制礼作乐颁度量而天下大服也此一代希濶之典故大宰于此不得视为微文末节进而賛之所以成天下之大礼章一王之盛事<br />
　　大丧賛赠玉含【户暗反】玉<br />
　　郑康成曰助王为之也赠玉既窆所以送先王含玉死者口实天子以玉杂记曰含者执璧命曰寡君使某含则诸侯含以璧【○郑司农曰含玉璧琮】<br />
　　王昭禹曰含礼行于始死之时赠礼行于既窆之后○王氏曰赠玉含玉大丧之大事赠在含后而先言赠者赠比含尤送终之大者以其礼事之大故亦大宰赞之<br />
　　作大事则戒于百官賛王命<br />
　　贾氏曰前已言祀五帝及大神祗祭事戒百官讫此云作大事惟戎事耳郑引春秋传云国之大事在祀与戎证此大事是戎事<br />
　　愚案国家之举事凡其大者不可不戒饬百官故戒百官则有命命即训戒之言也大宰賛助王者之出教令若书之多士多方所以诰多士庶邦皆言王若曰是也<br />
　　王眡治朝则赞听治眡四方之听朝亦如之<br />
　　郑康成曰治朝在路门外羣臣治事之朝王视之则助王平断<br />
　　愚案听朝库门之外臯门之内乃朝士所掌之朝王之所以朝诸侯断疑狱者在是比治朝则为外郑以朝于方岳之下非是详见司士<br />
　　凡之小治则宰听之待四方之賔客之小治郑康成曰大事决于王小事宰专平○薛氏曰者谓治之小者八法之治官府八则之治都鄙之则大宰専而不以佐王然以八法八则论之则官府都鄙之权尽总乎大宰非小事也以此为小事则何者为大事乎小宰所谓大事则从其长果以何者为大事乎此所谓小治即王眡治朝听朝之小治前言王眡治朝则賛听治眡四方之听朝亦如之盖王者坐庙堂有斧扆以朝诸侯其权甚重其事甚大大宰不敢与其政特賛其听治而已至朝诸侯之时资粮之费饔飱币帛之奉以至出入往来之具皆小治也岂可无以应之故王者眡朝于路门之内冢宰有以听邦之小治王者眡四方之朝冢宰为之待四方賔客之小治先儒以此为两事失之○贾氏曰重出冢宰之名据百官总焉故特云冢宰<br />
　　歳终则令百官府各正其治受其防<br />
　　郑康成曰正正处也【○贾氏曰谓正处其所治文书○王昭禹曰为将受其防故各使之先自正其治也】防大计也○王昭禹曰受其一歳功事财用之计<br />
　　听其致事而诏王废置<br />
　　王昭禹曰受其一歳功事财用之计听其所致以告于上之事则其吏之治行可知矣于是乎诏王废置然此非特为废置也歳终平在朔易之时亦欲以知所当调制以待正月之吉布施之也<br />
　　三歳则大计羣吏之治而诛赏之<br />
　　郑司农曰三载考绩○郑康成曰事久而听之大无功不徒废必罪之大有功不徒置必赏之○易氏曰嵗终之攷覈方严则行之以天子之命三歳之攷覈既审则守之以一定之法司防曰以周知四国之治而诏王及宰废置则废置之诏王可知也宰夫曰凡失财用物辟名者以官刑诏宰而诛之其足用长财善物者赏之则诛赏之责于大宰可知也【○王昭禹曰不言诏王者歳终废置尚以诏王其诛赏可知矣】<br />

                    <br>
                        　　总论防计<br />
　　吕氏曰成周时宰既受百官之防听其致事而诏王废置三歳大计羣吏之治而诛赏之矣而司徒又自考其属正要防而致事司寇又命于其属入防政致事下至宫正防其行事而自攷其职之所统内宰稽其功事而自攷其职之所统虽医事之微医师亦于歳终稽其医事此各考于其属上下逓察而宰实提其大纲至于防计之烦又専设一司防以攷察之司防曰以逆羣吏之治而听其防计以参互考日成以月要考月成以歳防考歳成以周知四国之治以诏王及宰废置此可见成周之时各考于一职之长而后考于一官之长考于一官之长始尽考于司防而后逹于宰欤故各考其属于下则寡而难欺提其纲于上则简而易见而又俱考于司防则精详而徧察可以防其蔽矣【○孙氏曰周之防计惟司徒司寇先防其属而其余悉惟大宰是聼以大宰之尊而亲防计之烦何也大宰以八柄诏王驭羣臣凡废置诛赏必于防计得之询事考言皆有纪载之实课功计效不参以毁誉之私然后足以劝羣工熙庶绩也宗伯司马又不自防其属何也宗伯掌礼而礼费归于计财之官司马掌政而兵赋属于长民之吏不若刑官狱讼之事敎官土地人民之事烦且冗也】<br />
　　王昭禹曰舜三载考绩三考黜陟幽明周官之法则歳终废置三歳诛赏之何也盖先王之治因时而已尧舜之时其法略其事简故至于三载考绩九载然后黜陟幽明当周之时其法详其事繁故歳终则废置三歳则诛赏【○孙氏曰昔者平水土教播种开山泽必皆迟之歳月而后有立更厯三代则功成治定玩愒从生在有虞不得不寛而成周不容不密也】<br />
　　总论大宰<br />
　　孙氏曰论道经爕理隂阳然后为一相之任今大宰不过从事文书法令之间无以别于五官奚取一相哉盖古之论道经者未尝离事物而尚清谈文书法令莫非道也故大宰事任之重体貌之尊特加宰以别之小治得専听歳防得専受官刑得専决治令得専出好赐之给于内府者有司可得而共废置之参乎八柄者有司可得而诏国待之均平生齿赖以经制成周委重一相于斯可见<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷三<br />
　　钦定四库全书<br />
　　周礼订义卷四　　　　宋　王与之　撰<br />
　　小宰之职掌建之宫刑以治王宫之政令凡宫之纠禁<br />
　　郑康成曰宫刑在宫中者之刑建明布告之【○黄氏曰王宫内外自宫室庖膳医药酒浆货贿嫔妇皆统于大宰而小宰建宫刑以治之○郑锷曰考之于经不见宫刑之目盖宫中之刑宜也观王族有罪磬于甸人而礼以谓刑于者不与国人虑兄弟则王宫之刑宜益加可知】<br />
　　王氏详説曰凡者总之辞凡宫则王宫后宫总在是矣○郑康成曰纠犹割也察也【○郑锷曰纠以察其匿禁以止其干犯有内宰以宪禁令于北宫而纠其守矣小宰又建宫刑以治其纠禁其孰敢犯之哉○愚案纠以约其慢怠禁以止其邪僻不惟迩臣知所畏而后宫近习亦知所畏此乃先王治内之道】<br />
　　郑锷曰周家之制有王宫有后宫后宫则王之北宫王宫则路寝一小寝五是也至尊所居欲其严肃必有刑禁以治其政令故使小宰建之然非特治王宫而已凡宫之纠禁皆得以治之盖欲治其国先齐其家人君虽正身以齐家茍不用刑以威之则或恃恩而无所畏然齐家用刑则伤恩故使大臣驭之以刑也法在大臣恩在人主家其有不齐乎是刑之建宜使大宰今乃使小宰者岂非大宰论道佐王所以正其身而掌刑以治纠禁近于有司之职非所以尊论道之臣故欤然使大宰之贰掌之则察治者岂不尊且严哉<br />
　　陈及之曰大宰于内外事无所不关预小宰宰夫是其属官也天官中既有内宰下大夫治王内之政令矣权岂不足以统宫内而又俾小宰之属预其事何也盖自宰夫以下即叙宫正宫伯二官宫正掌宫中徒役及诸官府在内者宫伯掌贵游子弟卫王宫者彼二官皆命士耳权轻不足压人望故又俾小宰宰夫总之若内宰特治王内之政令以礼仪教王后夫人及九嫔世妇耳而宫中徒役卫之事无所干预也汉制虽有周官遗意以卫尉掌兵卫如周官宫正之职以光禄勲掌郎从卫如周官宫伯之职而大司马以三公都试郎羽林之属凡两宫地城门卫北军兵属焉近周制宫正宫伯之权统于小宰矣<br />
　　掌邦之六典八灋八则之贰以逆国都鄙官府之治郑司农曰贰副也○杨氏曰小宰司防皆曰掌六典八法八则之贰盖贰大宰之治也司书则掌其书而已逆邦国都鄙之治则不与焉小宰司防皆中大夫司书则上士则小宰司防非司书之副明矣司书如今监制敕库之○贾氏曰逆迎受勾考之使知功过所在也【○郑锷曰天下之事及其来也从而受之则顺当其未来也先求而受之则逆典法则者治之本也从则治违则乱待其已违之后而乱已生然后攷之不亦晚乎小宰逆而攷之则其攷也在于从违之间于其未至而先钩考故以逆言之○王氏曰逆者有所治正也有所治正则逆之矣所治在太史则太史之所逆也所治在司防则司防之所逆也所治在小宰则小宰之所逆也非太史司防小宰所逆然后太宰以典法则待之】<br />
　　刘执中曰大宰施六典八法八则于嵗首责国官府都鄙以其治者也小宰掌其贰于歳终钩考其成以防其治之优劣者也故曰以逆其治焉<br />
　　执之九贡九赋九式之贰以均财节用<br />
　　王昭禹曰九贡九赋九式之书其正在大宰司防而其贰在小宰大府故于小宰言执○史氏曰周之财所蓄至于不可胜用岂独冢宰制国用之力小宰固执其法而不变乃能用之不匮也茍执之不固则始均而终必偏始俭而终必侈虽有法谁与守贡赋之入歳有常数九式之用国有定规彼有余此不足小宰均之以裨不给则九式不愆于其礼矣节邦用者非其式则不之用而王者之欲不节而自中乎礼仪矣<br />
　　杨氏曰大宰以道揆事王其制国用也惟共王之用如羞服匪颁好赐之皆得以式均节之故曰均节财用通言财用则邦国在其中矣小宰而下有法守者也量贡赋之入均之以应九式之用则与大宰同而所节则邦之用而已所以共王者不得而与也故以节用邦用如祭祀賔客丧纪之是也司防掌防事而已王及后之服与夫膳禽饮食不防则共王之用者虽多寡之计亦不得而与焉故均节之财用而巳与小宰之均节亦异也<br />
　　以官府之六叙正羣吏<br />
　　郑康成曰叙秩次也【○王氏曰叙叙其伦之先后也○吕氏曰左传作执秩以正其官如小宰六叙正羣吏是也秩叙不正其余皆乱】郑节卿曰考之六官小宰月终受羣吏之要则以官府之叙宰夫掌百官之徴令则有胥以治叙宫伯掌王宫士庶子之政令而月终必均其秩叙内史以八枋之法诏王治而纳访必掌其叙下而郷师之与里宰凡事令作秩叙凡歳时合耦于耡亦行其秩叙六叙之本末一曰正其位此则始正其旧叙耳至于进其治而作其事无非挽之而使前作之而使不怠于是制其食而食有多寡之异聼其情而情有诚伪之不同或陞其次或増其秩而百官府之人虽不待歳终三歳而废置诛赏可以逆知之矣汉继周之后有歳终超迁至大中大夫者有一歳而九迁者此皆周人六叙迁转之遗意也○郑锷曰经言羣吏有自大夫以下言之者有自士以下言之者有总六属之吏言之者如司防言逆羣吏之治则卿以上非司防可得而逆则自大夫以下言之者也宰夫掌正三公六卿大夫羣吏之位于大夫之下书羣吏则自士以下言之也大宰言大计羣吏之治与此六叙正羣吏则总六属之吏以言之也盖大宰所大计者非一官之吏而小宰所正者凡在官府之羣吏也<br />
　　一曰以叙正其位<br />
　　王昭禹曰宰夫掌治朝之法以正王及三公六卿大夫羣吏之位固有尊卑也位以徳兴徳以位叙因其人之徳有小大而授之以位之尊卑则爵以阶而升命以等而进矣【○刘执中曰以品秩为叙则位可正矣】<br />
　　二曰以叙进其治<br />
　　贾氏曰卿大夫士有治职功状文书进于上亦先尊后卑也【○王氏曰以其位之叙进之进之谓若治目有功进使治凢也】<br />
　　三曰以叙作其事<br />
　　史氏曰有官斯有职有职斯有事至于各共其事而不敢怠忽者有叙以作之也【○王昭禹曰月有所攷以稽其行之有造歳有所防以简其业之大成此所谓以叙作其事】○黄氏曰以叙进其治未尝不欲其治也又恶其陵节犯上出位邀功故以叙进之頺靡废旷不可以不戒也则又以叙而作其事<br />
　　四曰以叙制其食<br />
　　王昭禹曰饩廪称事所以劝百工也上农夫食九人中食七人下食五人而庶人在官者其禄以是为差上士倍中士中士倍下士而下士之禄与庶人在官者同则食之多寡厚薄固有常数矣以叙制之而先后得其伦则士无素飱而灭裂于其职矣<br />
　　五曰以叙受其防<br />
　　贾氏曰歳终进防计文书受之亦先尊后卑也○王昭禹曰功事财用之计谓之防有以防其治者若大宰歳终令百官府各正其治受其防是也有以防其事者若宫正歳终则防其行事是也有以防其食者若宫正月终则防其稍食是也【○史氏曰非有叙以受之则事之繁伙数之浩穰不得其要领矣】<br />
　　六曰以叙听其情<br />
　　郑康成曰情争讼之辞也○王氏曰自防以上不得其情而至于讼讼则各以其叙听之○王昭禹曰不曰听其讼而曰聼其情聼讼者在于得其情故也<br />
　　总论<br />
　　陈君举曰小宰言六叙在前言六计在后此是考课法中间皆是官府事且防常人六叙只作尊卑説殊不知此中有尊卑有先后有缓急以叙正其位是尊卑治者功状也谓如今日朝诸侯且先还诸侯奏功状其他不混在这里以叙作其事者谓如今日理防朝诸侯事则朝诸侯事便在前其他且后今日理防祭祀便是祭祀事在前其他又后耳制其食亦有慢处如聼其情虽是一人听了一人须是有体统朝廷上既六叙去区处百官便有六计去察他廉也今一人善便察见得他是此善又或有能而不正者有正而不善辨者各各察他廉庶防天下无遗材<br />
　　以官府之六属举治<br />
　　贾氏曰立长官必当以属官佐之治得举也<br />
　　一曰天官其属六十掌治大事则从其长小事则専达二曰地官其属六十掌教大事则从其长小事则専达三曰春官其属六十掌邦礼大事则从其长小事则専逹四曰夏官其属六十掌政大事则从其长小事则専达五曰秋官其属六十掌刑大事则从其长小事则専达六曰冬官其属六十掌事大事则从其长小事则専达<br />
　　陈君举曰六官各六十凡三百六十周天之数也治官之属六十三教官之属七十九礼官之属七十一政官之属六十有六小宰皆曰六十举成数耳○易氏曰圣人法天建官天度奇而不齐圣人亦不如是之拘也<br />
　　郑康成曰大事则从其长若庖人内外饔与膳夫共王之食小事専达若宫人掌舎则各为一官也【○贾氏曰郑直举天官之内其事显者各言其一也其余若大府则治藏之长地官司市则市官之长春官大司乐则乐官之长夏官司甲则兵戈盾官之长如此之甚多不可具陈小事専达若天官亦甚众不可具言也】○史氏曰大事虽畧所系则重故当从长小事虽烦所系则轻故当専达【○李景齐曰卑而尸大功则势有所不行尊而尸小功则力有所不及故大事则从其长所以示其有所统一而小事使之専达者则在下者亦得以自尽其才此成周之世所以无旷官无废事也】<br />
　　以官府之六职辨治<br />
　　贾氏曰六官各有职若天官治职地官教职其职不同事得有分辨故云以辨治也<br />
　　愚案制为成书则曰典待人而行则曰职六典以书言故及于官府百官之职六职以人言故百官府不必言<br />
　　一曰治职以平国以均万民以节财用<br />
　　王氏详曰平详于经均详于纪<br />
　　黄氏曰平邦国均万民上之财用不节何可为也故冢宰制国用<br />
　　刘氏曰国制度由天官以裁处故以节财用为职否则制度崇而力不能供矣○王昭禹曰大宰以道揆之故财欲均用欲节小宰以法守位但谨其出入而已故以节财用而不言均<br />
　　二曰教职以安邦国以宁万民以怀賔客<br />
　　王昭禹曰教典之为书教官之为职同于安邦国而已○贾氏曰教典云扰万民此云宁万民扰为驯驯则宁义无异也<br />
　　王氏曰教官之属以其职推而行之然后可以宁万民也○郑康成曰懐亦安也賔客来共其委积所以安之【○贾氏曰大司徒有遗人掌十里有庐庐有饮食之等故云共委积也○黄氏曰敎之以君臣之义长防之序是故诸侯各述其职而合交之好焉其道通乎下故洪范八政七曰賔诗曰既见君子为龙为光又曰燕笑语兮是以有誉处兮是之谓怀】<br />
　　刘氏曰国人民由地官以安扰故以怀诸侯为职否则人民扰而国不宁矣○王昭禹曰中庸九经亦终于怀诸侯<br />
　　三曰礼职以和国以谐万民以事神<br />
　　王氏曰礼典礼职皆以和国谐万民者盖礼者体也体定则礼典之为书礼官之为职不能有所加损也国不和则无与事其先王万民不谐则无与致其禋祀故礼职以和国谐万民而后以事神也【○郑锷曰邦国万民皆已和谐则明而人心悦矣鬼神依人而行先成人然后致力于神斯能以事神也】<br />
　　四曰政职以服邦国以正万民以聚百物<br />
　　王昭禹曰政典之为书止于平邦国而已政官之属推而行之然后有以服国【○贾氏曰服由平定使之然则服亦平也均与正义亦一也○王氏详曰服详于平正详于均】<br />
　　郑康成曰聚百物者司马主九畿职方制其贡各以其所有【○黄氏曰军旅田役贡赋皆司马政典稼穑财货马牛车辇器械之属聚则公私俱足郑言职方制贡盖其一事耳○刘氏曰不以聚百物为职则兵事兴而民力殚矣○王氏曰聚百物以求之国万民而已不能服之正之则其财岂肯供上之所求故政职以服国正万民而后以聚百物也】<br />
　　五曰刑职以诘国以纠万民以除盗贼<br />
　　王昭禹曰刑典刑职皆以诘国纠万民者盖刑者形也形成也故刑典之为书刑官之为职亦不能加损焉<br />
　　刘氏曰不以除盗贼为职则刑罚滥而大寇作矣<br />
　　六曰事职以富国以养万民以生百物<br />
　　王昭禹曰事典之为书事官之为职同于富国而已事典之为书止于生万民事官之属推而行之然后有以养万民也生则使之蕃息而已未有以相养也<br />
　　愚案事职多百工事百工饬化八材蠧物则有之何以使百物之能生刘氏曰不以生百物为职则事为广而八材枯此乃指考工记补亡书言之非古之事职书曰司空掌土居四民时地利百物虽生于土必四民各安其居地利不失其时然后生长繁殖物物皆遂事职之生百物犹三农之生九谷所以言于富国养万民之后<br />

                    <br>
                        　　总论<br />
　　叶氏曰六卿九职各以数字之微使归统叙一职之内各有条目使就绩用充其所行而三才之道无遗憾矣<br />
　　以官府之六联合治<br />
　　刘迎曰天下之事无大于宾祭凶荒军旅田役用人最多分职最众所以有联事而合治○黄氏曰凡官府之相关通者联合之<br />
　　王昭禹曰八法之官联以防官治此云官府之六联合治者大司徒曰天地之所合也风雨之所防也两之谓合众之谓防防官治则所防者众矣合治则所合者官联与治而已<br />
　　一曰祭祀之联事<br />
　　王昭禹曰玉币牲牢之属酒醴器皿之所用者非一官大宰賛玉币爵而小宰亦賛之大宰眡涤濯而大宗伯亦宿视之五官供六牲而小宗伯又毛六牲而颁之于五官司尊掌六尊六之位而小宗伯又辨其名物以待祭祀若此皆祭祀之联事<br />
　　二曰宾客之联事<br />
　　王昭禹曰大朝觐防同大宰賛玉币玉献玉几玉爵而小宰亦賛凡受币之事大宗伯以賔礼亲国而大行人亦掌大賔之礼大客之仪大宗伯朝觐防同为上相而小行人于将币则为承而摈宰夫掌其牢礼委积膳献饮食之陈数而掌客亦掌四方賔客之牢礼饩献饮食之等数若此皆賔客之联事<br />
　　三曰丧荒之联事<br />
　　贾氏曰荒谓年谷不熟○王昭禹曰大丧大宰赞赠玉含玉而大司徒大丧则率六郷之众庶属其六引而治其政令大司徒大荒则令国移民通财而小行人若国凶荒令赒委之若此皆丧荒之联事<br />
　　四曰军旅之联事<br />
　　王昭禹曰古者军将皆命卿而师旅卒长之属皆下大夫士掌其事大司徒大军旅以旗致万民治其徒庶之政令而小司徒令万民之卒伍而亦帅其众庶郷师大军旅正治其徒役与其輂辇大司马及战廵陈眡事而赏罚若此皆军旅之联事<br />
　　五曰田役之联事<br />
　　王昭禹曰田所以简众役所以任众大司徒大田役以旗致万民而治其徒庶之政令郷师凡四时之田以司徒之大旗致众庶大役则帅民徒而至治其政令小司徒防万民之卒伍以作田役大司马有搜苖狝狩之事而大役则与虑事属其植受其要若此皆田役之联事<br />
　　六曰敛弛【只氏反】之联事<br />
　　王昭禹曰敛民之财谓之敛弛民之力谓之弛【即郑】言敛则散利可知也言弛则薄征亦可知也大宰掌九贡九赋而大府司防司书之亦掌之所谓敛也乡大夫国中贵者之皆舎征而小司徒凡征役之施舎亦掌之所谓弛也凡此皆敛弛之联事<br />
　　凡小事皆有联<br />
　　王昭禹曰非祭祀賔客丧荒军旅田役敛弛六者之大事余皆小事也若膳夫之官有庖人亨人内外饔之通职联事司关掌国货之节以联门市皆小事也<br />
　　以官府之八成经治<br />
　　贾氏曰官府中有此八事皆是旧法成事品式依而行之以经纪国之政治【○王昭禹曰事为之制物为之防终始皆备其法一定而不可亏是乃谓之成民有争焉以此听之故曰经治】○黄氏曰此即大宰八法官成也八法为属职联成计其目皆在小宰大抵小宰治官府最详八成所以待万民之治也事莫繁于此大小宰通职小宰任其繁则大宰所治皆要也其曰经邦治治之所由以立也○刘氏曰八成者民物簿书图籍之事皆有定制而不可乱所以养民之信自古皆有死民无信不立礼乐刑政待信而为本民无信虽有礼乐刑政何所措哉【○李景齐曰自伏义造书契以代结绳之政而人之要约益严诚信益薄圣人岂固欲如是纷纷世变之所趋不得不然周公为周岂不能还斯民于淳朴之域而小宰以八成经治若所谓比居简稽版图傅别礼命书契质剂要防无非切切于簿书惟恐防奸之不密者其待民不既薄矣乎大抵周公制作凡所为纎悉委曲者不独为一时言实为后世虑也教化之孚者诚不待要约之固而后世诚信之已薄则文籍之可稽犹足济治道之穷故虽春秋诸侯侵暴犹知恶其籍则知简书之可畏亦足以维持人心周公可谓长虑】<br />
　　一曰听政役以比居<br />
　　王昭禹曰上之所施谓之政下之所从谓之役记曰五十不从力政则政者力政也施政于上而兴力于下故谓之政役<br />
　　郑司农曰比居谓伍籍也【○王氏曰听政役者欲知其可任与其施舎者故以比居听之比谓国比居谓民居以国比正之而不服则又以民居正之以国比正之若后世以五等簿差役也以民居正之若后世以簿差役不服则检视屋产也○史氏曰出则有比入则有居以此听政则力政公以此听役则力役省民之奸伪不行矣】<br />
　　二曰听师田以简稽<br />
　　王昭禹曰师所以用众田所以简众○郑司农曰简稽士卒兵器簿书【○王氏曰简谓阅而选之稽谓考而计之简稽皆有书焉师田者欲知其车徒之所任财器之所出故以简稽听之○黄氏曰车徒牛马器械皆具于此】<br />
　　三曰听闾里以版图<br />
　　贾氏曰在六乡则二十五家为闾在六遂则二十五家为里闾里之中有争讼则以户籍之版土地之图听决之【○王氏曰欲知人民所属故以版听之欲知地域所守故以图听之○易氏曰版谓夫家生齿之版图谓土地风气之图既有成法矣欲校登其闾里人民之数则以版图听之】<br />
　　四曰听称责以傅【音附】别【彼列切】<br />
　　王昭禹曰举物以就货为称谓贫不足者也责其所偿者为责谓富有余者也【○愚案孟子云又称贷而益之称谓举责也】○郑司农曰傅傅着约束于文书别别为两两家各得一也【○贾氏曰谓于劵背上大作一手书字札中央破之为二段以别之也争此责者则以傅别劵书决之】<br />
　　刘迎曰傅别乃地之劵书质剂乃市之平贾朝士之职曰凡属责者以其地傅而听其辞此地之有傅也【○王氏曰责有傅其事若今责契立保】又曰凡有责者有判书以治则听是别者判书此地之有别也【○王氏曰判书称责之要也别谓人执其一书其所与之数使责者执之书其所偿之数使称者执之以其偿责或不能一而足故也】听地讼以傅别则曲直分矣不然听称责以傅别何以继之听闾里版图之后乎<br />
　　五曰听禄位以礼命<br />
　　王氏曰礼有数命有等禄位视此以制○郑康成曰礼之九命之差等【○贾氏曰言大宗伯九仪也有人争禄之多少位之前后则以礼命文书听之也】<br />
　　六曰听取予以书契<br />
　　王氏详说曰贷而生息谓之称责贷而不生息谓之取予地官泉府云掌以市之征布敛市之不售货之滞于民者买者各从其柢都鄙从其主国人郊人从其有司然后予之此所谓取予也又云凡民之贷者与有司辨而受之以国服为之息此所谓称责也王昭禹曰民之通财不能无取予取予者谓彼有所取而此有所予也利之所在而争心存则取予者不可无书契载于简牍谓之书合而验之谓之契【○王氏曰契谓人执其一予者执左取者执右合而验之也别也契也皆要也称责之谓别则其用以别为主取予之谓契则其用以契为主○黄氏曰书契酒正凡有秩酒者以书契授之则凡取与者皆有此】<br />
　　七曰听卖买以质剂<br />
　　王昭禹曰商贾之阜通货贿则不能无卖买先王以日中为市致天下之民聚天下之货使之交易而退各得其所防其有争心焉故大市所以致信也质其事者若今市契立见也剂则为要书而巳正之以质则其人足以验也正之以剂则其书足以验也【○贾氏曰案质人云大市以质小市以剂注云大市人民牛马之属用长劵小市兵器珍异之物用短劵今郑注谓两书一札同而别之者盖谓前后作二契于中央破之两家各得其一皆无手书字故异于傅别也有人争此市事者则以质剂听之】<br />
　　王氏详曰傅别背有手书而质剂则无手书郑氏之似出臆亦似近人情夫结绳作而有书契以书契为未足而有质剂以质剂为未足而有傅别取予轻于卖买卖买轻于称责此三者所用不同以有轻重也<br />
　　八曰听出入以要防【古外反】<br />
　　郑司农曰要防谓计最之簿书月计曰要嵗计曰防故宰夫职曰嵗终则令羣吏正嵗防月终则令正月要○王昭禹曰出谓给以用入谓振以藏于财之出入而有治焉小则以月计正之大则以嵗防正之如此则财之出入无不当者矣【○贾氏曰此出入者正是官内自用物有人争此官物者则以要防簿书听之】<br />
　　总论<br />
　　王氏详曰要之八成皆文书也比居简稽版图礼命要防文书之用于公者也傅别书契质剂文书之用于民者也【○黄氏曰比居简稽版图礼库曰掌在有司而民间得案据以为证礼命以辨贵贱蔵于有司凡宫室车旗衣服礼仪皆有节制有争者则通考之以息其讼若夫傅别书契质剂要防公皆有之衣服宫室马牛兵器珍异之属取予则以书契买卖则以质剂皆所以通财物也出有傅别入有要防皆所以防抵冐也经治而以八成者盖言皆有成法其不协于官府之成法则不得行也】<br />
　　以听官府之六计弊羣吏之治<br />
　　郑康成曰听平治也平治官府之计有六事【○黄氏曰听谓听察之也孔子曰如有所誉者其有所试矣计讣其功状也曰善曰能曰敬曰正曰法曰辨所以断其才等也凡此言者有其一皆可以治故谓之治行弊断也】<br />
　　一曰廉善二曰廉能三曰廉敬四曰廉正五曰廉法六曰廉辨<br />
　　愚案廉者犹廉问廉察康成谓六事以廉为本非也廉特善之小言善则廉在其中而廉非为善之主后世贪浊者多始以廉洁为贵周以六计弊吏治先之廉善者问其吏之善否何谓善如诗之淑人君子是也有其善何施而不近厚继之廉能者问其吏之能否何谓能如孟子之能胜其任也有其能则何事之不立【○王昭禹曰能事神人然后可以典礼能谐八音然后可以典乐茍为不能瘝官旷职者众矣】问及于敬则必其恪居官次于心不欺于事不茍而后谓之敬如或怠忽荒散不得而茍容也问及于正必其操履端方治行清严不为势夺而后谓之正如或起信险肤不得而滥冒也法贵能守大纲小纪不可乱也作聪明者或逞智以纷更之则吏之守法如之何而不问事欲其辨是是非非不可也蔽耳目之近将事至而不能决则吏之能辨与否又如之何而不问以此六者听之则羣吏之治可得而断矣<br />
　　李景齐曰后世考课之法即小宰六计之遗意也虽然吏以廉善为上而能次之故六计必以廉善居其首而以廉能居其次若夫廉敬廉正则以其行已之能敬能正也廉法廉辨则以其当官之能守法辨事也<br />
　　以灋掌祭祀朝觐防同賔客之戒具军旅田役丧荒亦如之<br />
　　郑康成曰法谓礼法也【○易氏曰法式也天下之事不豫则不立祭祀朝觐防同賔客以至军旅田役丧荒之事凡七者皆国之大事不先具则必有缓不及事之患故平居之际戒其所当为之事具其所当用之物小宰皆以式法掌之而待其事焉】戒具戒官有事者所当共<br />
　　郑伯谦曰小宰以法掌祭祀朝觐防同賔客之戒具军旅田役丧荒亦如之今九式之中不及朝觐防同军旅田役何也曰朝觐防同之用不过牢礼委积膳献饮食賔赐飱牵而已此则賔客之式也军旅田役之用亦不过币帛刍秣匪颁工事而已而外府共财用之币赍委人共委积薪刍司勲掌赏地宫正颁衣裘车人矢人缮人槀人司弓矢司甲兵之一切皆有式法以给其财此则币帛刍秣匪颁工事之式也○王氏详曰七事皆六联也七事不言六联之敛弛六联不言七事之朝觐防同者七事之下所谓共其财用非敛乎治其施舎非弛乎六联所言合治而已七事则共其财用治其施舎财用施舎在朝觐自为一事防同自为一事賔客自为一事不可比而同之此又见周公立法之意也<br />
　　【王昭禹曰祭祀所谓吉礼朝觐防同賔客所谓賔礼军旅田役所谓军礼丧荒所谓凶礼也礼有五而此不及嘉礼者盖嘉礼有脤膰之礼则祭祀之事也有享燕之礼则賔客之事也然则言祭祀賔客则足以兼嘉礼矣宗伯正掌礼之官故其事详小宰治官联事通职而已故其事畧】<br />
　　七事者令百官府共【音恭】其财用治其施舎听其治讼郑康成曰七事谓先四如之者三也【○王昭禹曰祭祀一也朝觐二也防同三也賔客四也与军旅田役丧荒三者凡七也】施舍不给役者【○贾氏曰即上六联注引乡大夫国中贵者贤者能者服公事者老者疾者是也】<br />
　　王氏曰理其事谓之治争其事谓之讼财用出于官府而施舎加于人民治讼则或以财用之不共或以施舎之不治故先言共其财用次言治其施舎后言听其治讼○王氏详曰财用所共自有大府而令之者小宰也施舎所治自有乡大夫而令之者小宰也【○史氏曰于五礼以法绳其要于七事以令总其繁】<br />
　　凡祭祀赞玉币爵之事祼将之事<br />
　　郑锷曰大宰所赞者祀五帝祀大神享先王之时也小宰凡祭祀皆赞之【○贾氏曰大宰祀五帝赞玉币爵今此又言赞此三者谓小宰执以授大宰大宰执以授王是相赞助也】○王氏曰祼谓祼而将瓒也○郑康成曰将送也○陆氏曰商人尊神交于明故先乐而求诸阳周人尊礼求诸幽故先祼而求诸隂郑氏谓王酌郁鬯以献尸尸受之啐之奠之然尸神象也初受而自祼非礼意也郑氏又谓宗庙有祼天地大神尊不祼考之礼于典瑞玉人鬯人则祼先王賔客社稷宗庙山川四方而已是祼不施于天地然大宗伯凡祀大神享大祭大示涖玉鬯表记曰亲耕粢盛秬鬯以事上帝盖祀天有鬯者陈之而已非祼也【○王氏详曰祭惟祭宗庙用祼其他天地社稷山川等祭则惟秬鬯而已郁人之职与鬯人异祼郁鬯谓以郁金草实而陈之所谓筑之而煮之是也鬯人云掌共秬鬯而饰之社壝用大罍禜门用瓢赍则是天地等祀皆有秬鬯但不用郁为祼耳】<br />
　　郑锷曰祭祀用玉用币用爵所以见礼神之文祼将之事所以见求神之实王荐玉币爵而小宰赞之王酌郁鬯以祼而小宰将之赞则执以授王使荐献不失其节将则奉以授尸焉大宰无祼将之事其所赞者主祀五帝言之天神不祼也惟人道宗庙有之然宗庙之祼大宰赞王亦不将送其将者小宰故特言祼将之事也<br />
　　凡賔客赞祼凡受爵之事凡受币之事<br />
　　贾氏曰凡賔客赞祼者大行人云上公再祼而酢谓诸侯来朝朝享既毕王礼之有此灌酢之礼也【○王昭禹曰大享之礼惟不入牲其他皆如祭祀先王以祭祀之礼待賔客所以致敬而神之也】○郑锷曰凡此言赞皆赞王也考大宗伯之文曰大祭祀王后不与则摄荐豆笾彻其下乃言大賔客则摄而载果盖后有酌璋瓒祼賔之礼偶不与焉宗伯摄之乌可以此赞祼为助宗伯受爵谓王受賔客之玉爵受币谓王受賔客之玉币凡此二事亦赞王受之先儒以为助大宰非也○王昭禹曰大宰于币爵之事无所不赞小宰所赞特受币受爵而已○王氏详说曰大宰于币爵言赞不言受此言受又言凡所以见小宰之治其小也<br />

                    <br>
                        　　丧荒受其含襚币玉之事<br />
　　贾氏曰丧谓王丧诸侯诸臣有致含襚币玉之事荒谓凶年诸侯亦有致币玉之事○郑康成曰春秋传曰口实曰含衣服曰襚凶荒有币玉者賔客所赒委之礼○王氏曰丧荒有币玉则赙赠赒委之物也贾氏曰大宰不言则此小宰得专受之<br />
　　月终则以官府之叙受羣吏之要赞冢宰受嵗防郑康成曰主每月之小计也○贾氏曰月计曰要毎月之终使官府致其簿书之要受之当先尊后卑故言叙嵗计曰防助冢宰受一嵗之计也○王昭禹曰日成掌于宰夫月要掌于小宰嵗防掌于大宰尊卑详略之叙嵗防正掌以大宰小宰者大宰之贰故赞宰<br />
　　嵗终则令羣吏致事<br />
　　王昭禹曰嵗终日穷于次月穷于纪星回于天数将几终嵗且更始天子与公卿大夫共饬国典论时令以待来嵗之宜羣吏治事必有所致以告于上者焉【○郑康成曰使赍嵗尽文书来至若今上计○贾氏曰谓使六官各致一年功状将来攷之故也】大宰于嵗终听其致事小宰则令羣吏致事而已必小宰先令致事然后大宰得以听之<br />
　　正嵗帅治官之属而观治象之灋徇以木铎曰不用灋者国有常刑<br />
　　郑康成曰正嵗谓夏之正月得四时之正以出教令者审也○贾氏曰大宰以周之正月始和布之天下至此建寅正嵗之正月县于象魏其小宰亦助大宰帅治官之属及万民以观之【○呉徳方曰郑康成每以正嵗为夏正建寅之月正月之吉为周正建子之月窃以为不然周以建子为正凡事皆用本朝正若知有不可行处依前参用前代正朔则不必建子可也经中言嵗终即继之以正嵗为建寅则嵗终非建亥周家自废其正朔矣若以嵗终为建亥即始终有接续无縁住两月也正月之吉为周正一嵗之始无疑事有非朔日可行故云正嵗不拘朔日亦可○愚案此说谓嵗终与正嵗正月相连不应隔絶固然参以凌人十二月斩冰内宰上春献种中春始蚕与诗四月维夏六月徂暑见于周幽王仍袭之后月令次序十二月行事见于秦人未改正朔之初曷尝不以建寅纪月其余又见大史正嵗年说不可不攷】<br />
　　郑康成曰古者将有新令必奋木铎以警众使明听也木铎木舌也文事奋木铎武事奋金铎○王昭禹曰垂以治象使有目者皆覩徇以木铎使有耳者皆闻犹有犯焉宜刑之所取也常刑官刑也○黄氏曰常刑谓国法掌在司寇<br />
　　乃退以宫刑宪禁于王宫<br />
　　王昭禹曰小宰掌建之宫刑宪禁于王宫宪谓表而示之使之知禁之所在【○贾氏曰凡刑禁皆出秋官今云宪禁者与布宪义同故小宰得秋官刑禁文书表而悬之于宫内】<br />
　　令于百官府曰各脩乃职攷乃灋待乃事以听王命其有不共则国有大刑<br />
　　王昭禹曰此王宫中之百官府也盖百官有治事于王宫者既宪禁于王宫又明为告令使皆知之○郑康成曰乃犹汝也○王昭禹曰脩乃职令之各脩所治王宫中之职也攷乃法则令攷所奉行之法以避宪禁也待乃事则其事有待王宫之政令焉故也令以听王命则欲其疾于听从故也苟有不共则事上之职怠故告之以国有大刑大刑则非特常刑也故告以大刑以宫刑宜严于官府今律宫殿中所坐比常法有加亦是意也费誓于马牛臣妾越逐不复与夫窃马牛诱臣妾皆誓之以常刑至于峙乃糗粮峙乃刍茭不逮不多则誓以大刑盖事之轻则誓以常刑事之重别誓以大刑与此同【○林椅曰不共者先事之戒不正者已事之攷不用法者方事之为】<br />
　　总论小宰<br />
　　陈君举曰小宰之职盖贰冢宰以掌治而宰夫又所以贰小宰也故冢宰掌其典而小宰率其职冢宰操其柄而小宰治其纠禁凡小宰之所听所弊所刑虽非冢宰之所自为而百官之所以耸动警饬而不敢不勉者盖曰严冢宰也夫是以君宰尊严朝廷清明百工称职而不敢易纪律盖本诸此<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷四<br />
　　钦定四库全书<br />
　　周礼订义卷五　　　　　宋　王与之　撰<br />
　　宰夫之职掌治朝之灋以正王及三公六卿大夫羣吏之位掌其禁令<br />
　　郑康成曰治朝在路门之外○黄氏曰掌治朝之法者冢宰掌邦治故王眡治朝则宰赞听治而宰夫掌其法以正王及诸臣之位法谓其事当听于治朝者若今三省取防军司引见公事礼部奏进士名三衙进呈军器之属是则皆有其法矣王位若今御坐与临轩也公卿大夫之位其进退升降各有据郑言其位司士掌焉宰夫察不如仪者非也司士朝仪之位盖常朝也宰夫治朝之位王听治当时王者位于此也羣吏府史府主藏史主书将有所治故亦有位【○王昭禹曰治以致其事皆谓之吏此先三公六卿大夫而后言羣吏则非大夫以上矣盖自士而下言之】<br />
　　王氏详说曰司士掌治朝之位言公卿大夫必及其但治朝以为东面外朝以为西面耳今宰夫掌治朝之法言公卿大夫而不及者卿即也典命言其卿六命则亦六命矣况三与六卿合而为九言卿而不及官不必备也若乃羣吏之位则司士谓在路门之左右者也在公卿大夫之后则谓之羣士在公侯伯子男之后则谓之羣吏对文则异散文则否<br />
　　陆氏曰治朝之位卿东面外朝之位左卿右公侯伯子男射人东面卿大夫西面皆尚右内外之礼异也<br />
　　总论三朝<br />
　　孙氏曰案司士朝仪之位王族故士虎士在路门之左南面东上大仆大右大仆从者在路门之右南面西上则知皇居之重宿卫之众皆属司马而治之以军政惟大宰之赞听治所谓一相在内无所不统者也使其令不行于朝廷则相权轻而朝纲紊故不尽委诸司马必使宰夫掌治朝之法而申以禁令之严叙羣吏之治而待其命令复逆之至然后提纲振领皆归一相奔走御侮各效臣节若夫燕朝则师氏司之外朝则司冦听之大宰皆不得而参何哉盖燕朝者居宫中之隠非体貌大臣之地燕安鸩毒乃防淫乐之所从生左右非人则防谄面谀所必至于是临之以师保正之以仆臣友之以史氏诏谏恶有箴规之益左右先后无便辟之私见闻日广志意日修则大宰虽不身亲乎其列而以人事君莫大于此外朝者其地广逺诸侯诸吏之所赴州长百姓得而入皆隷于司冦先王之时官各有守而不容以相夺地官掌教则六卿皆受法于司徒宗伯掌礼则朝觐防同为上相夏官掌政则军旅之戒令虽地官之属亦惟司马之听焉司冦之职得专行于外朝又何嫌哉<br />
　　叙羣吏之治以待宾客之令诸臣之复万民之逆王昭禹曰次叙羣吏凡有预于賔客之令臣民复逆之事者皆是○杨氏曰礼之于賔客各有司存宰夫以牢礼之法掌其牢礼委积膳献饮食賔赐之飱牵则所与从事者非一职也不叙羣吏之治以待其令则所以奉賔客者或失其叙矣【○愚案郊劳眡馆令之行人仪容辞令令之司仪聚之事令之野庐委积之事令之委人○王氏详説曰令戒也令之使疾于趍事者宰夫也】李景齐曰上有所令而下有所言则谓之复上无所令而下有所言则谓之逆○黄氏曰臣民言事为令为复为逆其当否其可行其不可行而必关于羣吏之治故叙而待之【○王昭禹曰诸臣非无逆也以出纳者臣之事故言其复而已万民非无复也以民之贱不必问焉而以言故言其逆而已然则大仆掌诸侯之复逆小臣掌三公及卿之复逆御仆掌羣吏之逆及庶民之复所掌不同者盖大仆小臣御仆皆王之左右前后所以侍御使令之臣而出入王命者以职之尊卑而分掌宰夫掌治朝之法以事叙羣吏之治使待臣民之复逆则大仆小臣御仆皆宰夫叙之也】<br />
　　陈及之曰叙羣吏之治至万民之逆即汉尚书职事今章奏告防是也大仆令于宰夫宰夫日夕与天子亲近执奏<br />
　　掌百官府之徴令辨其八职<br />
　　郑锷曰自上召下谓之徴自上使下谓之令百官之府皆有徴召然非其职之所统治则虽有所徴而不至虽有所令而不从宰夫掌徴令而辨其八职使各有所统治然后上可以号下而下不敢以违○黄氏曰周礼徴令有二王与宰有所徴召之令宰夫百官府之徴令是也征敛税赋之令司书逆羣吏之徴令是也王召百官府将有所访问宰夫掌之必辨其八职其凡要在正与师其数目在司与旅其财贿文书在府与史其节次督趣在胥与徒必辨其职则徴召无差忒<br />
　　愚按大宰八法以出治之叙言之故官常为先继之以官成官法宰夫八职以小大之叙言之故官法为大继之以官成官常<br />
　　一曰正掌官灋以治要<br />
　　王氏曰以其属之所取正故谓之正【○王昭禹曰正则六官之长所谓建其正也】○王昭禹曰法八法以其用之以治官府故谓之官法○郑康成曰治要若嵗计也【○王氏曰积凡以为要要则月计要则师之所掌而正治之若夫防则正之所掌而王治之矣】<br />
　　二曰师掌官成以治凡<br />
　　王氏曰师其官属所受教者【○王昭禹曰若小宰之于大宰小司徒之于大司徒所谓立其贰】<br />
　　王昭禹曰官成则八成也○郑康成曰治凡若月计也【○王氏曰积日以为凡凡旬计也宰夫所谓旬终则正日成是也官成则师之所掌以经治凡则司之所掌而师治之】<br />
　　二曰司掌官灋以治目<br />
　　王氏曰司各自司其职事者【○王昭禹曰若天官之宰夫地官之乡师之所谓设其攷者也】<br />
　　王昭禹曰官法即八法所谓官法以正邦治者也【○刘执中曰司亦曰官法其司之法也】○郑康成曰治目若今日计也【○王氏曰积数以为目目则日计日计则旅之所掌而司治之○史氏曰目者凡之细治之枚分条析皆有其名不至于茫然无所攷也】<br />
　　四曰旅掌官常以治数<br />
　　王氏曰众有从谓之旅【○王昭禹曰六官之士是也六官独于下士言旅此则合上士中士而言之所谓陈其殷者也】○王昭禹曰常则八法所陈官常也○郑康成曰治数每事多少异也【○王氏曰数则一二三四是也官常所以听官治而旅掌之一二三四之数则府史之所掌而旅治之○史氏曰数者目之细治之铢校寸积皆有其数不至于泛然无纪也】<br />
　　总论以上四者<br />
　　黄氏曰正师皆是长官也正以纠正为义师以教师为义司以司察为义旅众也以分职为义正师之治简司旅之治详凡详于要数宻于目郑氏以大宰为正小宰宰夫为师上士中士为司下士为旅非也下士为旅盖见六卿之属有旅下士故据之六卿之属旅下士亦以分职为义也此言百官府之八职凡官府不必备此八者以其所以称正称师与其他所以名官皆可以通矣官法官成官常即冡宰所治之八法<br />
　　五曰府掌官契以治藏【才浪反】<br />
　　王昭禹曰府主蓄藏必有要书以为验故掌官契契要书也其用以合验为主故谓之契藏则凡所蓄聚之物【○史氏曰府者主蔵之吏也夫茍欲为治则版图契券可以得其山川之险易戸口之多寡也不尔则将无所稽虽欲治要治凡治目治数有不可得此府所以治蔵也】<br />
　　六曰史掌官书以赞治<br />
　　王昭禹曰六官之事众矣载而述之必有书史掌官书则于事无所不赞焉故曰赞治盖正则治要师则治凡司则治目旅则治数府则治藏史则无所用治掌官书以赞之而已盖史也者能文而不能实可以赞治【○黄氏曰史案牍可攷于治为赞助】<br />
　　七曰胥掌官叙以治叙<br />
　　贾氏曰胥有才智为什长当次序官中须人驱役之处则科次其徒故云次序官中也【○郑康成曰如今侍曹五伯吏朝也○王昭禹曰叙先后之伦胥虽贱而在下足次其徒而长之故掌官中事治先后之序也】<br />
　　八曰徒掌官令以征令<br />
　　王昭禹曰徒给役之贱者能往徴令者也○郑康成曰征令趋走给召呼【○郑锷曰説者谓徒属百官府者乌有征令耶盖百官府之征令则奉在上之命其行征令者百官也故宰夫掌之徒所征令则处乎百官之下县都奔走之人非传命令者孰从而征令之乎】<br />
　　总论八职<br />
　　史氏曰曰劳心者治人劳力者治于人自要而总其凡自凡而总其目自目而总其数皆治人者也至于府史胥徒治于人者长贰参佐之执役者也<br />
　　掌治灋以攷百官府羣都县鄙之治<br />
　　贾氏曰宰夫是钩考之官故以治法考百官府羣都县鄙之内治功善恶也○郑锷曰六官皆有攷各得以攷其属天官之攷非攷其属而已又以攷百官府羣都县鄙之治与夫五官之攷其一官之属异矣【○郑康成曰羣都诸采邑也六遂五百家为鄙五鄙为县言县鄙而六乡州党亦存焉○黄氏曰郑说非也乡遂皆官府也县都之地不为都者皆为都鄙如边之制遂人可考天子使吏治之故称之曰羣都县鄙以同于逆也○王氏曰所谓县者县师所掌间田之县也】<br />
　　王昭禹曰大宰出法以治之小宰守法以逆之宰夫循法以攷之<br />
　　乗其财用之出入<br />
　　贾氏曰谓上数处用官物者当乗计其用财之出入知其多少【○黄氏曰大府曰凡官府都鄙之吏及执事者受财用焉故宰夫考其治而乗其出入】○郑康成曰乗犹计也【○贾氏曰计者筭法乗除之名出于此也】○王氏曰不言防而言乘者以一二三四计之则谓之乗总会其数则谓之防欲知其总数则冝言防欲知其别数则宜言乗今此欲知其失财用物辟名足用长财故言乗其出入也○郑锷曰利之所在奸伪必萌人能于财利之际不萌贪欲之心者防吏也故攷吏治而以乗财用为急<br />
　　凡失财用物辟名者以官刑诏冡宰而诛之其足用长财善物者赏之<br />
　　王氏曰失其所蔵之货贿谓之失财【○史氏曰侵欺也】非所用而用之谓之失用所失之物非货贿也而谓之失物【○郑康成曰物畜兽也○史氏曰失物盗也】<br />
　　郑康成曰辟名诈为书以空作见文书与实不相应官刑在司冦五刑第四者○黄氏曰失财用物有过误有乖违其罪皆可议惟辟名则必行其诛○贾氏曰有用而能足财又能长物又能善如此者赏之○李景齐曰财之亏者有诛财之裕者有赏是上之人汲汲于此课天下之吏则吏急于规君之赏者毋乃于法外以剥民如后世所谓充羡余之贡者乎不然周之赋民自有定制彼安得以恣法外之敛宰夫所职之意亦以示羣吏之不敢妄费者矣<br />
　　孙氏曰周家本治以防财因财而知治故宰夫治官之攷必掌治法以攷百官府羣都县鄙之治而后乘其财用之出入使治法无所攷则财用亦不可得而乘之矣司防本为邦计设未常汲汲于财所掌者六典八法八则以逆邦国都鄙官府之治为先其参互要防亦以周知四国之治而已先王又非以财为不足计也自昔治之与财常若一体不可强分故攷治即所以防财也<br />

                    <br>
                        　　刘执中曰司防掌以参互攷日成以月要攷月成以嵗防攷嵗成以周知四国之治以诏王及冡宰废置宰夫掌治法以攷百官府羣都县鄙之治而后乘其财用之出入以至诛之赏之则内外之财用赏罚总于冡宰然则司防之失财用物辟名者宰夫得以攷之而诏于冡宰矣<br />
　　以式灋掌祭祀之戒具与其荐羞从大宰而眡涤濯贾氏曰祭祀大小皆有旧法式依而戒敕使共具之○林氏曰式有多少之数法有制度之节○孙氏曰式者出于大宰之九式所以制其用财之度也式既定则治事各有法此所以相依而行先王之时百治并举而财用不遗者以有是式法而已大宰出式法者也小宰宰夫执持是式灋者也又有司防总其大计而为之主张维纲焉及其颁财致用也大府既授以式法复从职嵗受之由是散在有司无不奉式法以从事至防计之际各以式法赞之职币又以式法敛其余焉在易之节曰节以制度不伤财不害民其斯之谓欤【○王氏详説曰太宰于祭祀言戒具而未尝言法不掌法矣宰夫式法兼掌此所以见治小而详也】<br />
　　郑康成曰荐脯醢也羞庶羞内羞也【○贾氏曰仪礼乡饮酒乡射燕凡单言荐者皆脯醢也庶羞谓天子八豆诸侯六豆之内羞谓祭祀食后所加言内者少牢所谓房内之羞糗饵粉餈是也】○王昭禹曰小宰以法掌戒具以赞大宰宰夫又以赞小宰也<br />
　　凡礼事赞小宰比【毗志反】官府之具<br />
　　郑康成曰比校次之【○王氏曰小宰以法掌祭祀朝觐防同賔客之戒具军旅田役丧荒亦如之七事者令百官府共其财用所谓官府之具者此也祭祀则吉礼之事朝觐防同賔客则賔礼之事军旅田役则军礼之事丧荒则凶礼之事】○王昭禹曰礼事不一则比叙之者亦非一官府小宰以礼校比其具宰夫又从而赞之<br />
　　凡朝觐防同宾客以牢礼之灋掌其牢礼委【于伪反】积【予赐反】膳献饮【于鸩反】食【音嗣】宾赐之飱【音孙】牵与其陈数<br />
　　郑康成曰牢礼之法多少之差及其时也三牲牛羊豕具为一牢<br />
　　王氏详説曰牢礼之法者盖委积膳献饮食宾赐之飱牵无非牢礼按聘礼云賔至大夫帅至于馆宰夫朝服设飱是賔始至则有飱礼飱小礼又曰聘致饔是賔已至则有饔礼饔大礼先郑以飱为夕食非也贾氏以饔饩为牢礼亦非也夫賔至设飱何待夕乎凡礼皆有牢何必饔乎委积膳献饮食宾赐之飱牵掌客行人所掌可攷而知上公五积侯伯四积子男三积地官遗人所谓十里有庐庐有饮食三十里有宿宿有委五十里有市市有候馆候馆有积是委积往来道路间所给用也膳则掌客所谓上公殷膳大牢以及归侯伯殷膳则无及归子男又无殷膳矣此之谓膳献则掌客所谓上公乘禽日九十双侯伯七十子男五十唯上介皆有禽献饮则行人所谓飨礼九献侯伯七献子男五献此所谓饮食则行人所谓上公食礼九举侯伯七举子男五举此之谓食賔赐掌客所谓凡介行人宰史皆有飱饔饩以其爵等为牢礼之陈数曰賔赐云者以其賔之故而赐其羣下耳此之谓賔赐飱牵则是自委积以下膳献饮食賔赐皆有飱牵掌客所谓上公飱五牢饔饩九牢其死牢如飱之陈牵四牢侯伯飱四牢饔饩七牢其死牢如飱之陈牵三牢子男飱三牢饔饩五牢其死牢如飧之陈牵二牢此谓飱牵但致积致飱致饔饩致饔食与夫賔赐皆有牢礼必曰飱牵者以客始至之礼为言耳委积虽不言牢数然积视飱牵三问皆脩羣介行人宰史皆有牢郑氏谓君用脩臣用牢非礼以为脱误当矣由是言之委积亦有牢委积往来皆有之此所以先于膳献饮食也言飱不及饔言牢不及死牢义亦在其中矣<br />
　　王氏曰陈数则以爵等为之牢礼所陈之数【○郑锷曰簋十有二牲三十有六皆陈醢醢百瓮皆陈所谓陈数也】<br />
　　凡邦之吊事掌其戒令与其币器财用凡所共者郑康成曰吊事吊诸侯诸臣也币所用赙也器所致明器也始死吊而含襚而赗赠其加恩则有赙焉○贾氏曰谓王使人吊诸侯自吊诸臣须从王行者并有赠丧之具百官当共故宰夫总戒令之与币器财用凡所共者也<br />
　　大丧小丧掌小官之戒令帅执事而治之三公六卿之丧与职丧帅官有司而治之凡诸大夫之丧使其旅帅有司而治之<br />
　　郑康成曰大丧王后世子小丧夫人以下小官士其大官则冡宰掌其戒令○贾氏曰三公六卿丧尊故宰夫与春官职丧帅其于丧家有事之官有司治之大夫丧卑故宰夫不自为使在已之旅下士帅有事于丧家之有司而治之<br />
　　陈及之曰郑氏说治共辨也此不惟共辨而已古者卿大夫之丧其礼各视其命数所谓诸侯七介遣车十乘大夫五介遣车五乘与夫大敛小敛衣衾棺椁明器之悉有隆杀有功则升有罪则降王制曰大夫废其事终身不仕死以士礼之是大要也春秋犹有此制臧哀伯死之加一等共仲孟穆伯则降之范献子魏舒去其柏椁赵孟自誓柏椁三寸不设属辟其礼必自上制之也然宰夫特案其大要其官府专掌之者固自有职丧也<br />
　　嵗终则令羣吏正嵗防月终则令正月要旬终则令正日成而以攷其治治不以时举者以告而诛之<br />
　　贾氏曰嵗终周之嵗终○郑康成曰正定也○贾氏曰攷其治者防要成总考之也○王昭禹曰宰夫治官之考其职掌赞大宰小宰故嵗防月要日成皆使羣吏正之嵗防则使入于太宰月要则使入于小宰日成则宰夫受之治则案所入之计书而攷之先王以时兴事治不以时举则违时令而失其防罪莫大书曰先时者杀无赦不及时者杀无赦先王谨时令其严如此则违时者法之所必诛也○王氏曰以告而诛者不待三嵗大计而诛之者也<br />
　　正嵗则以灋警戒羣吏令脩宫中之职事书其能者与其良者而以告于上<br />
　　郑司农曰正嵗之正月以法戒敕羣吏○林氏曰羣吏在宫中者○王昭禹曰以法警戒者使之各谨于用法也正嵗小宰既以宫刑宪禁于王宫令于百官府今宰夫又警戒羣吏脩宫中之职事盖賛小宰而令之也<br />
　　愚案能者才艺之优长良者器质之粹美宫中官吏与百司庶府不同凡饮膳酒浆之供幄帟次舎之役非有能者莫胜其任故先以书其能者彼才能虽优而器质不美有如奸邪柔佞之行便嬖侧媚之人或滥厠其间亦足以蛊惑人主之心术故继以书其良者【○林氏曰稽功绪则有能者纠徳行则有良者】<br />
　　王昭禹曰书所以识之○王氏曰宫正稽其功绪纠其徳行嵗终则防其行事然后宰夫得以攷其防而正嵗书其能者良者以诏于上○郑康成曰上谓大宰小宰○王昭禹曰告于上将以赏之<br />
　　宫正上士二人中士四人下士八人府二人史四人胥四人徒四十人<br />
　　郑康成曰正长也主宫中官之长【○李景齐曰凡官言正皆万民之所取正也宫正者王宫于是而取正】<br />
　　掌王宫之戒令纠禁<br />
　　王氏曰戒戒其怠忽纠纠其缓散令使之有为禁使之勿为【○易氏曰戒而后令作其为善纠而后禁止其为恶】<br />
　　王昭禹曰侍卫不严无以备非常左右不正无以谨近习况王宫者百官之治事皆防于此天下之治忽实本乎此不严其制何以谨近习而备非常先王择人以为之正又使之掌戒令纠禁焉如是则在宫中者无非公正之士忠义之人非僻之心无自而啓奸宄之变无自而作<br />
　　以时比【毗志反】宫中之官府次舍之众寡为之版以待夕击柝而比之国有故则令宿其比亦如之<br />
　　郑锷曰先儒谓时四时也然宿卫欲严顷刻不可无禁安有四时始一校比之当与时禁之时同义○郑康成曰比校次其人之在否官府之在宫中者若膳夫玉府内宰内史之属次诸吏直宿若今部署诸庐者舍其所居寺也版其人之名籍待待戒令及比也夕莫也莫行夜以比直宿者为其有解惰离部署○郑司农曰柝戒守者所击也易曰重门击柝以待暴客春秋传曰鲁击柝闻于邾【○王氏曰夕击柝而比之若今酉】故谓祸灾令宿宿卫王宫春秋传曰忘守必危况有灾乎【○郑康成曰故凡非常也文王世子公有出疆之政庶子以公族之无事者守于公宫正室守太庙诸父守贵宫贵室诸子诸孙守下宫下室此谓诸侯也王之庶子职掌国子之倅国有大事则帅国子而致于太子惟所用之令宿之事盖亦存焉】○贾氏曰令宿其比亦如之亦如夕击柝已上之事【○王氏曰若今坐甲】○王昭禹曰先王之于宿卫其比之也以时其待之也以版固已详矣而又夕击柝而比之以宿卫于王宫者冝致其严故也陈及之曰胡五峯云先王之制凡官府次舍列于库门之外所以别内外严贵贱也今宫正乃比宫中之官府次之众寡又曰去其竒衺之民则是妃嫔与官吏杂处防陛不严而内外乱矣殊不知宫正所掌者宫中徒役之民与夫典妇功典丝枲染人屦人等官皆士人也皆有宫庐官署在内虽在宫中不应与妃嫔杂处汉郎吏舍卫士庐周匝殿内自后世而观亦与宫嫔杂处耶稍有政事亦必有节制矣如胡氏之说则凡在外朝者悉士民可也凡在宫中者悉妃嫔可也【○余说见内宰】<br />
　　辨内外而时禁<br />
　　易氏曰王宫有内外自雉门内以至燕寝则为内自雉门外以至外朝则为外○王昭禹曰王宫之官府与夫次舍之人在内者在外者【○刘执中曰内者有版也外者有门籍也无籍而入有版而不宿卫者辨而禁之不失其时也】○史氏曰外之入内之出不可不辨【○王氏曰时其出入启闭之禁】<br />
　　稽其功绪纠其徳行<br />
　　郑康成曰稽犹攷也计也○王昭禹曰兴事造业谓之功功事有伦谓之绪功绪有多寡故稽之徳行有邪正故纠之○王氏曰稽之防其怠纠之防其邪○郑锷曰治职业者或有既成之功或功未成而已有端绪者从而稽之始见其任官之能谨操修者或有自得之徳或徳之成而见于所行者从而纠之始知其修身之美<br />
　　几其出入均其稍食<br />
　　王氏曰几谓微察其出入○愚案宫正所几乃宫中之羣吏固非士庶子亦非阍人所几于中门之禁也王氏曰均平颁之也○郑康成曰稍食廪禄也【○贾氏曰言稍则稍稍与之月俸是也】○陈君举曰此见先王廪给之意非若今粮料院使士大夫各持券书往请所以防养士大夫亷耻多矣伊川先生初赴召居阙下日用窘迫假贷于朝臣当时诸公谓其俸给不足索粮料院文书视之则自赴召以来未尝往请正以持状而请非先王养贤之意也先王之时只是各颁之官长使自均给之<br />
　　陈及之曰王朝之环卫宫正均其稍食王宫之内人内宰均其稍食王朝之诸臣稾人共其食【○愚案此皆庶人养之以稍食者若士庶子则有秩矣】<br />
　　去【起居反】其淫怠与其竒【音】衺【似嗟反】之民<br />
　　郑康成曰淫放滥也怠解慢也竒衺谲觚非常○王昭禹曰竒无常也邪不正也淫怠竒衺不去则沦胥而败矣凡在宫中之民尚然况吏士乎【○郑锷曰阍人言竒服怪民不入宫则竒衺之民是也民之行怪者或习为妖术以冒惑人茍留宫中之官府入宫禁而左道巫蛊之祸起】○易氏曰司掌帅四翟之使之各服其邦之服执其邦之兵守王宫此宫中之民其四之民耶<br />
　　防其什伍而教之道艺<br />
　　郑康成曰五人为伍二伍为什○王氏曰防其人以为伍防其伍以为什使之相保然后教以道艺也○王昭禹曰道本艺末也道实艺华也教之道艺欲其本末华实俱得也君子学道则爱人小人学道则易使也惟爱人然后可以使之近君惟易使然后可责以守卫故教之道艺然不先防其什伍则莫相劝督而务学矣<br />
　　总论<br />
　　王氏详说曰师氏以三徳教国子所谓道也保氏教之六艺所谓艺也然则师氏保氏分道艺而教之以致其详宫正合道艺而教之以致其要师氏帅其属守王门保氏使其属守王闱初未尝防其什伍也宫正则非惟教之道艺且防其什伍矣故以宫正名官<br />
　　月终则防其稍食嵗终则防其行事<br />
　　贾氏曰稍食谓宫中官府等月禄○郑康成曰行事吏职也○王氏曰月终防其食为小宰受其月要故也嵗终防其行事为大宰受其嵗防故也○王昭禹曰稍食必以月防行事必以嵗防而疏数不同者盖养之详而责之略矣夫事君先其事而后其食人臣之义也使人养之详而责之略人君之仁也<br />
　　凡邦之大事令于王宫之官府次无去守而听政令贾氏曰大事谓祀与戎则令于王宫之官府次使之皆在次不得去部所守而须有所为也<br />
　　春秋以木铎脩火禁<br />
　　史氏曰火星三月见于辰九月伏于戍脩火禁于宫中必待春秋顺时令也○王氏详说曰周礼有民火有公火司爟掌火之政令民火也司烜以夫遂取明火于日公火也王氏贾氏徒见司爟有季春出火季秋内火之文遂以为春秋火禁之证非也盖宫正脩火禁于宫中而出纳火者民火耳至于司烜中春脩火禁于国中言春而不及秋以出火为主耳宫正脩于宫中也司烜脩于国中也宫中非国中之比故并及其春秋○王氏曰春秋脩火禁若今皇城四时戒火也<br />
　　凡邦之事跸【音毕】宫中庙中则执烛<br />
　　王昭禹曰跸则以严于禁止为事执烛则以明于照察为事皆卫至尊之道也事郑氏谓祭事凡邦事孰非事也何谓祭事而已宫中庙中郑氏谓祭社稷五祀于宫中祭先王先公于庙中○史氏曰出入皆跸禁驰骤而肃喧哗也祭则执烛禁昏晦而防不虞也<br />
　　大防则授庐舍辨其亲疏贵贱之居<br />
　　郑康成曰庐庐舍垩室【○贾氏曰猗庐谓于路门之外东壁木为庐垩室者两下为之与庐异也】亲者贵者居庐疏者贱者居垩室杂记曰大夫居庐士居垩室○史氏曰禁殽乱而别嫌疑也<br />
　　宫伯中士二人下士四人府一人史二人胥二人徒二十人<br />
　　郑康成曰伯长也<br />
　　掌王宫之士庻子凡在版者<br />
　　愚案天子以天下为家守在四夷公卿大夫之子弟以天子为家守在王宫或谓王宫以士庻子守之则可若虎贲氏在国亦守王宫司帅四夷之执其之兵亦守王宫何也不知自中门以至路门皆宫也而王宫之卫自分内外各有其人士庶子之守在路寝之内次舍之中虎贲翟不属之宫伯此必在寝门外明矣<br />
　　郑康成曰士谓适子庶子其支庶【○王昭禹曰庶未命也士则为适也】○王氏曰非王族则功臣之世贤者之王以自近而卫焉故君臣国家休戚一体上下亲而内外察○王昭禹曰平时教之道艺以之充宫庭之卫冝也○贾氏曰凡在版者子弟皆有名籍以拟校比也<br />
　　掌其政令行其秩叙作其徒役之事<br />
　　史氏曰凡所施者皆政所禀者皆令○郑锷曰秩如常膳常酒之所当得之常赐也叙如下士中士之所当迁之等级也为人之子弟未有禄稍以廪之未有列位以之必有叙以进之谓之行者言当推而行之使无留滞壅遏也说者谓只于宫伯与里宰二官言行其秩叙何也盖里宰之秩叙所以劝农夫之力田不行则农不劝此所以励士庶子之卫上不行则忠节不立○王氏曰有役焉则作其徒也【○王昭禹曰诸子国有大事则帅国子而致于太子惟所用之则作其徒者以其太子之役故也夫其亲则役于其君子弟则役于太子此休戚所以一体而无异虑欤】<br />

                    <br>
                        　　授八次八舎之职事<br />
　　郑康成曰卫王宫者必居四角四中于徼候便也次其宿卫所在其休沐之处○王氏曰授宿卫之职事也○史氏曰次必以八者环八方以卫宸居如宿之拱极也职事者严更击柝静跸无哗以躬其劳也○郑锷曰宫正言次舎此言八次八舎何也宫正掌官府之在宫中者则固有直庐矣此乃子弟分以授之或处四角或处四中授以所次之庐所宿之舎使各任徼候之事则与已有职异矣<br />
　　若邦有大事作宫众则令之<br />
　　贾氏曰事亦谓冦戎之事也作起也○易氏曰士庶子之职有当行者有不当行者出而守御国鄙如诸子所谓帅国子而致于太子唯所用之此在所当行而宿卫王宫若宫正所谓令于王宫之官府次舍无去守而听政令岂所当行者哉令之令无去守而已<br />
　　月终则均秩嵗终则均叙<br />
　　王氏曰秩酒秩膳之日月有焉故月终则均之劳逸剧易冝以嵗时更焉故嵗终则均之<br />
　　王昭禹曰防为之大计均平颁之而已宫正尊于宫伯故主其防宫伯卑于宫正故主其均<br />
　　以时颁其衣裘掌其诛赏<br />
　　郑康成曰颁读曰班班布也衣裘若今赋冬夏衣也○贾氏曰夏时班衣冬时班裘也○易氏曰此诛赏之法即推行宫正戒令纠禁之法者也戒而后令作其为善纠而后禁止其为恶此宫正所以列之于始为善不怠勉之以赏为恶不悛厉之以诛此宫伯所以叙之于终<br />
　　李景齐曰稍食所以养之衣裘所以被之食人之食则思所以死人之事被人之衣则思所以怀人之忧先王所以厚之也者亦使之有以充其责而已掌其诛赏者凡以惩劝之而巳言诛赏而不言所告则冢宰大臣也废置诛赏尚以诏王则宫伯可知矣衣裳之颁所以示其仁诛赏之行所以示其义仁以亲之义以制之先王所以治国子者固有道矣此所以用之于宿卫则无间之可乘用之于守固则无患之弗御安危一心而上下以亲休戚一体而内外以察<br />
　　总论<br />
　　薛平仲曰宫正比宫中之官府次舍之众寡视王朝之官府为亲矣宫伯掌王宫之士庻子以授八次八舍之职事视宫中之官府为亲矣<br />
　　陈君举曰凡环卫有二等其一是公卿大夫之子弟分置八隅宫伯领之其职云掌王宫之士庻子是也其一是官府凡在宫庭者徒役错置于士庻子八次八舍之间周列环卫以固王室宫正领之其职云掌王宫之戒令纠禁比宫中之官府是也二者皆环列之卫至于人主切身侍御仆从则令掌于大仆故宫伯宫正所掌是总于宰春秋犹存此意如楚潘崇为之师掌环列之尹至汉则宫伯所掌者谓之兵卫属之卫尉而大仆惟掌天子舆马及扈从至于羽林佽飞之属乃于光禄勲为天子私人官职分散矣愚案先王陈设兵卫皆使冢宰统之召伯以西伯为相命仲桓南宫毛俾爰齐侯吕伋吕伋大司马之属亦须命而后行盖宰臣统宿卫此最有意<br />
　　郑伯谦曰宿卫之兵有四居则有宫中之徒役公卿大夫士庶子以为环列腹心之卫宫正宫伯所掌是也出则有虎士八百人掌先后王而趋以卒伍视朝则在路门之右若虎贲所掌是也奉舆马督扈从视朝则在路门之左则有大仆以掌之执其兵器服其兵服以卫王门之外朝在野外则守内列则有司以掌之所谓使其属帅四夷之是也由是言之环列腹心之卫非兵卫在内而不出虎士之卫王不出亦不行四翟则以王之出而环卫诸门侍御仆从之役则以王之行而饬整驺从此宿卫之别也<br />
　　又曰宫正宿卫之士统于大宰而虎贲之虎士八百人亦王之亲兵乃不统于太宰而散诸司马者何也曰此司马亦听命于大宰耳必散诸司马者内外虽不以相统而彼此不可不相持是以兵卫掌于宫正而王之亲兵与四夷之兵则掌于虎贲司汉以南北军相制而国朝以皇城司殿前司相维持大抵皆周人遗意<br />
　　陈及之曰王者一身以徳为车以乐为御礼乐可为干橹忠信可为甲胄其居可以屏环卫其出可以消外侮夫何变难之有而必如是委曲详尽者亦为人主之道不可如是简率也故其居则有士庶子之环卫诸门则有阍人夷之掌守其出则有虎贲八百人条狼氏八人掌舎设梐枑设辕门若有肘腋之变则扞卫有人是岂自削弱者哉<br />
<br />
<br />
<br />
<br />
<br />
<br />
<br />
<br />
　　周礼订义卷五<br />
<经部,礼类,周礼之属,周礼订义><br />
　　钦定四库全书<br />
　　周礼订义卷六　　　　　宋　王与之　撰<br />
　　膳夫上士二人中士四人下士八人府二人史四人胥十有二人徒百有二十人<br />
　　郑康成曰膳之言善也今时美物曰珍膳夫食官之长也【○贾氏曰谓与下庖人内外饔亨人等为长也自膳夫至腊人皆供王膳羞饮食馔具之事故次宫室也】○王氏详说曰膳人得人则如屠蒯非人则如仲允此膳夫所以次于宫伯也○礼库曰宫正宫伯之下即以膳夫掌饮食之官繋之古人之意深矣缘此事甚繋利害非惟是养人主气体专是正君之心防君之欲记曰饮食男女人之大欲存焉此既是人欲须防闲撙节可也使饮食之共皆得其正君心安有不正乎若下之所共必以其正人主虽欲小肆其欲亦不可得若更无常制而供之者惟求以投其欲好则纵欲不已如唐时贡荔枝置递铺至死者相属于道岂不大为民害若周官所供各有定制又且一一关涉宰宰既得其人则饮食之官安得非正人谁敢以四方珍味私投人主之欲古者格君心皆在此处<br />
　　掌王之食【音似】饮膳羞以养王及后世子<br />
　　郑康成曰食饭也饮酒浆也膳牲肉也羞有滋味者凡养之具大略有四【○贾氏曰此皆下之所载矣仍有珍酱不言者小者略也】○贾氏曰云以养王及后世子举尊者而言其实羣臣及三夫人以下亦养之也○陈君举曰自膳夫供膳酒正供酒司服供服皆以后世子与王同之此三代之良法王者以天下为家岂容一家自为分异王后君之体也世子君之别也故天子曰国君后曰小君世子曰储君秦汉以后侈心太过乃以少府自主天子之食大长秋主椒房之食家令主太子之食如是则不免有私妄用而后世子各得以自侈矣<br />
　　凡王之馈食用六谷膳用六牲饮用六清羞用百有二十品珍用八物酱用百有二十罋<br />
　　郑康成曰进物于尊曰馈此馈之盛者王举之馔也○史氏曰馈者储之一嵗之间随所欲食而进之非谓一日之奉而咸备诸物也周公载之若此之富者以馈非常御之物储之未用之时有时而或进之郑司农曰六谷稌黍稷粱麦雕胡也【○贾氏曰此据食医】○郑康成曰六牲马牛羊豕犬鸡【○贾氏曰此据尔雅】○郑司农曰六清水浆醴防医酏【○贾氏曰此据浆人文也】○郑康成曰羞出于牲及禽兽以备滋味谓之庻羞【○贾氏曰公食大夫礼下大夫有膷臐膮此出于牲者也上大夫加以雉兔鹑鴽此出于禽兽者也○王氏详説曰国君庻羞内则所载者三十一物自牛脩鹿脯至于楂棃姜桂是巳郑氏谓此三十一物皆人君燕食所加庻羞也谓天子所用百二十品作记者不能次録耳此所以有其数而未闻其物也】<br />
　　郑康成曰珍谓淳熬淳母炮豚炮牂捣珍渍熬肝膋【○贾氏曰八珍并见内则又有糁与餰及羞豆之实非珍故不取】酱谓醯醢也王举则醢人共醢六十罋以五韲七醢七菹三臡实之醢人共韲菹醢物六十罋<br />
　　陈君举曰王者君临四海九夷八蛮毕献方物以供服食器用所谓食用六谷至酱用百二十罋者立其常制无使此心之或过也不如是则墨子菲薄之説行天子身衣弋绨而富民墙屋被文绣矣反是则肆其嗜欲酒池肉林以困苦天下此皆礼分不明故也<br />
　　王日一举鼎十有二物皆有俎<br />
　　郑康成曰杀牲盛馔曰举王日一举以朝食也【○贾氏曰一日食有三时同食一举案玉藻云皮弁以日视朝遂以食日中而馂馂者馂朝之余也则遂以食之谓朝之食则知先朝食次乃日中而馂也　薛氏曰玉藻云天子日食少牢朔月大牢案此鼎十有二牢鼎既有牛羊之陪鼎又有牛臛羊臛之何谓日用少牢而朔月大牢乎楚语曰天子举以大牢则知日举亦大牢】<br />
　　郑康成曰鼎十有二牢鼎九陪鼎三也【○贾氏曰案聘礼致饔饩注云饪一牢鼎十有二是也牢鼎九设于西阶前牛羊豕鱼腊肠胃同鼎肤鲜鱼鲜腊云陪鼎三者当内兼膷臐膮并陪牛羊豕鼎后是也○王氏详说曰膷为牛臛臐为羊臛膮为豕臛此陪鼎三也】郑锷曰其举也则用鼎十有二其食也取鼎之物而载于爼每鼎之物皆有爼则爼亦十二者谓鼎爼竒笾豆耦鼎爼以盛牲体牲动物属阳其数宜竒今用十有二何也攷于礼家之数牛一羊二豕三鱼四腊五肠胃六肤七鲜鱼八鲜腊九所谓正鼎九也又有膷一臐二膮三所谓陪鼎三也或九或三其数皆竒合之以为十二者示人君之尊冝法天之大数也观衣之十二章门之十二重马之十二闲冕之十二旒则鼎爼之竒而以十二为言可知也<br />
　　郑康成曰物谓牢鼎之实亦九爼【○贾氏曰言实即牛羊豕之陪鼎三膷臐膮者庻羞在于豆唯牢鼎之物各在爼故云亦九爼也○陆氏曰爼始于禹而后世用之于吉凶者文质于是乎异矣特牲三爼又有胙爼非正爼王日举鼎十有二内三陪鼎非正鼎】<br />
　　以乐侑食<br />
　　郑康成曰侑劝也【○贾氏曰上言王日一举此云以乐侑食即王制云天子食日举以乐论语曰亚饭三饭四饭郑云皆举食之乐彼诸侯礼尚有举食之乐明天子日食有举食之乐可知】薛氏曰饭必告饱而告饱必有侑礼有拜以致其敬有辞以导其动有乐以防其心凡人皆有侑食之礼也况王者之日举乎然以论语考之每饭异乐每乐异工若大食三侑皆令奏钟鼔此终食之侑而乐工皆备也此则每举之侑一工而已又无钟鼓<br />
　　膳夫授祭品尝食王乃食<br />
　　贾氏曰凡祭皆祭先造食者王将食必祭先膳夫授之○程氏曰古者饮食糓必思始耕者先王无徳不报如此○王氏曰授王以所祭之物也○郑康成曰祭谓刌肺脊也【○贾氏曰祭肺有二种一者名为举肺亦名离肺此为食而有二者名为祭肺亦名为刌肺此为祭而有举肺则离而不絶祭肺则絶之今此膳夫授祭为食而授即举肺也】王氏详说曰古者食必有祭明堂位云有虞氏祭首夏后氏祭心商祭肝周祭肺此四代之所尚也月令云春祭先脾夏祭先肺季夏祭先心秋祭先肝冬祭先肾此四时之所尚也膳夫授祭本以此然曲礼云殽之序徧祭之者谓无所不祭但周人以祭肺为主郑康成曰品者每物皆尝之道尊者也○王氏曰品尝者养至尊当谨故也所防者微矣<br />
　　卒食以乐彻于造<br />
　　贾氏曰卒终也天子食终作乐以彻器○郑康成曰造作也【○贾氏曰谓造食之处即厨是也○王氏曰造致也致食于是然后进而御王及其卒也彻于所致而置焉是谓彻于造　王氏详曰文王之为世子命膳宰曰未有原盖防其复进也必彻于造食之所亦防其复进耳】<br />
　　王昭禹曰王之食必侑以乐及其卒食又彻以乐则其所养固有道矣如是则无适而不和推而致之大足以位天地微足以育万物岂特资一人之养哉<br />
　　王齐日三举<br />
　　贾氏曰谓散斋致斋斋必变食故加牲体至三大牢○郑节卿曰王日一举一大牢也朔日加食一等则二大牢也斋之日三举则三大牢也盖朔之听政劳于常日于是而有加于常食祭祀将以致精明之徳自强于礼而交于神不可以不备其养于是而又有加于朔食所任愈重所治愈大则所养愈加厚【○史氏曰当不饮酒不茹荤之时惧其食力之不足则不能胜祭事故三举以助之非谓盛杀而供也】<br />
　　大防则不举大荒则不举大札【侧八反】则不举天地有烖【音灾】则不举有大故则不举<br />
　　郑康成曰大荒凶年大札疫疠天烖日月晦蚀地烖崩动大故寇戎之事【○郑司农曰大故刑杀也春秋传曰司冦行戮君为之不举】○李氏曰荒札烖皆不举然则非直于外事杀礼若王膳亦为之贬也曲礼曰嵗凶年谷不登君膳食不祭肺马不食谷大夫不食粱士饮酒不乐皆自贬损忧民之道也如此天不为之顺人不为之悦用度不足海内不宁未之闻也<br />
　　王燕食则奉膳赞祭<br />
　　贾氏曰上文王日一举郑以为朝食燕食谓日中及夕也○王昭禹曰非若朝举于礼为盛故有燕闲之意如燕居燕朝同○王氏详曰燕食谓三饭四饭耳郑氏以为奉朝之余膳所祭牢肉也王氏谓馂余不祭王之所膳有鱼人辨物以共王膳掌畜又掌膳献之鸟祭其鱼鸟欤然王氏之得矣郑氏亦未可非也玉藻曰皮弁以日视朝遂以食日中而馂奏而食此谓天子之燕食也又云朝服以食特牲三爼祭肺夕深衣祭牢肉此谓诸侯之燕食也天子言馂诸侯言祭天子言日中诸侯言夕互文见义耳盖殽之序徧祭之朝食祭肺则牢食亦未及祭也岂得为余物乎【○愚案郑氏为祭之余膳者非谓王食之余盖一举分为三朝食其一则日中及夕又各祭其一矣】<br />
　　薛氏曰王举则授而弗赞燕食则授而赞之者以举为礼之盛王当自致焉燕食则其祭不如举之盛故膳夫授而赞之【○方氏曲礼解曰朝食以牛羊为主燕食以鱼鸟为主】<br />
　　凡王祭祀賔客食则彻王之胙爼<br />
　　贾氏曰祭祀谓祭宗庙胙爼谓若特牲少牢主人受尸酢尸东西面设主人爼于席前王受尸酢礼亦当然賔客食谓王与賔客礼食于庙賔在户牖之间王在阼阶上各有馔皆设爼故亦有胙爼也○郑锷曰王当祭祀以祭之胙肉置之于爼则名曰胙爼与賔客礼食则主人饮食之俎亦曰胙俎是俎最尊不可亵膳夫亲彻之不敢使其属也<br />
　　凡王之稍事设荐脯醢<br />
　　贾氏曰按下经燕饮酒谓大事与臣饮酒则此云王之稍事是小事而饮酒也故空设荐脯醢若大饮与食则有牲体矣○王昭禹曰脯醢共于腊人醢人膳夫则设荐之而已<br />
　　王燕饮酒则为献主<br />
　　郑司农曰主人当献賔则膳夫代王为主君不敌臣也燕义曰使宰夫为献主臣莫敢与君亢礼【○崔氏曰凡王燕诸侯皆于路寝使膳夫为主人王不为主以燕礼轻故君不酌也故为献主】○杨氏曰者谓君臣之义不可以燕废也不然礼受爵于君前则降而再拜燕所以待羣臣嘉賔也而使之有升降拜揖之劳是以犬马畜之矣故以膳夫为献主而王不自献酬焉是孟子所谓养君子之道而廪人继粟庖人继肉之义也○陈蕴之曰山之固善然崔氏盖本注防而有燕义为证矣二意当兼用以今世论之凡尊长之待卑防也正席之后或命子弟为主所以伸其欢然卑不渎尊之意固存乎中矣<br />
　　王昭禹曰王之于羣臣其礼有飨有燕飨以训恭俭则以礼为尚燕以示慈恵则以恩为尚设于寝所以示私也服用朝所以示礼也酒行无筭所以亲之也登歌鹿鸣所以乐之也间歌鱼丽所以备物也王之于燕所以将其厚意者如此羣臣嘉賔胡为而不尽其心哉<br />

                    <br>
                        　　掌后及世子之膳羞凡肉脩之颁赐皆掌之<br />
　　郑康成曰亦主其馔之数耳【○王氏详説曰王之馈膳夫所进也世子之馈膳夫特掌之而已馈而进之者内饔也内饔共王后及世子之膳羞】<br />
　　郑司农曰脩脯也○贾氏曰谓王以肉及脩脯颁赐羣臣则膳夫掌之加姜桂鍜治之曰脩无姜桂以盐干之曰脯散文言之则脩脯通也<br />
　　凡祭祀之致福者受而膳之以挚见者亦如之<br />
　　郑康成曰致福谓诸臣祭祀进其余肉归胙于王【○王氏详説曰少仪曰为人祭曰致福为巳祭而致于君子曰膳其于太牢则以牛左肩九个少牢则以羊左肩七个犆豕则以豕左肩五个○贾氏曰左传祭有受脤归脤受脤谓君祭以肉赐大夫也归脤谓大夫祭归肉于公也诸侯之臣有归脤于君而王之臣亦然】○薛氏曰诸臣如都宗人凡都祭祀致福于国家宗人凡祭祀致福然后祭仆于凡祭祀致福者展而受之然则膳夫之所谓受而膳之者受之于祭仆而膳之于王也<br />
　　郑司农曰以羔雁雉为贽见者亦受以给王膳○薛氏曰司士曰掌摈士者膳其挚盖摈见之时卿执羔大夫执雁士执雉然后司士于此而膳其挚后郑谓膳者入于王之膳人然则膳人之所受者受之司士也<br />
　　嵗终则会惟王及后世子之膳不会<br />
　　郑康成曰不会计多少优尊者○王氏详说曰王天下之父后天下之母世子天下之本膳夫于王及后世子之膳不会庖人于王及后之膳禽不会而不及世子是世子之膳禽则防矣曰膳常礼也膳禽非常礼也不会者所以重其为天下之本也会者所以正其继天下之本也又所以杜其穷奢极侈之心也酒正曰惟王及后之饮酒不会是世子之饮则会外府曰惟王及后之服不会是世子之服则会会其禽则无禽荒之失会其酒则无酒荒之失会其服则无好洁衣服之失此所以见周公之待世子也○杨氏曰有司不得拘制天子固矣然而九式之职宰任之有司虽不会宰得以九式论于王矣故王后不会非荡然无以禁止之也制之有宰而非有司之法故也【○吕氏曰大宰以九式均节财用凡羞服币帛匪颁好用皆在焉而其属所掌王之膳禽酒服裘皮皆不会制其大而濶其细此所以能均节财用】<br />
　　庖人中士四人下士八人府二人史四人贾八人胥四人徒四十人<br />
　　郑康成曰庖之言苞也裹肉曰苞苴【○贾氏曰庖犹今之厨】宫正疏曰诸称人者若轮人车人之即冬官郑云以其事名官也○郑康成曰贾主市买知物贾<br />
　　掌共【音恭】六畜【笴又反】六兽六禽辨其名物<br />
　　郑康成曰六畜六牲也始养之曰畜将用之曰牲春秋传曰卜日曰牲○郑司农曰六兽麋鹿熊麕野豕兔【○郑康成曰兽人冬献狼夏献麋又内则无熊则六兽当有狼而熊不属○王氏详説曰左传虽有熊踏孟子虽有熊掌要知非礼物所用】六禽雁鹑鷃雉鸠鸽○贾氏曰六畜者马牛羊豕犬鸡【○又见膳夫】夏官校人羊人地官牛人春官鸡人秋官犬人冬官豕人总送六畜与庖人六兽六禽即兽人送之庖人得此共与膳夫内外饔故云掌共辨其名物者谓禽兽等皆有名号物色故辨之【○刘执中曰辨其名物者物虽可食不辨其毒则能害人内则曰不食雏鼈狼去肠狗去肾狸去正脊兔去尻狐去首豚去脑鱼去乙鼈去丑又曰雏尾不盈握弗食舒雁翠鹄鸮胖舒鳬翠鸡肝雁肾鸨奥鹿胃皆食之而不利于人所当辨者】○史氏曰此所谓常珍也若异馔则不可以为常而嗜之必有以口腹累四方万里之逺者矣<br />
　　凡其死生鱻【悉然反】薧【苦老反】之物以共王之膳与其荐羞之物及后世子之膳羞<br />
　　郑康成曰凡计数之○郑司农曰鱻生肉薧干肉【○刘执中曰死谓不可以生致者生谓不可以死致者鱻谓不可以薧荐者薧谓不可以鲜致者】史氏曰膳常食也羞庻品也羞出于牲非常御之物时乎进之耳【○郑康成曰荐亦进也备品物曰荐致滋味乃为羞王言荐者味以不亵为尊○愚按荐羞巳见宰夫】○王昭禹曰膳夫凡王之稍事设荐脯醢则荐所共设薄矣庖人共后世子膳羞而不共荐者盖荐则自后世子之官属共之<br />
　　共祭祀之好羞<br />
　　郑康成曰谓四时所为膳食若荆州防鱼青州蟹胥虽非常物进之孝也【○郑锷曰祭之日思其饮食思其所嗜乃孝子事死如事生之志也昔屈到嗜芰死而其子羞芰君子皆以为非安石乃以共好羞为昭先人之好僻殊不知鲁之祭非礼经之正区区求四方之物以为美故孔子正之耳非所谓先王之好者也】<br />
　　共防纪之庻羞賔客之禽献<br />
　　郑康成曰防纪防事之祭谓虞祔【○贾氏曰凡防未葬以前朝夕奠大奠皆无荐羞之法今言防纪庻羞故知谓虞祔也】禽献献于賔客【○贾氏曰谓若掌客上公乘禽日九十双侯伯七十双子男五十双之】<br />
　　史氏曰禽献虽出于掌客庖人则授其法而视其出入献者亨而进之也<br />
　　凡令禽献以灋授之其出入亦如之<br />
　　郑康成曰令令兽人也禽兽不可久处賔客至将献之庖人乃令兽人取之○王氏曰掌客聘礼此禽献之法也令禽兽则以此法授之使知其所献之物与其数○郑康成曰出入谓及其来致禽亦以此书校数之至于献賔客又以此书付使者展而行之【○贾氏曰展者视也行去也谓将向客馆之时省视禽牲然后去也庖人既以数授兽人俾依数以禽入庖人是入也庖人得此禽则依数付使者送向馆是出也】○郑锷曰賔客乘禽之礼当如其命之数因其旧法存焉令兽人取必以旧法授之则用各有数而无失礼之愆矣其来共也以所授之法而入之其将用也以所授之法而出之吏虽欲为奸胡可得哉<br />
　　凡用禽献春行羔豚膳膏香夏行腒【其居反】鱐【所留反】膳膏臊【素刀反】秋行犊麛膳膏腥冬行鱻羽膳膏羶【书然反】郑康成曰用禽献谓煎和之以献王○史氏曰羔稚羊豚稚豕也方春草生羔豚美故用之腒干雉也鱐干鱼也方夏暑盛物易腐故用之用犊麛于秋秋时草物实犊麛食之而肥也用鱻羽于冬冬时阳气伏鱼潜雁定而肥也饮食之滋春膳牛脂曰膏香夏膳犬脂曰膏臊秋膳鸡脂曰膏腥冬膳羊脂曰膏羶各以其物之所便而调和之也夫膳食唯其所嗜而已必案四时而共之者一则避其物时之孕育一则辨其物性之所宜以是为膳则养王之形体者至矣【○程氏曰羔豚羊豕之小者方春品物小故以小而美者为宜腒鱐雉鱼之干者方夏时馁败故以干者为冝犊麛至秋则物成而可尝之时虽犊麛皆得以尝之矣鲜羽至冬则物众可进之时虽飞与潜者皆得以进之矣然此固足以为时之冝茍在臓有所不胜食之亦不足以为善也故又膳膏芗膳膏臊膳膏腥膳膏羶焉无非主五行之气而以养其形也○王氏详曰月令所食唯时令也庖人所行顺物性也春革始生则羔豚肥秋草巳熟则犊麛肥草之熟则甚于生犊麛之肥则大于羔豚夏则腒鱐之牲为燥冬则鱻羽之性为定是顺性也若夫月令则异是矣牛土畜也故季夏食之犬金畜也故秋食之水畜也故冬食之然春食羊者以春之气尚寒故食火畜也夏食雉者以夏之气尚热故食木畜也此秦之礼与周之礼不同】<br />
　　嵗终则会唯王及后之膳禽不会<br />
　　郑康成曰膳禽四时所膳禽献如世子可以会之○王氏详说见膳夫<br />
　　内饔中士四人下士八人府二人史四人胥十人徒百人<br />
　　郑康成曰饔割烹煎和之称○贾氏曰饔和也熟食曰饔内饔所主在内以其掌王及后世子之膳羞及宗庙之祭皆事之在内者<br />
　　掌王及后世子膳羞之割亨煎和之事辨体名肉物辨百品味之物<br />
　　易氏曰割之而烹之以鼎煎之而和之以味左氏载晏子之言曰水火醯醢盐梅以亨鱼肉燀之以薪宰夫和之齐之以味济其不及以其过君子食之以平其心是岂可轻也哉○郑康成曰体名脊胁肩臂臑之属肉物胾燔之属也【○林氏曰所谓左殽右胾或燔或炙是也】品味庻羞之属言百举成数也<br />
　　王昭禹曰庖人共其物于始饔人熟其物于终所以通职联事故饔人所掌者割烹煎和之事所用之物则共于庖人也<br />
　　王举则陈其鼎俎以牲体实之<br />
　　吕氏曰陈设也○郑康成曰取于镬以实鼎取于鼎以实俎【○贾氏曰案少牢司马升羊实于一鼎是曰脀案特牲云卒载加匕于鼎是其实俎曰载○史氏曰取牲以实鼎取体以实俎】<br />
　　王氏详曰内外饔言鼎俎亨人言鼎镬盖初陈鼎于镬西故言鼎镬后陈鼎于阼阶下其俎皆陈于鼎西南故云鼎俎<br />
　　选百羞酱物珍物以俟馈共后及世子之膳羞<br />
　　郑康成曰先进食之时常选择其中御者【○贾氏曰百羞则羞用百有二十品是也酱则酱用百有二十罋是也珍物者谓八珍之俟待也】<br />
　　王昭禹曰膳夫掌以膳羞养王及后世子则后世子之羞膳亦膳夫掌之也膳夫独言凡王之馈则后世子之馈非膳夫所进内饔共之而巳王之膳羞言馈而后世子言共者降于王也<br />
　　辨腥臊羶香之不可食者<br />
　　贾氏曰按庖人注云腥鸡也臊犬也羶羊也香牛也○王昭禹曰腥臊羶香皆天产之物资气体之养者也所禀之气一不和则资其味者疾病乘之而至为害不少故内饔辨其可食者取之其不可食者去之凡以谨于奉至尊也<br />
　　牛夜鸣则庮【音由】羊泠【音零】毛而毳羶犬赤股而躁【卑到反】臊鸟皫【芳表反】色而沙鸣貍【音郁】豕盲【亡亮反】眡【视二反】而交睫【音接】腥马黑脊而般【音班】臂【方纸反】蝼【音楼】<br />
　　郑司农曰庮朽木臭也【○愚按左传一薰一庮庮即臭也】○易氏曰牛昼作夜息无故而夜鸣则反常矣其肉必庮　贾氏曰泠毛谓毛长也毳谓毛别聚结者【○易氏曰羊以柔毛为贵毛长而结聚则非善矣其肉必羶】赤股股里无毛非谓肉赤而走又躁疾如此者其肉必臊○郑康成曰皫失色不泽美也沙澌也【○方氏曰沙鸣鸣之悲凉者土密而暖沙疏而凉故谓之沙】○王昭禹曰皫色则气郁而不达于毛羽沙鸣则气郁而不达于声音其肉气亦郁而不可食矣○杜氏曰盲眡当为望视【○王昭禹曰有目而视不明谓之盲○贾氏曰盲则无所覩见内则为遥望之字故子春从内则也豕乃听物不合望视此豕眼睫毛交如此者其肉必如星】○郑康成曰腥读为星声之误也肉有如米者似星○方氏曰黑脊言众体皆异而脊独黑也般犹疾之有瘢般在前胫故曰般臂【○郑康成曰般臂臂毛有文也】○郑司农曰蝼蝼蛄臭也【○贾氏曰以内则蝼为脱漏字于义无取故转为蝼蛄字也马脊黑前胫般般然如此其肉则蝼蛄臭】○史氏曰物之形色一受天地谬盭之气则驳而不纯杂而不精食之不致疾者防希<br />
　　凡宗庙之祭祀掌割亨之事凡燕饮食亦如之<br />
　　贾氏曰内饔不掌外神故云宗庙之祀○陈君举曰宗庙之割亨与王之食同掌是供王之食者此官也供宗庙之食亦此官也以见王以生道事亲不以神道逺亲意○贾氏曰上言掌割亨煎和之事此不言煎和者神尚质不贵亵味凡燕饮食亦如之者谓王及后世子凡燕饮食皆内饔掌割亨之事也<br />
　　凡掌共【音具】羞脩刑膴【火呉反】胖【普半反】骨鱐以待共膳郑康成曰共当为具【○贾氏曰具羞脩刑膴已下也】羞庻羞也【○贾氏曰即百二十品是也】脩锻脯也【○贾氏曰谓加姜桂锻治之者】刑铏羹也膴防肉大脔所以祭者【○贾氏曰膴鱼肉总有膴亦诂为大】○王昭禹曰胖牲半体也○史氏曰骨体之连骨者也鱐鱼之已槁者也【○愚案脩已见膳夫脩膴胖又见腊人】<br />
　　王氏曰此七物有掌之者有共之者各掌其物以待内饔共膳也盖内饔掌王及后世子之膳则宜选取于羣有司以博珍善故也○史氏曰凡此七物又以共庖人焉故掌共其物以待共膳也<br />
　　凡王之好赐肉脩则饔人共之<br />
　　王昭禹曰好赐王以好而赐之出于私恩多寡无常惟其所与而已【○史氏曰物之有形莫不悦生而恶死及受锋刃赴鼎镬恐惧痛楚无以异于人人之气体资是以养不得已而食之祭祀防纪賔客之燕饮常日之膳羞礼有不可缺者至于好赐之肉脩亦随其所好而予之非泛泛然无不得也古之养老者曰天子袒而割牲养贤者曰庖人继肉盖以王之所好在此而不可已耳】○王氏曰使内饔则亲而私之故也饔人则内饔之属人也<br />
　　外饔中士四人下士八人府二人史四人胥十人徒百人<br />
　　郑康成曰外饔所主在外○贾氏曰掌外祭祀及飨子耆老皆在外之事也<br />
　　掌外祭祀之割亨共其脯脩刑膴陈其鼎俎实之牲体鱼腊凡賔客之飱饔飨食【音嗣】之事亦如之<br />
　　贾氏曰外祭祀谓天地四望山川社稷五祀皆掌其割享共其脯脩刑膴如上所释也陈其鼎俎谓若鼎十有二也凡賔客之事谓所陈之数如宰夫所云者皆外饔共之故云亦如之○史氏曰脯脩刑膴凡祭皆用陈其鼎俎兼有鱼腊之实者以羣小祀不用牲者或用鱼腊也<br />
　　郑康成曰飱客始至之礼饔既将币之礼致礼于客莫盛于饔【○薛氏曰案聘礼云賔至大夫帅至于馆宰夫朝服设飱是賔始至有飱礼矣飱小礼也又曰聘日致饔是賔已至则有饔礼矣饔大礼也先郑释宰夫以飱为夕食非也贾以饔饩为牢礼亦非也賔至设飱何待乎夕夕礼皆牢何待乎饔○愚案飧饔已见宰夫详见掌客】<br />
　　王昭禹曰飨以饮为主行人所谓飨礼九献之是也食以食为主行人所谓食礼九举之是也飨食又王所以待賔客之厚礼也【○郑锷曰飨有体荐有房烝立而成礼所以训恭俭食则有饭有殽酒虽设而不饮其礼以食为主掌其割亨与夫所实者皆如外祭祀之时盖事賔如事神敬之至也】<br />
　　飨耆老子则掌其割亨之事飨士庻子亦如之贾氏曰耆老对子则耆老者死事者之父祖兼有国老庻老子者谓死王事者之子○程伊川曰外饔酒正皆言飨耆老子则酒食未尝偏废也周官言飨不言食亦以飨未尝无食也特以食为下尔言老足矣必曰耆老者容养之以六十而上为率欤以六十养于国故也○陈君举曰飨耆老子掌于王之膳人见古人君民一体不厚己以薄人【○陈及之说见司门罗氏】<br />
　　郑康成曰士庻子卫王宫者若今时之飨卫士矣【○贾氏曰谓若宫伯所云者】○郑锷曰养老其事在外外饔掌之宜矣士庻子在王宫亦以为外事何邪盖王宫官府之吏已有命位士庻子则未有命位或因作宫众致之太子比之外事宜矣<br />
　　史氏曰死事之臣忠义之家有亲有子飨之致其劝也王宫之宿卫亲且近既已均其秩叙颁其衣裘兹复飨之致其爱也致其劝则外之公卿大夫期以死而报上有国尔忘家之心非无家也知一死之后家不至于流离也致其爱则内之士庻子期以身而徇主有君尔忘身之心非无身也知此身之生尽出于君上也<br />

                    <br>
                        　　师役则掌共其献赐脯肉之事凡小防纪陈其鼎俎而实之<br />
　　贾氏曰谓出师征伐及巡守田猎○王昭禹曰此于劳还犒师酌其长帅所以有献赐之礼献以饮之赐以予之外饔则掌其脯肉之事【○史氏曰师以用众役以任众悯其劳苦锡之脯肉献则受之赐则共之所以洽其情而励其节悦以使民民忘其劳】<br />
　　史氏曰小防纪者一介之士以死勤事者之死防陈其鼎俎如是为王之臣孰不知以死为上乎【○贾氏曰谓夫人已下之防则陈其殷奠及虞祔之鼎俎】先王之世其馈饷饮食不过此数者平居节用用不过此而能使天下之臣悉归于忠义功勲之域则饮食之恩不既大乎<br />
　　亨人下士四人府一人史二人胥五人徒五十人郑康成曰主为外内饔煮肉者○郑锷曰鼎卦曰以木爨火亨饪也圣人亨以享上帝而大亨以养圣贤况内外饔所掌上而宗庙下而賔客有王及后世子之羞膳有耆老师役之享赐乎故使下士四人専共鼎镬之间使沃之以水燀之以薪各得其多少之量而不至于过则亨人虽微所系岂不重哉<br />
　　掌共鼎镬以给水火之齐【才细反】<br />
　　郑康成曰镬所以煮肉及鱼腊之器既熟乃脀于鼎【○易氏曰俎之所实取于鼎也鼎之所实取于镬也○史氏曰味以调和为主镬所以亨煮鼎所以调味】○贾氏曰谓实水于镬及防之以火皆有多少之齐【○王昭禹曰亨和者水火欲其相当水胜火则物有过于生火胜水则物有过于熟亨人给之欲其适节而已】○陈及之曰水有美恶火有新旧无官府以掌其事足以伤生害气<br />
　　职外内饔之防【七乱反】亨煮辨膳羞之物<br />
　　郑康成曰职主也防今之灶主于其灶煮物也【○史氏曰内外饔之所共广矣而亨人尽职之不曰掌而曰职掌有所兼职则専之而已】<br />
　　贾氏曰膳羞则牛鼎之物也【○王昭禹曰膳用六牲羞用百有二十品则其物不可不辨也】<br />
　　祭祀共大羹铏羹賔客亦如之<br />
　　郑康成曰大羹肉湆也【○贾氏曰肉汁一名湆大羹肉湆盛于登谓太古之羹不调以盐菜及五味】<br />
　　○郑司农曰铏羹加盐菜矣【○贾氏曰谓陪鼎膷臐膮牛用藿羊用苦豕用薇调以五味盛之于铏器即谓之铏羹若盛之于豆即谓之庻羞】<br />
　　郑锷曰太古茹毛饮血所谓羹者血湆而已中古渐文则加滋味于是有铏羮之荐去古既逺人心滋防纵口腹之欲穷鼎俎之味圣人惧焉故使祭祀之时荐太古之大羮贵本始也记曰大羮不和贵其质也所以交于神明者非食味之道也反本复古而已有大羮矣则铏羮次之有铏羮矣乃荐今世之食示不忘其初也使亨人于祭祀共之谓其职亨饪之事不可不知其本也賔客亦共之谓大亨之时也荀子曰大亨先大羮贵饮食之本也使人人知本安有暴殄天物者哉○易氏曰礼之初始诸饮食是以贵之然岂特大羮而已哉醴酒之美而酒明水之尚黼黻文绣之美而疏布之尚所以贵五味之本反女工之始亦犹是也<br />
<br />
<br />
<br />
　　周礼订义卷六<br />
　　钦定四库全书<br />
　　周礼订义卷七　　　　　宋　王与之　撰<br />
　　甸师下士二人府一人史二人胥三十人徒三百人郑康成曰郊外曰甸【○贾氏曰公邑之田任甸地即在百里逺郊外天子借田又在南方甸地故称此官为向师也甸法正在甸师○王昭禹曰田是也】○黄氏曰王借在野故以甸名官有教民之义故曰师郑氏谓共野物官之长禽兽鱼鼈莫非野物而以稼穑先之重本也列于膳庖之后饮血茹毛在黍稷之先故本其所从来也【○刘执中曰列于亨人之次祭祀以粢盛为本故也】○王氏详説曰王之耕借其种则献于六官其谷则藏于神仓甸师掌帅其属而耕耨王借而已然种之所献则见于天官之内宰谷之所藏则见于地官之仓人者盖耕借者虽为天官之事而借田所在夫岂能外于地官乡遂之闲哉此廪人掌九谷之数舍人掌平宫中之政仓人掌粟入之藏舂人掌其米物人掌凡祭祀共盛所以同属于地官<br />
　　贾氏曰徒三百人特多者天子借田千亩借借此三百人耕耨故多也【○王氏曰借田千亩而甸师徒三百人为其以薪蒸役内外饔之事非特耕耨王借故也】<br />
　　掌帅其属而耕耨【乃豆反】王借以时入之以共齍【音资】盛郑康成曰其属府史胥徒也【○贾氏曰除府史也】○史氏曰以耒地谓之耕以金耘草谓之耨孟子曰深耕易耨是也○郑康成曰王以孟春躬耕帝借天子三推三公五推卿诸侯九推庶人终于千亩庶人谓徒三百人借之言借也王一耕之而使庶人芸芓终之也【○王昭禹曰王必三推者身先以帅天下也以庶人耕耨之者续终以尊天子也】○王氏曰公田谓之借以其借民力治之也王所亲耕谓之借则亦借民力终之故也王与诸侯各有借田故甸师所耕耨谓之王借<br />
　　贾氏曰以时入之谓麦则夏熟禾黍秋熟则十月获之送入地官神仓也○郑康成曰齍盛祭祀所用谷也粢稷也谷者稷为长<br />
　　易氏曰在谷曰齍在器曰盛【○薛氏曰齍盛共之以舂人炊之以人实之以舍人奉之以大宗伯逆之以小宗伯然后立之以表而六官之人共奉之九嫔賛玉齍者玉敦受黍稷也大宗伯奉玉齍者奉玉与齍也廪人共接盛施于大祭祀而已接犹曾子问接祭之接也】王昭禹曰以天子之尊而必亲耕则天下之为农者孰不劝于耕以天子所亲耕者其齍盛则天下之为子者孰不劝于养宣王不借千亩虢文公谏曰民之大事在农上帝之粢盛于是乎出民之蕃庶于是乎生事之供给于是乎在和协辑睦于是乎兴财用蕃殖于是乎始厚厐淳固于是乎成天子亲耕借田厚本之道孰大于是<br />
　　祭祀共萧茅<br />
　　杜氏曰萧香蒿也○郑康成曰诗云取萧祭脂郊特牲曰萧合黍稷臭阳达于墙屋故既荐然后萧合馨香合馨香者是萧之谓也【○郑氏曰萧或为莤莤读为缩束茅立之祭前沃酒其上酒渗下去若神饮之故谓之缩缩浚也○愚按郑氏説茅缩酒是矣不必改萧为莤】王昭禹曰易曰借用白茅是取茅以借祭也齐桓责楚不贡包茅曰无以缩酒是取茅以缩酒也○王氏曰必用茅者谓其体顺理直柔而洁白承祭祀之德当如此也【○陆氏曰茅有贡于万国者禹贡荆州之土贡春秋齐侯之责楚是也有共于甸师者祭祀共萧茅是也然甸师之茅或入乡师或入司巫乡师之所共者大祭祀司巫之所共者凡祭祀也茅之为用或以缩酒如记曰缩酌用茅司尊彞醴齐缩酌是也或以借物士虞礼曰钩袒取黍稷祭于苴乡师共茅蒩也至男巫谓旁招以茅则又除不祥也】<br />
　　易氏曰萧合黍稷亦以祭脂茅以共葅亦泲酒醴○王昭禹曰必俟甸师共之以其出于王借乃所以尽志也<br />
　　共野果蓏之荐<br />
　　易氏曰植生曰果桃李之属蔓生曰蓏瓞之属○王氏曰为其非圃所出故称野焉荐于王借共之则尽志而已【○史氏曰必于千亩取之者不唯表王者之勤亦以见无扰于四方也】陈及之曰甸师之徒三百人以耕耨王借而又共萧茅及果蓏安所自出哉盖古者田畴之间无有废地方禾黍未登疆未当用者则以树萧茅及果蓏之属故诗曰中田有庐疆埸有虽帝借亦不使荒芜也<br />
　　丧事代王受眚【生景反】烖<br />
　　史氏曰人过曰眚天降曰烖国有眚烖王当祗畏以修德引咎以归已故曰受○郑景望曰国有大变毋乃粢盛不蠲神弗享欤夫何使至于斯于是时也新王在疚欲请命于神祗而身受谴罚有不可得也故使甸师代行焉非谓使甸师受眚烖于已甸师掌耕王借共齍盛者也故司其事【○郑康成曰太祝作祷辞授甸人使以祷借田之神受眚烖弭后殃】<br />
　　王之同姓有辠则死刑焉<br />
　　易氏曰死与刑为二等重罪则死于甸轻罪则刑于甸文王世子曰公族有死罪则磬于甸人谓其罪之重者又曰其刑罪则纎剸亦告于甸人谓其罪之轻者○贾氏曰必在甸师者以甸师在疆多有屋舍以为隐处故就而刑焉【○愚按甸师非断狱之官但待刑杀耳】○王昭禹曰同姓有罪不免于死者义也刑而不暴于外者仁也非义无以公天下之法非仁无以显同姓之恩○黄氏曰同姓死刑于是事人事无二道也诗曰惠于宗工神罔时怨神罔时恫刑于寡妻至于兄弟以御于家反道败近在其族教帅之不至忝其先人宁不自愧乎死刑于是盖自以为事神之未尽怨恫之必不能免也记曰不与国人虑兄弟兄弟之有可虑麟趾仁厚之化安在哉知此则知宰设属大意<br />
　　帅其徒以薪蒸役外内饔之事<br />
　　郑康成曰役为给役也木大曰薪小曰蒸○郑锷曰耕耨之暇则率其三百之徒以采取薪蒸给内外饔之亨爨饔人薪蒸亦出于甸则累不及民耕耨之暇人各采薪则无游手之人矣<br />
　　兽人中士四人下士八人府二人史四人胥四人徒四十人<br />
　　愚案鸟兽鱼鼈咸若皆其德懋之所致自兽人以下莫不以时取之而共其膳亦所以賛天地之化育辅相万物之自然非穷口腹之欲暴殄天物也<br />
　　掌罟【音古】田兽辨其名物<br />
　　郑康成曰罔也以罔搏所当田之兽○贾氏曰名物者谓兽皆有名号物色也案夏官四时田猎春用火夏用车秋用罗冬用徒各有一以为主无妨四时兼有罔也○郑锷曰辨其名物则取其所当取而无杀胎殀天之过随取随得而无礼物不备之愆<br />
　　冬献狼夏献麋春秋献兽物<br />
　　杨谨仲曰防谓狼山兽山主聚故狼膏聚而温麋泽兽泽主销散故麋膏散而凉案月令仲冬隂极阳生而麋角解仲夏阳极隂生而鹿角解则知狼阳物其性自温故冬献之麋隂物其性自凉故夏献之非必山主聚泽主销也岂山物皆温而泽物皆凉【○郑锷曰王安石谓冬物成之时狼害物之尤者夏田稼之时麋害稼之众者各于害物之时罟而献之明官主以除民之害果如此説则兽人当与秋官冥氏穴氏同科不当独列于此天官自膳夫而下皆养生之职则兽人冬夏所献者养生之用也养至尊之礼调和其隂阳以平其心则用温凉之膏以救其时气之过亦其宜也又凡除物之害必须先时而为之若及害物之时则除之晚矣王政为不然安石之説陋矣春秋献兽物不名其所献何也盖春物方服乳未可取者不当献秋物已成苟可献者无不用故不言所献之名惟使之因时可献者则献矣】<br />
　　时田则守罟及弊田令禽注于虞中<br />
　　贾氏曰时田谓四时田猎○郑康成曰守谓备兽触攫也【○郑锷曰田猎之时使兽人守其网兽之以备触攫宜矣然田而设不为不广奚以能徧守之哉盖王者之田当防鸷猛之物或惊属车之尘则此二人之所分而守者有以护至尊而已】郑康成曰弊仆也仆而田止○郑司农曰谓春火弊夏车弊秋罗弊冬徒弊○贾氏曰注谓聚也【○王氏曰令田众以所获禽置虞旗所植之中谓之注则众赴而注焉若水之注也】○王氏详説曰王之膳禽賔客之禽献见于庖人祭祀之献禽见于夏官大司马不有兽人令注于虞中则何以待此等用乎<br />
　　凡祭祀丧纪賔客共其死兽生兽<br />
　　郑康成曰共其完者【○贾氏曰以下文兽入于腊人是不完者故知此为完者凡此所共者与庖人以供王之膳】○刘执中曰四时之田所获生兽则囿人牧之于囿及其将用兽人取之于囿以共焉其死而未共者则入于腊人<br />
　　凡兽入于腊人<br />
　　郑康成曰当干之也○史氏曰一为干豆入于腊人也<br />
　　皮毛筋角入于玉府<br />
　　郑康成曰入玉府给作器用也【○王昭禹曰玉府掌王之玩好等物与货贿之藏则入于玉府以供王之服器等用也】○郑锷曰王者不以一己之私好废天下之公用司皮掌裘羽人角人皆须皮毛筋角以供邦用如使尽以入玩好之府则国家何赖焉故穴氏防氏或言献其皮角齿须备或言以时献其珍异皮革皆不言入于玉府盖以供用也若夫兽人鱼人皆取于养蕃之地而非取于山林川泽者惟此可以供王之玩好之用圣人特于三官言入于玉府盖以防人君纵私好以妨国用王氏何谓除其害则不入玉府耶<br />
　　凡田兽者掌其政令<br />
　　贾氏曰凡田猎取兽者所有政令兽人掌之以其知田猎之法故也【○史氏曰其政令有所掌则其出有时不戈宿不掩羣无麛卵惧其残生伤性以销蚀天地之和气其意止欲鸟兽之害人者消是以去之而兽人因辨其良者以进非若后世列卒满泽罗罘满山使珍怪禽兽充牣其中以为游观夸其禹不能名尚不能计也】<br />
　　人中士二人下士四人府二人史四人胥三十人徒三百人<br />
　　贾氏曰马融云徒三百人者池塞苑囿取鱼处多故也<br />
　　掌以时为梁<br />
　　贾氏曰取鱼之法岁有五月令孟春云獭祭鱼此时得取一也季春云荐鲔于寝庙者二也鼈人云秋献鱼三也王制云獭祭鱼然后虞人入泽梁与孝经纬云阴用事木叶落獭祭鱼同时是十月得取鱼四也獭则春冬二时祭鱼也潜诗云季冬荐鱼与月令季冬渔人始鱼同五也惟夏不取鲁语云宣公夏滥于泗渊里革諌之以其非时○郑司农曰梁水偃也偃水为关空以笱承其空诗曰敝笱在梁【○贾氏曰谓偃水两畔中央通水为关孔也笱者苇薄以薄承其关孔鱼过者以薄承取之】○史氏曰鲁隐矢鱼于棠臧僖伯谏之不从鲁宣夏滥于泗渊里革谏之而止皆以其非时也先王设人之官必贵其以时者盖有生之皆有孕育之时不欲并伤其生也<br />
　　春献王鲔【位轨反】<br />
　　郑康成曰王鲔鲔之大者【○王氏曰王言大也物之大者多谓之王】○郑锷曰王鲔则鲔之尤大者非常时所有唯春乃献周颂之潜曰季冬荐鱼春献鲔月令于季春言荐鲔于寝庙此人亦言春献王鲔王者皆周人之事宗周在西鲔鱼非西周之水所有前辈谓鲔鱼岫居出河南巩县至春浮阳乃入西河至漆沮上龙门以俟变化故周人取以献新献所无也观其字从有谓不常有<br />
　　辨鱼物为鱻薧【若老反】以共王膳羞凡祭祀賔客丧纪共其鱼之鱻薧凡者掌其政令<br />
　　郑康成曰鲜生也薧干也○贾氏曰共王膳羞者共于膳夫以供王也祭祀賔客丧纪所共者共于内外饔以膳夫不掌祭祀之事也政令者凡取鱼者所有政令渔人掌之以其知取之时节及处所也<br />
　　郑锷曰鱼之为物或用其鱻者或用其薧者人当辨之以供用事至尊则先事而预辨故言辨而后言供祭祀賔客丧纪则临事而始供故言共而不言辨渔者取鱼受政令于渔人禀命而行则无数竭泽之害灵沼于牣圉圉洋洋常有以供礼食而无阙也<br />
　　凡征入于玉府<br />
　　贾氏曰谓近川泽之民于十月獭祭鱼之时其民亦得取鱼水族之其中须骨之事堪饰器物者所有征税渔人主之送入于玉府以当赋也○王昭禹曰文王之时泽梁无禁而周公之法则渔人有征盖方商之季山林川泽宜弛以与民故无禁成王之时民之财用已足茍若无征则民之弃本者众故征之所以抑末<br />

                    <br>
                        　　鼈人下士四人府二人史二人徒十有六人<br />
　　郑锷曰鼈蜃之莫不有甲名官特以鼈何也盖主用以卜蜃主用以饰器皆不专主于食有甲之美而食者之众无如鼈诗曰炮鼈鲜鱼曰炰鼈脍鲤庄子言独鼈于江甘味尤美而食者甚众献尊者物冝取其美则其名官冝矣○贾氏曰鼈人腊人之有徒无胥得徒则足不假长帅<br />
　　掌取互物<br />
　　郑司农曰互物谓有甲防胡鼈之属【○史氏曰渔人所取皆其乗时而出者易致之物也鼈人所取凡其埋藏沉潜之物也故所用有待于互物互者交互之象若今之鱼叉是也凡鱼鼈蜃必窟宅于深渊而埋藏于浅泥有网所不能及者此叉之所以适用也】<br />
　　以时簎鱼鼈蜃凡貍物<br />
　　贾氏曰言以时者即下经春献鼈蜃秋献鱼○王昭禹曰先王之于物爱之而弗仁惟其弗仁故有以取之惟其爱之故取之必以时<br />
　　郑司农曰貍物鼈之属【○郑康成曰谓鱴刀含浆之属○贾氏曰尔雅刀鱼鱴刀也蜯含浆观郑此意鱴刀为一物蜯为含浆亦一物孙氏注尔雅刀鱼与鱴别非郑意也○王昭禹曰藏伏于泥中者谓之貍物则不止于鱼鼈蜃之属而已互物言其体貍物言其性】○郑锷曰貍藏泥中者冝以簎取若鱼则游浮水中此亦兼言簎鱼者冬寒则鱼貍于泥至春乃上水此以簎言之殆取鱼于冬也<br />
　　春献鼈蜃秋献鱼<br />
　　刘中义曰春献鼈蜃用之春也阳在内其美可献而非生育之时也秋献鱼用之秋也伏藏之物浮阳在外育生既毕可食矣【○王氏曰献以秋者主以十全而用之故取其坚成之时鱼美于秋冬而冬为尤美不以冬献则鼈人所献以簎得之故先为梁之时而献鼈尤美于夏以避其字乳之时而弗献唯王不以饮食之养害仁政之法度如此然后率天下之民以成鱼丽之功告神明矣】<br />
　　祭祀共蠯【薄隹反】蠃【即戈反】蚳【直其反】以授醢人掌凡之簎事郑司农曰蠯蛤也【○杜氏曰蜯也○贾氏曰蛤蜯亦一物也】<br />
　　郑康成曰蠃螔蝓也【○贾氏曰一物两名也○史氏曰蠡也】○杜氏曰蚳蛾子也【○贾氏曰谓蚁之子取白者以为醢也】○贾氏曰按醢人有蠯醢蠃醢蚳醢故以此三者授醢人○王氏详説曰按宣公滥于泗渊里革谏曰泽不伐夭鱼禁鲲鲕鸟翼鷇卵虫舍蚳蝝古之制也説者谓蚁子可以为醢也然里革以舍蚳为仁而周公以蚳醢为礼何耶盖宣公之夏滥非时也周公以时取何不可之有史氏曰之簎事凡非网可取而器之有于义可以得鱼鼈者皆是也先王设鼈人之官非为口腹为先王寝庙当荐故终曰祭祀而已<br />
　　腊人下士四人府二人史二人徒二十人<br />
　　郑康成曰腊之言夕也【○贾氏曰朝曝而夕乃干也】○史氏曰凡腊皆干肉也田兽之获或有多寡干豆之物在所先者故必以为腊焉<br />
　　掌干肉凡田兽之脯腊膴胖之事<br />
　　贾氏曰凡干肉以下并是兽人所共【○郑康成曰大物解肆干之谓之干肉若今凉州鸟翅矣薄析曰脯捶之而施姜桂曰鍜修腊小物全干】<br />
　　郑司农曰膴膺肉也○郑氏曰胖读为判【○杜氏曰膴胖皆谓夹脊肉又云礼家以胖为半体】○史氏曰腊有骨脯去骨膴全体胖半体禽兽之形有大有小小而全薧大而半薧取其易干○王昭禹曰膴胖既掌共于内外饔腊人又掌共之者盖由兽人入于腊人由腊人入于内外饔也<br />
　　凡祭祀共豆【音羞】脯荐脯膴胖凡腊物<br />
　　郑康成曰脯非豆实当为羞声之误也【○贾氏曰按笾人有栗脯则脯乃笾实非豆实也笾人职云共其笾荐羞之实郑云未饮未食曰荐已饮已食曰羞羞荐相对下既言荐脯明上当言羞脯也○史氏曰晏平仲祀其先人防肩不掩豆则脯有时而登豆矣谓之豆脯非无所据也】<br />
　　賔客丧纪共其脯腊凡干肉之事<br />
　　贾氏曰所共共外内饔也○史氏曰先王之设腊人意若曰吾不因田之所获以储待之一有阙焉使之弋猎以求则不胜其扰将人与物俱毙吾之所享几何而使寰区之内飞潜蠕动不聊其生哉然则储之以待用所以广王者好生之德<br />
　　刘迎曰宰相内亲附百姓外镇抚四夷而遂万物之冝者一动植一虫鱼皆宰相造化中物此伊尹所以一夫不获时予之辜丙吉之于牛喘亦止车而问皆宰相责也鼈人人安得不属于大宰<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷七<br />
　　钦定四库全书<br />
　　周礼订义卷八　　　　　宋　王与之　撰<br />
　　天官冡宰下<br />
　　医师上士二人下士四人府二人史二人徒二十人○郑康成曰医师众医之长也【○贾氏曰凡言师者皆取可师法也】○陈宏甫曰人之一身之用与天地同有余则损不足则补天之道也自非达得造化消息盈虚之理如何防知得人身中气偏之所在此直是丝毫不可差如后世庸懦安能了得此事所以成周以士大夫为之○薛平仲曰膳夫自庖人至腊人既联事以共其职矣食医一官属焉可也特别而置诸医者之列固人主护养之道然护养之道人主之所能有也君子之所能放也彼天下之民其孰能知节于此哉不知所以节之则隂阳之寇每易以乗隙而伤其和而疾病见矣先王不忍厚己以忘民也是故先于食医则有医师以掌分治民物之疾病后于食医则疾医医兽医次第而设焉盖仁出于身而加于民爱乎物实自夫一饮一食之间推之<br />
　　掌医之政令聚毒药以共医事<br />
　　刘执中曰医师掌医之政令则聚其毒药有州土之冝有采取之候有治炼之方有攻疗之制悉预知之然后可以共医事○郑锷曰治病之法亦有用善药以补治之者不必皆用毒药説者云巴豆狼牙之药之有毒者也人参芎防之药之无毒者也此言聚毒药盖谓以毒为主也愚以为不然痬医云以五毒攻之以五药疗之则毒与药二物也药之毒与夫药之不毒者皆不可以卒求如七年之病求三年之艾则不可不蚤而预蓄也<br />
　　凡邦之有疾病者疕【匹婢反】【音羊】者造【七报反】焉则使医分而治之<br />
　　贾氏曰疾病者谓若疾医所云也疕者谓若医所云也二者皆造医师医师则以疾病者付疾医疕者付医【○史氏曰腹心四体其有不康谓之疾病附赘痈疽谓之疕○郑锷曰疕谓疮生于头者谓疮生于身者】<br />
　　岁终则稽【古兮反】其医事以制其食十全为上十失一次之十失二次之十失三次之十失四为下<br />
　　王氏曰饩廪称事然后能者劝而不能者勉○王氏详説曰小宰于百官府则以叙制其食宫伯于宫中之官府则均其稍食此曰稽其医事以制其食皆食功也<br />
　　郑康成曰全犹愈也以失四为下者五则半矣或不治自愈【○王昭禹曰晋侯有疾医缓曰疾不可为也在膏之下肓之上公曰良医也晋侯果卒十全者但知其可治不可治而失焉者皆全矣】<br />
　　史氏曰计其所失为之殿最则为医者惟恐其失之矣<br />
　　食医中士二人<br />
　　贾氏宰夫疏曰食医府史胥徒俱无以其专官行事无所须故也【○王氏曰医师聚毒药以共医事则有藏矣故有府掌医之政令而使之分治疾稽其事制其食则有书且有政令矣故有史有徒诸医毒药于医师受政令听所使治则无用府史胥徒】<br />
　　掌和王之六食【音嗣】六饮六膳百羞百酱八珍之齐【才细反下皆同】贾氏曰六食以下皆膳夫所掌此主调和而已其六食等义并在膳夫【○史氏曰和之者调其滋味之宜通其寒温之候辨其物性之相忌相使可以进之也】<br />
　　陈及之曰食医医师之属其职专和饮食而不治医事者也盖人之疾病未有不自饮食致之能防于未病之前则疾鲜矣故有庖人内饔辨鸟兽鱼物腥臊之不可食者而食医又以法调和食饮膳羞之齐亨人给水火之齐内宰以隂礼教六宫以隂礼教九嫔以妇式之法教九御以时御叙于王所其防微杜渐皆所以谨疾无使致疾故食医不治医事也若待其已病然后疗之此后世之事非先王之制<br />
　　凡食齐眡春时羮齐眡夏时酱齐眡秋时饮齐眡冬时贾氏曰眡犹比也羮若大羮铏羮等醢人醯人惟有醢醯不言酱即豆酱也公食大夫礼公亲设酱酱者食之主言酱则该诸豆实○方氏曰齐与王制迟速异齐之齐同食齐则黍稷稌粱之羮齐则雉兔鸡犬之酱齐则醢醯韲菹之饮齐则水浆醴凉之食齐视春固以温为主然食养物而生之亦春之事羹齐视夏固以热为主然羮熟物而化之亦夏之事也酱齐视秋固以凉为主然酱将物而成之亦秋之事饮齐视冬固以寒为主然饮润物而清之亦冬之事○史氏曰非谓于四时各供其品言其所冝之气耳冝温眡春冝热眡夏冝凉眡秋冝寒眡冬一食之间具此四气也<br />
　　凡和春多酸夏多苦秋多辛冬多咸调以滑甘<br />
　　易氏曰春为木味多酸以养肝夏为火味多苦以养心秋为金味多辛以养肺冬为水味多咸以养肾脾土旺于四季故皆调以滑甘<br />
　　史氏曰非谓四时各专一味谓之多者就五味中使一味胜焉以养其气也如春则肝用事用则劳劳则损损则四藏胜而疾生焉曲直作酸唯酸为主可以引诸味以益肝气而使适平夏之苦秋之辛冬之咸莫不皆然调以滑甘者则受和为五味之本也在五行曰土在五常曰信在五藏曰脾脾养五藏土旺四季而信于四端无不用者若甘之緫五味也○郑康成曰各尚其时味而甘以成之犹水火金木之载于土内则曰枣栗饴以甘之堇荁枌榆免薧滫瀡以滑之<br />
　　王昭禹曰温热寒凉天所造以养万物者也酸苦辛咸地所化以养万物者也人之一身常与天地流通则其气味之所养又安可违此温凉寒热之所御必在顺四时之气酸苦辛咸之所节必欲顺四时之味<br />
　　凡防膳食之冝牛冝稌羊冝黍豕冝稷犬冝粱鴈冝麦鱼冝苽【音瓜】<br />
　　郑康成曰防成也谓其味相成○郑锷曰膳食各有相冝者又当防而合之使气味相成牛土畜也稌稻也泽中所生与土畜相冝羊火畜也黍高燥所生与火畜相冝豕水畜也稷北方之谷与水畜相冝犬金兽也粱西方之谷与金畜相冝鴈阳物也麦秋种而夏熟得阳气为多与鴈相冝鱼水物也苽者米之生于水者也与鱼相冝凡此皆气味相冝者也○杨氏曰所以养隂阳之气不可以偏胜凡此皆卫生之道【王氏详説曰洪范五行以自顺为序六府五行以相就为序月令五行以相生为序人食味别声被色未有不本于五行者或以同气而为之冝者牛冝稌羊冝黍鱼冝苽是已土之与土火之与火水之与水其同气欤或以相克而为之冝者豕与稷是已土之与水其相克欤或以相生而为之冝者犬冝粱鴈宜麦是已金之与土火之与木其相生欤若夫月令言食麦与羊食菽与难食稷与牛食麻与犬食黍与彘与此不同者盖彼言其所与顺时令也】<br />
　　凡君子之食恒放【甫徃反】焉<br />
　　王昭禹曰君子与王贵贱之分不同而养生之理则未尝异故膳食所防之冝皆得以放王而自养焉○黄氏曰秦毉和谓赵孟曰国之大臣荣其宠禄全其大节有菑祸兴而无改焉必受其咎今君至于淫以生疾主不能御吾是以云良臣将死也夫师之教训傅之德义保其身体冡宰之事也周冡宰必兼三公使其燥湿寒暑之不戒饮食起居之不节而疾生焉则何以为师保故食药之调适饮膳为详而医师奉王之事属于冡宰岂苟而已哉<br />
　　郑节卿曰古者史官乐官与医卜之官皆世其业不兼官不贰事惧其不精也医不三世不服其药执技以事上者惟医为难精惟疾病不可不谨先王岂敢以一人而兼二三人之能哉是故食医之下有疾医调饮食不兼于治病疾医之下有医察内症不兼于外症医之下有兽医治禽兽者不兼于治人也必求其精不敢计其冗先王之仁也<br />
　　疾医中士八人掌养万民之疾病<br />
　　贾氏曰疾轻病重论语注疾甚曰病○王昭禹曰安强得于气之和疾病由乎气之乖善医者审其源亦贵乎调养气为本盖五藏六府之气均则疾病无自而作一或盈而有余一或羸而不足则偏胜而疾病因之以起所谓养者育之使其气一于充实而后已下文以五味五谷五药养其病是也<br />
　　四时皆有疠疾春时有痟【音消】首疾夏时有痒【以掌反】疥【音介】疾秋时有疟【音岳】寒疾冬时有嗽【西豆反】上【时掌反】气疾郑康成曰疠疾气不和之疾痟酸削首疾头痛嗽咳上气逆喘也<br />
　　史氏曰四时皆有疠气人感之者谓之疠疾夫人之一身冲和之气弥满四体一有亏失则内气必消外邪客气乗之以入而疠焉如置杯于水外水得入者内水亏也故疾医之职必先于调养其内气消耎则伤之者众冬伤于寒春必为温夏伤于暑秋必为疟寒气蕴伏春温激之故生焉此疾必先头痛也暑气蕴伏秋凉激之故寒生焉疟寒者脾寒也言此病必先寒至也热之余毒客于肌肤而不散故夏有痒疥之疾寒之余毒传于华盖而上升故冬有嗽上气之疾<br />
　　以五味五谷五药养其病<br />
　　郑康成曰五味醯酒饴蜜姜盐之属【○贾氏曰醯则酸酒则苦饴蜜则甘姜则辛盐则咸郑不言酸咸等　而言醯酒之属者或当时医方所用也】五谷麻黍稷麦豆【○贾氏曰此依月令五方之谷据养疾而食之非必入于药分也○愚案素问以麻麦稷稻豆为五谷以麻属木麦属火稷属土稻属金豆属水若疾医用以养病必知物性所冝恐当从素问为是】五药草木虫石谷养犹治也病由气胜负而生攻其赢养其不足也【○贾氏曰假令夏时热病者体寒即是水水赢而胜火气负而不足故夏时病者则五味中食甘五谷中食稷以甘稷是土之谷味土所以克水是攻其赢也上生于火土是火之子食甘稷为子养母之道故云养其不足也】<br />
　　王氏曰素问曰形不足温之以气精不足补之以味味养精者也谷养形者也药则疗病者也养精为本养形为次疗病为末【○史氏曰得是病者必贵急攻调之使气内正内正则外邪客气无所容而疾去矣故五味以滋其气五谷以荣其血五药以御其邪而病不瘉者未之有也○吕氏曰先以五味五谷继以五药以药医之下也虽然岂独医哉】<br />
　　以五气五声五色眡其死生<br />
　　郑康成曰五气五脏所出气也肺气热心气次之肝气凉脾气温肾气寒五声宫商角征羽也【○贾氏曰宫数八十一配土商数七十二配金角数六十四配木徴数五十四配火羽数四十八配水此五声数多者声浊少者声清人之言语似之】五色面貎青赤黄白黒察其盈虚休王吉凶可知【○贾氏曰假令冬时面色黒其气寒声应羽此是盈而王吉可知若冬时其色黄其气热声应宫此是中央土克己此是虚而休凶可知】三者剧易之征见于外者【○贾氏曰气病在内人所不覩见其声色则知其增剧及简易也】○王昭禹曰素问曰五脏之象可以推五脏之音可以意职五脏征验可以目察○王氏曰望其气又听其声又观其色以眡其死生不过五以味谷药养其病亦不过五则以物之更王更废更囚更死不过五故也<br />

                    <br>
                        　　两之以九窍【古吊反】之变参之以九藏之动<br />
　　贾氏曰此验其脉侯九窍与所眡为两两与九藏为参【○易氏曰九窍皆有形而见于外者观其证之变而有通塞之二候故曰两九藏皆有形而藏于内者察脉之动而有浮中沉之三部故曰参】<br />
　　郑康成曰阳窍七隂窍二窍之变开闭非常【○刘执中曰变者失其常职】正藏五又有胃膀胱大肠小肠藏之动谓脉至与不至○贾氏曰正藏五者谓肺心肝脾肾并气之所藏故得正藏之称又有胃膀胱大小肠乃六府中取此四者以益五藏为九也黄帝八十一难经説胃为水谷之府小肠为受盛之府大肠为行道之府膀胱为津液之府气之所生下气象天故写而不实实而不满若然此则正府也故入九藏其余胆为清净之府三焦为府非正府故不入九藏【○刘执中曰神藏五难经曰心藏神肝藏防肺藏魄脾藏意肾藏志是谓神藏五也形藏四谓头角也耳目也口齿也胷中也故下部天以候肝地以候肾人以候脾谓之气中部天以候肺地以候胷中之气人以候心上部天以候头角之气人以候耳目之气地以候口齿之气故三部者各有天地人合为九分以应九野以察九藏故曰参之以九藏之动则生死不能逃矣】<br />
　　史氏曰九窍在外九藏主之两之以外证之变动参之以九藏之脉息始能决之<br />
　　王昭禹曰难经望而知之谓之神闻而知之谓之圣问而知之谓之工切脉而知之谓之巧望以五气望而知者也听以五声闻而知者也问以五味问而知者也诊九藏之动切脉而知者也<br />
　　凡民之有疾病者分而治之死终则各书其所以而入于医师<br />
　　贾氏曰以疾医中士八人各有能故使分治之也【○王氏曰医师言使医分而治之疾医又言分而治之者医师分疾病疕使各治之而疾医所治亦各有能也至于医但言凡有者受其药则肿溃金折同科而已】<br />
　　郑康成曰少者曰死老者曰终所以谓治之不愈之状也医师得以制其禄且为后治之戒【○王氏曰兽医曰死疾医曰终终则尽其道而死者也终亦有所以而非医之罪亦书其所以焉使知如此者在所不治也】<br />
　　医下士八人<br />
　　王昭禹曰气乖不和则为病血壅不行则为病以气而其伤在藏府以血而其伤在肌肤此疾医所以治内而医又有以治外也○郑锷曰者疾之至恶治之尤难伯牛有疾説者以为癞孔子曰亡之命矣夫荀偃瘅疽生于头至于大病目出而死信夫为疾尤恶非他医所能愈故特设一官<br />
　　掌肿溃金折之祝【之树反】药劀【音刮】杀之齐【才细反】王氏曰肿聚而不溃溃溃而不聚金刃创未必折骨折折骨未必刄创【○史氏曰金者凡锋刄利芒所伤折者凡坠压颠覆所致肿痈而上生疮者溃痈而含浓血者】<br />
　　郑锷曰王安石谓疾之恶者药或不能攻则有祝焉乃引素问上古移精变气祝由之説以为证【○郑康成曰祝当为注读如注病之注声之误也】<br />
　　愚攷医之用祝理或冝然今世有以气封而徙之者正祝由之遗法也祝之不胜于是用药药或不能去必劀以刀而去恶血劀而不效必杀之以药而食其恶肉凡四法各有浅深之度故言齐<br />
　　凡疗以五毒攻之以五气【音饩】养之以五药疗之以五味节之<br />
　　郑康成曰止病曰疗攻治也五毒五药之有毒者今医方有五毒之药作之合黄堥置石胆丹砂雄黄礜石慈石其中烧之三日三夜其烟上着以鸡羽扫取之以注创恶肉破骨皆尽出<br />
　　王氏曰以五气养之生之也独于言素问曰形不足温之以气之治冝以气也而以五气养之反在以毒攻之之后则必先除其恶然后可养也【○郑康成曰五气当为五谷字之误也】以五药疗之治之也凡疗者五毒五气五味亦所以疗之也而独言以五药疗之者以药为主也○郑康成曰节节成其药之力也【○贾氏曰即下文以酸养骨之是也】<br />
　　史氏曰治疗之序五毒攻之利法也自内作者血气壅滞不利不瘉自外受者毒必相资不利不瘉利己则肠胃虚以五谷之气补之以五药之良调之以五味之中节之则内和而平外疾去而支肤全矣【○王昭禹曰疾医以五味五谷五药养其病而医以五药疗之然后以五味节之者疾医所言者养也凡养以治内为主故先味而后药医所言者疗也凡疗以治外为主故先药而后味】<br />
　　凡药以酸养骨以辛养筋以咸养脉以苦养气以甘养肉以滑养窍凡有者受其药焉<br />
　　郑锷曰先攻以五毒后疗以五药岂其五药并用而求一物之幸中哉又当视其病之所损者而审其味以养之也其有损于骨则以酸养之酸之味由木所作木强能立事可以强其骨有损于筋则以辛养之辛之味由金所作金能纒合异物可以其筋有损于脉则以咸养之咸之味由水所作水能流行可以柔其脉有损于气则以苦养之苦之味由火所作火气炎上可以作其气有损于肉则以甘养之甘之味由土所作土能含载万物可以生其肉有损于窍则以滑养之滑石之性能滑物而通之可以利其窍凡此皆疗之法也【○王昭禹曰素问曰酸收辛散咸耎若坚甘缓夫肉以骨为体骨则强故以酸收之肉以筋为节筋散则不挛故以辛散之脉所以行血脉耎则和故以咸耎之气所以充体气坚则实故以若坚之肉缓则不壅故以甘缓之窍利则不滞故以滑利之且肾主骨肾水属也故欲收肝主筋肝木属也故欲散心主脉心火属也故欲耎肝主气肺金属也故欲坚脾主肉脾土属也故欲缓至于窍则以骨为体而以肉为包所以通气也素问曰骨肉滑利可以长久惟滑则无所凝止则窍亦水属也故以滑利为主○刘执中曰以酸养骨者酸主肝而肾主骨以子养母则骨之折者可续以辛养筋者辛主肺金之味也而克木不使肝与筋过盛以咸养脉者心火也而主于脉咸水之味而克火不使心与脉过盛以苦养气者肺金也而主于气苦火之味而克金不使肺盛气过血以甘养肉者脾主肉甘者土之味而主脾者也养之使盛则肉速长而可合以滑养窍者窍不滑则闭塞不通而毒气内壅则反攻于不可得而速合然则之为病也四而所以破陷者肉也断折者骨也则夫气也脉也筋也过盛而流通则其不可得而合矣故必抑之使微而肉也骨也缺损而欲其合且续也故必养之而使盛窍则利之而使通此所以为疗之道】<br />
　　史氏曰之作本于壅滞郁结药之用专于通利防导则疾何由而有譬之治国上情下宣下情上达无有壅蔽之患治斯举矣然则用宣利之药者痬医之大法至于血气之虚实在乎用药之多寡如盘走圆贵乎得其意而已<br />
　　陈及之曰医官之属自万民疾病及禽兽无不治疗而王朝公卿大夫士则不主治之何也盖卿大夫士权力足以致之财赂足以使之故治不在上之人设官掌之也若万民之疾病良医既不肯治非设官以治之则人有死非其命矣<br />
　　兽医下士四人<br />
　　郑锷曰古者服牛乗马引重致逺有赖其力用其力而不治其疾则种浸溃以死何以供用自汉以来如张里以马医而击钟黄宪乃牛医之子则兽医者岂非为牛马而设<br />
　　愚案人为万物之灵君仁民而后爱物故人之为医二兽之为医一<br />
　　掌疗兽病疗兽<br />
　　史氏曰疾与病一也分言之则疾浅而病深俱治之者贵人也至于兽医则疗兽病而已不问其疾彼其口不能言不食水草而鸣之哀亦先王之所不忍医固不可无也<br />
　　凡疗兽病灌而行之以节之以动其气观其所发而养之凡疗兽灌而劀之以发其恶然后药之养之食【音似】之郑锷曰兽与人异不可求于言语痛痒之际故其病为难知疗之之法则先灌药剂以行之行则知其病之所在然行之不已则其病浸剧又当节以止之盖先动其脉气脉气不发无从用药因其气所发动之处从而养之则其病可除若疗其疡亦灌以药既灌则括其恶肉以发其恶然后外附以药内养其气而用刍秣以食之此疗兽之法<br />
　　凡兽之有病者有者使疗之死则计其数以进退之史氏曰疾医于人死则书其所以而兽医于兽死则计其数而已其详畧不同皆先人后物之意所谓计其数而后进退之者随其勲效之有无而予夺其食医师稽其医事以制其食是也<br />
　　酒正中士四人下士八人府二人史八人胥八人徒八十人<br />
　　郑康成曰酒正酒官之长○黄氏曰宫正宫伯之掌宫室居处之正也膳夫庖人之事膳羞饮食之常也酒酱醯醢冝联膳饮舍次帟幕冝聨宫室离之而在医师之后其下遂列府藏嫔御之官盖以为厚味腊毒游观怠荒货贿逐至声色纵欲皆足以致疾其在典章虽不可已而可节其在人情虽不能免而可戒是皆大宰之所当知自秦以来宰相不复预此凡人主共养尽属少府乃为天子私人夫岂惟宰相不得预而医卜史官加诸吏左右曹则与闻政事矣尚书宻掌枢机则权侔宰相矣<br />
　　薛平仲曰酒以行礼固不能不用而酒以乱德尤不可轻用观酒诰一篇周公之虑悉矣则设官分职之际岂苟然哉故于酒正之官则以命士而掌政令以式法而授酒材而为酒为浆者则以奄官女奚主之盖酒正以如是之式而畀之酒浆之人为如是之用以入于酒正之府内不可以妄为而外有可稽验事制曲防之意逺矣<br />
　　掌酒之政令以式灋授酒材凡为公酒者亦如之王昭禹曰酒之为物以承祭祀以供賔客以养老病以行爱敬之情一事不可遗一礼不可阙先王由是设官以掌之然所谓政令非特酿造供承之事刍豢为酒非以为祸而酒之流实生祸故始乎治常卒乎乱则酒正之掌政令亦所以谨酒也<br />
　　郑康成曰式法作酒之法式作酒既有米麴之数又有功沽之巧月令曰乃命大酋秫稻必齐麴糵必时湛饎必洁水泉必香陶器必良火齐必得【○王昭禹曰式若米麴多寡之数法若水火齐量之差】○郑司农曰授酒材授酒人以其材也【○贾氏曰酒材即米麴糵○王昭禹曰凡资之以为酒者皆是也】<br />
　　郑康成曰公酒谓乡射饮酒以公事作酒者亦以式法及酒材授之使自酿也【○王氏详説曰乡大夫三年则大比而兴贤者能者以礼礼賔之此乡饮酒也党正曰国索神而祭祀则以礼属民而饮酒于序此亦乡饮酒也乡大夫又曰退而以乡射之礼询于众庶此乡射饮酒也州长曰春秋以礼防民而射于州序此亦乡射饮酒也故所用之酒为公酒若夫族师所掌初无饮酒之礼春秋祭酺相为酬酢其非公酒欤○史氏曰自王及后世子之用与凡所以为祭祀賔客乡射燕享之奉者皆曰公酒】<br />
　　陈及之曰三代无酒法酒诰禁羣酒息鬭争甚严今酒正酒官不掌禁酒至地官司虣禁饮食于市者秋官有萍氏掌几酒谨酒盖先王所以为酒者为祭祀賔客设也自酒正之外官府不得私酿每岁给其秩酒惟乡遂官长有乡射饮酒之礼则酿未可知矣然酒正内官也以下又皆奄人女奚为之势不可以呵禁外事而萍氏刑官之属司虣市官之属俾之谨察酒禁则顺矣后世专立酒官务在酤恐齐民夺其利故禁察酒亦有职先王无此意也<br />
　　辨五齐之名一曰泛【芳劒反】齐二曰醴齐三曰盎【鸟浪反】齐四曰缇【音体】齐五曰沈齐<br />
　　贾氏曰辨者言不自造酒直辨五齐之名但知其清浊而已○王昭禹曰五齐用以祭祀每以祭祀其造作必有量数故曰齐焉<br />
　　郑锷曰太古有明水以为醴其后乃有酒酒之后又有五齐五齐之后乃有三酒至于酒则其味厚矣味之厚者生于薄味之薄者生于去古益逺则礼文益变然五齐虽生于酒而五者之中亦自有厚薄之齐自泛之醴自醴之盎自盎之缇自缇之沈非色不同也味亦不同非惟厚薄不同清浊又不同其齐不同则其名不同其名不同则不可以不辨故使酒正辨之盖一变始有泛齐成而泛泛然而滓则浮而上泛齐一变始有醴齐成而汁滓相将其体则厚而甜醴齐一变始有盎齐成而滃滃然其味得中【○郑康成曰自醴以上尤浊缩酌者盎以下差清○贾氏曰谓泛齐醴齐皆以茅泲之使可酌故司尊彞云醴齐缩酌盎以下差清以清酒泲之不用茅故司尊云盎齐涚酌郑注涚清也】过此以徃然后有缇齐其色红赤味已是酒故名曰缇缇言其是酒也【○史氏曰沉者上澄而下浊】礼之近人情者非其至也此泛所以处五齐之先而沈所以处五齐之下凡此皆用以事神记曰酒在室醴醆在户粢醍在堂澄酒在下是谓承天之祜又曰醴酒在室醍酒在堂澄酒在下示民不淫也醆则盎尔澄则沈尔酒正辨其名然后辨三酒四浆之物因名然后有实也<br />
　　辨三酒之物一曰事酒二曰昔酒三曰清酒<br />
　　史氏曰三酒而辨其物者谓其形已成兼以共人饮取其能养阳能合欢也○王氏曰五齐言名三酒言物五齐以祭祭则致其义名者义之所出故也三酒以饮饮则致其实物者实之所效故也○史氏曰事者方有事于糟漉昔者熟之而可久清者澄之而可饮【○郑锷曰昔之为言宿昔之意谓日久而渐清之酒也礼记曰犹明清与醆酒于旧醳之酒所谓旧醳之酒者昔酒也惟其涚而久故谓之旧醳逮其后也遂有清酒其色益清明记礼所以醆酒涚于是是也醆酒盎齐也盎齐差清又以清酒涚之则知清酒之为大清矣】○王氏详説曰以昔酒为久则知事在昔之上为近而清在昔之下为尤久也以事为有事者之酒则昔为无事者之酒而清为诸臣所酢者之酒矣盖祭祀之礼有行事者有预陪祀而不得行事者事酒昔酒其出于此若夫司尊云皆有罍诸臣之所酢盖九献之礼王及后皆四而诸臣一王酢以醴后酢以盎诸臣所酢以清酒而已是不敢与王之神灵等<br />
　　辨四饮之物一曰清二曰医【于已反】三曰浆四曰酏【以支反】王昭禹曰饮于三酒为薄于五齐为厚亦人所饮者故亦言辨其物【○史氏曰四饮辨其物者取三酒之余加之以四饮之物而后酿焉是故未成而曰浆已成而曰饮饮不以酒名取其为酒之贰也】○郑锷曰清则泲醴而为之醴至厚而浊泲之则清而可饮医则酿粥以为之比于醴则少清浆则酨浆之可饮者【○贾氏曰酨之言载米汁相载也】酏则稀粥之可饮者【○王氏详説曰医酏皆粥也但分厚薄耳】○贾氏曰案浆人有六饮此言四者郑注浆人云酒正不辨水凉无厚薄之齐<br />
　　掌其厚薄之齐以共王之四饮三酒之馔及后世子之饮与其酒<br />
　　贾氏曰自五齐以下并是酒人浆人所为故直掌其厚薄之齐<br />
　　史氏曰备之三酒副之四饮而馔设之味以之共王则然耳后及世子酒饮之数未必全共而馔设之味未必全享○贾氏曰馔谓馔陈其具设之也○王氏曰后世子之饮与其酒共之而已弗为之馔○王昭禹曰此不言五齐则五齐独用于祭祀也<br />

                    <br>
                        　　凡祭祀以灋共五齐三酒以实八尊大祭三贰【音二下同】中祭再贰小祭壹贰皆有酌数唯齐酒不贰皆有器量○易氏曰酒正初以式法授酒材及成又以式法共用不可多不可寡也○贾氏曰五齐五尊三酒三尊故云八尊此除明水酒若五齐加明水三酒加酒此八尊为十六尊不言者举正尊也<br />
　　贾氏曰先郑谓大祭天地中祭宗庙小祭五祀其实天地自有大祭小祭宗庙亦有大祭后郑之説皆据司服六冕差之也<br />
　　郑锷曰祭祀之礼以神事之则用五齐以人养之则用三酒其尊有八酒正以法共之其实本以事鬼神三酒之用不一始焉以酌献终焉以酢诸臣贵其有余而不欲其嗛是故大祭度用一尊则用三尊以为副贰中祭度用一尊则用二尊以为副贰小祭度用一尊则用一尊以为副贰祭之大则所酌者多祭之小则所酌者寡此所以为降等皆有酌数取足而无乏耳唯尊中所实齐酒专以事神而不以饮诸臣不用副贰之尊器之大小量之多寡俱有一定之数盖五齐虽以致礼之文无实则近于伪而不诚非所以交神明之道故虽不副贰亦皆有器量乃所以致礼之实<br />
　　愚案酒之有贰谓既荐鬼神而后以鬼神之福爵羣臣所以广神施也大祭天地用三贰谓天地之施广而周中祭宗庙用再贰谓宗庙之设施视天地虽杀而犹广小祭山川用一贰谓山川之施为微大抵皆是广神之惠泽以及下记曰祭者泽之大者也上有大泽则惠必及下<br />
　　共賔客之礼酒共后之致饮于賔客之礼医酏糟皆使其士奉之<br />
　　王昭禹曰礼酒谓致享于賔客之酒飨以训恭俭爵盈而不敢饮为礼而已<br />
　　史氏曰后之賔客公卿之妻燕见而饮也○王氏曰建国则王立朝后立市祭祀则王耕以供粢盛后蚕以为祭服王献而后亚祼王亲牵射牲后亲彻豆笾賔客则亦王祼献而后亚献则王致酒后致饮夫妇相成之义也<br />
　　郑锷曰医与酏则必糟而不泲盖泲则清而不浊糟则浊而不清后与王同体故所用之物不无少屈也○易氏曰酒正以奉王也不以奉王之职奉賔客故使其士○郑康成曰士谓酒人浆人奄士<br />
　　凡王之燕饮酒共其计酒正奉之<br />
　　易氏曰燕朝之暇王所与饮酒或与同姓之伯父叔父或异姓之伯舅叔舅或公卿大夫之贵而亲也王昭禹曰燕以示慈惠恐其过故共其多寡之计【○黄氏曰燕賔】【客有常礼故共其计左传曰臣侍君燕过三爵非礼也三爵献酬酢也酒正奉之察其过也】○郑锷曰説者谓王者之尊不可拘以有司之法制今则奉其多少之计何也盖至尊之酒不可以常礼拘至于燕饮则不得不为之防纣为长夜之饮后至于丧六百年之业由无节之所致不参计于礼饮而奉于燕饮使王知其过多则自为之戒其虑逺矣示慈恵故燕饮酒取醉而已不若飨之为有节然当防其过焉<br />
　　凡飨士庶子飨耆老子皆共其酒无酌数<br />
　　郑锷曰飨礼之严几设而不倚爵盈而不饮所以训恭俭而此言共酒无酌数何也盖此所谓飨非大飨也以飨士庶子之在王宫也有宿卫之忠勤或用酒以饮之所以劳其功耆老之子子之父死于王事悯其惸独无依或用酒以饮之所以念其功其享之也不过以醉为度示恩意之厚耳【○刘中义曰优宫中之环卫恤死亡之老幼必尽其量而共之】○郑节卿曰燕羣臣嘉賔所以恩之也享士庶子所以任之也飨耆老子所以报之也大拘则懽不洽賔主百拜酒止三行非所以使之醉酒饱徳也共其酒无酌数则曲尽其情而极其懽未醉而威仪抑抑既醉而威仪怭怭矣夫外严于分而内则怀之以恩生其力而死恤其老幼仁之至义之尽也<br />
　　掌酒之赐颁皆有灋以行之凡有秩酒者以书契授之易氏曰赐即赐予颁即匪颁皆出于禄秩之外法即太宰九式之法皆以其式法行之则好赐匪颁虽王者非常之恩亦无非天下之常法○郑司农曰有秩酒者给事中予之酒秩常也常受酒者国语曰至于今秩之○王氏曰秩酒有常赐之酒也郑氏以王制九十日有秩谓有秩酒者老臣也老臣固有秩酒然有秩酒则非特老臣而已授以书者使知其所得之数授以者使执之以取酒也<br />
　　史氏曰赐颁者时有所予之横赐秩酒者月有所给之定数也<br />
　　刘执中曰酒虽出于酒人莫不关于酒正也<br />
　　酒正之出日入其成月入其要小宰听之<br />
　　郑康成曰出谓授酒材及用酒之多少受用酒者日言其计于酒正酒正月尽言于小宰○贾氏曰受用酒是酒人也<br />
　　愚案一酒至微尤不少置非是督责之察要之一事废则一职废今日之不治他日必有不胜治之叹故日入其成月入其要经特于酒正见之意者三百六十之职无时不然<br />
　　王氏曰特谨其出异于其余物毖酒之意也必小宰听之则守出纳之正而正其不如法者<br />
　　岁终则防唯王及后之饮酒不防以酒式诛赏<br />
　　易氏曰日入其成计一日之出月入其要计一月之出小宰听之计所出而已未计夫入焉至于岁终然后小宰以所入之要而致于大宰大宰乃以初授式法之多寡而防一岁之所共所用盖将以酒式而行诛赏也<br />
　　愚案不防者非直纵之饮也王燕饮而必共其计曷尝不计之有司严奉酒之吏乃所以黙制人主也<br />
　　刘执中曰国之储贰政之本原未可以酒乱其性焉圣人谨微如此<br />
　　郑锷曰酒正掌酒之政令其始以式法授酒材彼违式而酒恶不可以无诛如式而酒美又乌得而不赏故曰以酒式诛赏<br />
　　酒人奄十人女酒三十人奚三百人<br />
　　王氏曰郑氏以奄为精气闭藏者盖民之有是疾先王因择而用焉与籧篨镠戚施直鏄聋瞆司火瞽蒙修声同若以为刑人则国君不近况于王乎若刑无罪之人而任之则冝先王之所不忍<br />
　　贾氏曰以其与女酒及奚同职故用奄人奄不称士亦府史之<br />
　　郑康成曰女酒女奴晓酒者古者从坐男女没入县官为奴其少材智以为奚今之侍史官婢或曰奚宦女○贾氏曰言女酒三十人则女酒与奚为什长若胥徒也奚三百人以其造酒故多也<br />
　　掌为五齐三酒祭祀则共奉之以役世妇<br />
　　史氏曰五齐三酒酒正授式法酒材为者酒人醖酿之也<br />
　　郑锷曰周礼有两世妇一在春官以卿一人为之一乃天官内宰世妇与九嫔为列者也先儒以此世妇谓春官之卿掌女宫之宿戒者殊不知内宰之世妇于祭祀之时当涖陈其具酒人乃奄人也奄人固冝与内人联事则其听世妇役也冝矣安可以为春官之卿耶○史氏曰酒非常用必祭祀之余因以为饮周公诰康叔曰祀兹酒则祭祀方用酒明矣越庶国饮惟祀德将无醉则因祭祀而为饮亦明矣有奄十人女酒三十人奚三百人其奉酒于内则受世妇之役而世妇亦惟祭祀用之而已<br />
　　共賔客之礼酒饮酒而奉之<br />
　　王氏曰飨酒为礼而已故谓之礼酒燕以示慈惠故燕酒谓之饮酒【○史氏曰礼酒饮酒多寡异也夫一献之礼賔主百拜而酒三行所以防其多而失礼也既饮食之又实币帛以将其厚意所以致其多而尽欢也】○王昭禹曰非特供其酒又奉其事○黄氏曰酒浆笾醢皆内事宗庙之祭祀賔客之飨食王后行礼于此世妇诏之酒正不与故酒人共酒而奉之直致内事郑言酒正使之非也诗曰我姑酌彼金罍我姑酌彼兕觥后夫人之职也<br />
　　凡事共酒而入于酒府凡祭祀共酒以徃賔客之陈酒亦如之<br />
　　郑锷曰凡事则不一事也皆共其酒则酒之用亦不一矣酒之用不一则其费也广酒人既共其酒必以数入于酒正之府若酒人不入其数则酒正何以日入其成月入其要哉入与凡征入于玉府皮毛筋骨入于玉府之入同○郑康成曰凡祭祀小祭祀也○王氏曰祭祀共酒以徃则自有奉之者徃待其令而已○郑锷曰祭祀共酒以徃不必自徃宫中祭祀听世妇之役在外之祭祀不必自徃賔客之来王朝有归饔饩之酒所谓上公壶四十皆陈侯伯三十有二皆陈是也陈则设之于堂东自有掌客徃焉酒人奄者也不当从事于其间【○黄氏曰外祭祀賔客陈酒皆共酒以徃酒正使其士奉之】<br />
　　浆人奄五人女浆十有五人奚百有五十人<br />
　　王昭禹曰酒浆皆人所饮有酒人又有浆人者盖其造酿异法故异职也○郑康成曰女浆女奴晓浆者愚案酒浆笾醯醢盐幕等人皆以奄为之以此等人只可给役使不可使入王之燕寝<br />
　　掌共王之六饮水浆醴凉医酏入于酒府<br />
　　史氏曰酒正言四饮而此云共王之六饮盖酒正辨其清浊醇醨六饮之中唯水为清冷所以和酒凉为寒粥所以投酒随汲而有随取而辨厚薄之齐不必辨所以不言○郑锷曰饥食而渴饮人道之常饮以水为主其水岂可以常饮哉用米以将之于是而有浆汉人谓之酨浆言其米汁相载也自浆而为醴则稍厚而可饮自醴而为凉则又杂糗饮之水以为饮也曰医则酿粥为醴也曰酏则薄粥也酒正有清而无醴此有醴而无清清与醴一物也醴之厚泲之则清也○王氏详説曰醴有清有糟清泲也糟醇也以可饮言之则曰醴以泲之清言之则曰清醴恬可饮故五齐六饮皆有醴楚元王为穆生设醴即此也○薛氏曰内则有醴清糟酏浆醷滥而无水凉医玉藻有水浆酒醴而无凉医者清醴之泲也糟醴之浊也酏内则所谓酏也醴内则所谓黍酏也医内则所谓醷也凉内则所谓滥也水凉之末非酒正之所辨故内则无水凉亦以其畧而薄之也浆人六饮始水玉藻五饮亦上水反其本也酒在饮中非用浆人之法故浆人六饮无酒玉藻五饮有酒异代之礼古者于五饮六饮醴为多○王昭禹曰酒以用于祭祀为主若浆则主于饮而已故浆人但言共六饮而未尝及祭祀○郑锷曰必入于酒府者以共王之饮则酒正职当共奉之故耳<br />
　　共賔客之稍礼共夫人致饮于賔客之礼清醴医酏糟而奉之<br />
　　黄氏曰饮常颁也以共賔客谓之稍礼常日稍用之非必备六饮礼饮后夫人致稍礼浆人共不由酒府继粟继食之义○贾氏曰夫人谓三夫人致饮于賔客助王养賔亦致于客馆清醴醴之泲者即酒正一曰清也医酏不泲者此二饮与后同而奉之者亦使浆人奄士奉之○王氏曰夫人有致饮于賔客之礼则犹冡宰之有好赐予也盖上下内外小大相成焉礼之所以立也○郑氏曰亦酒正使之也【○贾氏曰以酒正云使其士奉之者也】<br />
　　愚案或疑后之所致有医有酏夫人所致于医酏之外又有醴后所致者糟而奉之至夫人所奉于醴则清之于医酏则糟之则夫人所致若有加于后何也不思后之致饮共于酒正之府者在所不必言特医酏糟皆使其士奉之士者康成谓酒人浆人奄士若夫人致饮不可以供后之职奉之凡清之为醴浊之为医酏糟惟浆人得而奉之矣贵贱之等不待辨而可知<br />
　　凡饮共之<br />
　　王昭禹曰膳夫言凡王之馈饮用六清则上文共王之六饮者乃馈食所共也此言凡饮共之非必馈食【○黄氏曰凡饮自后而下】<br />
　　凌人下士二人府二人史二人胥八人徒八十人郑康成曰凌冰室也诗云二之日凿冰冲冲三之日纳于凌隂<br />
　　愚案冰既是饮食中用故次酒正<br />
　　薛平仲曰凌人以掌冰为职于酒浆无关也特属于酒浆之末盖酒所以奉阳冰之用所以御阳也一身之血气常流于天地间隂阳节宣之不至则未有不致戾者岂足以与天地同流哉观凌人之属于酒浆之末则大宰佐王之道宻矣<br />
　　掌冰正岁十有二月令斩冰三其凌<br />
　　郑节卿曰周虽改正朔每用夏正故凌人之职正岁十有二月令斩冰夏颁冰掌事秋刷皆夏月也如诗七月流火九月授衣每书月者皆夏正若周正则不书月一之日二之日是也○贾氏曰周十二月冰未坚也诗曰二之日凿冰冲冲三之日纳于凌隂二之日谓周之二月夏之十二月三之日谓周之三月夏之正月与此周礼十二月藏冰校一月者豳地寒故纳冰可用夏正月也<br />
　　王昭禹曰斩取以建丑之月纳藏以建寅之月盖隂积而为冬建丑之月隂虽已退而其气犹盛阳虽已萌而其气未浮隂气有余而强阳气不足而弱斩而藏之所以宣助阳气○郑锷曰冰不坚厚则不可取欲取诸冰厚腹坚之时故记则谓之伐诗则谓之凿此则谓之斩○杜氏曰三其凌三倍其冰【○郑康成曰三之者为消释度也○易氏曰三为冰室以待亥子丑三月之用盖天时不可预必有冬而无冰者凡亥子丑三月之闲皆可藏冰故三其凌以待之】<br />
　　李景齐曰藏冰将以备暑亦所以达阳出冰虽以御暑亦所以助隂盖隂阳之气流行乎天地闲一气不至则闭塞而为灾一气或过则乖戾而为疾善防患者养其弱而抗其强故方隂之盛而阳之微则凿冰以达阳或损有余以补不足故方阳之隆而隂之消则出冰以御暑圣人所以裁成天地之道辅相天地之冝以此也豳诗言王业所致之由而必有及于凿冰冲冲申丰言隂阳之和而无水旱疫疠之灾者亦推其本于凿冰出冰之得其道凌人一职岂非若缓而实急乎<br />
　　春始治鉴【胡暂反】凡外内饔之膳羞鉴焉凡酒浆之酒醴亦如之<br />
　　贾氏曰春谓正月也○郑康成曰鉴如甀大口以盛冰置食物于中以御温气春而始治之为二月将献羔而启冰○郑锷曰春分奎星朝见东方蛰虫始出时将用冰始修饰盛冰之器以鉴名之者左传曰美泽可以鉴谓其光泽也<br />
　　贾氏曰外内饔之膳羞谓王及后世子并飨耆老子等二月之后皆须鉴以盛冰○郑康成曰酒浆酒人浆人【○贾氏曰酒人举酒而言浆人举醴而言】酒醴见温气亦失味○王昭禹曰膳羞感暑气则易败酒醴感暑气则易酸必共冰以寒之也<br />
　　祭祀共冰鉴賔客共冰<br />
　　贾氏曰祭祀谓天地宗庙社稷之事皆共冰冰有鉴则冰不消释食得停久賔客谓诸侯来朝王礼之以飱及饔饩直共冰以徃无鉴也<br />
　　大丧共夷槃冰<br />
　　郑康成曰夷之言尸也实冰于夷盘中置之尸牀之下所以寒尸○王昭禹曰死必臭腐故用冰以寒之夷之言伤也冰槃曰夷槃移尸于堂曰夷堂牀曰夷牀衾曰夷衾皆以哀伤为主<br />
　　夏颁冰掌事<br />
　　贾氏曰颁冰颁赐羣臣也掌事主赐冰之多少合得与不合得之事○王昭禹曰阳气过盛无以制之非徒有烦缛之患隂阳不和反伤人之形而疾疠作故夏之痒疥以阳气伤于皮肤故也秋之疟寒以夏阳之伤于腑脏故也先王至是而颁冰者所以御暑患也○薛氏曰郑氏引春秋传日在北陆而藏冰西陆朝觌而出之以为夏颁冰之证非也案左氏传昭四年大雨雹季氏问申丰曰雹可御乎对曰古者日在北陆而藏冰西陆朝觌而出之祭寒而藏之献羔而启之公始用之火出而毕赋自命夫命妇至于老疾无不受冰杜预以西陆为三月日在大梁之次清明节谷雨中是夏三月是时蛰虫已出有温暑臭秽冝当用冰故以时出之后郑泥于夏颁冰之言乃以西陆为四月立夏之时又引夏颁冰以为説不知四月立夏则日在实沈之次转而行南陆何以谓之西陆朝觌不然则左氏何以又曰火出而毕赋火出于辰即夏之三月也若出次必待四月立夏之时则何三月火出而毕赋乎郑氏之説吾无取焉意者日在西陆火出于辰在夏为二月是时方出冰夏则取而颁之耳颁非出也若必日在西陆暑气盛而后颁冰非特不知颁冰之制亦不知西陆日行之度<br />

                    <br>
                        　　秋刷<br />
　　郑司农曰刷除冰室当更纳新冰也<br />
<br />
<br />
<br />
<br />
<br />
　　周礼订义卷八<br />
<经部,礼类,周礼之属,周礼订义><br />
　　钦定四库全书<br />
　　周礼订义巻九　　　　　宋　王与之　<br />
　　笾人奄一人女笾十人奚二十人<br />
　　郑康成曰笾竹器如豆者女笾女奴之晓笾者薛平仲曰此数官者又以备膳夫之羞用百有二十品酱用百有二十罋者也反覆求之则知周官叙次之意大抵官府之近于君者固莫宻于供奉之职而官女之宻于君者尤莫切于供奉之职然庖厨之当逺君子必处于外而酒醴之蠲洁笾豆之静嘉古人当责于内处于外者固冝以命士为职责于内者亦宜以奄官女奚为职然外而官府敬君为有素先言共王而后言祭祀之用所以责其敬而已内而内人朝夕王所者也先言祭祀而后言共王之用所以养其敬也况笾豆之实水土之品不敢用常亵味而贵多品则纎悉委曲之诚洁静精微之意使在内者各有事焉凡便嬖侧媚之习不惟不敢且不暇矣○王昭禹曰先王祭祀内尽志以致其内心外尽物以致其外心水草之葅陆产之醢细物备矣三牲之俎八簋之实美物备矣昆虫之异草木之实隂阳之物备矣凡天之所生地之所产而可荐者莫不咸在一物不可遗则一器不可阙笾豆簋俎礼之器也笾豆之事各有司存此笾人醢人之职所以立<br />
　　掌四笾之实<br />
　　郑康成曰笾其容实皆四升○史氏曰笾以竹为之所以陈干物○贾氏曰四笾则朝事馈食加笾羞笾是已四笾之实则麷蕡白黒等是也<br />
　　朝事之笾其实麷【方弓反】蕡【符文反】白黒形盐膴【火具反】鲍鱼鱐【所求反】<br />
　　郑康成曰以司尊彞之职参之朝事谓祭宗庙荐血腥之事也<br />
　　郑锷曰宗庙祭祀有朝践之事所以象事生朝时之所进当其祭之始也王酌郁鬯祼尸后亚献于是乎王出迎牲而杀之始行朝践之事则后荐朝事之笾其笾中所实之物则曰麷曰蕡曰白黑曰形盐曰膴鲍鱼鱐也麷熬麦也【○郑康成曰蕡枲实也】熬稻而白之熬黍而黒之盐则筑以为虎之形鱼则防大脔以为膴【史氏曰防肉为大脔】或糗干以为鲍或折干以为鱐【○王氏曰王使周公闲来聘鲁享有昌歜白黑形盐辞曰国君文足昭也武可畏也则有备物之享以象其德羞嘉谷盐虎形麷蕡白黒则所谓羞嘉谷也形盐则所谓盐虎形也昌本则所谓昌歜也推而言则膴鲍鱼鱐与夫朝事之享皆所谓致其养之盛者也孝子之事亲欲致其养养欲致其盛故朝事之笾豆其实如此】王昭禹曰鼎俎竒而笾豆偶隂阳之义也盖笾豆之实物产之杂也其数冝偶故朝事之笾其实麷蕡而下凡八物矣加笾之实菱芡防脯皆偶也<br />
　　馈食之笾其实枣防【古栗字】桃干防【音老】榛【倒巾反】实<br />
　　王氏曰馈食之笾豆以象食时所进○郑康成曰干防干梅也有桃诸梅诸是其干者榛似防而小【○贾氏曰八笾则枣一防二桃三干防四榛五案干防为干梅则笾中桃是湿桃既有湿桃则别有干桃注引内则桃诸云是其干者既有湿桃则有湿梅可知以干梅湿梅添五者是为七笾既桃梅有干湿则枣亦冝有干湿复取一添前为八必知有八者案仪礼特牲少牢士二笾二豆大夫四笾四豆诸侯冝六天子冝八醢人馈食之豆有八此朝事加笾皆八也○王氏曰桃干防脾析豚拍蠃蠯蜃蚳及鱼皆物之细者也枣防榛实女所用摰以告防也凡此所谓备其细且致其敬孝子之事亲致其养者既盛矣以为未足又备其细既备其物以为是养而已弗敬不足以为孝则又致其敬故馈食之笾豆其实如此】○郑锷曰攷女防不过榛防枣脩以喻妇人诚实无伪则馈食之笾所实者皆致礼之实<br />
　　緫论九献<br />
　　陈蕴之曰九献注疏已有成説但杂见于笾人司尊与其他官职今取注疏及礼图之説聚为四盖别而言之谓之九献合而言之则有四节其一节曰祼凡经中所谓祼者是也王以圭瓉酌郁鬯以献尸此一献也后以璋瓉酌郁鬯以献尸此二献也其二节曰荐腥笾人所谓朝事司尊彞所谓朝践是也后既祼之后王出迎牲于门祝延尸向户外户牖之间南面后于是荐朝事之笾豆王迎牲入庙丽于碑亲杀取血以告杀取毛以告纯解而腥之为七体荐于神坐王以玉爵酌醴齐以献尸此三献也后以玉爵酌醴齐以献尸此四献也其三节曰荐熟笾人所谓馈食司尊所谓馈献是也朝践之后乃体解其犬豕牛羊烹而熟之后于是荐馈食之笾豆王以玉爵酌盎齐以献尸此五献也后以玉爵酌盎齐以献尸此六献也其四节曰酳自馈食之后尸始有饮食之礼尸食讫后又荐加笾豆王以玉爵酌朝践之醴齐以酳尸此七献也后以瑶爵酌馈食之盎齐以酳尸此八献也后酳尸后诸臣又以瑶爵酌沈齐献尸司尊所谓皆有罍诸臣之所酢者以备卒食之三献此九献也以上九献谓之正献九献之后遂行玉爵为旅酬矣郑氏又有朝献再献之説及图説九献异于注疏并于司尊见之<br />
　　加笾之实蓤【音陵】芡【音俭】防脯蓤芡防脯<br />
　　薛氏曰周礼言加豆笾则加爵之豆笾特牲礼主人主妇既酳尸然后长兄弟众賔长为加爵不施于亚献之节郑氏谓尸既食后亚献尸所加之笾误矣明堂位曰爵用玉琖仍雕加以璧散璧角特牲礼献用爵加用觚则加在献数之外明矣○王氏曰加笾豆以象馈食之有加<br />
　　郑康成曰蓤芰也芡鸡头也防与馈食同重言之者以四物为八笾也○郑锷曰蓤芡之皆生于水以推之则取物之深逺者所以致其物之难得者○王氏详説曰防嘉防也醢美味也故防为馈食之笾亦为加笾之实醢为朝事之豆亦为加豆之实诗云醓醢以荐其周人之尚醢欤语曰周人以防其周人之尚防欤<br />
　　羞笾之实糗饵【而去反】粉餈【昨资反】<br />
　　郑康成曰羞笾谓若少牢主人酬尸宰夫羞房中之羞于尸侑主人主妇皆右之者【○贾氏曰天子祭祀礼亡故取少牢大夫礼解之此当王酬尸内饔进之于尸侑等者也】<br />
　　王氏曰羞笾豆则象其养之有羞也○郑康成曰此二物皆粉稻米黍米所为也合蒸曰饵饼之曰餈糗者粉熬大豆为饵餈之黏着以粉之耳饵言糗餈言粉互相足【○贾氏曰此为二笾糗与粉为一物恐饵餈黏着笾故分于二笾之下○刘执中曰粉穤黍秫成餈○郑锷曰曰糗曰饵曰粉曰餈亦以四物而为八笾】<br />
　　王氏曰糗饵粉餈酏食糁食出于耕耨而用舂治之力为多非若菹醢之荐可以久所以服其勤而致新也黄氏曰四笾以司尊互考之属荐腥荐熟为两节王行礼为正则加笾羞笾当为后亚献行礼故谓之加与羞皆用防脯饵餈<br />
　　凡祭祀共其笾荐羞之实<br />
　　贾氏曰祭祀言凡谓四时禘祫祭○郑锷曰四笾皆王后所荐笾人则实之耳其他祭祀则共笾中可荐可羞之物不共其笾有司自掌其器也○王昭禹曰荐羞皆进也荐羞则所进之物薄羞笾则致滋味焉【○愚案宰夫庖人又有荐羞説】<br />
　　丧事及賔客之事共其荐笾羞笾<br />
　　郑康成曰丧事谓殷奠时【○贾氏曰殷大也大奠朔月月半荐新祖奠遣奠之賔客谓燕享时也】<br />
　　王昭禹曰丧事賔客之事皆王之事笾人共其实亦共其笾<br />
　　为王及后世子共其内羞凡笾事掌之<br />
　　郑康成曰于其饮食以其房中之羞○王氏曰笾人醢人皆曰为王及后世子共其内羞则此内羞乃王及后世子以此共礼事而笾人醢人为之共之也世妇及祭之日涖陈女官之具凡内羞之物则内羞所共为祭事矣○郑锷曰笾人奄官所以为王及后世子共之其职主笾又在内也○王昭禹曰曾子曰笾豆之事则有司存守其数不知其义也笾豆之为礼皆王之所亲行笾豆之为器则掌于奄人女奚之属所谓本在上末在下也<br />
　　醢【呼改反】人奄一人女醢二十人奚四十人<br />
　　王昭禹曰四豆之实皆醢而已故以醢人名官○郑锷曰或谓笾豆者礼之器用笾以盛果实必用豆以盛葅醢既列笾人冝有豆人不设豆人而有醢人何也盖醢必盛于豆而豆人所盛者不一物言醢则豆可知○郑康成曰女醢女奴晓醢者<br />
　　掌四豆之实<br />
　　礼图曰案考工记旊人为豆高一尺又郑注周礼及礼记云豆以木为之受四升口圆径尺二寸有盖盛昌本脾析豚拍之韲醓蠃兎鴈之醢韭菁芹笋之菹麋臡鹿臡之属郑注乡射説云豆冝濡物○贾氏曰言四豆之实豆与笾并设节数与四笾同时<br />
　　朝事之豆其实韭【音久】菹【庄鱼反】醓【吐感反】醢昌本麋臡【乃兮反】菁【惟寜反】菹鹿臡茆【音卯】菹麇臡<br />
　　郑康成曰凡菹醢皆以气味相成【○史氏曰凡以一物为医必有一菜以称之取其味之相冝也】○贾氏曰经云韭菹醓醢以下皆两两相配○郑锷曰韭也昌本也菁也茆也四物以为菹醓也麋也鹿也麇也四物以为醢醢亦谓之臡盖同一法有骨为臡无骨为醢如全物为菹细切为韲名不同也○郑康成曰三臡亦醢也作醢及臡者必先膊干其肉乃后莝【仓卧切】之杂以粱麴及盐渍以美酒涂置甀中百日则成矣<br />
　　王昭禹曰诗云四之日其蚤献羔祭韭以此荐新则韭亦祭之所贵醓醢以肉汁为酱○郑康成曰昌本昌蒲根切之四寸为菹<br />
　　郑司农曰麋臡麋肝髓醢○史氏曰麋似鹿而大○郑康成曰菁蔓菁也茆鳬葵也<br />
　　刘执中曰四时之田一为干豆共于豆实则醢之脯醢之余则臡之皆所以奉祭祀<br />
　　馈食之豆其实葵菹蠃【力禾反】醢脾【婢支反】析【星厯反】蠯【蒲佳反】醢蜃【市轸反】蚳醢豚拍【音博】鱼醢<br />
　　王昭禹曰葵草之细出者倾心向日则有敬意○郑康成曰蠃防【音移】蝓【音榆】○史氏曰蠃蠯蜃蚳皆蛤属○郑司农曰脾析牛百叶蠯蛤也○郑康成曰蜃大蛤蚳蛾【鱼绮反】子【○贾氏曰脾析蜃豚拍不言菹皆虀也】郑大夫杜子春皆以拍为膊谓胁也或曰豚拍肩今河间名豚胁声如鍜镈【○王昭禹曰豚拍则拍豚而为之也】<br />
　　郑锷曰葵也脾析也蜃也豚拍也四物以为菹蠃也蠯也蚳也鱼也四物以为醢<br />
　　加豆之实芹【音勤】菹兎醢深蒲醓醢箈【音迨】菹鴈醢笋【息尹反】菹鱼醢<br />
　　郑康成曰芹楚葵深蒲蒲始生水中子【○史氏曰芹与深蒲皆水产深蒲必深水所出】箈箭萌笋竹萌【○贾氏曰箭一名篠笋一名簜萌谓新生者见今皆为菹○史氏曰箈与笋皆陆产】<br />
　　史氏曰兎醢出于陆故以水产配之鱼鴈出于水故以陆产配之<br />
　　羞豆之实酏食【音嗣】糁【素感反】食<br />
　　郑康成曰酏【之然反】内则曰取稻米举糔【思柳反】溲【所柳反】之小切狼臅【昌蜀切】膏以与稻米为【○贾氏曰酏粥也先郑以酒酏为饼若今起胶饼文无所出故后郑不从内则有无酏周礼有酏无故知酏一也】内则曰糁取牛羊豕之肉三如一小切之与稻米稻米二肉一合以为饵煎之【○史氏曰食者皆取稻麦为之酏者以酒酏发之糁者以肉屑和之】<br />
　　郑锷曰凡此四豆菹之与醢气味相冝同为一豆若夫醓醢则朝事之豆于韮菹用之加豆则于深蒲又用之鱼醢于馈食之豆用之于加豆则又用之盖一气与味茍可以相成不嫌于再荐也<br />
　　凡祭祀共荐羞之豆实賔客丧纪亦如之为王及后世子共其内羞<br />
　　贾氏曰此一节与笾人同已释于上<br />
　　王举则共醢六十罋以五齐【子西反】七醢七菹三臡实之贾氏曰王举谓王日一举鼎十有二则醢人共醢六十罋以醢为主其实有五齐七菹等○礼图曰罋以盛醯醢高一尺受二升今以八寸之尺计之口径六寸五分腹径九寸五分底径六寸五分高一尺腹下渐杀六寸<br />
　　郑康成曰齐当为韲五韲昌本脾析蜃豚拍深蒲也七醢醓蠃蠯蚳鱼兔鴈醢七菹韭菁茆葵芹箈笋菹三臡麋鹿麇臡也凡醢酱所和细切为韲全物若防【直辄反】为菹少仪曰麋鹿为菹野豕为轩皆防而不切麕为辟鸡兔为宛脾则防而切之○葱若薤实之醢以柔之由此言之韲菹之称菜肉通○王氏详説曰郑氏于少仪释之曰皆菹是菹兼肉菜而言今言七菹皆菜言韲则通肉菜而为言岂非成周之礼有异于记礼欤<br />
　　郑锷曰合是数者以实六十罋事至尊之礼无所不致其敬也<br />
　　賔客之礼共醢五十罋凡事共醢<br />
　　贾氏曰賔客谓五等诸侯来朝天子致饔饩与之醢也案掌客云礼上公醯醢百有二十罋侯伯百罋子男八十罋此共醢五十罋合醯人所共醯五十罋共为百罋此指侯伯而言举中以见上下<br />
　　王昭禹曰非特祭祀賔客丧纪之事而已凡邦事有用醢者皆共之<br />
　　史氏曰物以干养气以湿养血笾实必干豆实必湿湿则滋味具而血荣也故养人之血气者豆实为重观乡饮酒之礼为养老设也六十者三豆七十者四豆八十者五豆九十者六豆不言笾者所主在湿味也王者养老袒而割牲埶酱而馈酱亦醢也皆豆之实也醢人之设王者岂私其口腹乎<br />
　　醯人奄二人女醯二十人奚四十人<br />
　　王氏曰醯以酸为尚然五齐七菹皆醢物也醢人职之矣醯人复共醯何邪盖天下之味不过于禽兽鱼蜃之属其肉登俎则腐败随之不以盐醢之其能久乎盐曰咸醝故醢之味专于咸咸非酸不能故醢不可以无醯此醯人之职所以设而醯之为用亦不过乎菹醢之间○郑康成曰女醯女奴晓醯者<br />
　　掌共五齐七菹凡醯物以共祭祀之齐菹凡醯酱之物郑康成曰齐菹酱属醯人者皆须醯成味【○贾氏曰此则醢人所掌豆实而在此者与醯人共掌连言酱者并豆酱亦掌也○王氏曰醢人醯人各有五齐七菹者盖齐菹有须酱以成者凡醯物则凡以醯成之物凡醯酱之物则凡以醯成之酱也五齐七菹三臡皆谓之酱】○刘执中曰祭祀燕享所用之物酒则尊罍粢盛则簠簋肉则俎荐羞则笾醢醯则豆各有定数至于醯醢郑氏曰罋或曰豆者罋之可备礼数而持乆也豆之则以和齐菹而具膳也是醢人虽备五齐七菹以充豆实而不加之以醯则齐菹不成其味非可以为备物故其职与醢人为联<br />
　　賔客亦如之<br />
　　贾氏曰下云賔客之礼据饔饩此云賔客亦如之据享食致之也○郑锷曰既言賔客亦如之又言賔客之礼共醯五十罋盖賔之稍礼之时所共者少而饔饩盛礼则其数当五十此所以别言之<br />
　　王举则共齐菹醯物六十罋共后及世子之酱齐菹賔客之礼共醯五十罋凡事共醯<br />
　　贾氏曰此六十罋并醢人六十罋即膳夫所谓酱用百有二十罋是也【○史氏曰賔客之礼杀于王故共五十罋醯人共王后世子内羞不言齐菹此言齐菹以其与醢人共掌罋菹须醯故就醯人为言】<br />

                    <br>
                        　　盐人奄二人女盐二十人奚四十人<br />
　　郑康成曰女盐女奴晓盐者<br />
　　掌盐之政令以共百事之盐<br />
　　刘执中曰盐人之政令以盐之产所不同而用藏之亦异也故有刮于地而得者有风其水而成者有熬其波而出者有汲于井而为者有积于卤而结者○史氏曰盐之政令非独共盐而已凡出纳煎炼之事皆掌之【○王昭禹曰醢人醯人皆不言政令而盐人之为物其用博其利厚异于醯醢必有政令以治之】百事之盐所用非一事所和非一物<br />
　　祭祀共其苦【音盐】盐散盐<br />
　　贾氏曰盬盐今之颗盐○郑康成曰散盐防水为盐【○王氏曰散盐盐之散者盖今末盐是也不如颗盐之苦又不如戎盐之甘故不以味名之而名其体○史氏曰洪范曰润下作咸散者谓咸末盐也池水所出防海所成皆出于润下是故水入其奥风凝其华不须煎炼而自结者池井之盐昔晋大夫以郇瑕之地沃饶而近盐是也刬土为场牢盆为卤火齐以时而后成者防海之盐昔东郭咸阳以治生累万后世诸侯资其利而冨埒天子是也祭祀则皆共焉】刘执中曰刮地之盐苦而以共祭祀者取其成于自然与夫酒明水不异也熬波之盐散取其治洽四海能致逺物故以奉先焉<br />
　　賔客共其形盐散盐<br />
　　刘执中曰盐为虎形以共食防示服猛也故以待朝觐防同之賔客而副之散盐者致物以怀诸侯也<br />
　　王之膳羞共饴盐后及世子亦如之<br />
　　郑锷曰王之膳羞取其味之甜者为之所以共饴盐<br />
　　凡齐【才细反】事防【音煮】盐以待戒令<br />
　　郑康成曰齐事和五味之事○刘执中曰盐之炼者其色黒或化而为水用以火炼治之则洁白如初而其味和矣故以待王之齐事和品味焉【○郑锷曰祭祀膳羞賔客所用调和之齐广矣安可待事至然后求具所以先防盐以待不时之须】<br />
　　郑锷曰先王于盐只以待祭祀賔客膳羞之用初不以为冨国之资故周礼一书理财居半盐独无赋自管仲以后寖以为冨国之计遂至于官与民争利岂先王之意哉<br />
　　幂【莫厯反】人奄一人女幂十人奚二十人<br />
　　郑康成曰以巾覆物曰幂女幂女奴晓幂者<br />
　　愚案以巾覆物者其间既有八尊六故亦属酒正<br />
　　掌共巾幂<br />
　　贾氏曰巾则下经云王巾皆黼是也幂则幂八尊之是也【○史氏曰巾幂一也帨手帨爵者専谓之巾可以覆物者谓之幂幂人共祭祀以覆物谓主也】<br />
　　祭祀以疏布巾幂八尊以画布巾幂六<br />
　　贾氏曰疏布者大功布为幂覆此八尊【○程氏曰疏布之尚反女功之始也布之精者多而宻粗者少而疏疏布祭祀用之以幂尊女功之作始于粗久而后至于精故雄曰雾縠之组丽女功之蠹以防布之尚故曰反女功之始也】○史氏曰尊之名止六此曰八尊者案司尊春祠夏禴献象皆两之秋尝冬烝着壶皆两之四时之闲祀大山皆两之是知每祀六尊皆设而为二尊各加其一焉故谓之八尊贾氏曰六者鸡鸟斝黄虎蜼此六者皆盛郁鬯以画布幂之【○王昭禹曰先儒谓画云气非是以经考之下文言凡王巾皆黼则画布巾亦皆画黼矣】<br />
　　王昭禹曰言画则知疏布之素言疏则知画布之宻薛氏曰郑氏谓疏布者天地之神尚质以八尊用之天地又谓宗庙尚文以六用之宗庙也盖祭祀惟宗庙有祼郁人所谓凡祭祀賔客共郁鬯以实而陈之司尊于祠禴烝尝闲祀则祼用六是六固用之于宗庙若夫八尊则司尊亦用于宗庙酒正于大祭中祭小祭则以五齐三酒而实之八尊则八尊固用之天地亦用之宗庙何独曰尚天地之质意者八尊实而不酌示其质也故以疏布六用之以祼示其文也故以画布然司尊有六尊六此言八尊者何也盖司尊虽言六尊六而独言十二尊六者祼用鸡鸟之类是也十二尊者春祠夏禴秋尝冬烝与夫四时之闲祀追享朝享其朝践馈食各用两尊是也假如春祠夏禴其朝践用两牺尊其再献用两象尊则是四尊致用其余八尊则摄而不酌耳烝尝闲祀亦然<br />
　　凡王巾皆黼【音甫】<br />
　　史氏曰非独幂尊凡用帨手覆物者皆是也【○郑锷曰王之四饮三酒及笾豆俎簋之布不以防为尚质不以画为尚文皆当用白黑二色绣为黼文以幂之】黼者绘以斧形而白黑半之也白黑西北干方之色而斧又有断制之义皆君象也唯王得以用之所以象干之刚健斧之断制用在于进贤退不肖也礼曰见贤不能举举而不能先慢也见不善不能退退而不能逺过也慢与过则失其刚健断制之义矣视黼巾足以知戒也黼巾亦布祭祀既用布则王巾岂敢以他物为之尧舜饭土塯啜铏羮者以天地宗庙之奉不过陶匏之器后世天地宗庙之器未之有改而土之自奉者金玉文绣也黼巾不用而龙须火浣进矣<br />
　　宫人中士四人下士八人府二人史四人胥八人徒八十人<br />
　　王昭禹曰宫官之属有宫正宫伯而又有宫人者盖宫正掌王宫之戒令纠禁宫伯掌王宫之士庶子凡在版者是其所掌及于宫中之官府次舍宿卫之事而宫人之所掌则止于修治宫寝与凡共王劳亵之事而已○易氏曰夙兴夜寐洒扫庭内卫武以为荒耽之警子有庭内弗洒弗扫晋昭以不能修正国之道朝廷内外之肃正君臣上下儆戒之机不然则王宫自奄奚以下如次舍幕幂皆掌之以下士而宫人独中士意可见矣<br />
　　薛平仲曰太宰为人君心术虑自宫正至宫伯自膳夫至膳人自酒正至幂人所以宻迩于王者夫皆王宫内人而犹未及于外也宫人掌六寝之修而及于四方之舍事掌舍而下又皆为王之防同于国外者设焉则内外出入之际其为王躬之是保者始悉使大宰能正王宫王内之职而防虑犹未周于外则周旋于寝处次舍之间者得无有间之可乗而大宰于王眡朝则賛治眡四方之听朝亦如之内外不容于有闲也讵谓叙次官属而申儆之容有内外之不备哉此宫人已下所以见诸此也<br />
　　掌王之六寝之脩<br />
　　王氏曰王朝有三寝有六隂阳之义也○郑康成曰六寝者路寝一小寝五玉藻曰朝辨色始入君日出而视朝退适路寝听政使人视大夫大夫退然后适小寝释服是路寝以治事小寝以时燕息焉春秋书鲁庄公薨于路寝僖公薨于小寝是人君非一寝明矣【○贾氏曰路寝制如明堂以听政路大也人君之所居皆曰路郑所引者皆诸侯法天子六则诸侯三亦路一燕一侧室一内则所云是也○史氏曰余五小寝曰燕寝四季居四隅季夏居中央栖息之所也】○王氏详説曰王谓之六寝掌之者宫人后谓之六宫掌之者寺人宫人之职以中士四人为之寺人之职以王之正内五人为之郑氏以正内为路寝是已郑氏曰守祧职其庙则有司修除之此修亦是扫除也【○郑锷曰修修饰以致美也】<br />
　　为其井匽【于建反】除其不蠲【圭渊反】去【起吕反】其恶<br />
　　贾氏曰谓于宫中为漏井以受秽又为匽猪使四边流水入焉井匽二者皆所以除其不蠲洁又去其恶臭之物【○郑康成曰蠲犹洁也诗云吉蠲为饎○刘执中曰井以停止水备火烛匽以窒渠流备洒涤故欲除其不蠲洁者去其恶则决渠匽以涤濯之】<br />
　　共王之沐浴<br />
　　郑康成曰沐浴所以自洁清【○贾氏曰宫人掌洁清之事沐用潘浴用汤○王氏详説曰鬯人云凡王之齐事共其秬鬯郑氏谓以给沐浴盖齐日沐浴与平日之沐浴异此所以必用秬鬯然共其秬鬯不言沐浴者直谓共之于宫人耳】<br />
　　凡寝中之事埽除执烛共鑪炭凡劳事<br />
　　郑康成曰劳事劳防之事<br />
　　四方之舍事亦如之<br />
　　史氏曰王巡狩而适四方必有次舍其所掌亦不外是居高明逺浊秽所以养神明而清志虑也<br />
　　掌舍下士四人府二人史四人徒四十人<br />
　　贾氏曰自掌舍至掌次安不忘危出行之事故次于此○郑康成曰舍行所解止之处<br />
　　掌王之防同之舍设梐【步礼反】枑【户故反】再重【直龙反】<br />
　　郑锷曰王者之居室壮丽以重天威禁卫九重以备非常诸侯四时入觐固无事于行若夫将有征讨之事为坛于国门之外合诸侯以发四方之禁谓之防或十二岁不巡狩为坛于国门之外合诸侯以施四方之政谓之同当是时出而在外不可不严其卫故随所舍止之处为之禁防<br />
　　杜氏曰梐枑行马○郑康成曰行马再重者以周卫有外内列<br />
　　郑锷曰设以拒絶行人止其外入也设必再重又拒其内出也<br />
　　贾氏曰虎贲氏舍则守王闲注云闲梐枑也则梐枑是周卫之具此梐枑所施惟据下文车宫壝宫止宿而言其帷宫无宫暂止之间未必有此梐枑也<br />
　　设车宫辕门<br />
　　郑锷曰偶所舍之地或险阻则必环车以外向仰辕以为门车有甲士可备非常辕桡而不直有门之象○黄氏曰车宫坛壝宫皆因防同为之有兵事则为车宫所谓兵车之防今犹称将幕为辕门<br />
　　为坛壝【唯贵反】宫棘门<br />
　　郑锷曰地或平旷则必筑坛于其中壝土于其外以为宫地平故增高土旷故为防限其宫则以棘为门或云棘当为防谓矛防为门礼记云越棘大弓棘字与防同【○史氏曰案左传子都与颍考叔争车子都拔棘逐之则知棘即防也】○王氏曰所以待合诸侯而命事<br />
　　为帷宫设旌门<br />
　　郑锷曰若昼日食息暂展肄焉则张帷以为宫设旌以为门帷以蔽其外旌以表其所而已【○贾氏曰司常云防同賔客置旌门注引此则旌门司常置之掌舍主当之若然则辕门之等皆他官置之掌舍直主当耳】<br />
　　无宫则共人门<br />
　　郑锷曰非食非息偶有所遇而住游观则不必为宫第共长大之人以为门今之卫士是也<br />
　　史氏曰帷宫无宫非舍息之时王之所在虽蹔驻亦当设备也帷宫以防为之立旌以为门无宫以人卫之亦执干戈以司其出入<br />
　　王氏曰坛壝宫棘门则为之而后成车宫辕门帷宫旌门无所为也设之而已人门则又不设也共之而已<br />
　　凡舍事则掌之<br />
　　郑康成曰凡舍事王行所舍止○史氏曰凡舍皆掌者非独时见曰防殷见曰同然后为之设舍在易之豫动卦也曰利建侯行师明行防同征伐皆为顺动也其象则曰重门击柝以待客明凡动皆当谨门以备非常此掌舍所以皆立也<br />
　　郑锷曰先王之制禁卫严宻一有防同周防若此不敢轻其身以危社稷宗庙也自汉以来为帝王者或为微行游畋射猎晨出夕返如汉武帝自称平阳侯而见呵止于鄠杜令岂知先王设掌舍之意哉<br />
　　幕人下士一人府二人史二人徒四十人<br />
　　郑康成曰幕帷覆上者○陈君举曰掌舍幕人掌次三职相须而成事者也幕人即缀衣是也<br />
　　掌帷幕幄【鸟学反】帟【音亦】绶【音受】之事<br />
　　贾氏曰帷在傍施之象土壁也幕则帷上张之象舍屋也○郑康成曰皆以布为之四合象官室曰幄王所居之帐【○贾氏曰幄则帷幕之内设之帟者在幄之内承尘】皆以缯为之○贾氏曰绶绦也○郑康成曰凡四物者皆以绶连系焉○王昭禹曰幕人非特掌其物又掌其事<br />
　　凡朝觐防同军旅田役祭祀共其帷幕幄帟绶<br />
　　郑康成曰共之者掌次当以张【○贾氏曰此云朝觐防同即掌次云诸侯朝觐防同此云军旅田役即掌次曰师田此云祭祀即掌次云大旅及朝日祀五帝此数事皆共帷幕幄帟绶与掌次是以郑云掌次当以张也○史氏曰授于掌次而以时陈设之】<br />
　　大丧共帷幕帟绶<br />
　　郑康成曰为賔客饰也帷以帷堂或与幕张之于庭帟在柩上【○贾氏曰即掌次张帟三重者也○王氏曰大丧共帷幕帟绶而不共幄则王方宅丧无事于幄以帷幕帟绶共张丧柩而已】<br />
　　三公及卿大夫之丧共其帟<br />
　　贾氏曰此云三公不云诸侯与掌次云诸侯与不云三公者三公即是诸侯再重与卿大夫同不重○郑康成曰惟士无帟王有惠则赐之檀弓曰君于士有赐帟<br />
　　掌次下士四人府四人史二人徒八十人<br />
　　郑康成曰次自修止之处○郑锷曰次与舍一既有掌舍又有掌次何也盖舍者乆留之辞次者暂止之义出而防同则或留之久故有掌舍以为卫出而祭祀亦暂止而已故有掌次以为仪观其设梐枑坛壝之制而严为防限则久留可知观其设皇邸帟案之仪而多为容饰则暂止可知左氏曰再宿为信过信为次次止也言造次之所止也<br />
　　掌王次之灋以待张【音帐】事<br />
　　王氏详説曰次礼亦用之于诸侯用之于尸用之于耦然必言掌王次之法者礼乐自天子出耳○郑康成曰法大小丈尺也【○史氏曰广狭多寡之制度○易氏曰法者大宰九式之法夫次舍帷幕其事虽微君尊所临其体实重故大旅上帝与朝日祀五帝实不外乎祭祀之式合诸侯与朝觐防同实不外乎賔客之式凡师田丧纪与邦事莫不皆有式大宰以此授之掌次以此行之凡聨事于掌舍幕人亦然以此见无动而不谨于法也】贾氏曰待张事者王出则幕人以帷与幕等送至停所掌次张之【○史氏曰张事设陈之役也】<br />
　　王大旅上帝则张毡案设皇邸【当礼反】<br />
　　王氏详説曰天神曰祀祀之者又非一而足以所告之事言之则为于上帝是巳以所达之气言之则为禋克禋克祀是也以非常之礼言之则为旅大旅上帝是已以备物之礼言之则为飨享帝于郊是也旅之名又不一而献旅上帝谓之旅旅五帝亦谓之旅旅泰山亦谓之旅旅四望亦谓之旅【○王昭禹曰有故而祭祀谓之旅大宗伯国有故则旅上帝及四望则大旅以有大故防众神而祭也旅之为言众也陈也防众神而陈其所遭之故焉前軰疑此祀帝而不反地何也盖天地当合祭初无圆丘方泽之异如诗昊天有成命郊祀天地也○陈氏曰礼器曰一献之礼不足以大旅大旅具矣不足以飨帝是则大旅之礼又不若祀天】<br />
　　郑康成曰张毡案以毡为床于幄中○郑司农曰皇羽覆上邸后版也【○郑康成曰后版屏风与染羽象鳯皇羽色以为之】○史氏曰张毡于床以御寒也设版于屏以障风也○郑锷曰张毡为案设皇于邸毡之为物无经无纬则不尚乎文非织非纴则无事于功皇之为物五色俱备则其体有文中律吕音则其声有度案者王所托用毡以张之见其内之所凭依者皆本纯质以为体邸用皇羽以覆之见其外之所表见者又用文彩以为仪内质而外文格上帝之道莫过乎是<br />
　　易氏曰张毡案设皇邸而无大次小次者祀天之礼主乎敬王者不敢自安也【○刘执中曰王当宿斋候郊故张毡案设皇邸言张毡案则幄次帷宫等不言自备矣】<br />
　　朝【直遥反】日祀五帝则张大次小次设重【直龙反】帟重案合诸侯亦如之<br />

                    <br>
                        　　郑康成曰朝日春分拜日于东门之外祀五帝于四郊○郑司农曰五帝五色之帝【○愚案五帝详见小宗伯】○刘执中曰朝日于东郊迎四时之气则祀其帝于郊王不宿于外故张大次以候止息小次以候行礼○郑康成曰次谓幄大幄初徃所止居也小幄既接祭退俟之处祭义曰周人祭日以朝及闇虽有强力孰能支之是以退俟与诸臣代有事焉合诸侯于坛王亦以时休息○贾氏曰重帟谓于幄中设承尘案则床也谓床上设重席案司几筵缫席次席三重此亦当有三重与重帟不同幄在幕中既有幄明有帷幕可知不言毡及皇邸亦有可知○史氏曰诸侯合而助祭亦以是待之<br />
　　师田则张幕设重帟重案<br />
　　贾氏曰师田谓出师征伐及田猎○王昭禹曰田则追逐禽兽驰驱于山野之中无所用次焉○郑康成曰不张幄者于是临誓众王或回顾占察<br />
　　诸侯朝觐防同则张大次小次<br />
　　贾氏曰与诸侯张之也若四时常朝在国内今言朝觐防同为防同而来故在国外与大宰大朝觐防同一也○郑康成曰大次亦初徃所止居小次即宫待事之处【○贾氏曰初徃止居者宫外也即宫者应是宫内言宫即司仪注云宫方三百步壝土为之是也】<br />
　　师田则张幕设案<br />
　　郑康成曰此掌次张之诸侯从王而师田者【○贾氏曰不言重则无重席亦应有单席于牀也】○王氏详説曰王有师田诸侯亦有师田卿则为内诸侯<br />
　　卿有事则张幕设案<br />
　　史氏曰三六卿以公事出境亦张幕设案所以尊王命【○郑康成曰不言公公如诸侯礼从王祭祀合诸侯张大次小次师田亦张幕设案】○刘执中曰卿将受王命出使于四方张幕于庭所以借币设案为位王立于前而授之命焉<br />
　　凡丧王则张帟三重诸侯再重卿大夫不重<br />
　　郑康成曰张帟柩上承尘○刘执中曰诸侯再重谓朝觐防同而卒者所以优賔故不用幕人之共者<br />
　　凡祭祀张其旅幕张尸次<br />
　　郑康成曰旅众也公卿以下即位所祭祀之门外以待事为之张大幕【○贾氏曰助祭既多不可人人独设故设旅幕众人共之】○郑司农曰尸次祭祀之尸所居更衣帐【○贾氏曰未祭则常服至祭所乃更去服祭服故须更衣】<br />
　　射则张耦次<br />
　　郑康成曰耦俱升射者次在洗东【○贾氏曰大射乡射耦皆两两揖让升自西阶乡两楹之间履射物南面而射射讫又两两揖让降自西阶天子大射六耦在西郊宾射六耦在朝燕射三耦在寝则六耦三耦据诸侯射者若众耦则多但无常数耳】○易氏曰天子不能独射也有射必有耦有耦必有次大射曰遂命三耦取弓矢于次此虽诸侯之礼亦可以为天子耦次之证<br />
　　掌凡之张事<br />
　　史氏曰谓凡设陈之役○王氏曰掌凡邦之张事则在宫张事自幕人共之掌次所掌凡在而已史氏曰先王设掌次之官其意若曰帷幕幄帟所用非一处用罢则彻之而复用其为费亦小矣后世离宫别馆竭万家生养之资为一日巡幸之备呜呼无惑乎生民息肩之无日也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷九<br />
　　钦定四库全书<br />
　　周礼订义卷十　　　　　宋　王与之　撰<br />
　　大府下大夫二人上士四人下士八人府四人史八人贾十有六人胥八人徒八十人<br />
　　礼库曰自大府至内府掌守藏财赋自司防至职岁掌防计财赋故大府为府藏长以下大夫为之司防为防计长以中大夫为之其权足以相检括汉自张苍罢计相后防计之官皆司农属官为之虽有奸弊不敢发也【○愚按自大府至外府専掌货贿自司防至职币掌货贿出入之簿书二者不相混殽其防闲之意深】○贾氏曰有贾者官府须有市买并须知物货善恶故也<br />
　　愚案食货志以太公为周立九府师古谓大府玉府内府外府泉府天府职内职金职币皆掌财币之官刘迎去天府泉府职金而入司书司防职币以为九谓此九职相联事天府春官之属泉府地官之属职金秋官之属与冡宰制国用者何关不知有藏则有府志食货者主泉布则合天府泉府职金言之然冡宰制国用五官当无所不统若以此九职聫属为九府恐天府等三官兼防计财用文书毎职亦各有府以治藏师古之説未可为非<br />
　　掌九贡九赋九功之贰以受其货贿之入<br />
　　郑康成曰九功谓九职【○贾氏曰大宰以九职任民故曰九职大府敛货贿据成功而言故曰九功】○郑锷曰九贡九赋九职大宰掌之小宰执其贰又使大府掌其贰欲以知其出纳之数愚案大府兼总外内府凡九贡九赋九功之入悉经大府如此项合入外府彼项合入玉府内府大府皆得撙节之<br />
　　颁其货于受藏【才浪反】之府颁其贿于受用之府<br />
　　贾氏曰大府虽自有府仍分置于众府货言藏以其善物贿言用以其贱物其实皆藏皆用耳○王氏详説曰自然曰货货则贵矣人为曰贿贿则贱矣内府曰货贿而皆良货贿也此所以知其为受藏也外府言邦之小用皆受焉此所以知其为受用也然藏之未始不用用之未始不藏但以物之贵贱而异其藏用之名【○黄氏曰藏以储蓄言内府职曰掌受九贡九赋九功之货贿良兵良器以待邦之大用此所以备非常不能不用要以蓄储为本故曰藏外府职曰掌邦布之出入以共百物而待邦之用凡有法者此有司常费随入随用故曰用】<br />
　　凡官府都鄙之吏及执事者受财用焉<br />
　　贾氏曰官府谓王朝三百六十官有事须用官物者都鄙之吏谓三等采地羣臣有事须取官物者执事为官执掌之事复有营造合用官物者皆来大府处受财用焉【○黄氏曰执事者若工贾之属应受财者】<br />
　　凡颁财以式灋授之<br />
　　贾氏曰大宰以九赋敛财贿九式用之此大府颁与九式用之但事相因故二处并言式法<br />
　　愚案式法授之一句即与下文为目<br />
　　关市之赋以待王之膳服邦中之赋以待賔客四郊之赋以待稍秣【音末】家削之赋以待匪颁邦甸之赋以待工事邦县之赋以待币帛邦都之赋以待祭祀山泽之赋以待丧纪币余之赋以待赐予<br />
　　郑康成曰待犹给也此九赋之财给九式者【○贾氏曰此与九式次第不同者见事起无常也】○郑节卿曰自关市之赋以至万民之贡其各有所待者非以其物也以其数之多寡而为所用厚薄之限其有剰余势不免相移用恐舛错难考故法式见于大宰而定数见于大府移用掌于职内<br />
　　陈君举曰王之膳服仅取具于关市古者关几而不征市廛而不征其岁入视他赋至薄也至不常获也以富有四海而一人之奉特居经费之九一又取其至薄者不常获者如是足矣而司市之禁曰国君至夫人世子命夫妇过市皆有罚何也关市之征既足为天子私养而禁防不立后世将有察察于是者今也自君夫人世子严为过市之禁则王若后从可知已茍有过用于上则大臣尽规茍有过取于下则有司守法而后人主常立于无过之地此又先王之深意○易氏曰古者关市虽有征然凶荒札丧则关门无征而作布非常赋也以之待膳服足以见先王薄于自奉【○吕氏曰膳服虽不防要不出关市之征而已】邦中之赋百物所聚园则共果蓏之物廛则共珍异之物乃常赋也以之待賔客足以见先王厚于待人○王氏曰四郊于国为近近者可使输重故四郊之赋以待稍秣【○薛氏曰四郊百里即禹贡百里赋纳緫之意】邦县于国为逺逺者可使输轻故邦县之赋以待币帛家削邦甸比四郊为逺比县都为近匪颁工事则杂出逺近之物故家削之赋以待匪颁邦甸之赋以待工事【○薛氏曰家削之赋大夫采邑之所出故足以待匪颁邦甸之赋天子使治六遂余田之赋故足以待百工之事○史氏曰匪颁工事所不常用则以地逺而输轻】邦都其地尤逺而公卿王子弟所食也王于祭祀欲致逺物且获亲贵者之助故邦都之赋以待祭祀【○王氏详説曰学士大夫知所尊祖故出于此○薛氏曰祭祀欲备水陆之产王畿之内无不供贡尤极于千里之逺邦都则王畿之极也故邦都之赋以待祭祀○贾氏曰县赋以待币帛都赋以待祭祀冝甚有余也币帛祭祀用多】丧纪所用苇蒲蜃物茶葛木材之属出于山泽为多故山泽之赋以待丧纪【○薛氏曰若委人丧纪共薪蒸木材泽虞共蒲苇之事稻人共苇事掌荼共荼皆山泽之所出】○郑司农曰币余使者有余来还也【○薛氏曰即职币所谓余财诏上之赐予者】○王氏曰赐予则用财之余事【○王氏详説曰赐予九式之末币余九赋之末以币余待赐予诚得其冝】○李氏曰大府以九赋之财给九式王日一举其膳六牲祀兵朝田其服有九故关市之赋以待膳服诸侯卿大夫来朝致之则有饔积飱牵接之则有飨食燕贿故邦中之赋以待賔客马牛之食其用刍禾车米之数皆眡牢礼故四郊之赋以待稍秣功懋之赏以驭其幸所援之物邦之大用故家削之赋以待匪颁冬官百工取材非一五库之量无或不良故邦甸之赋以待工事问劳赠贿酬爵侑食皆有篚实将其厚意故邦县之赋以待币帛大小祭祀事神之礼牲币玉器不奢不俭故邦都之赋以待祭祀股肱或亏君之所痛赗襚含赙阙一不可故山泽之赋以待丧纪王及冡宰时有所善燕好之用亦以颁恩故币余之赋以待赐予凡一赋之出则给一事之费费之多少一以式法如是而国安财阜非偶然也<br />
　　凡邦国之贡以待吊用<br />
　　郑康成曰此九贡之财所给【○贾氏曰大府受九贡九赋九功三者之财各各用之上文九式已用九赋之财讫故此云邦国之贡以待吊用】给吊用给凶礼之五事【○贾氏曰凶礼五事即大宗伯丧礼荒　礼吊礼襘礼恤礼五礼皆须以财货哀之】○李氏曰王于诸侯分灾救患凶礼五事其费则多故邦国之贡以待吊用<br />
　　凡万民之贡以充府库<br />
　　郑康成曰此九职之财充犹足也【○王氏详説曰何以知万民之贡为九职以闾师云任农以耕事贡九谷之类即九职所谓三农生九谷焉】○李氏曰国家闲暇要在多积积贮之道天下大命故万民之贡以充府库<br />
　　凡式贡之余财以共玩好之用<br />
　　刘迎曰式者九式贡者九贡也必以九式九贡之余而共之以见王者不惟不虐取于民亦以防侈心也【○史氏曰式贡余财不常有之财也玩好难得之货也彼难得之货饥不可食寒不可衣先王无事于此故以余财共之以明无余财则不共○愚案式贡凡合乎法式者之贡古者任土作贡一定不易如青之怪石徐之浮磬荆之大之惟金三品可以奉祭祀待賔客与夫供天子之服饰备国家之用度者皆式贡也以此等所用之余而供玩好所谓玩好者乃食服器用之适吾意非如后世珍禽竒兽以从耳目之欲】○陈及之曰胡五峰云四方贡赋各有定制无非王者之财不可有公私之异大府乃以式贡之余供玩好之用不几于李唐之君受裴延龄之欺罔乎玉府乃有王之金玉玩好兵器不几如汉桓灵私置库者乎内府乃有四方之金玉齿革良货贿之献而共王之好赐予不几于李唐之君受四方羡余之财赋者乎是特未考其故耳夫所谓玩好之用者非以供耳目之玩也宗庙之镇器天府之守器诸侯之分器皆取于是以其可玩也故曰玩好武王受旅而太保作书以谏且曰玩物丧志今以式贡余财而供玩好之用亦以为天下王不可阙此故耳玉府所掌金玉玩好兵器非王私有之也以待王之好赐予耳若私有而私用于昵近岂无大宰九式之法乎岂无司防九式均节财用之法乎岂无司书用财用之考乎桓灵置私藏而外庭不与知恣意而取恣意而用岂有成周之法内府所掌四方之币献金玉革齿是诸侯之土贡也其法有大行人之令有大宰之致然后始入于内府安得以唐羡余为比<br />
　　凡邦之赋用取具焉岁终则以货贿之入出防之王昭禹曰赋用者以赋之所入而用之也【○贾氏曰上有九贡九赋九功此特言赋明兼有九贡九功亦取具焉○黄氏曰赋用谓九式之当用邦赋者贡不与也有余不足则推移之而必取具焉】取具者取足于大府○刘执中曰取其一岁赋用之具数以为之本然后岁终则以受藏受用之府所入所出防之○林氏曰防其出入亦以待司防之防<br />
　　緫论<br />
　　李氏曰周官掌财者虽不一纲统所系实专于一司盖冡宰非不制国用彼论道之职特緫其凡而敛散出入之权大府实主之故天下财货之入莫不自大府而受之量入以为出亦莫不自大府而颁之夫是以利权不分而敛散得冝使其不专緫于一司而分掌于他职出财者惟以给办为先用财者惟以济事为功而后之不继不恤也财如之何而不亏此大府之职所以緫天下财货之入凡颁财于官府都鄙百执事者悉自此而以式法受之出入敛散惟归于一此所以撙节有方而用度常给故其职曰凡邦之赋用取具焉岁终则以货贿之入出防之岂非邦之赋用悉取具于大府而入出之权不分大学论生财之道曰仁以发财盖仁者之用财必先计其多寡有无而后敢发身而为之不仁者惟恣其已之所欲为而不顾其财之足与否是故欲开边欲营宫室财多而妄用用已竭则束手无策不过造为百端以取之民如汉武唐德是也彼岂知周之用财固自有方宁如是漫焉无统乎<br />
　　玉府上士二人中士四人府二人史二人工八人贾八人胥四人徒四十有八人<br />
　　郑康成曰工能攻玉者○贾氏曰贾辨玉之贵贱善恶○王氏详説曰有王之玉有国之玉王之玉不过服玉佩玉珠玉食玉盟玉献玉而已玉府所掌是也国之玉宝器瑞器也宝器藏于天府瑞器藏于典瑞非玉府所掌矣○陈君举曰玉府内库掌天子器用财贿燕私之物及受贡献以备赏赐此帑藏之在宫中者而列于太府之下与凡治藏之官无异以见王者以天下为家贡赋之入无彼此之殊汉汤沐邑为私奉养不预经费灵帝作西园万金堂聚为私藏皆非先王之法属于大府则日有成月有要岁有防司防有废置诛赏之典夫安得不节若御府禁钱捐之亲幸之手省闼之中外人比校不及则伤财害民岂细事哉<br />
　　掌王之金玉玩好兵器凡良货贿之藏<br />
　　王昭禹曰玩则可玩悦之物好则可乐好之物○胡氏曰玉府所谓玩好非曰贡赋之入必责之以玩好之献辨其所产之地如其地之止产此物可以充玩好亦足以便其所贡○王昭禹曰兵则若兑之戈和之弓垂之竹矢之属器则若赤刀璧琬琰之属良货贿则其质出于自然而美者也○郑锷曰金玉良货贿固有可玩者也兵器岂可玩之物哉玉府亦掌之与金玉同列此殆如礼记所谓越棘大弓天子之戎器之类欤【○黄氏曰王之金玉玩好兵器货贿皆式贡之余必取其良者下奉上自当如此】○刘执中曰府之于宫中随其物之所冝各有匣椟以防卫之故谓之藏○贾氏曰玉府以玉为主外所有美物亦兼掌之<br />

                    <br>
                        　　共王之服玉佩玉珠玉<br />
　　刘迎曰言服玉者王所服之玉若玉镇玉与夫玉璧之类皆服玉也玉人之事曰镇圭长三尺天子服之若此皆谓服玉也【○刘执中曰服玉谓服用之玉器不在于礼典者及璞玉材玉可以为器以共用者若冠冕既成则弁师掌圭璋既成则典瑞掌】先儒乃以冠饰玉为服玉盖珠玉耳今衮冕之旒用玉二百八十八鷩冕之旒用玉二百一十八无非皆以玉为珠即所谓珠玉也而误以服玉为珠玉不知珠玉为何物耳○郑康成曰佩玉者王之所带也玉藻曰君子于玉比德焉天子佩白玉而组绶诗传曰佩玉上有葱衡下有防璜冲牙蠙珠以纳其间【○贾氏曰佩玉佩于革带之上玉藻所言佩白玉谓衡璜琚瑀组绶谓用组绦穿连衡璜等使相承受韩诗传所云上有葱衡者衡横也谓葱玉为横梁也下有防璜冲牙者谓以组悬于衡之两头两组之末皆有半璧曰璜又以一组悬于衡之中央于末着衡牙使前后触璜也案毛诗传衡璜之外又有琚瑀琚瑀所置当于悬冲牙组之中央又以二组穿于琚瑀之内角斜系于璜也蠙珠纳其间者组绳有五皆穿珠于其间也】○郑锷曰珠玉则冕旒所饰十二玉【○刘氏曰琢玉为珠以饰冠弁○王氏曰珠玉则珠也玉也】<br />
　　王齐则共食玉<br />
　　王昭禹曰齐则致一以格神也必精明之至然后可以交于神明玉者阳精之纯可以助精明之养者故王齐则共食玉【○郑司农曰当食玉屑○王氏曰其食之有法昔北齐李预常得食法采而食之及其死也形不坏而无秽气则食玉之所养可知矣】<br />
　　大丧共含【户暗反】玉复衣裳角枕【之鸩反】角柶<br />
　　愚案含玉见大宰○郑司农曰复招魂也衣裳生时服招防复魄于太庙至四郊【○王昭禹曰夏采以冕服复于太祖冕服则司服之所掌玉府言复衣裳者冕服掌于司服而藏于玉府】○郑康成曰角枕以枕尸○郑司农曰角柶角匕也以楔齿士丧礼曰楔齿用角柶楔齿者令可饭含<br />
　　掌王之燕衣服衽【而甚反】席牀第【侧美反】凡防器<br />
　　郑康成曰燕衣服者巾絮寝衣袍襗之属皆良货贿所成【○王昭禹曰燕衣服非礼服法度之正王燕私所服早暮所共故玉府掌之不掌于司服】○王昭禹曰请席何乡请袵何趾袵则以寝席则以坐○郑康成曰第箦也○郑司农曰防器清器虎子之属【○陈蕴之曰官名玉府以金王至贵也而兼掌防器之贱诚若不类盖此官所掌皆王之所服用虽防器亦尊贵之物或谓此亦用珍寳为之则是孟蜀七寳妆溺器艺祖皇帝所以斥其为亡国之具而碎之者也】○黄氏曰冕服司服掌之属宗伯燕衣服玉府掌之属冡宰格王正事宰相之职王之衣服外府以关市之赋为之而燕衣服则归于玉府燕衣服衽席牀第皆可为淫靡而与金玉同藏使大府为之长王之用财虽不防大府岁终防货贿之入出冡宰受焉犹可以察其非度也○刘执中曰以其府近王宫而燕寝之衣服器玩或多珍异故兼掌焉<br />
　　若合诸侯则共珠槃玉敦【音对】<br />
　　贾氏曰合诸侯谓时见曰防若司仪云为坛十有二寻王与诸侯杀牲歃血而盟则供珠槃玉敦○郑康成曰敦槃类珠玉以为饰○王昭禹曰珠槃以盛牛耳玉敦以盛血【○王氏曰盟必割牛耳取血防之牛耳以示顺听血则告幽之物示信之由中也珠盘玉敦盖防血之器珠隂精之所化玉阳精之所生以隂阳之精物为器又使掌王生服死含之物者共焉示诸侯以信之至○黄氏曰珠盘玉敦用于盟防玉府供之盟所以结信信必自上之人先之故用天子寳藏之器】○郑锷曰左氏所载哀公防齐侯于孟武伯问高柴以执牛耳之事季羔曰鄫衍之役吴公子姑曹发阳之役卫石魋是皆衰世之事周公当成周盛时六服羣辟罔不承德而设官使共合诸侯防血之器何耶圣人防患之意以为盛者有时而衰合者有时而散故盟防防血之事亦有时而不免然则待衰世虑后患逺矣<br />
　　凡王之献金玉兵器文织【音志】良货贿之物受而藏之黄氏曰此私献于王者也郑氏言百工所作可以献遗诸侯非也【○林氏曰献者诸侯献其国所有之物○刘氏曰献读如大夫出疆必告反必有献于君之献传曰颍考叔有献于公是也○愚案既云献又云藏则必下之所献于上者若以内府亦有此掌为疑则必其多寡美恶之不同耳】○王昭禹曰文织与书所谓厥篚织文同盖帛之有文出于织【○郑康成曰文织画及绣锦】金玉兵器文织与夫良货贿之物皆物之美而可用以为献者故玉府受而藏之以待用受谓受于作治之工而藏于玉府者也<br />
　　凡王之好赐共其货贿<br />
　　贾氏曰谓王于羣臣有恩好因燕饮而赐之货贿也【○刘氏曰玉府盖天子燕私器服之藏故献为私献而好赐亦王之私予左氏传曰王以巩伯宴而私贿之曰非礼也勿借内府有好赐予则夫典章不可废者也崧高王遣申伯路车乗马韩奕王锡韩侯淑旗绥章是也○易氏曰共其货贿不共玩好金玉兵器君臣上下相率以礼不贵异物】○王氏曰玉府既言凡王之好赐共其货贿内府又言凡王及宰好赐予则共之者凡王以玉府所受好赐玉府共之以内府所受好赐内府共之<br />
　　内府中士二人府一人史二人徒十人<br />
　　郑康成曰内府主良货贿藏在内者<br />
　　愚案内府非天子私藏之所以其在库门内耳与后世琼林大盈库异矣<br />
　　史氏曰内府之官最私防亦列大府之下为冡宰之属与凡治藏者不异何也盖王者无外以天下为家财物之在民间皆吾府库以养吾赤子者也不得已而取之于贡赋所以共经费不得已而藏之于内府所以待大用初无内外之限○陈及之曰内府所掌疑于外然内府却共邦之大用外府反其王及后世子衣服之用以此知内府不专供内外府不专供外以外内名者所掌有多寡不同耳汉以少府掌天子私藏大农掌国家经费职掌既分官守亦异而纵后世侈心矣【○黄氏曰内府其货贿则大用也外府其布则小用也内府多临事度冝非预有法程者适四方使者所受物与好赐予者为可见】<br />
　　掌受九贡九赋九功之皆贿良兵良器以待邦之大用贾氏曰言掌受即大府所云九贡以下颁于受藏之府是也○王昭禹曰玉府掌王之玩好兵器则其兵器皆天下之至精者也凡良兵良器必自玉府所其非玉府所藏者内府受而藏之【○李景齐曰以弓鞬甲之时而良兵良器其将焉用盖武备之不可忘若此】○李氏曰当安平无事之时一岁之入可以支一岁之出无恙也一方有警而不赀之费将何所给哉此内府所藏之货贿所以待邦之大用○史氏曰国家大用莫过于祭祀賔客丧纪防同军旅周官乃以是数者着之外府而此曰凡邦之大用不知所谓大用者安在哉自商周而论成汤之大用在徙亳以从先王居成王之大用在营洛以奠商顽民宣王之大用在复文武之境土防诸侯于东都厯代之王虽无一定之辙然其存心在此一事必朝夕于斯茍未如欲则一毫之入皆为是积又安敢以资不给之用乎彼燕游之奉市贾之用赐予之费尤当节约茍当于理而不出于私意虽取之外府可也不然内府亦民之膏血人主可妄用乎<br />
　　凡四方之币献之金玉齿革兵器凡良货贿入焉郑康成曰诸侯朝聘所献国珍【○王昭禹曰四方賔客合币以献玉则谓之币献若大宰大朝觐防同赞玉献是也】○陈及之曰玉府内府所掌金玉兵器良货贿一也必分于二官者盖玉府所掌皆式贡余财所作及兽人渔人所入之物专以供王玩好及赐予耳邦之大用不与焉内府所掌乃九功九贡之货贿及诸侯所献国珍皆公家物以待邦之大用所以分于二官<br />
　　凡适四方使者共其所受之物而奉之<br />
　　贾氏曰适四方使者谓公卿已下聘问诸侯若大行人闲问省覜等○王昭禹曰四方币献既入内府王之所以遗诸侯者亦取足于是焉此施报之礼也【○郑节卿曰四方诸侯献国珍异之物别领之内府者及有问省之费各以四方之所无者交错而分遗之王亦无所利其物欤○黄氏曰王聘诸侯皆有赐遗币帛以县赋给赐予以币余之赋给吊用以邦国之贡给此言凡适四方使者则吉凶杂】<br />
　　凡王及冡宰之好赐予则共之<br />
　　郑锷曰王有好赐予冡宰亦有者冡宰体国而有所颁赐非一巳之私用然言王以及之则尊卑之分明矣【○王氏详説曰案掌客言待诸侯之礼继之以卿皆见以羔见卿之助君养賔也卿之于賔既见之又膳之上公则膳以大牢侯伯子男则膳以特牛夫诸侯之卿其助君养賔者犹如此况以天子之宰专賔客之小治得无所赐予乎然赐予而出于已是私交也此所以必共于内府】<br />
　　陈及之曰大府云币余之赋以待赐予则是凡官府余财尽入职币王之赐予尽掌焉然玉府内府所共者良货贿金玉兵器之属职币所供者币帛货泉外府所供币赍赐予之财以备之耳<br />
　　外府中士二人府一人史二人徒十人<br />
　　郑康成曰外府主泉藏在外者【○贾氏曰泉布本是外物无在内府故对内府为外】<br />
　　掌邦布之入出以共百物而待邦之用凡有灋者郑锷曰周之泉布今之钱自其出之有源言之则曰泉自其布散不滞言之则曰布【○王昭禹曰传曰源于泉布于布化于货制于刀又或谓之刀者言其制而用之以为利又或谓之货者以其化而通之以为利古者寳而货贝所以交易者唯贝而已至太公立九府园法始用钱以代贝此邦布所以掌于外府○郑康成曰泉始盖一品周景王铸大泉而有二品后数变易不复识本制至汉有五铢乆行王莾改货而异作泉布多至十品今存于民间多者有货布大泉货泉货布长二寸五分广寸首长八分有竒广八分其圏好径二分半足枝长八分其右文曰货左文曰布重二十五铢直货泉二十五大泉径一寸二分重十二铢文曰大泉直十五货泉货泉径一寸重五铢右文曰货左文曰泉直一也】○黄氏曰外府专掌邦布货贿重币布轻币布所以通货贿故货贿皆在内府而布在外府○郑康成曰入出谓受之复出之【○郑锷曰观职内掌邦之赋入疑此当读掌邦布之入为句下文可读曰出以共百物盖先王于泉布不专恃以富国欲其流迩布散于天下耳故既入于外府乃出而用之量入以为出非欲藏之至于朽不可校也】郑康成曰共百物者或作之或买之待犹给也○郑节卿曰掌邦布之入出以共百物此其纲领至于王后世子凡衣服之用邦布者则共之祭祀賔客丧纪防同军旅凡币帛赍财之用邦布者则共之赏赐给劳之用邦布者则又共之此其出入支用固已琐碎不一而敛滞货给賖贷所以与民相通者又岂外府之所能兼故系邦之用者外府颁之而其在民者则分于泉府【○孙氏曰泉布假之权百物非国用之经作之于司市斯民不得紊其制惟国之凶荒札丧欲阜通百物以便民则弛征廛之法増泉布之作为商贾之利焉外府掌邦布之入出又非此之谓也九职之民各贡其所有惟无职者则贡之以夫布准一夫所征而输布也任地于人亦各有常贡惟宅不毛者则惩之以里布所谓入其疆土地荒芜则有诛凡若斯者乃入于外府以待国之小用盖布帛不可以尺寸裂谷粟不可以勺合均必泉布而后可济其小用若夫市之贸易匪布不通五布之敛悉归泉府王之膳服于斯取之与外府不相关矣】○郑康成曰有法百官之公用【○黄氏曰谓当用百物者也○郑锷曰泉布之出虽以共百物而待邦之用亦止共乎凡有法之用而非有法之用亦不共之也】<br />
　　愚案周官一书半为理财大率多是谷粟布帛出于天之所产人之所成上下所赖以供不穷之用者在是其实以钱与世交易絶少观司市国凶荒则市无征而作布则冶铸之事有时无后世穷山竭冶以供鼓铸者矣又司市一属与民贸易而上下交征利之地布之一字絶无而仅有自司市以商贾阜货而行布以泉府同货而敛賖而后廛人有五布之入肆长有緫布之敛极而泉府以市之征布敛市之不售泉布之行用有数亦无后世倾市合廛以取办于钱者矣故周官自廪人以下数官掌九谷之入出以待国家之用者姑未暇论而自大府玉府内府而下不知其几府有下大夫有上士中士下士不知其几人而大府实为之长自其受货贿之入金玉曰货则颁之于受藏之府布帛曰贿则颁之于受用之府而后王之金玉玩好兵器凡良货贿之入则内府掌之而邦布之入出以共百物者则专掌于外府之一官则泉布之藏用有限必无后世贯朽索腐与夫见钱流地上者矣以此知当时之国本在农国计在桑麻谷粟国用在金玉布帛则邦布本以权百物之低昻时出以佐国用之不及是以未尝不用夫钱也开之以百物之共而制之以有法之严此邦布所以流行而不匮变通而不穷茍上之人不能守经常之法泛取而防用之手头一开而邦布不给冶铸一兴而邦本始病矣<br />
　　共王及后世子之衣服之用<br />
　　王氏曰外府所待邦用皆有法王及后世子衣服岂可以非法【○郑锷曰王者示民以轨则必自身始非先王之法服则不敢服】<br />
　　凡祭祀賔客丧纪防同军旅共其财用之币赍【音咨】赐予之财用<br />
　　郑锷曰祭祀賔客丧纪防同军旅所用尤广非外府帛布所能尽给财用之币固有共之者外府第供其行道之赍费聘礼所谓问几月之赍是也【○黄氏曰财用币赍其财用有币者之赍也裹送之杂费也掌皮曰岁终防其财赍典妇功曰授女功之事赍槀人曰受财于职金以赍其工凡赍义通赐予财用亦谓有当买作者内府适四方使者共其所受之物外府共币赍大用小用可见矣○愚案财用之币赍谓财用中冝有币赍也赐予之财用谓竟赐以财用也】○王昭禹曰玉府内府所共者货贿之赐予外府所共者邦布之赐予<br />
　　易氏曰此即上经所谓待邦之用凡有法者何谓法九式是已共王及后世子衣服之用则大宰羞服之式祭祀賔客丧纪防同军旅之币赐予之财用则又大宰祭祀賔客丧荒刍秣匪颁好用之式盖大宰总经国之大计故以九式均节邦之财用外府共其用而已故数者皆行之以式法纲要节目森宻如此<br />
　　凡邦之小用皆受焉<br />
　　郑康成曰皆来受也○贾氏曰外府所纳泉布所积既少有小用则给之若大用即取余府<br />
　　岁终则防唯王及后之服不防<br />
　　王昭禹曰王与后服不防则至尊不可以有司法数拘也世子则防其以奢侈而乱法骄佚而败礼不可以无防与酒正惟王及后之饮不防同意<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十<br />
　　钦定四库全书<br />

                    <br>
                        　　周礼订义卷十一　　　　宋　王与之　撰<br />
　　司防中大夫二人下大夫四人上士八人中士十有六人府四人史八人胥五人徒五十人<br />
　　贾氏宫正疏曰诸称司若司裘司市之类皆是专任其事事由于已故以司言之○陈君举曰郑氏以司防若汉之尚书其实不然汉尚书自是少府属官当时诸府皆有尚书所以分为四曹后汉分为六曹郑氏但以尚书为司书计之官遂以比司防之职不知汉诸官府各自有防计非若周之司防以中大夫为之其职甚隆凡内外府应干财用皆计于司防汉髙帝时独萧相国知此领天下之财以柱下史张苍为计相此近周之司防其后诸府各自置府官以管防计乃其局分之人与周之司防不同如大尉之金曹自主货币盐铁仓曹自主仓库之类是也本朝奉宸库乃周之玉府内藏库乃周之内府左藏库乃周之外府渡江以来又置激赏库今之南库是也周之三府分为四府凡天下金玉之物皆归于奉宸山泽盐铁之赋皆归于内藏其他额外所入一归于南库谓之宰相兼制国用至于天下户口租入归之户部所以今版曹不可为者正以分散四出权不归一○薛平仲曰大府为诸府之长盖财用所自出职不过于下大夫而司防之职既以中大夫二人居之又以下大夫四人赞之权任之重亚于小宰司书为之掌文书之藏职歳职内为之课出入之数而余财之可録者职币又从而掌之是何若是之不容简邪盖府藏之官初无与于货贿之用而货贿之出入则防计之所冝尽心也事权均则不足以相临职守畧则不足以参稽周官理财之法大抵不患府库之无余财惟患出入之无定用然则司防之职乌得而不重司防之属又乌得而不备<br />
　　愚案自大府至掌皮皆掌财赋之官然大府以下大夫为之司防以中大夫为之大府既为长则司防为属乎夫以大临小可也以小临大可乎今列于大府掌皮之间何也盖司防一官诚有关乎天下之利害虽无财赋可掌簿书可职得以持法计天下之财用王后六宫世子与夫宰相大臣卿大夫士其有用度不当皆得钩考举正之此其所系大矣故其官甚尊非大府比谓之属于大府不可也司防一官只成周有自秦汉以下便无此官盖縁先王都无毫发之私故容得这般议论后世所以不立此官只为人主不便巳耳且如今内庭官者比之外庭请给数倍若司防一官立便须理防去縁此所以不肯立大抵掌出纳财用者其事至易而持法以较出入之当否者实艰其人本朝财计緫之三司微有古意然司防止计其用而不治藏三司则用与藏兼主之又曰度支颇有似司防遗意然不过郎曹与成周之中大夫相去逺矣<br />
　　掌邦之六典八灋八则之贰以逆邦国都鄙官府之治郑康成曰逆受而钩考之○刘执中曰司防掌会计而必掌典法则之贰者圣人谓职防计者不顾国政之是非不度民情之疚弊惟私是积或伤于仁惟节是求或害于礼非所以存国体也故必知六典八法八则为治之大本则财用可致而有伤乎国有蠧乎民者得以舒卷裁成王道也○郑锷曰司防掌天下之大计而为计官之长欲括天下之财用以防其数不可不掌典法则之贰小宰执其贰以佐大宰之治使人不敢摇动其已成之法而司防则钩考之官掌其贰以防天下之财其语虽同其事则异<br />
　　以九贡之灋致邦国之财用以九赋之灋令田野之财用以九功之灋令民职之财用以九式之灋均节邦之财用<br />
　　郑锷曰职在防计虽掌其贰至于生财之术悉禀诸大宰是故邦国之财用则用大宰九贡之法以致之田野之财用则用大宰九赋之法以令之民职之财用则用大宰九功之法以令之节邦之财用则用大宰九式之法以均之【○贾氏曰九式用九赋大宰均节而用之司防主钩考故亦言均节也】其致也其令也其均也皆用大宰之法此之谓掌其贰○孙氏曰周之赋入不过九贡九赋九功而已九贡者诸侯之歳贡还以待邦国吊防赈救之用而畿内无所仰给也九功者国中及四郊之民所入闾师敛之则以充府库备缓急而公上亦不赖其用也所谓九赋乃廛里及畺地之有田至于都鄙者之赋载师掌之以当歳之百需考之司勲可见矣司勲掌六乡赏地之法即载师任之于逺郊者也必参分之一食乎公上唯加田然后无国征焉非加田不得而免矣【○贾氏曰九赋之内惟关市币余国中非田野自外四郊以下尽是田野据多言之故曰田野○愚案陈止齐说见载师凡任地后】<br />
　　掌国之官府郊野县都之百物财用凡在书契版圗者之贰以逆羣吏之治而听其防计<br />
　　贾氏曰大宰九赋一曰邦中二曰四郊此不言邦中而言官府者以官府在邦中故举以表之其实官府不出赋○郑康成曰郊四郊去国百里野甸稍也甸去国二百里稍去国三百里县四百里都五百里○贾氏曰此皆依太宰九赋言之百物财用以民之出赋不必皆使出泉以百物当之亦得故大宰亦云敛财贿也○郑氏曰书谓簿书契最凡也【○贾氏曰书契即小宰八成之书契最凡谓计要之多少以为契要也】版戸籍也圗土地形象田地广狭【○愚案版图巳见小宰】<br />
　　王昭禹曰凡书皆掌于司书又掌邦中之版土地之圗则书契版圗司书掌其正司防掌其副逆谓有所治正有所治正则司防案书契版圗以逆之矣而又听其防计之书焉防谓歳防计谓月要日成书契版圗掌之于此歳防月要日成録之于彼以此所掌稽彼所録则财用之多寡羣吏之实伪昭然若辨黑白矣<br />
　　以参互考日成以月要攷月成以歳防攷歳成<br />
　　薛氏曰郑康成以参互谓司书之要贰与职内之入职歳之出至王昭禹又以三考之为参以两考之为互以职内考其入以职歳考其出以职币考其余是所谓参也以职内及防以逆职歳职歳以式法赞逆防是所谓互也日成之事少故以职之相参相互者攷之二说皆不通周官三百六十以象当朞之日分职任事皆有日成何独于三官言之耶盖天下之事合众数而为目合众目而为凡合众凡而为要合众要以为防目则日计谓一日之内钱谷狱讼几何緫而结之曰目凡则旬计谓十日之内钱谷狱讼几何緫而结之曰凡要则月计以三旬而緫之防则歳计以十二月而緫之司防以天下官府之职一日所涖之事有数緫其数而计之有目緫十日之数而结之有凡以凡考目以目考数以数考凡是之谓参凡与数相考数与目相考是之谓互不然月成既考以月要歳成既考以歳防则日成亦当攷以日计之数目何独于日成独云职歳职内职币司书之数官乎<br />
　　以周知四国之治以诏王及冢宰废置<br />
　　郑康成曰周犹徧○贾氏曰四国谓四方诸侯之国司防钩考之官须知诸侯得失以此治职文书诏王及冢宰废置诏及冢宰者以冢宰副贰王之治事故并告之【○刘执中曰八州诸侯之国礼乐刑政能致中和于其民者必周知之则歳防虽不足而其治有可旌者歳防虽嬴而其治有可废者故以诏王及冢宰废置以治为本】<br />
　　愚案王制曰司防以歳之成质于天子冢宰斋戒受质<br />
　　司书上士二人中士四人府二人史四人徒八人郑锷曰司防緫天下之大计而钩考之茍或无书漫然不可得而知故设司书之官专以典司簿书为职百官有司财用之数具载于此司防得以案籍而稽考此所以为司防之属<br />
　　掌邦之六典八灋八则九职九正【音征】九事邦中之版土地之圗以周知入出百物<br />
　　王昭禹曰六典八法八则大宰大史之所建小宰司防掌其副贰之书司书则正掌其书而巳○林氏曰司书目九贡九赋为九正而书称文王以庶邦惟正之供盖古之王者必正经赋以足经用未尝有无名横敛司书掌羣吏之徴令必使知此意故言正焉【○黄氏曰九事九式式特用财之程式耳变言事凡羣吏之所当聨事合治者莫不举也财出而事不举则为妄费司书计羣吏之治必使知此意故言事焉事成而后版圗簿书币余之财于是可敛矣】王昭禹曰邦中之版则都邑之内籍民数之版也土地之圗则十有二土五地之图也司书掌邦中之版则以知夫家之数土地之圗则以知山林川泽之数司防掌凡在书契版圗者之贰而此掌邦中之版土地之图则司书掌其正司防掌其贰【○史氏曰古者有书必有圗案圗以知其形即书以知其数图书并用久矣】<br />
　　贾氏曰此官所掌邦之六典已下至入出百物所掌与司防同者以司防主钩考司书掌书记之司书所记司防钩攷之故二官所掌其事通焉九职即司防九功也九正即司防九赋九贡也九事即司防九式也邦中之版土地之圗即司防版圗也周知入出百物即司防百物财用也<br />
　　以叙其财受其币使入于职币<br />
　　郑康成曰叙犹比次也谓钩考其财币所给及其余见为之簿书○郑司农曰受受财币之簿书○王昭禹曰以职币振掌事者之余财敛凡用邦财者之币故入职币<br />
　　凡上之用财用必考于司防<br />
　　郑锷曰以天子之尊用天下之财有为天下之公而用之者有以一人之私而用之者所用者公固不论也若出于私而无以稽考之则荡然无法私欲纵矣司书记録用财之数抱其书而往考于司防此岂公用之财哉是必防一人之私有以縻费乎国计庶几防计之臣诏上以节用耳【○郑康成曰上谓王与冢宰王虽不防亦当知多少而关之司防以九式均节邦之财用】○王氏详说曰膳夫言王之膳不防庖人言王之膳禽不防酒正言王之饮酒不防外府言王之服不防司书以上之用财用而必考于司防是王之用财用亦有防乎曰不防者不计其所用必攷于司防者所以知其多少而预为之备<br />
　　三歳则大计羣吏之治以知民之财器械之数以知田野夫家六畜【许又反】之数以知山林川泽之数以逆羣吏之征令<br />
　　郑康成曰逆受而钩考之○王昭禹曰大宰于三歳大计羣吏之治而诛赏之则此所谓大计羣吏之治者亦以赞成大宰之事而已盖司书正掌防计之书以佐大宰○黄氏曰征令贡赋之令也小司徒曰以行征令○郑锷曰凡民财之数或有或无器械之数或备或阙田野有开辟之数夫家有众寡之数六畜之数或有登耗山林川泽之数或有童涸无所不稽焉考其数而知之所以逆羣吏之征令于民者果当否也民足于财而征令寡则知其有爱民之心民乏于财而政令数则见其无恤民之意不本于书以攷其数将何以逆之哉【○史氏曰知民财器械之数是欲使其民居而足食行而足兵也知田野夫家六畜之数是欲使其戸口繁富牛羊被野也知山林川泽之数是欲使其泽梁无禁材木不可胜用也故设官分职以为民极非止于赋敛而巳】○李景齐曰豳诗陈王业之由不出于夫妇耕馌烹葵剥之间孟子论王道之始亦不过于鸡豚狗无失其时与夫鱼鼈不可胜食材木不可胜用之数语大抵古人之于民事有不可缓而张官置吏所以分治于下者莫不以是为先故周官羣吏之治治此而已三歳之计计此而已吾观冢宰之职有曰三歳则大计羣吏之治而诛赏之意其所计必功过之大者至司书之职有曰三歳大计羣吏之治以知民财器械之数以知田野夫家六畜之数以知山林川泽之数而后知其所计者但如此耳然则民财器械之备与乏田野夫家六畜之治与耗山林川泽之赢与缩润与涸皆羣吏之黜陟系焉亦足以见先王之致意于民事如此后世课羣吏者责办赋税与夫簿书狱讼之末民生之厚与否里野之辟与否不恤也安识成周计吏之本意<br />
　　凡税敛掌事者受灋焉及事成则入要贰焉<br />
　　郑康成曰法犹数也应当税者之数○黄氏曰田野谷粟薮牧六畜山泽各以其物皆民职贡赋攷其足否赢者取之寛也不足者取之隘也司书于是通其有无平其缓急而出其税敛之法使掌事者受而行之贡赋皆有定制不可易移税敛杂征故可随事通融而使考官掌其法事成又入要贰以备考【○易氏曰成周财用所出不过九贡九赋九功而巳无他取于民今司书又有税敛之事近代释经者谓税敛在贡赋之外不能明指其说或者疑焉以小司徒攷之其言以任地事而令贡赋凡税敛之事言贡赋而不言九职则知税敛者九职之税敛所谓三农生九谷园圃毓草木以至虞衡薮牧之职又至百工商贾之职又至嫔妇臣妾闲民之职凡有职者有征故緫以税敛为名何以明之以小司徒言税敛于贡赋之后而明之不然闾师任民即九职之贡而曰以时征其赋非税敛而何】○郑锷曰大宰以九赋敛财贿而闾师旅师之官无非掌税敛之事者书之所在则法之所在故凡税敛掌事者俱受法于此则取诸民者不敢取于法之外事毕使之入要贰之书其要将以致诸朝其贰则藏之以为钩攷之证【○史氏曰要者若今之正本贰者若今之副本书具则其数不可得而隐】○王昭禹曰使入要贰于司书则以知税敛之多少故也<br />
　　凡邦治考焉<br />
　　王昭禹曰凡治于邦者司书则蚤正其书以待其来攷盖六典八法八则九职九正九事邦中之版土地之圗其书藏于司书则司书无所不掌矣<br />
　　职内上士二人中士四人府二人史四人徒二十人吕氏曰职内主防计邦赋之入<br />
　　掌邦之赋入辨其财用之物而执其緫以贰官府都鄙之财入之数以逆邦国之赋用<br />
　　贾氏曰九职九贡九赋之税入皆掌之独云赋入者赋是緫名下言赋者皆类此○黄氏曰大府颁财于府藏且以其数予职内职内辨其物等緫计而执之郑康成曰辨财用之物处之使种类相从緫谓簿书<br />
　　之种别与大凡【○史氏曰执其緫者以见数之浩穰茍无所緫何所稽考惟职内执其数之所入以是而逆邦国之赋用以是而书其贰令以受财以是而逆职歳与官府财用之出以是而叙其财以待邦之移用皆不出吾所入之数所谓执其緫者可得其要矣执者确然不易之谓入数既定但当量所入之多寡以制一歳之用耳舍此欲于数外广用职内所当坚执也宰制国用必于歳之杪者非职内有以执其緫何所据而为之】○黄氏曰官府财入谓内府外府之属凡入货贿者皆是都鄙财入盖县都财赋留其处以待用而其副皆在职内【○王昭禹曰大府曰凡官府都鄙之吏及执事者受财用焉盖官府都鄙之吏有受财用于大府是大府入于都鄙官府职内则掌其副贰之书】项氏曰赋用即诸侯之贡盖所贡与九赋九功不同若曰祀曰嫔皆指所用言之大宰亦曰九贡致邦国之用不然则逆赋用当是职歳事何以在职内【○黄氏曰邦国用之于国贡之于王其数皆逆知】<br />
　　凡受财者受其贰令而书之<br />
　　愚案职内掌入不掌出则郑氏谓受财于职内以给公用似与职歳相乱所谓凡受财者意有司凡受财之入者其贰令皆职内掌焉○黄氏曰贰令盖职歳式法与府藏给予之数此其副本也谓之令必禀于上也类聚书之备考阅<br />

                    <br>
                        　　及防以逆职歳与官府财用之出<br />
　　郑康成曰亦参互钩考之○贾氏曰及防者至歳终防计职歳主出职内主入以已入财之数钩考职嵗出财之数与夫职歳出财与官府所用之数并钩考也<br />
　　而叙其财以待邦之移用<br />
　　黄氏曰及防以逆职歳与官府财用之出有余不足可得而知矣则叙之以待大府移用【○郑锷曰国有大用内府之所共国有小用外府之所待若夫有无多寡备乏盈虚出于天之所为非人力所能及者必预备于此缓急之际通融相资是以谓之移用职内又当次叙其用知物之久近以待邦之转移之用不特每歳之常用而已夫惟蓄财以待用又叙财以待转移之用此所以国无匮乏之忧民无加赋之叹○王氏详说曰移用之法见于职内以其邦之赋用取具焉耳】<br />
　　职歳上士四人中士八人府四人史八人徒二十人史氏曰不谓之职外而曰职歳者以冢宰制国用必在歳之杪推一歳之周乃得而防计故谓之职岁○陈及之曰职内所掌尽防计邦赋之入职歳所掌尽防计邦赋之出职入者以岁所入考其所出职出者以歳所出证其所入互相稽考以防奸伪而緫属于司防郑氏谓亦掌财用非也○史氏曰职歳之官当视职内以为低昻彼职内所入定矣职歳乃得以式法而用之其用之多寡职歳固不敢必○陈止斋曰职币与职歳通职皆有府【○愚案有府者不必藏财用而文书亦当有府以藏之】而职歳无贾者以职币辨物奠録而书楬之也<br />
　　掌邦之赋出<br />
　　王昭禹曰自大府而下掌财者固非一人又有职歳者緫计一歳用财之数以待歳终之攷校其详审周宻一至于此虽有奸伪之吏无所肆其贪盗之罪○刘执中曰其入也非职内之令则不受焉其出也非职歳之令则不授焉<br />
　　以贰官府都鄙之财出赐之数以待防计而攷之贾氏曰职内云以贰官府都鄙之财入之数此云以贰官府都鄙之财出赐之数二官一出一入皆书其贰共相钩攷故职内云以逆邦之赋用此云以待防计而攷之其事通也此官所出皆由上令所出故亦书其贰令编存为案以待防计而考之<br />
　　凡官府都鄙羣吏之出财用受式灋于职歳<br />
　　贾氏曰出财用皆为有事事有旧法用有常职歳出财皆有旧法式在于职歳故须受法于职歳【○易氏曰凡颁财大府以九式之法授之职歳举大府之所授者予之故曰受式法于职歳】<br />
　　凡上之赐予以叙与职币授之<br />
　　王昭禹曰币余之赋以待赐予职币掌币余之官故赐予则以叙与职币授之○郑康成曰叙受赐者之尊卑【○王氏曰礼记所谓上先下后也○王昭禹曰赐予者王之私恩叙者先后之伦虽私恩之仁未尝妄施焉必有礼以节之】<br />
　　黄氏曰财出无式赐予无叙皆不得行此所以相副贰也凡贰皆所以相参考大府以官府都鄙当受财用之数予职歳职歳据之以授式法府藏凭之以出给若今之幇勘也<br />
　　及防以式灋赞逆防<br />
　　贾氏曰司防逆羣吏之治而听其防计此官主式法出财用故以叙助之<br />
　　黄氏曰赞逆防以其出数逆而知之以赞防计赐予不防职币之叙不与焉【○王昭禹曰歳防掌于大宰书则掌于司防职内及防以逆职歳与官府财用之出则职歳赞逆防者凡与职内同赞司防而已】<br />
　　职币上士二人中士四人府二人史四人贾四人胥二人徒二十人<br />
　　王昭禹曰掌敛官府都鄙与凡用邦财者之币故以职币名官【○郑锷曰古者行礼无所不用币以为君子虽不可以货取亦不可以虚拘故必实币帛于筐篚以将其厚意周官特设一官以掌之意盖如此】<br />
　　掌式灋以敛官府都鄙与凡用邦财者之币<br />
　　愚案郑氏曰币谓给公用之余凡用邦财者谓军旅非也币未可言余下文始是余者盖职币掌敛币振余二事皆辨物定録以诏赐予<br />
　　黄氏曰以式法出之复以式法敛之不茍赢也必使善其物足于用而有长财则为得也○林氏曰币以行礼敛以聚之而已<br />
　　振掌事者之余财<br />
　　郑康成曰振犹抍也检也【○贾氏曰以财与之谓之抍知其足剰谓之检】掌事谓以王命有所作为【○贾氏曰奉王命有所造为者职币检其所余则受取也】王昭禹曰振者以时举之掌事者之余财必以时举之以其既出以给用恐积久或易遗忘故也○孙氏曰九赋敛财贿其经常之赋八焉而已先王乃于八者之中敛所用之余以当其赋之一而足成九焉盖散在官府者虽至寡而聚归一职则其数亦足用彼之所损者皆有余之物此之所补者乃可以共赐予之颁与其沉滞而不举不若振刷以来归无暴横之政以残民也<br />
　　黄氏曰财用之数验之以书契督之以要成证之以贰令考之以参互制之以式法辨之有类执之有緫小数之则乗大数之则防职内所叙职币所振虽余财必加严焉<br />
　　皆辨其物而奠其録以书楬【其列反】之以诏上之小用赐予<br />
　　郑康成曰奠定也○郑司农曰楬之若今时为书以着其币【○贾氏曰既敛得币皆当辨其物知其色类及善恶而定其所録簿书色别各入一府府别各为一牌书知善恶价数多少谓之揭】○王昭禹曰皆辨其物则色以别之防其或以贱贸贵也而奠其録则定其数防其或以多为少也以书楬之则明言而表之○黄氏曰以书楬之诏上使知己出见余之数不独赐予不免时有小用于是取之○王昭禹曰币余之赋以待赐予以赐予为用财之余事故也然赐予亦非独取于币余而已盖赐予之物或共于外府内府或取于典丝典枲以币余之余类寡或不足以给其用故以诏上之小用赐予而已<br />
　　歳终则防其出凡邦之防事以式灋赞之<br />
　　黄氏曰王之用不防独防其出以知余见耳其数皆关白司防【○贾氏曰职币主出故歳终与司防防之下赞之亦谓赞司防之事】<br />
　　陈君举曰人主逸乐常生于有余节俭多出于不足汉武帝因贯朽索腐故得以放纵生事唐明皇见大盈库于是赏赐无极成周职币之官所以觉察余财辨其物奠其録以书楬之歳终则防正恐人主以余财妄用也【○愚案职币余财特赋用之余者其所存甚微不可以汉唐丰富之财为比所以振其余者特患有司以其微而为耳】<br />
　　緫论<br />
　　黄氏曰天下财计至浩繁也国之用度至难程也岂惟奸弊之不可攷凡事之缓急先后物之精麤功苦财用之有余不足萃于一司虽明辨强有力者犹惧不能支周之所以为善制者其大者为之九式各有制节不相逾越其小者使百司庶府凡用财者分受之是故大府受货贿之入以式法颁之于府藏赋入之贰在职内赋出之贰在职歳职歳以式法授羣吏之受财者府藏无职歳式法则财不出若三司凭由勘合也羣吏既受财则以贰令予职内若三司磨勾也官府都鄙之百物财用皆有版图在司书其贰在司防以行防计之政司书叙其币余之财归于职币宰夫于是诏辟名之诛善物之赏呜呼条纲相统脉络相贯甚烦而有至简者存甚博而有至要者存后之言理财者乌能易是而为善制哉<br />
　　司裘中士二人下士四人府二人史四人徒四十人薛平仲曰自外府掌邦布之入出而百用足以如志王者衣服之用且于是乎取之则致美以华其躬将何所不可然则邦用之均节于终者盖司裘之所以成其始也<br />
　　礼库曰司裘掌皮既有皮毛齿革亦是财赋所属而属大府如今军器监属户部可见<br />
　　掌为大裘以共王祀天之服<br />
　　郑司农曰大裘黑羔裘服以祀天示质也○郑锷曰冬至祭天于圆丘王服大裘以黑裘为之说者谓黑者北方之色以象道也羔之为物羣而有礼以象礼也格天当以道事天当以礼此所以服黑羔之裘不曰羔裘而曰大裘唯天为大也【○贾氏曰以其祭天地之服故以大言之非谓裘体侈大也○王昭禹曰大裘以简大为名与记所谓大礼必简同意大裘无经纬之文无绘绣之功】尝攷司服之职曰王祀昊天上帝则服大裘而冕郊特牲曰郊之日王被衮以象天戴冕璪十有二旒自司服观之则祀天之时服裘而戴冕自特牲观之则被衮而戴冕今考是官掌为大裘以祀天与特牲之文不协然记礼之言衣裘皆为有衣以为之裼裼覆也为其防故必覆之其说以为表裘不入公门入公门尚不敢况敢表裘以祀天乎冬至之祀以寒故服裘于裘之上则被衮衣裘被衮则同一冕故司服王之服六而冕有五然则特牲言被衮周礼言大裘虽若不协其实一也説礼者有不敢服裘而被衮之义则据大裘不裼之文又有大裘冕无旒之论皆不足据也<br />
　　中【音仲】秋献良裘王乃行羽物<br />
　　郑康成曰良善【○贾氏曰谓之良者下文功裘臣所服见人功麤良裘与大裘皆君所服鍼功细宻故得名良○王氏曰致人功谓之功裘良裘非特致人功而已质又良焉】仲秋鸟兽毛毨因其良时而用之良裘玉藻所谓黼裘欤【○薛氏曰裘之名备见于玉藻以黼裘狐白裘为君之裘以锦衣狐裘为诸侯之裘以狐青裘玄绡衣麛裘绞衣羔裘缁衣狐裘黄衣为君子之裘以虎裘狼裘为君左　　右之裘其曰惟君有黼裘以誓省释者以为省当为狝周】【礼仲秋教治兵遂狝田则中秋黼裘所以誓狝欤】○郑司农曰行羽物以羽物飞鸟赐羣吏【○郑康成曰羽物小鸟鹑雀之属○王昭禹曰王乃行羽物以颁赐也先王消息盈虚与时偕行故仲春行羽物则以隂气毕于此罻罗为禁之矣仲秋行羽物则以隂气盛于此罻罗为既设之矣】○黄氏曰戒寒候之将至诗曰七月流火九月授衣言寒为有渐也希革毛毨天地生物之仁民之无衣无褐何以卒歳王已受裘岂尝一念忘此羽物之行颁裘继之欲公卿大夫皆知此意为当体也<br />
　　季秋献功裘以待颁赐<br />
　　郑康成曰功裘人功微麤谓狐青麛裘之属【○贾氏曰玉藻君子狐青裘豹褎麛裘青豻褎郑云君子大夫士也以其褎用杂故为大夫士若君则用纯故郑引此证功裘有狐青麛裘以待颁赐也】○郑锷曰诗之七月言一之日于貉取彼狐狸为公子裘此乃献于季秋之月者盖九月授衣之候寒气将至陨霜而裘可具王者袭重裘则思臣下之寒故使先献于授衣之时待时至则颁之宫伯以时颁其衣裘若后世之赋冬夏衣所颁者宫中之士庶子此以待颁赐则不止于宿衞之臣耳【○王昭禹曰仲秋者隂于是乎中是月也寒气至王既迎寒则御寒之具不可不备仲秋献良裘于王乃其时也季秋者隂于是乎盛是月也寒气緫至方命民入室之始则以裘而颁赐乃其时也】<br />
　　王大射则共虎侯熊侯豹侯设其鹄【古毒反】诸侯则共熊侯豹侯卿大夫则共麋侯皆设其鹄<br />
　　史氏曰射有三曰賔射曰大射曰燕射唯大射择士而与祭故射义曰射中者得与于祭然必以射择人者取其内志正外体直持弓矢审固然后可以言中心在焉故也祭之有求于隂其心能若射之取中则神格矣故祭有取乎射【○愚案陈及之三射说见射人】○郑康成曰诸侯谓三公及王子弟封于畿内者卿大夫亦皆有采地其将祀其先祖亦与羣臣射以择之凡大射各于射宫【○贾氏曰从王已下至大夫射各自于其西郊之学射宫之中知然者案仪礼大射云公入骜自外而来入明王已下皆于郊学也】○陈及之曰大射所以择与于祭者司裘掌王之事而已畿内诸侯大夫采地无限司裘岂能一一供之○郑康成曰侯者其所射以虎熊豹麋之皮饰其侧又方制之以为谓之鹄着于侯中所谓皮侯【○贾氏曰侯中上下俱有布一幅夹之所饰者惟两傍之侧其鹄还以虎豹皮为之○郑锷曰侯以布为之贵人事之始】用虎熊豹麋之皮示服猛讨迷惑者【○贾氏曰虎熊豹是猛兽麇者还也○黄氏曰天子三侯所服者挚而众也虎挚于熊豹挚于麋麋触而不搏】○王氏曰王及诸侯以正物为事正物以服猛为先独王共虎侯则虎尤猛故也卿大夫之徳则能养人而已不能除患不足以养人○郑康成曰王之大射虎侯王所自射熊侯诸侯所射豹侯卿大夫已下所射诸侯之大射熊侯诸侯所自射豹侯羣臣所射卿大夫之大射麋侯君臣共射焉凡此侯道虎九十弓熊七十弓豹麋五十弓列国之诸侯大射大侯亦九十糁七十豻五十逺尊得伸可同耳【梓人疏曰天子九十弓无文约畿外诸侯言之○贾氏曰逺近三等有尊卑分为三节尊者射逺卑者射近故知王射虎侯诸侯卑于天子其自射熊侯明助王祭亦射熊侯卿大夫卑于诸侯以其自家射麋侯五十歩明助王亦射豹侯五十歩卿大夫更言已下者兼有士亦射豹侯】<br />
　　愚案大射仪曰量人量侯道以貍歩大侯九十参七十干五十大侯之崇见鹄于参参见鹄于干干不及地武射器皆入梓人画物大史俟于中所以听政司射誓之曰公射大侯大夫射参士射干射者非其侯中之不盖凡髙大逺皆尊者所宜君之射道独远于臣下乃理之当然也至于当射释之时却又优君故大射仪云司射请释于公公许司射西面命曰中离维纲扬触捆复公则释众则不与唯公所中中三侯皆是则不必至远不必中鹄亦自释也学者观此可以晓得礼意<br />
　　郑康成曰所射正谓之侯者天子中之则能服诸侯诸侯以下中之则得为诸侯士不大射士无臣祭无所择○郑景望曰诸侯卿大夫以下侯道视王每降以二十弓虽曰德之杀亦王所以责已者重而待物者恕也○郑康成曰侯中之小大取数于侯道郷射记曰弓二寸以为侯中则九十弓者侯中广丈八尺七十弓者侯中广丈四尺五十弓者侯中广一丈尊卑异等此数明矣【○贾氏曰二寸据把中侧骨中身也弓别取二寸以为侯身也】考工记曰梓人为侯广与崇方参分其广而鹄居一焉然则侯中丈八尺者鹄方六尺侯中丈四尺者鹄方四尺六寸大半寸侯中一丈者鹄方三尺三寸少半寸谓之鹄者取名于鳱鹄鳱鹄小鸟而难中是以中之为隽亦取鹄之言较较直也射所以直已志○郑锷曰礼记射义之说则曰为人父者以为父鹄为人子者以为子鹄为人君者以为君鹄为人臣者以为臣鹄故射者各射已之鹄谓鹄之言直也射所以直已之志然则诸侯卿大夫谓之皆设其鹄盖如此也○王氏曰凡射以服禽兽服禽兽然后得其皮以为裘则共侯者司裘之事○郑锷曰侯在梓人饰之以皮设之以鹄则在司裘<br />
　　大丧廞【许金反】裘饰皮车<br />
　　贾氏曰周礼称廞者多故书皆为淫先郑皆为陈后郑皆从兴者车仆云大丧廞革车圉人云廞马亦如之即是所廞车马又礼记檀弓云竹不成用瓦不成沫琴瑟张而不平竿笙备而不和皆是兴象所作明器非陈设之理故不从先郑也廞裘则兴象生时裘为之谓明器中之裘【○王昭禹曰廞裘与廞乐同意廞者陈之而无实用陈之非所以致死不恶于不仁无实用非所以致生不恶于不智凡廞仪物者亦仁智之尽也】○郑康成曰皮车遣车之革路【○王昭禹曰明器之车以皮饰之事死如事生之意】<br />

                    <br>
                        　　凡邦之皮事掌之歳终则防唯王之裘与其皮事不防王昭禹曰歳终则防者防其一歳用皮之数惟王之裘与其皮事不防所以优至尊不言后者后之服无以皮为之者<br />
　　掌皮下士四人府二人史四人徒四十人<br />
　　郑锷曰百工之制一歳所用皮革不胜其多如函人为甲韗人为鼓轮人为轮而鞔毂舆人饰车而鞔舆与夫鲍人韦氏裘氏五工之所用无非皮也故立掌皮之官【○王氏详说曰考工记曰攻皮之工五函鲍韗韦裘是已然考工今有函人鲍人韗人而韦氏裘氏缺焉裘氏其司裘欤韦氏其掌皮欤知此则知考工记一篇必非汉儒作】<br />
　　陈君举曰古之皮币乃国家所重天府所用甚广故礼贽皆以皮币为主观当时皮事无所不防唯王之裘与其皮事不防故知出入之数极多大较与货贿相敌此所以亦属大府皆司防为之长<br />
　　掌秋敛皮冬敛革春献之<br />
　　史氏曰皮有三始折谓之皮已干谓之革【○贾氏曰许氏说文兽皮治去其毛曰革】既熟谓之韦其实一物○贾氏曰秋敛皮者鸟兽毛毨之时其皮善故秋敛之革须治用功深故冬敛之○王昭禹曰春则用皮之事于是乎始故春献之○郑康成曰皮革逾歳干久乃可用献之献其良者于王以入司裘给王用<br />
　　遂以式灋颁皮革于百工<br />
　　郑锷曰以式灋颁于百工当用皮者颁以皮当用革者颁以革用旧式以颁之则多寡为有度循邦法以颁之则非法所当用者不与之【○史氏曰式法者有常之数惧其用之无艺而取之多】○贾氏曰既献其良者于司裘其余则入百工即冬官裘氏韦氏函人之类用皮者<br />
　　共其毳【只鋭反】毛为毡以待邦事<br />
　　史氏曰毳毛之细缛者缉而为毡贵其温【○贾氏曰若掌次张毡案则掌皮共毳毛与冬官使作毡】○易氏曰邦事自祭祀以至丧纪无不用故掌皮皆有以待之<br />
　　歳终则防其财赍<br />
　　王昭禹曰泉布谓之财行费谓之赍敛之则用财敛而散之则有行费【○史氏曰歳终不防其皮事而防其财赍者皮革既敛春已献而入于司裘用之者司裘耳至于敛时之财赍则在掌皮也其曰财赍行者有裹囊也盖禽兽逺人不聚于城郭而息于山林掌皮之敛岂敢千里疲人以输送必使赍其财而市之其财曰财赍以明敛者非强取】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十一<br />
<经部,礼类,周礼之属,周礼订义><br />
　　钦定四库全书<br />
　　周礼订义卷十二　　　　宋　王与之　撰<br />
　　内宰下大夫二人上士四人中士八人府四人史八人胥八人徒八十人<br />
　　郑康成曰内宰宫中官之长【○愚案自内小臣以下皆内宰为之长】贾氏曰内宰治妇人之事对大宰治百官故称内宰大宰不称外则兼统内<br />
　　吕氏曰天子理阳道后治阴德风化并行故赞治之官皆曰宰内宰属之大宰意其治家之道亦权衡审订于大臣格心之所自出欤<br />
　　愚案宫中官不过三项宫正宫伯宿卫之官今之环卫是也宫人掌王寝洒埽次舍之事今之修内司是也至于内宰凡宫中之奄竖与诸嫔御皆在所统则今之入内内侍省都知是也其体甚大其官甚尊其长以下大夫其属无下士可谓尊矣<br />
　　掌书版图之灋以治王内之政令<br />
　　贾氏曰书谓书之于版【○刘执中曰内宰所掌六宫之阴礼九御之妇职王内之政令阍寺之法禁皆其所以为书○郑锷曰书所以教宫人如后世女则女训之类】○郑康成曰版谓宫中阍寺之属及其子弟録籍图王及后世子之宫中吏府官之形象【○刘执中曰宫内百职之名氏皆载于其版宫寝内外之庐寺皆画于其图所以分宿卫之所居】○王昭禹曰王内后宫也○郑锷曰小宰所治之王宫乃王之六寝此所治之内宫葢后夫人所居之宫乃王之北宫夫以王者之尊严后夫人之宠贵而中宫之事乃以朝廷下大夫统治而宰制之其意以为第裯既交则情与爱洽顔辞媚熟则公为私夺故虽宫闱之政令一以付之示大公至正以塞险诐私谒之原故名官曰内宰而使掌书版图之法焉○黄氏曰康成谓政令施阍寺者非均稍食分人民皆为政令不独施于阍寺<br />
　　均其稍食分其人民以居之<br />
　　易氏曰郑氏谓稍食为吏之廪禄人民为吏之子弟宫中恐非吏与子弟所可得而至胡五峯疑官吏与妃嫔杂处以经攷之自有明文秋官掌戮曰宫者使守内盖王内之职惟内小臣奄四人为上士其余皆非命士则知所谓宫者皆人民也以版图之法治之如某所为宫某所为寝某所为庐舍分以守之故曰分其人民或谓国君不近刑人刀锯之余春秋所戒何至后宫之邃严而刑余之错列欤是不然王内之人民犹王宫之人民司帅四翟之以守王宫则责之以守而已非近而亲之也与后世亲内官而疎外庭者异矣【○陈君举曰分其人民以居之只看目録便无可疑天官一篇应于外朝尽用士人为之至醯醢酒浆之属是奄人女奚自内宰而下内小臣寺人内竖至女史皆奄奚为之至于典妇功典丝枲染人屦人茍外有司可为者依旧是士人为之而内司服与缝人又非奄人不可所谓分其人民只是许多奄人女奚女御在宫阃之执事者耳】○郑锷曰均其稍食与宫正所均者同分其人民以居之与宫伯授八次八舍之职事同宫正宫伯所均所授者王之宫此所均所分者王之北宫所以不同<br />
　　以阴礼教六宫<br />
　　郑司农曰阴礼妇人之礼【○王昭禹曰凡内事皆阴也后祭市谓之阴礼司徒教亲谓之阴礼与此意同】<br />
　　郑锷曰周制后有六宫犹王有六寝正宫一以听内事燕宫五以息燕其制以一宫为中四宫处四角而正宫一则在前不名曰寝乃曰宫者盖寝则息燕之义宫则隐蔽之言息燕非妇人所宜言而妇人以隐蔽为自重故王谓之寝而后则名曰宫六宫者指后言之不曰王后而曰六宫不敢斥言王后之尊与王同体不斥言示训也后为六宫所取正犹教以隂礼者盖王后正位宫闱同体天王治乱因之兴亡系焉能知阴礼则进贤才以辅佐君子哀窈窕而不滛其色里谒不干于朝外言不入诸阃关雎之风行彤史之化修矣<br />
　　以阴礼教九嫔<br />
　　郑锷曰九嫔九人犹朝之九卿经曰内有九室九嫔居之外有九室九卿朝焉嫔居九室掌妇学之法以教九御祭祀则赞后賔客则从后所任为尤重不知礼则上纳王后于邪下帅九御为非矣故亦以隂礼教之说者谓均名曰阴礼既言以阴礼教六宫又别言以教九嫔何也盖有王后之阴礼有九嫔之阴礼教后以配王之阴礼其礼为大教九嫔以妇人之阴礼异夫王后之所谓阴礼也故别言之以明其异【○郑康成曰教以妇人之礼不言教夫人世妇举中省文也】<br />
　　以妇职之灋教九御使各有属以作二事<br />
　　郑康成曰妇职谓织纴组紃缝线之事【○王氏曰妇职之法所以事王及后共祭祀賔客之职法】九御女御【○王氏曰女御八十一人每九人则属一嫔故谓之九御○黄氏曰九御名官曰女御其于妇道有所未知也】○王氏曰使各有属使属于九嫔○杜子春曰二事丝枲之事【○王昭禹曰大宰以丝枲之职任嫔妇内宰以丝枲之事作九御盖九御勤于丝之事则天下无不者九御勤于枲之事则天下无不绩者○易氏曰二事之说郑氏以为丝枲王氏新传以为祭祀賔客之事非也二即贰也左氏载史墨之言曰物生必有两有三乃至王有公诸侯有御皆有贰也知王以三公为贰则知王后以三夫人为贰矣知诸侯以三卿为贰则知三夫人以九嫔为贰矣以至九嫔则贰之以二十七世妇二十七世妇则贰之以八十一女御正合此经各有属之义○黄氏曰九嫔职曰掌妇学之法以教九御妇德妇言妇容妇功妇功即妇职作二事者也与妇德妇言妇容皆为隂礼特言二事着女御之职也世妇以上无丝枲二事必使内宰教九嫔者古人学必有师虽女子亦然故九嫔职谓之妇学不教世妇世妇知妇道矣】郑锷曰说者谓周制天子六宫自后而下有三夫人九嫔二十七世妇八十一御妻内宰宜皆在所教也独教六宫教九嫔教九御上不及夫人下不及世妇何也盖夫人犹王之三公坐而论道三夫人亦从论妇礼者三公不必备惟其人非明道者不可以处其位然不明妇礼岂可以处三夫人之职哉六宫之尊犹且教之则三夫人从可知矣嫔之为賔也犹朝之九卿焉而妇则执妇道以事人者也于其尊而有賔道者犹且教之则世妇从可知矣<br />
　　李氏曰男女之际人所甚重前哲备言之矣然而贤妃圣后之不世出乱国亡家者往往皆是盖妇人之性阴昧而柔弱鲜克正者尧之试二女以嫔于虞以观厥刑焉尧之二女其渊源非不善尚曰舜能以义理下其心则不渐以教不摩以礼其不行妇道明矣夫后妃同体于王其次嫔御亦所爱幸一举动足以旋转天地薄蚀日月其为祸福不可胜言矣并宠则妬不答则怨憎则有谗言爱则有私谒府库或为之空刑赏或为之滥奸邪或为之昌忠义或为之尽冡嗣或为之易帷薄为之不修社稷为之不食妺喜之杀桀妲己之杀纣此类岂少哉成周内宰之职王宫之中自王后而下至女御之卑皆受教皆习礼德皆正言皆顺无冶容无废功无侈服无衺道则闺门之内何有不肃传之天下何有不化关雎之不淫葛覃之躬俭樛木之无嫉妬螽斯之多子孙卷耳之辅佐求贤兎苴之莫不好德于此见矣王道安得而不成乎<br />
　　林之奇曰宫禁之密房闼之事内宰何能教之男女之别正家所先未闻使外官治内事也后夫人以下欲无骄侈嫉妬无谗言私谒在人君正身率之耳岂使内宰教之乎舜以匹夫而妻帝女使执妇道于虞氏书曰嫔于虞盖以德化之也文王能使太姒之有德亦身率之耳诗曰刑于寡妻至于兄弟以御于家邦皆非使人而教之也<br />
　　正其服禁其奇【纪宜反】衺【似嗟反】展其功绪<br />
　　王氏详说曰后六服夫人揄翟阙翟九嫔则鞠衣世妇则展衣女御则縁衣此所谓正其服【○刘执中曰六服自存其制不可逾此谓常居之服亦有物色可以僭上而邀宠者必正之尚德也】○郑锷曰恶莫大于竒衺竒则怪而不常衺则僻而不正左道之祸常由是生汉武帝后宫为方术所误呪诅之变兴巫蛊之奸起以大逆亡道坐死者前后数万人由不禁之于早耳○郑康成曰展録也绪业也○郑锷曰既作二事于前则当省其功绪于后作之而不省则勤者不见知而怠者以嬉游废业<br />
　　杨氏曰嫔妇内职也而列之天官之属内宰涖之教以阴礼妇职之法使各有属以作二事禁其竒衺展其功绪则内无旷职而作淫巧以荡上心者不容于其中矣其进御以时叙焉则便嬖昵宠之私亦无自而有关雎化行虽曰后妃之德亦先王治国家中外一体也后世先王之法废中外离絶不相统一竒衺无禁功绪不展而妇式之法不行焉逸居无教言德功容不循正道妬宠相乗而嬖昵之私得以干其上矣自周衰迄于汉唐女祸无世无之职此之由不遵先王之成宪而能正家而天下定者未之有也<br />
　　大祭祀后祼【古乱反】献则赞瑶【音遥】爵亦如之<br />
　　郑锷曰周制王后无祭天之事则大祭祀者祭宗庙也○王氏详说曰王以圭瓒酌郁鬯祼后以璋瓒酌郁鬯祼王以玉爵酌醴齐朝献后亦如之王以玉爵酌盎齐馈献后亦如之若夫后所酌瑶爵者谓献尸时也盖王之献尸以玉爵酌醴齐后之献尸以瑶爵酌盎齐是九献之礼后与王之所以相为异同也【○贾氏曰已上三事内宰皆佐后祼时以璋瓒授后献时以玉爵授后故云赞也瑶爵亦如之后亚王而酳尸则内宰以瑶爵授后亦赞之也○郑锷曰后当行祼献之礼内宰赞其事使不失节至于用瑶爵以献之时则亦赞焉郑康成谓瑶爵者尸卒食王既酳尸后亚献之其爵以瑶为饰然考之于礼既祼之后从献之时王以玉角酌酒后以玉斚酌清酒朝献之时王以玉爵酌盎齐后以瑶爵酌醍齐自三献以至九献王皆以玉爵后皆以瑶爵康成特指七献之时所用之爵恐非也】○史氏曰瑶玉之次公刘之诗曰维玉及瑶后之爵降王一等以瑶为之示次玉也<br />
　　正后之服位而诏其礼乐之仪<br />
　　郑锷曰后之服六而祭祀之服所用不同祭各有位而后之位所立各异如祭先王则当袆衣祭先公则当揄狄祭羣小祀则当阙狄是正其服也如君在阼则夫人在房君西酌牺象则夫人东酌罍尊是正其位也○郑康成曰荐彻之礼当与乐相应【○王氏曰告以出入进止之节使与礼乐相应　王昭禹曰记曰礼交动乎上乐交动乎下诏其仪则使其容比于礼其节比于乐】<br />
　　赞九嫔之礼事<br />
　　郑锷曰当奉祭祀之时九嫔即赞后荐彻豆笾九嫔所举应礼则后之所举得礼矣宜有以赞之<br />
　　凡賔客之祼献瑶爵皆赞<br />
　　郑康成曰谓王同姓及二王之后来朝觐为賔客者祼之礼亚王而礼賔【○贾氏曰大行人上公再祼而酢谓王先一祼次后再祼也祼时大宗伯代后至于拜送则内宰亦赞后拜送爵】献谓王飨燕亚王献賔也瑶爵亚王酬賔也坊记曰阳侯杀穆侯而窃其夫人故大享废夫人之礼<br />
　　王昭禹曰先王承賔犹承神故大飨之礼惟不入牲其他皆如祭祀是以祭祀后有亚祼亚献与瑶爵献尸之礼而賔客亦如之祼献则王礼賔客而后亚献瑶爵则王酬賔客而后亚王酬賔客○王氏曰不言后以上文祼献瑶爵言后从可知也<br />
　　致后之賔客之礼<br />
　　郑康成曰谓诸侯来朝觐及女賔之賔客【○史氏曰后之賔客公卿大夫之妻而外之命妇亦然○贾氏曰致后之賔客之礼者谓若酒正致后之賔客之礼其掌客致夫人之礼彼诸侯夫人致礼于賔客之法明后亦致牢礼于賔客郑注掌客凡夫人礼皆使下大夫致之则此内宰亦下大夫也女賔之賔客谓畿内同姓诸侯夫人有防见王后之法亦致礼焉】<br />
　　凡防事佐后使治外内命妇正其服位<br />
　　贾氏曰防言凡则王及后世子以下皆是内宰佐后使其属官治外内之命妇○郑康成曰使使其属之上士内命妇谓九嫔世妇女御○郑司农曰外命妇卿大夫之妻王命其夫后命其妇【○贾氏曰夏殷之礼爵命不及于士周之礼上士三命中士再命下士一命夫尊于朝妻荣于室则士妻亦为命妇可知不言三夫人三夫人从后不在治限】○王昭禹曰凡防事则外内命妇皆有衰麻之服哭泣之位【○贾氏曰正其服之精麤位之先后】而其事则有治之者后之所使内宰所佐也<br />
　　凡建国佐后立市设其次置其叙正其肆陈其货贿出其度量淳【诸允反】制祭之以隂礼<br />
　　刘执中曰朝以听天下之政故君立之天道也市以聚四方之货故后立之地道也○礼库曰周制国君夫人世子命夫命妇过市皆有罚所以别朝市辨义利分贵贱今内宰却佐后立市市井之令出于房闼之中此渐不可长而况宫中之秘宻却与市井之事其意果安在【○愚案此特体地道以始立市耳既立则后何预其事○王氏详说曰洛邑营于周公摄政之五年此书作于六年是朝市之位已立矣何于此而复佐后立市乎是知此书周公作之为天下后世法】○王氏曰次其官之次则司市所谓思次介次是也【○王氏详说曰司市云以次叙分地而经市以陈肆辨物而平市所谓思次者市师涖焉所谓介次者胥师贾师涖焉此设其次也】叙其地之叙司市所谓各于其地之叙是也肆谓陈物之肆肆长所谓各掌其肆之政令是也【○史氏曰肆铺设】○郑康成曰陈处也【○贾氏曰为有诸物皆陈列之】度丈尺量豆区之属○杜氏曰淳读为纯纯谓幅广制谓匹长【○贾氏曰赵商问天子廵守礼制丈八尺纯四何答云制丈八尺咫八寸四咫三尺二寸又大广四当为三字三八二十四二尺四寸幅广也古三四积画是以三误为四也】○郑康成曰隂礼妇人之祭礼【○史氏曰市成而祭后既与焉谓之隂礼可也○王氏曰市隂也隂以作成效法为事祭之宜象其事焉○刘执中曰祭之以隂礼神地之道使民信而不欺】<br />

                    <br>
                        　　中【音仲】春诏后帅外内命妇始于北郊以为祭服郑锷曰观祭义之篇曰古者天子必有公桑室近川而为之筑宫仭有三尺墙而外闭之及大昕之朝卜夫人世妇之吉者入蚕于蚕室及献茧遂朱緑之黄之以为黼黻文章服既成君服以祀先王先公敬之至也盖王者以奉宗庙为重以躬致其服为尽孝故王以躬耕之谷为粢盛后以亲蚕之丝为祭服然蠺必以时时至而不诏告之则有失时之愆中春者可蚕之候也时则诏后帅外内命妇以共事必于北郊者妇人受隂之义说者谓月令季春之月鸣鸠拂其羽戴胜降于桑后妃斋戒亲东乡躬桑而先儒于祭义大昕之注亦以为季春朔日今此仲春诏后何也然以七月之诗攷之春日载阳有鸣仓庚女执懿筐爰求柔桑谓仲春也仓庚以仲春鸣记礼者乃言季春岂仲春者蚕事之始欤谓之始蚕意可知矣○李氏曰普天之下蚕者非一女而后犹亲蠺天下之女子有不遵微行求柔桑者乎耕者非一男而后犹佐天子之耕天下之男子有不馌南亩喜田畯者乎【○张氏曰周自后稷歴世相传其君子则重稼穑之事有室家则躬织衽之勤相勉不忘乎艰难此王业之基也故葛覃之诗曰为絺为绤服之无斁而序以为后妃之本后世幽王惑褒姒而废申后以召犬戎之祸而诗刺之曰妇无公事休其蚕织盖推其祸端良由稼穑织纴之事不闻于耳不动于心以至于此】<br />
　　岁终则防内人之稍食稽其功事<br />
　　王氏曰内人王内之人【○王昭禹曰谓之王内以内属于王谓之内人以人属于内○贾氏曰案典妇功授嫔妇及内人女功之事赍嫔妇既是九嫔世妇明内人是九御】○贾氏曰稽犹计也功事丝枲之事【○王昭禹曰展而祖之非一时稽考其成而已展言绪则所展者功之纶绪稽言事则所稽者功之成事】○王氏曰既均其稍食岁终则防之既展其功绪岁终则稽之<br />
　　佐后而受献功者比其小大与其麤良而赏罚之王昭禹曰典妇以功献于后内宰则佐后而受之【○郑康成曰献功者九御之属】<br />
　　贾氏曰布帛之等缕小者则细良缕大者则麤恶今言麤不言恶言良不云细者互见其义○王氏曰小大比其制麤良比其功制中度功中程而又善则在所赏制不中度功不中程而又恶则在所罚<br />
　　防内宫之财用<br />
　　郑康成曰计夫人以下所用财○王氏曰防内宫之财用为大宰岁终受其防故也<br />
　　正岁均其稍食施其功事宪禁令于王之北宫而纠其守<br />
　　贾氏曰正岁建寅之月○郑康成曰均调度○王氏曰稍食岁终既防之矣正岁又均焉功事岁终既稽之矣正岁又施焉<br />
　　郑康成曰北宫后之六宫谓之北宫者系于王言之明用王之禁令令之【○王昭禹曰有谓之内宫有谓之北宫言内宫则知王宫为外言北宫则知王宫在南】守宿卫者【○贾氏曰谓若宫伯所掌士庶子纠其惰慢者也】郑锷曰内宰于内人之稍食何其切切耶于每岁之终则必防之于正岁之始则必均之岁终者周人之岁十月也正岁者夏人之岁正月也十月必防者谓一岁之终则一岁之功事已成食一岁之廪稍则宜一岁之功事可稽矣于是之时防之者所以稽其一岁之成效是故佐后受其所献之功乃比校其小大与其麤良以行赏罚于是时又倂与一岁之财用皆防之因一岁之费而责一岁之效如此其严正月必均者谓一岁之始则一岁之功事始施始焉不均其廪稍则终焉不敢责其成效于是之时均之者所以施其一岁之功事功事已施于是表揭禁令于北宫又从而纠其所守使无敢游观而去守以妨一岁之功事故特指王之北宫言之则因一岁之始而施一岁之事如此其严然则切切于内人之稍食岂徒然哉<br />
　　上春诏王后帅六宫之人而生穜【直龙反】稑【音六】之种而献之于王贾氏曰上春亦谓正岁以其春事将兴故云上春○郑康成曰六宫之人夫人以下分居后之六宫者古者使后宫藏种以其有传类蕃孳之祥必生而献之示能育之使不伤败且以佐王耕事共禘郊也【○刘执中曰种必生于六宫以其有地之道生生不穷之祥○史氏曰凡穜稑之种必借后宫生之者欲其亦知稼穑之艰难不然外庭之臣岂乏司农司穑必待出于六宫之手】○郑锷曰经言三农生九谷固不一种独于穜稑之种则三言之司稼辨之而县于邑闾舍人县之于岁时内宰生之于上春皆以穜稑为言则知穜稑非九谷也司农谓先种而后熟则谓之种后种而先熟则谓之稑言生穜稑之种则凡九谷之或先种后熟或后种先熟者皆生之也观诗人有稷穜稑之言谓稷之有先后然则非指穜稑为谷明矣<br />
　　总论<br />
　　郑锷曰后之尊与王同体賔客之来则有礼賔之事祭祀之时则有助祭之事建国则立市共祭服则亲蚕耕借则献种岁终又受后宫献种之事则为后者不为无职立内宰之官或佐之或赞之或诏之或正之如是其详然先王之意不止此耳中宫之贵椒房之宠命下大夫为之宰以治宫中之政令则制以天下之公法实所以杜骄侈之原<br />
　　陈君举曰尝读关雎知三代而上后妃极天下之选矣后妃母仪天下而嗛嗛然有不足配至尊之意当是时夫人嫔若干人世妇若干人女御若干人各以其职奉上所以共賔祭蕃子姓之官备矣后方恻然遐想幽深侧陋之间尚有遗贤宜配君子求而不可得则中夜不寐展转叹息庶几得之吾当推琴瑟钟鼔之奉与之偕乐而后慊后德如此则宫掖之政一以听后之所为奚不可者今内小臣而下凡阉官九嫔而下凡妇官下至于女奴晓祝者晓书者晓裁缝者必属之大臣则夫员数之増损职掌之废置禄秩之多寡赐予之疏数皆禀命于朝廷而后不与且使内宰得以稽其功绪而赏罚其勤惰茍违有司之禁虽天子不得自以为恩是故私谒不行而内政举古之所谓正家者葢如此<br />
　　内小臣奄上士四人史二人徒八人<br />
　　郑康成曰奄称士者异其贤【○贾氏曰上酒人浆人等奄并不称士则非士也用奄者以其所掌在内故也○吕氏曰奄位极于上士先王防患之意盖微】○李氏曰周礼之内余奄皆不命宦官之位天象所有指其居次或在惟薄之内论其职掌或闻牀第之言固不可以诎辱俊乂浑殽男女用奄人是乃制事之宜<br />
　　愚案先王之时宦者不过数十人内小臣四人寺人五人内竖五人阍人每门四人而已不若后世之多既总于内宰而内宰又属于宰上下相统得以进退用舍之则不贤者自不容于其间后世不然宫中官则皆奄人既不属宰相所以纵横而莫制<br />
　　掌王后之命正其服位<br />
　　郑康成曰命谓使令所为或言王后或言后通耳王昭禹曰正其服则后之六服所用不同正其位则祭祀賔客防纪所以为礼者其位不同○王氏详说曰有王之服位有后之服位有王之命令有后之命令夏官太仆小臣之于王天官内小臣内竖之于后其职一内小臣云掌王后之命正其服位后出入则前驱大仆云掌正王之服位出入王之大命王出入则自左驭而前驱是大仆之职与内小臣同内竖云掌内外之通令凡小事小臣云掌王之小命诏相王之小法仪是小臣之职与内竖同然大者掌其大小者掌其小大仆小臣之所由分则内小臣所掌宜若掌后之小命乃曰掌王后之命至其通令与凡小事则内竖掌之此足以见后之次于王矣况后言命而不言大命王后虽有好令于卿大夫曽何大命之有是知大命皆在于王也周之时后且不预王之大命况其他乎○郑锷曰内宰于后之服位则正之而内小臣亦正之内宰正之于大祭祀之时内小臣正之于宫闱之中<br />
　　后出入则前驱<br />
　　史氏曰前驱者前诃肃众【○贾氏曰小臣是奄人与后导道】<br />
　　若有祭祀賔客防纪则摈<br />
　　贾氏曰祭祀賔客防纪此三事后皆有事则与后为摈赞【○郑康成曰摈为后传辞有所求为】<br />
　　诏后之礼事相【息亮反】九嫔之礼事正内人之礼事郑康成曰诏相正者异尊卑【○贾氏曰诏相正皆是上摈后尊故云诏诏告而已九嫔稍卑则言相相佐助之女御卑直正之而已】<br />
　　彻后之俎<br />
　　郑康成曰俎谓后受尸之爵饮于房中之俎【○贾氏曰天子诸侯祭礼亡案特牲荐俎乃受尸之酢次主妇酳尸尸酢主妇于东房中受尸之酢亦有荐俎后之俎小臣所彻亦约与士礼主妇之俎同也】○易氏曰膳夫言凡王祭祀賔客则彻王之胙俎胙亦俎也尸与賔之胙王其胙有馔馔皆有俎故谓之胙俎后亚王之祼献瑶爵则其胙俎一也彻后之俎而不言胙者胙以王为主后亚王而已【○王氏详说曰后之俎而不言胙者郑氏谓后受尸之爵饮于房中之俎是亦胙俎之谓也盖尸之胙王与夫賔之胙王其俎皆谓之胙俎但胙俎为至尊之俎后不言胙者屈其尊故耳】<br />
　　后有好【呼报反】事于四方则使往有好令于卿大夫则亦如之<br />
　　易氏曰好事则以物问遗于诸侯之亲者好令则以言问劳于卿大夫之亲者【○史氏曰后之族有尊后之族有亲逺在四方岂得恝然不与之接其馈饷问劳之礼乎故好事好令则内小臣得驰传而往焉其曰卿大夫者卿大夫之家也○贾氏曰后有族亲在四方谓畿外诸侯于王有　　亲若鲁卫晋郑之等也于卿大夫亦谓同姓族在朝廷者】○陈及之曰胡五峯谓妇人无外事以贞洁为行若外通诸侯内交羣下则将焉用君哉人臣尚无境外之交曽谓王后可乎其疑是矣而未足也先王之政以端本澄源为先故择配之际必得贤妃贞女以配君子其忧在进贤不滛其色见于关雎尊敬师傅化天下以妇道见于葛覃求贤审官而无险陂之行见于卷耳于是有内宰之官以隂礼教六宫以隂礼教九嫔以妇职之法教女御自三夫人以下莫非贤妇人况王后乎若是而外通诸侯之懿亲内交卿大夫之贤者不过助天子政治而已古者天子享诸侯有王后亚献之礼上公来朝夫人致礼八壶八豆八笾膳大牢致享大牢侯伯来朝亦如之子男来朝夫人致礼六壶八笾如曰妇人无外事亦甚不可矣是故欲行周礼者当自天子一身始以正心诚意为之本以之齐家以之治国以之平天下则政事无一不善处不然外通诸侯内交羣下相与连根固蒂是幽后所以亡周岂周公旧典乎【○郑锷曰唐明皇时宦官用事殿头供奉委任华重持节传命震动四方所至郡县奔走献遗动以万计卒成大乱非此内小臣比矣】<br />
　　掌王之隂事隂令<br />
　　郑康成曰阴事羣妃御见之事隂令王所求为于北宫<br />
　　阍人王宫每门四人囿游亦如之<br />
　　郑康成曰阍人司昏晨以啓闭【○王昭禹曰不以晨门名官而谓昏者盖守中门尤宜谨于昏故曰阍人】<br />
　　愚案其职云掌守中门之禁惟雉门耳此言每门者言中门据有禁守者言之其实王之五门使墨者守【○贾氏曰此掌戮文郑注谓黥者无妨于禁御○黄氏曰礼家说王宫五门则二十人囿游之数不着成康之世刑措不用其守门者安　能有墨哉汉文帝废肉刑至景帝遂募死罪为官】或以为王有五门四面皆有中门故曰每门义亦通<br />
　　郑康成曰囿御苑游离宫○黄氏曰游陂池文王灵沼王宫严密之地不得不谨囿游之地何必如是此足以见内外一体皆所以严一人之奉初不以囿游而少忽也囿游无间于王宫则燕游不足以损德○薛平仲曰阍人专守王宫中门之禁中门盖治朝之外门于王内若不相关于囿游亦非所及大宰列阍人于内小臣之后且曰囿游亦如之果何意哉盖严于内者当有以防于外而观游之所尤隙之易以乗阍人于中门之禁凡防服凶器潜服贼器竒服怪民皆有所不客入则离宫别苑之所御其防闲杜絶无异于中门之禁则外防固已严矣彼寺人于此以相道内人女宫之出入内竖于此传逹内外之通令孰有不关于阍人哉今观阍人于王宫每门凡四人则举中以见内外其所守于外者甚众寺人于正内则五人内竖之防者则始倍寺人之数其所居于内者甚寡守之者众居之者寡周公经画之宻殆不可以言语尽<br />
　　掌守王宫之中门之禁<br />
　　郑康成曰中门于外内为中若今宫阙门雉门三门也春秋曰雉门及两观灾○史氏曰中门之禁亦密于外门以其过此则是王之宫庭使内官掌之谓之阍人以其所职专在守门若今所谓司门是也【○贾氏曰雉门外有臯库内有应路故云于内外为中○郑司农曰王有五门外曰臯门二曰库门三曰雉门四曰应门五曰路门路门一曰毕门○郑锷曰王之五门皆有禁特使阍人守中门之禁何耶以朝士之官考之外朝在库门之外羣吏众庶罢民穷民皆在其所盖外之二门臣民皆可得而入若夫雉门之内则应门路门非臣民可得而妄入故于此有禁○王昭禹曰以治朝在路门之外中门于治朝为已近守禁之严于是而始】<br />
　　防服凶器不入宫潜服贼器不入宫奇服怪民不入宫郑康成曰防服衰绖凶器明器潜服若甲者贼器盗贼之任器兵物皆有刻识竒服衣非常春秋传曰尨竒无常怪民狂易【○王氏曰孔子见齐衰者虽少必作过之必趋盖内有感恻则外为之变动防服凶器不入宫恐震动至尊潜服贼器不入宫则严禁卫奇服怪民不入宫则王宜非礼弗视非礼弗听】○史氏曰王之大内常人尚不得入今此竒服怪民皆指宿卫之士非外人也外朝之宿卫既有宫正去其滛怠与其竒衺之民兹数者复禁而不入王及后者虽欲见不正之人不可得矣○黄氏曰此守中门者之职事也为命夫命妇辟与扫除设燎之事他门亦然<br />
　　凡内人公器賔客无帅【色类反】则几其出入<br />
　　史氏曰内人应役之人公器应用之物賔客公卿大夫之妻应得入见者然无帅者无所将帅非时而入出者也故必几察之防其乗间【○林氏曰所以防非常卫至尊之道】郑司农曰几谓无将帅引之者则苛其出入【○王氏曰几微察之也】<br />
　　以时啓闭<br />
　　郑康成曰时漏尽【○贾氏曰若夏至昼则日见之漏六十刻夜四十刻】○史氏曰谨其锁钥<br />
　　凡外内命夫命妇出入则为之辟【婢亦反】<br />
　　郑康成曰内命夫卿大夫士之在宫中者【○贾氏曰谓若宫正所掌者对在朝卿大夫为外命夫外命妇则总外内命夫之妻内命妇即三夫人以下】辟行人使无干<br />
　　掌埽门庭<br />
　　郑康成曰门庭门相当之地【○贾氏曰阍人掌中门则门相当之地唯中门若余门各有守门者埽之】<br />
　　大祭祀防纪之事设门燎【力召反】跸宫门庙门<br />
　　郑康成曰燎地烛【○贾氏曰谓若天子百公五十侯伯子男皆三十所作之状盖百根苇皆以布纒之以蜜涂其上若今蜡烛对人手者为手烛故云地烛】跸止行者庙在中门外○易氏曰设门燎则设燎于门以为明跸宫门庙门则跸止行者以致其肃【○王氏曰宫正凡邦之事跸明所禁止者广阍人跸宫门庙门明所禁止者门而已宫正宫中庙中则执烛明所照察者内阍人设门燎明所照察者门而已】<br />

                    <br>
                        　　凡賔客亦如之<br />
　　贾氏曰賔客在宫中庙中谓若享食在庙燕在寝史氏曰賔客之奉无异宫庙亦宜肃<br />
　　寺人王之正内五人<br />
　　郑康成曰寺之言侍诗云寺人孟子【○贾氏曰此奄人案僖公二十四年寺人披曰岂惟刑人披自称为刑人明寺人奄人若然则寺人掌内人不掌男子矣秦诗欲见国君先令寺人者彼秦仲始大其官未备】正内路寝【○贾氏曰谓后之路寝若王之路寝不得称内以后宫故云内先郑内宰注后六宫前一后五前一则路寝】<br />
　　黄氏曰寺人内竖皆奄王之正内五人则他处尚有之经不出不着员数盖掌女宫戒令职事为不可已者已在此则在他处者未必有职事虽阙之可也<br />
　　掌王之内人及女宫之戒令相导其出入之事而纠之郑康成曰内人女御女宫刑女之在宫者【○贾氏曰谓男女没入县官为奴者○黄氏曰女宫女笾女酒之属】　史氏曰戒所以饬其怠令所以趣其行○郑锷曰内人或有出入寺人则以身相之以言导之其或不如法者又从而纠之○郑氏曰纠犹割察<br />
　　王氏详说曰内宰下大夫内小臣上士故内宰正后之服位赞九嫔之礼事内小臣诏后之礼事相九嫔之礼事正内人之礼事若夫寺人初非士不过掌王之内人及女宫之戒令此贵贱之所以分也卑者不得统尊贱者不得临贵<br />
　　若有防纪賔客祭祀之事则帅女宫而致于有司郑锷曰帅女宫而致于有司以供其役使之事郑康成云有司者宫卿世妇春官之世妇祭祀賔客防纪掌女宫之宿戒及祭祀比其具故虽刑女以为役然下文又言佐世妇治礼事则指以为二十七世妇愚谓康成指有司为春官世妇者凿说盖宫卿世妇以卿为之又以下大夫贰之爵位之尊几与大宰小宰同列谓之有司或几乎轻上爵然则有司者乃掌祭祀賔客防纪之有司耳<br />
　　佐世妇治礼事<br />
　　郑康成曰世妇二十七世妇【○黄氏曰内人世妇自治礼事而寺人佐之故其职曰掌祭祀賔客防纪之事帅女宫而濯摡为粢盛】<br />
　　掌内人之禁令凡内人吊临【良鸩反】于外则帅而往立于其前而诏相之<br />
　　史氏曰前言戒令后言禁令戒者戒于未然禁者禁于已然先后之序【○黄氏曰上言戒令谓在宫有警戒之令此又言禁令谓将出宫吊临于外故又有禁止之令】○郑康成曰从世妇所吊若哭其族亲【贾氏曰郑知非其吊临者案世妇职云掌吊临于卿大夫之防故内人得从之也】○史氏曰<br />
　　内人吊临于外非寺人帅之而往谁与监临立于前而诏相之众安敢不肃【○郑康成曰立其前者贱也贱而必诏相之者出入于王宫不可阙于礼】<br />
　　内竖倍寺人之数<br />
　　郑康成曰竖未冠者之官名【○史氏曰今所谓小黄门是矣取其轻防而能传命】○刘执中曰内竖奄之小者三代礼乐称周为备六寝六宫之奄寺人内竖其众不过十人<br />
　　掌内外之通令凡小事<br />
　　郑康成曰内后六宫外卿大夫使童竖通王内外之命给小事者以其无与为礼出入便疾【○史氏曰掌王及后之令故曰内外总内及外之传命故曰通令○刘执中曰文王为世子朝于王季问内竖之御者曰安否何如故曰掌内外之通令凡小事也若大事则非童竖之可传矣】<br />
　　若有祭祀賔客防纪之事则为【于伪反】内人跸<br />
　　郑康成曰内人从世妇有事于庙者【○贾氏曰案下世妇职掌祭祀賔客防纪三事与此同明此内人从世妇而濯摡及为粢盛也】○史氏曰跸所以止行人肃喧哗【○王昭禹曰为内人跸其所禁止者王内之人】<br />
　　王后之防迁于宫中则前跸及葬执亵器以从遣【弃战反】车<br />
　　郑康成曰防迁者将葬朝于庙【○贾氏曰及葬执防器以从遣车者谓朝七庙讫旦将行在大祖庙中为大遣奠苞牲取下体天子大牢苞九个遣车九乗后亦同使人持之往如墓则内竖执防器从遣车之后以其遣车载牲体神依之故使执亵器以从若生时】亵器振饰颒沐之器【○贾氏曰案特牲为尸而有槃匜并有箪巾巾为振饰槃匜为盥手明其颒面沐髪亦有之然玉府防器郑注以为清器虎子与此不同者彼据生时故与牀第连文若死者器物虽皆不用仍法其威仪故此注为振饰颒沐之器不为清器虎子】<br />
　　史氏曰死者不可复生谓其魂气之无不之也故必求其生平所近之人所用之器觊夫冥漠之间茍未忘情庶乎其随之也故用内竖焉庶几其以平昔而不忘也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十二<br />
　　钦定四库全书<br />
　　周礼订义卷十三　　　　宋　王与之　撰<br />
　　九嫔<br />
　　郑康成曰嫔妇【○王昭禹曰女之賔从于主谓之嫔书于二女言嫔于虞九嫔以賔从于主为义故亦谓之嫔】昏义曰古者天子后立六宫三夫人九嫔二十七世妇八十一御妻以听天下之内治以明章妇顺故天下内和而家理不列夫人于此官者夫人之于后犹三公之于王坐而论妇礼无官职【○黄氏曰郑引昏义六宫有三夫人以经考之恐非内小臣摈诏后礼事相九嫔之礼事寺人佐世妇治礼事无摈佐夫人者女御比士妻世妇比大夫妻九嫔比诸侯夫人其言二十七世妇八十一御妻亦恐非周官大夫元士不止于二十七八十一其为内外相敌之数未可信也若曰数当立此以戒广色则或恐是曰九嫔疑若一娶九女因以名之王娶下比诸侯】○薛平仲曰周官言夫人多矣而夫人曽不列于官九嫔世妇女御又不言其数三公固无官也嫔妇女御之以德进者不徒求以充位也内宰自内竖以上皆所以纪纲王宫之治而九嫔以下所以辅成王内之治者非法不立非人不行内外盖一道所以叙次之别如此<br />
　　陈君举曰妇人女子常与至尊幽居九重人弗得见骄蹇自恣无所不至故使之分职于六宫附属于冡宰而天官内宰春官世妇又得以参检其事与夫妇妾贱人自相使令而无畏忌者不同矣汉髙欲立戚夫人子留侯曰骨肉之间虽臣等百人何益袁盎却慎夫人坐文帝怒说以人彘乃从使大臣得与内事其如是乎后世一女专恣而公卿附离之不暇尚何冡宰之能率<br />
　　掌妇学之法以教九御妇德妇言妇容妇功各帅其属而以时御叙于王所<br />
　　贾氏曰妇学之法谓妇人所学之法所谓妇德妇言妇容妇功也【○易氏曰内宰言其学之已成者故谓之隂礼九嫔言其学之未成者故谓之妇职○王氏详说曰内宰之教举其要也九嫔之教致其详也故以妇学为言○史氏曰九嫔受教于内宰谓之隂礼故能知内学之法法者规矩准绳也】○郑康成曰九嫔以下九九而御于王所九嫔既习于四事又备于从人之道是以教女御【○郑景望曰九嫔言教九御而不言教世妇则世妇亦必妇徳之成者而后为之○史氏曰教九御则世妇御妻内人皆在】○刘执中曰一曰妇德以柔顺贞洁为本而皆本于德【○史氏曰周南之诗无非后事关雎首篇明后妃之徳则德之为本固可知也惟其有德则外之为贤君子内之为贤妇人他或未能不害其为贤茍无其德徒有其言则妇有长舌维厉之阶茍无其德徒有其容则色之蛊媚倾人之国茍无其德徒有其功则牝鸡之晨惟家之索何足道哉惟其以德教之于前则三者自然类进故为妇道之全此教之之法必先于德】二曰妇言者言其心之声心懐温柔则言温柔心怀正顺则言正顺【○郑锷曰妇有长舌维厉之阶诗以为刺牝鸡之晨惟家之索书以为戒妇人之言其可妄出诸口乎教以妇言者欲其寡讷也】三曰妇容者谓用礼以正其容也容见于身则动根于德德以正其心而礼以正其容故能歩武成于宫商动静中于礼乐诗不云乎被之僮僮夙夜在公被之祁祁薄言旋归【○郑锷曰冶容诲淫易系以为盗之招妻美而艶孔父所以见杀妇人之容其可以不婉娩乎教以妇容者欲其婉娩也】四曰妇功功者德行之实有德行以饬其身而无功实以事其上虽有宠禄不足以自固矣故有宗庙之祭祀笾豆之濯溉不可以不致其洁有王后之奉养膳羞之精隽不可以不尽其心有祭服之黄岁功之所施不可以不致其力有粢盛之馈食荐彻之赞佐不可以不尽其礼【○郑康成曰妇功谓丝枲○郑锷曰教以妇功者欲其知蚕织也】骄侈之习与性俱成安知四事为不可忽所以有赖于九嫔之教<br />
　　郑康成曰教各帅其属者亦使九九相与从于王所息之燕寝御犹进也劝也进劝王息亦相次叙凡羣妃御见之法月与后妃其象也卑者宜先尊者宜后女御八十一人当九夕世妇二十七人当三夕九嫔九人当一夕三夫人当一夕后当一夕亦十五日而遍云自望后反之孔子曰日者天之明月者地之理阴契制故月上属为天使妇从夫放月纪【○贾氏曰谓月初卑者为始望后尊者为先御见之法无正文郑以意消息之】○史氏曰嫔有九三倍之为世妇九倍之为御妻各帅其属帅其所分教者以时进御于君故曰叙叙者有节而不乱盖气血有限而顔色无穷茍无其节则耗惫随之<br />
　　凡祭祀赞玉齍【音咨】赞后荐彻豆笾<br />
　　贾氏曰祭祀之时男子进俎妇人设豆笾簠簋赞助也助后荐玉齍○郑康成曰玉齍玉敦受稷器【○贾氏曰豆笾言赞荐彻而玉齍直言赞不云荐彻明直赞进而已】○郑锷曰故书以玉齍为王齍王安石用其说乃谓下言赞后则上言赞王言之序也以经攷之大宗伯奉玉齍小宗伯逆齍肆师表齍盛告洁凡此皆赞王也礼官当赞王则九嫔所赞者皆赞后谓为赞王非也○王氏详说曰大宗伯云奉玉齍小宗伯云辨六齍之名物使六宫之人共奉之是玉齍之事非王后之所奉然共齍者六宫之人奉齍者大宗伯进齍者后赞后之进齍者九嫔若夫笾豆之事虽存于有司而荐彻笾豆者后之事盖妇人无非无仪惟主中馈况笾豆奉承宗庙得不为后之事乎至大祭祀后不预则大宗伯摄而荐豆笾彻醯人醢人皆以奄与女奚掌之所以知其为后之事明堂位曰君肉袒迎牲于门夫人荐豆笾是已<br />
　　若有賔客则从后<br />
　　贾氏曰后有事于賔客谓助王享燕时九嫔则从后往【○林氏曰九嫔之从后犹宗伯之从王】○郑康成曰当赞后事<br />
　　大防帅叙哭者亦如之<br />
　　贾氏曰大防王防○郑康成曰亦从后帅犹道也后哭众之次叙者乃哭○王氏曰大防外宗叙内外朝暮哭者九嫔亦从后帅之<br />
　　世妇<br />
　　王昭禹曰执箕帚以事人者谓之妇记曰纳女于天子备洒埽妇之事人有广嗣之义故谓之世妇○郑节卿曰天官世妇以广嗣为义春官世妇卿以掌女宫之宿戒名同而官异不得不分内外○郑康成曰不言数者君子不茍于色有妇德者充之无则阙<br />
　　掌祭祀賔客防纪之事帅女宫而濯摡【古爱反】为齍盛郑康成曰濯涤也摡拭也为犹差择【○贾氏曰祭祀稷舂人舂之人炊之故知此世妇非舂非炊是差择也】○郑锷曰所用之器则濯摡以致洁所奉粢盛则差择以致精先王之置世妇岂徒奉左右以为悦哉其所掌者重矣【○王氏详说曰少牢曰瓮人摡鼎俎廪人摡甑甗司宫摡豆笾是灌溉之事为男子之职周礼以女官而濯摡此所以与少牢异故曰周之礼乐庶事备】<br />
　　及祭之日涖【音利】陈女宫之具凡内羞之物<br />
　　郑康成曰涖临也【○贾氏曰案春官世妇宫卿云掌女宫之宿戒及祭祀比其具此官直临之而已】内羞房中之羞【○贾氏曰谓糗饵粉餈案少牢皆从房中而来○王昭禹曰内羞则笾人醢人为王及后世子共之及祭之日世妇涖陈之】<br />
　　总论<br />
　　刘执中曰王与后之祭祀賔客防纪外有百执事各帅其属夙夜厥职非不可以备其物致其诚也必使九嫔世妇躬涖乃事又俾女御从而观焉盖以妇人不事于宗庙賔客防纪则不知所以事上之道岂独使之致已之诚哉亦所以役之艰难俾尽其敬也此关雎之后妃召南之夫人立教于前而周官所以帅而习之于后<br />
　　掌吊临于卿大夫之防<br />
　　郑康成曰王使往吊【○贾氏曰案司服公卿大夫皆王亲吊之此又使世妇者盖使世妇致礼物但吊是大名虽致礼亦名为吊是以大仆云掌三公六卿之吊劳注云王使往小臣云掌士大夫之吊劳注云致礼同名为吊是其事也】○王氏曰世妇视大夫故使吊临于卿大夫之防<br />
　　总论<br />
　　叶氏曰自古妇人之贤者盖不易得故生则寝之地以教其卑衣之裼以教其正弄之瓦以教其事既十年则姆教婉娩听从执麻枲治丝茧织纴组紃学女事以共衣服观于祭祀纳酒浆笾豆菹醢礼相助奠十五而笄二十而嫁先嫁之三月或教于公宫或教于宗室教以妇德妇言妇容妇功教成之祭牲用鱼芼用苹藻所以成妇顺如此而后备于从人之道况夫王之北宫当贯鱼之宠者可以非其人哉后世人主不择德而以色甚者或取之倡优下贱如汉赵飞燕李夫人之属是也曲礼纳女子于天子曰备百姓言以广子姓耳深山大泽实生龙蛇母子传类亦不可忽晋愍懐太子宫中为市使人屠酤手揣斤两轻重不差其母屠家女也先王之制百二十人犹以无人而阙之其至难至谨如此<br />
　　女御<br />
　　郑康成曰昏义所谓御妻御犹进也侍也【○王昭禹曰预于燕寝之事则事之至贱非若妇有敌夫之意故但曰女御而已○史氏曰御之为言如马之在御必俟人鞭防然后迟速缓急不失节外有仆御内有妇御皆职之贱亦有九嫔教以妇学使之不失于正】<br />
　　掌御叙于王之燕寝<br />
　　刘执中曰九嫔云以时御叙者朔望尊卑之叙此言御叙于王之燕寝者以九人长少为叙【○林氏曰小星诗曰进御于君知其命有贵贱所谓御叙则有贵贱差别之名故也】○郑康成曰于王之燕寝则王不就后宫息【○王昭禹曰王有六寝一为路寝五为燕寝女御御叙之所九嫔言王所此言燕寝实一也】○李氏曰女御掌叙于王之燕寝不使九嫔世妇掌之防上之专妬盖女御官卑不敢嫉妬自专则内无怨女子孙众多夫饮食男女人之大欲一有失时则大伤和气七月女心伤悲东山妇叹于室安得聚少艾之色幽于深宫而无进御之路其情之感动如何哉<br />
　　以岁时献功事<br />
　　王昭禹曰岁时者岁终之时典妇功所谓秋献功是也○郑康成曰丝枲成功之事【○史氏曰嫔妇化治丝枲女功之常女御掌献其事则其勤惰又有劝惩矣】<br />
　　凡祭祀赞世妇<br />
　　王昭禹曰祭祀之事世妇所掌女御预赞之事【○郑康成曰助其帅涖女宫也】<br />
　　大防掌沐浴<br />
　　郑康成曰王及后之防○贾氏曰王及后防沐用潘浴用汤始死为之于南牖下但男子不死于妇人之手今王之防亦使女御浴者案士防礼浴时男子抗衾则不使妇人今王之防沐或使妇人而浴未必妇人或亦供给汤物而已亦得谓之掌<br />

                    <br>
                        　　后之防持翣【所甲反】<br />
　　郑康成曰翣棺饰持而从柩车【○黄氏曰案礼器云天子八翣又汉制度皆戴璧后防亦同将葬向圹之时使此女御持之左右各四人故郑云持而从柩车】○王氏曰后之防持翣者女御以蔽饰后为事<br />
　　从世妇而吊于卿大夫之防<br />
　　郑康成曰从之数盖如使者之介云【○贾氏曰世妇象大夫女御象元士但介数依命数为差则王之大夫四命世妇之从亦四人】<br />
　　女祝四人奚八人<br />
　　郑康成曰女祝女奴晓祝事者○郑锷曰古者圣王设董祭之官絶地天通人神不相杂扰故无事于巫祝后世官废神有不安其所而为妖于人人有不得其安而祈福于神圣人在上因人情而设巫祝之官是故在国祀之礼则有大祝甸祝诅祝之司在王宫则有女祝以女奴晓者四人为之<br />
　　薛平仲曰人情莫敬于鬼神而鬼神易以惑莫畏于简书而简书难以守惟知鬼神之有常礼则所以敬之者不可得而惑惟知简书之有公法则所以畏之者有可得而守女祝之设所以使之敬鬼神鬼神之礼定矣则妖诞之说果何自而入而巫蛊之祸亦何自而见乎女史之设所以使之畏简书也简书之法严矣则彤管之炜岂不甚可乐而静女之刺何自而作乎格其邪心于幽隐之微杜其私心于记録之逺女祝女史次于女御之后所以为王内之助者深<br />
　　掌王后之内祭祀凡内祷祠之事<br />
　　郑康成曰内祭祀六宫之内灶门户【○贾氏曰祭法王立七祀有戸灶中霤门行泰厉司命后亦与王同今郑直云灶门户者以妇人无外事无行与中霤等其灶与门户人所出入动作所由后亦当祀之也案月令春祀户夏祀灶秋祀门后祀之时亦当依此○王昭禹曰内祭祀之在内者若五祀之类是也】祷疾病求瘳祠报福【○王昭禹曰祈福曰祷赛祷曰祠】○郑锷曰内祭祀则宫中之祭是事之常也内祷祠则疾病之祷是事之非常也<br />
　　掌以时招梗【古猛反】禬【古外反】禳【如羊反】之事以除疾殃贾氏曰招者招取善祥梗者御捍恶之未至禬者除去见在之灾禳者推见在之变异【○王氏曰禬以禬福禳以禳祸禬以防福而以神仕者曰以禬国之凶荒民之札防则弭凶荒札防乃所以防福】此四者皆与人为疾殃故云除疾殃也○王昭禹曰招梗者施于未然之前禬禳者施于已然之际招梗禬禳顾何施而不可然女祝掌其事亦固有时矣以男巫攷之春招弭以除疾病冬堂赠无方无筭则招梗者必于春之时禬禳者必于冬之时以春为一岁之始招祥梗灾宜于时之始冬为一岁之终禬福禳祸宜于时之终【○贾氏曰以时者谓随其时不必在四时】<br />
　　陈君举曰胡五峯谓宫闱不当有此且曰此殆汉世女巫执左道入宫中为厌胜之事耳是盖未察先王之意古人通天人彻幽明动则有祭故食则祭先饭桑则祭先蚕农则祭先啬与夫祭行祭门祭灶祭表貉祭先牧祭马祖等类不一不惟不忘初之意盖神所在有之故所在祭之皆先王谨微之意所以自尽焉外朝有司巫男巫女巫内朝有女祝所掌者大抵类后世淫祀祈望非福然先王不以为不可必设官以掌之者交三才之道也推其意皆为祈福祥求永贞设而必若此者人臣爱上之祠华封之祝尧天保之报上亦其义耳若曰人事既尽此等事一切勿讲则非圣人之意后世人主不脩人事祈望非福若秦始皇汉武帝之求神僊梁武帝之奉佛法又非先王事神之本意【○愚案孙说见女巫后】<br />
　　女史八人奚十有六人<br />
　　黄氏曰郑曰女祝女奴晓祝事女史女奴晓书者盖与女酒女浆同也酒人列职故女酒为女奴晓酒者浆人列职故女浆为女奴晓浆者可也女祝女史各自列职其事略如春官大祝大史故上联嫔御与酒浆醯醢不同必非女奴也○刘执中曰女史八人盖择嫔御之贤者为之○张氏曰女史八人令执彤管在宫中书王后夫人之佐治宫女德之善恶及进御烦碎之事皆书之故宫女惧而修德○郑锷曰古者天子有史官左记言右记动故为天子者不敢有过举后与王同体言动不谨则家道不齐无以举天下之内治故有女史【○愚案薛平仲说见女祝】<br />
　　掌王后之礼职掌内治之贰以诏后治内政<br />
　　王昭禹曰王后之礼各有所职若祭祀之礼则有荐彻賔客之礼则有献酬其职女史掌之王后以礼动当以其职告上○郑康成曰内治之法本在内宰书而贰之【○王氏曰贰内宰之所掌】<br />
　　逆内宫<br />
　　郑康成曰钩考六宫之计【○贾氏曰谓六宫所有费用财物及米粟皆当钩考之○王氏曰治正后宫】<br />
　　书内令<br />
　　郑康成曰后之令【○贾氏曰书而宣布六宫】<br />
　　凡后之事以礼从<br />
　　贾氏曰大史以书协礼事执书以诏王此女史亦执礼书以从后【○王氏曰以礼籍从焉诏后故也】○史氏曰施之于事曰治内政攷女宫以计曰逆内宫纪后之命曰书内令继之以凡后之事以礼从则知后之言动皆当合于礼是故戒慎于所不覩恐惧于所不闻则于礼也庶几其可书矣<br />
　　典妇功中士二人下士四人府二人史四人工四人贾四人徒二十人<br />
　　郑康成曰典妇功者主妇人丝枲功官之长【○宫正疏曰诸言典者出入由已课彼作人故谓之典】○陈君举曰凡三官悉用士人先王以此人主奢俭所系国家利害所关非士大夫为之则害国乱政必不得已与内宫相关通如内小臣缝人之类则用宦者耳○贾氏曰有贾四人者以其丝枲有善恶贵贱则须贾也○史氏曰妇人女子嫉妬贪鄙骄奢淫佚皆起于饱食终日无所用心今使之趋作不倦则心之所存日在于此不见异物而迁正有赖于典妇功<br />
　　掌妇式之灋以授嫔妇及内人女功之事赍【音咨】<br />
　　王昭禹曰式言所用之式法言所治之法所用之式则多寡之数所治之法则精麤之度知其所为之法然后可授其为女功之事赍【○刘执中曰妇有贵贱则职有重轻授有多寡则功有麤良故有妇式】○郑锷曰或谓大宰有嫔妇化治丝枲谓之任万民则指民间之嫔妇言也今此典妇功之官掌授嫔妇女功之事赍郑康成谓容国中妇人贤善工于事者若如是说则民间嫔妇皆授丝枲于宫然后为布帛官何以给之哉此言嫔即九嫔也言妇即世妇也彼皆举妇功于宫中宜给以布帛之赍非民间任化治之职者何以知之以其言掌妇式之法以授嫔妇及内人女功之事赍推之可知盖上言嫔妇下言内人非王宫之嫔妇而谁欤又况所献之物为以共王及后之用又颁于内府则非民间嫔妇之所化治明矣【○贾氏曰内宰作二事及妇功惟据九御而言不言九嫔世妇有丝枲之事郑以九嫔世妇者惟三夫人无职九嫔已下皆有之然女御四德不偹故须教之九嫔世妇素解不须教也○黄氏曰九嫔世妇通乎诸侯夫人大夫妻典丝所谓内外工也及内人殊之于嫔妇】<br />
　　郑康成曰事赍谓以女功之事来取丝枲【○史氏曰授其赍者给其丝枲之物○黄氏曰事赍治丝枲之事及转致杂费】<br />
　　凡授嫔妇功及秋献功辨其苦【音古】良比其小大而贾【音嫁】之物书而楬【其列反】之<br />
　　易氏曰郑氏谓授当为受非也当为授字谓授嫔妇功之后及秋献功耳○郑司农曰苦读为盬谓分别其缣帛与布纻之麤细皆比方其大小【○贾氏曰司农之意以典妇功是都司总掌故分别布帛其典丝唯主丝丝其良者也典枲唯主布布为苦者也】<br />
　　史氏曰辨苦良工有巧拙也比小大功有等差也贾之者估其直之低昂书而楬之者榜其物以见凡目○郑景望曰典妇功典丝典枲皆楬贾何也其亦日省月试既廪称事以劝励百工之意<br />
　　以共王及后之用颁之于内府<br />
　　黄氏曰典妇功诏典丝典枲共之【○贾氏曰于典丝典枲处受其良好者入此典妇功藏之以待王及后之用故藏之于内府也】○王昭禹曰颁之于内府者所以待邦之大用共四方使者及好赐之所用<br />
　　典丝下士二人府二人史二人贾四人徒十有二人史氏曰天下之丝皆出于一所吐谓之忽五忽谓之丝则一丝之得亦不易矣后世亲之礼废衣服悉备于四方之土贡故取之尽锱铢用之如泥沙无一分顾惜由其不知所自来典丝之职亦先王恭俭节用之一助<br />
　　掌丝入而辨其物以其贾楬之掌其藏与其出以待兴功之时<br />
　　黄氏曰凡丝皆掌其入是亦为一府藏也典枲亦然郑康成以丝入为九职嫔妇所贡丝非也闾师任嫔以女事贡布帛不贡丝此当是九贡禹贡兖州厥贡漆丝青州厥贡丝枲【○贾氏曰后宫所之丝自于后宫用之以共祭服不入典丝其岁常贡之丝若禹贡兖州漆丝之等且余官更无丝入之文亦当入此典丝也辨其物者谓丝有善恶麤细不同】○王氏曰以其贾楬之防其贱贸贵【○黄氏曰以其贾楬之将以为授功献功之程】<br />
　　郑康成曰丝之贡少藏之出之可同官也时者若温暖宜缣帛清凉宜文繍<br />
　　颁丝于外内工皆以物授之<br />
　　黄氏曰外内工九嫔世妇及诸侯夫人大夫妻【○贾氏曰上典妇功授嫔妇功郑以为九嫔世妇此注内工直云女御者案内宰教女御作二事九嫔教九御以妇职则女御专于丝枲九嫔世妇四德自备不常为丝枲假使为之以其善事所造惟典妇功以共王及后所用不在典丝典枲】○贾氏曰以物授之若缣帛则授以素丝若文绣则授以防丝【○王昭禹曰亦防其以贱贸贵】<br />
　　凡上之赐予亦如之<br />
　　郑康成曰王以丝物赐人【○王昭禹曰赐予所用者有贵贱不同亦皆以其物授之】<br />
　　及献功则受良功而藏之辨其物而书其数以待有司之政令上之赐予<br />
　　黄氏曰郑康成改良为苦非也又曰其良功典妇功受之亦非也典妇功掌授功之政令典丝典枲掌其出入典妇功非府藏之官犹大府之于内外府良功丝功缣帛【○郑锷曰典丝之职以丝为主则献功之时受丝功之缣帛故曰受良功盖物之美有曰良丝视麻为至美对苦而言则良为精苦为麤故有苦良之义对缕而言则丝功谓之良功麻功谓之苦功良功丝之缣帛典丝受之苦功麻之布缕典枲受之与典妇功之所受者不相干典妇功于秋献功则受嫔妇之功受赍于典妇功之官故彼得而受之非此典丝所颁之丝彼所谓辨其苦良者谓嫔妇之功有苦良耳】○王昭禹曰有司之政令若司服弁师所司之政令【○刘执中曰待有司之政令谓给邦之百用】玉府言王之好赐内府言王及宰之好赐予此言上之赐予又非特王及宰而已盖王后夫人所用皆在是矣<br />
　　凡祭祀共黼画组就之物<br />
　　郑康成曰以给衣服冕旒及依盥巾之属白与黑谓之黼采色一成曰就○薛氏曰天子之巾曰黼巾位曰黼依无非黼也天子佩白玉而组绶素丝组之良马五之则马与佩亦用组也然祭祀之用丝者莫急于冕服黼画则其服也组就则其冕也在衣而缋在裳而绣黼之于裳则绣矣此曰黼画者周人以黼为尚耳诗曰衮及黼书曰麻冕黼裳此典丝之所以首黼画也天子缫斿十有二就就成也曰组就者以组为就也故典丝言良工者其致美乎黼冕之意欤○史氏曰朱緑黄止为祭服而不敢他用知其难得也<br />
　　防纪共其丝纩【音旷】组文之物<br />
　　郑康成曰以给线缕着盱口綦握之属青与赤谓之文【○贾氏曰云线缕者释经丝谓所裁缝皆用线缕也云着盱口綦握之属者释经纩组案士防礼握手纁里着组系防大记属纩以俟絶气内则云屦着綦郑云綦屦系是用纩组之事也云青与赤谓之文缋人职云文绣之属亦用丝故连言也】○王昭禹曰防纪有用丝以为线缕有用纩以充衣褥或用组文以为物之饰<br />
　　凡饰邦器者受文织【音志】丝组焉<br />
　　郑康成曰谓茵席屏风之属【○贾氏曰上既言祭祀防纪所用此云饰邦器据生人所饰器物言茵者谓若少仪云枕几茵颖之等郑云茵者缛也云席者谓席之四縁若司几筵纷纯之等屏风者即上文注黼依也但上据祭祀此据王所用若司几筵之扆前者是也】○王昭禹曰文织以文为织丝组以丝为组文织丝组所以为饰邦器之用<br />
　　岁终则各以其物防之<br />
　　郑康成曰种别为计【○郑司农曰各以其所饰之物防计傅着之】○王氏曰典丝典枲岁终各以其物防之防其以贱贸贵<br />
　　典枲下士二人府二人史二人徒二十人<br />
　　王昭禹曰麻之未缉者谓之枲典枲所掌其物非一独以枲名官盖麻为女功之正【○郑锷曰布有出于麻者亦有出于草者如葛如防可以为絺为绤是出于草者也然出于麻以衣被乎人者为多故虽布缌缕纻出于麻草之不同而设官止以典枲为名也】○史氏曰观葛覃后妃在父母家志在女功之事以其躬歴女功知其物之难成则恭俭节用服澣濯之衣固宜然言葛不言布者葛轻布重举轻以见重此葛覃之诗所以为后妃之本而典枲之官助先王崇本之治为多<br />
　　掌布缌缕纻之麻草之物以待时颁功而授赍<br />
　　郑康成曰缌十五升布抽其半者白而细防曰纻【○王昭禹曰纻则苎草之为布者草则葛之属凡可以为布者皆是麻草之物指其自然之质而言之布缌缕纻指其人为之功而言之布缌缕纻皆出于麻草之物】杂言此数物者以着其类聚众多草葛防之属【○史氏曰布重而缌轻】○郑锷曰缌者布之细者缕者线孟子曰有布缕之征自其已成言之则曰布缌缕纻自其本质言之则曰麻与草○贾氏曰以待时颁功而授赍者典丝注用丝有四时之别此麻草所为四时皆得也授赍亦如典妇功所注【○王昭禹曰授赍则授其所以为功之资与典妇功授赍同意】○史氏曰计其当用之时授以麻草使为布缌缕苎<br />
　　及献功受苦【音古】功以其贾楬而藏之以待时颁<br />
　　郑锷曰苦功谓麻草所成之功非谓苦恶也指麻草所成者为苦以见出于丝者为良功【○愚案详见典丝】○史氏曰楬其贾者物有等差时颁者衣服赐予之时冬裘夏葛不可紊也【○黄氏曰冬服司裘颁季秋献功裘以待颁赐是也暑服典枲颁及献功受苦功以其贾楬而藏之以待时颁是也】<br />
　　颁衣服授之赐予亦如之岁终则各以其物防之郑康成曰授之授受班者帛言待有司之政令布言班衣互文<br />
　　王氏曰颁衣服授之赐予亦如之者颁衣服赐予皆以物授之言赐予而不言上以典丝见之○史氏曰岁终之防各以其物知其出纳之数<br />
　　总论<br />
　　王昭禹曰先王之于妇职王后帅之以内宰教之以二事九嫔又从而教之至于妇功则丝枲二物亦皆有官以典之及其献功则后受之而内宰佐之典妇功又辨其苦良比其小大典丝之属皆辨其物卑而内人尊而王后皆相率以丝枲之事其详至于如此天下之务惟本之为贵男子之务本于农耕女子之务本于丝枲茍不忘其本而先之于上则男有余粟女有余布邦之财用所为足也<br />

                    <br>
                        <br />
<br />
<br />
　　周礼订义卷十三<br />
<经部,礼类,周礼之属,周礼订义><br />
　　钦定四库全书<br />
　　周礼订义巻十四　　　　宋　王与之　<br />
　　内司服奄一人女御二人奚八人<br />
　　郑康成曰内司服主宫中裁缝宫之长○史氏曰春官有司服掌王之吉凶衣服今掌后之吉凶衣服者不得不以内司服别之【○郑锷曰司服一耳王之服掌于春官后之服掌扵天官王者岀与物接因以行礼于外为主春官掌礼故也王后入与王接则以正体于内为主天官掌王内之政令故也】○贾氏曰奄一人者以衣服事多须男子兼掌与妇人同处故用奄○郑康成曰有女御者以衣服进或当于王广其礼使无色过【○贾氏曰此女御还是女奴晓进御衣服者故与女酒女祝女史同号女也得与八十一女御同名欲见百二十外兼有此女御之礼王合御幸之使王无滛色之过故曰女御】<br />
　　薛平仲曰上自王后以事先天下下及命妇内人以丝枲效其功则女功之勤亦至矣人惟患已之不谙其勤也而后服饰之用或过侈而不顾知吾身所歴者为不易则吾身之所服者其敢易哉<br />
　　掌王后之六服袆衣揄【音遥】狄阙狄鞠衣展衣缘【吐乱反】衣素沙<br />
　　郑锷曰天子之服九王后之服六者盖天子阳道九者所以取乎阳数之极王后隂道六者所以取于隂数之中天子之九祭服六常服三王后之六祭服三常服三王后无天地山川社稷之祭故服止于三或九或六无非取法乎隂阳之义○郑司农曰袆衣画衣祭统曰夫人副袆立于东房【○贾氏曰袆衣亦是翟而云衣者以袆衣是服之首故言衣】○刘执中曰袆衣色所以象地而配天子之衮天子大裘衮冕以为质所以配天○郑康成曰狄当为翟翟雉名伊洛而南素质五色皆备而成章曰翚江淮而南青质五色皆备而成章曰摇王后之服刻缯为之形而防画之缀于衣以为文章○郑锷曰阙狄与礼记之屈狄之屈同【○王氏曰阙狄谓之屈知其屈于袆狄而已】论语曰君子扵其所不知盖阙如也以翟为饰比之袆揄二服刻为雉服而阙其数耳于袆衣言衣而不言狄于揄阙言狄而不言衣者盖袆言衣则知揄阙者亦衣也揄狄阙狄言狄则知袆衣亦狄也上下之文互见<br />
　　郑康成曰袆衣画翚者揄狄画摇者阙狄而不画此三者皆祭服从王祭先王则服袆衣祭先公则服揄狄祭羣小祀则服阙狄○史氏曰翚与揄皆雉取雉者象徳也夫雉者其交有时内之所守者正其羽五色外之所者文质素而青仁义之全【○郑康成曰以下推次其色则袆衣揄狄青阙狄赤妇人尚专一徳无所兼连衣裳不异其色】<br />
　　郑康成曰鞠衣黄桑服色如鞠尘象桑叶始生月令三月荐鞠衣于先帝告桑事【○郑锷曰鞠衣之色黄虽服以奉采桑之祭非事宗庙之服故不入祭服之列】○郑司农曰展衣白衣丧大记世妇以襢衣襢与展相似【○郑康成曰展衣以礼见王及賔客之服字当为襢襢之言亶亶诚也诗云瑳兮瑳兮其之展也○郑锷曰事人之道以诚信为主而服展衣以见王与賔客故其色白见其诚信洁白之道】○王氏曰褖衣之色黒而縁以纁【○王氏详説曰以褖衣为緑衣者此卫诗之文以褖衣为税衣者此杂记之文以褖衣为纯衣者此昏礼之文以褖衣为男子所陈之衣此士丧礼之文郑康成曰御于王之服亦以燕居】<br />
　　史氏曰鞠衣黄衣黄者中也亲之服欲天下取中也展色纯白白者正洁之义以礼见王享賔客时服也谓之展者展礼所用也缘衣纯黒黒者至隂之义至隂不动燕居时服也谓之缘衣太质无华以纁缘之也夫天地黄黄者地道妻道天地严凝之气始于西南盛于西北白者西方之色隂之盛坎再索而得女正北方之卦黒者北方之色女之位凡此皆妇人所用之正色故鞠衣展衣縁衣不独后服之外内命妇亦服之<br />
　　郑康成曰素纱今之白防六服皆袍制以白防为里使之张显今世有纱縠者名出于此【○黄氏曰谓素纱以白防为里未必然毛公曰礼衣有展者以丹縠为衣又曰絺之靡者为绉是当暑绊延之服展衣丹縠似与司农合然以意求之绉絺冝素纱为类郑曰后世纱縠名出于此素纱单薄之称是则当暑别有此服其制亡不可攷○陈君举曰褖衣冬衣素纱夏衣如书所谓藻火粉米黼黻絺绣夏则絺冬则绣更不必多说○史氏曰妇人以正洁为体以疏通为用六服必以素纱为里素白也纱疏也先王为衣服之义所以寓戒】<br />
　　緫论<br />
　　汤氏曰狄当作翟翟是首饰所谓副也袆摇屈鞠展褖皆衣名诗云玼兮玼兮其之翟也鬒髪如云不屑髢也今俗云翟髻是也下文云瑳兮瑳兮其之展也防彼绉絺是绁袢也郑康成据此知展是白衣然则褖衣黒展衣白鞠衣黄亦三色相次<br />
　　王氏详说曰玉藻云王后袆衣夫人揄狄又云君命屈狄再命鞠衣一命襢衣士褖衣又云惟世妇命于奠茧其他则从男子郑氏以意约而解之谓世妇命于奠茧之文冝在夫人揄狄之下盖前所谓夫人揄狄谓王后夫人下所谓君命屈狄者谓子男之夫人且六服之制王后袆衣夫人而下无复有袆衣矣明堂位谓夫人副袆云者直谓鲁设耳鲁为上公之后得用此礼与二王之后礼一同夫人揄狄则内之三夫人与夫诸侯之夫人亦揄狄矣侯伯之夫人揄狄则子男之夫人屈狄矣此所以知君命屈狄为子男之夫人言也子男之卿再命故其妻鞠衣大夫一命故其妻襢衣其士不命故其妻褖衣等而上之上公之国之妻当屈狄卿之妻当鞠衣大夫之妻当襢衣士之妻当褖衣矣侯伯之国上卿之妻当屈狄下卿之妻当鞠衣大夫之妻亦当襢衣士之妻亦当褖衣矣但秦火之后经无正文故说礼者亦无定论要之可以义起<br />
　　史氏曰诗人以后妃服澣濯之衣为美今此所用六服之彩绘得无相戾耶盖六服者祭祀賔客朝王所用所谓礼服法服至其常御者澣濯之衣可也郑锷曰天子六服有章数之殊备物而尚文王后三服无章数之异守一而尚质惟其尚文故日月山龙而下有鷩有毳其物十二惟其尚质故纯用狄而已以王服之章十二推之则后服亦刻十二以为饰何则文质虽殊而合体同尊法天之大数也<br />
　　辨外内命妇之服鞠衣展衣缘衣素沙<br />
　　郑锷曰内命妇之服惟此三等外命妇之服视其夫之爵其夫则服鞠衣其夫卿大夫则服展衣其夫士则服缘衣或者谓在内之臣有公卿大夫士之殊在外之臣有公侯伯子男之等三等之衣上不及王公之妻外不及诸侯之妻何也窃以为诸侯之妻从其夫之命数而三公之妻不可以常制论以次而推三公之妻冝服阙狄【○郑氏曰三夫人及公之妻其阙狄以下诸侯之夫人揄狄子男之夫人亦阙狄唯二王后袆衣】三公出封则为大国之君以君子偕老之诗观之衞乃侯爵耳诗人言夫人之服则曰其之翟也其之展也上三衣有翟下三衣有展其下王后一等无袆衣而已三公之妻盖如是也何则三公在朝屈扵王则服子男之服其妻亦屈而服子男之妻阙狄耳出封则冝加礼记有夫人屈狄之文又有夫人副袆之文夫人屈狄者指三夫人言之夫人副袆者指上公之妻或者又谓内命妇之服九嫔则鞠衣世妇则展衣女御则缘衣然九嫔而上有三夫人自夫人以至女御凡四等此所辨者止于三服何也窃以为三夫人之服亦不可以常制论盖三夫人之服自袆衣而下凡有二等有时而揄狄亦有时而阙狄也观礼经列九嫔世妇女御于内官之列而无三夫人之职盖尊之也是故中宫有后则夫人之礼屈而服阙狄与三公之妻在朝从子男之妻之服同中宫或阙则夫人之礼伸而服揄狄与侯伯出封其妻则服揄狄之服同内司服之言辨如此而已然所辨者有三等之殊妇人以纯素为本则一而已故皆素纱<br />
　　凡祭祀賔客共后之衣服及九嫔世妇凡命妇共其衣服共丧衰【七雷反】亦如之<br />
　　郑锷曰上文言掌言辨此又言共则非特掌之辨之又造衣服以共之○贾氏曰祭祀共三翟賔客共展衣九嫔世妇谓后祭祀賔客时○郑康成曰凡者凡女御与外命妇言及言凡殊贵贱也春秋之义王人虽微犹序乎诸侯之上所以尊尊也臣之命者再命以上受服则下士之妻不共外命妇唯王祭祀賔客以礼佐后得服此上服自于其家则降焉【○贾氏曰自于其家则降见追师注○王氏详説曰命夫之服助祭于王与夫朝觐他则否命妇之服助祭于后与夫相后见賔客他则否玉藻曰诸侯端以祭裨冕以朝是诸侯命服不得私用杂记曰大夫冕而祭扵公弁而祭扵已士弁而祭扵公冠而祭于已是大夫命服不得私用命妇之服其礼亦如之案特牲曰主妇纚笄绡衣则是士之妻不得衣褖少牢曰主妇髲鬄衣侈袂则是大夫之妻不得衣展衣盖惟褖衣侈袂大夫妻不衣展衣而衣缘衣此共其衣服所以见于祭祀賔客之下】<br />
　　贾氏曰丧衰亦如之者外命妇丧衰谓为王服齐衰于后无服若九嫔以下及女御于王服斩衰扵后服齐衰<br />
　　后之丧共其衣服凡内具之物<br />
　　王昭禹曰内司服所掌主以共后故生也共其所服及其死也亦无以异于生凡内具之物则后生时所用纷帨线纩之属亦共之此事死如事生之意【○贾氏曰案内则妇事舅姑有纷帨之属故死者入圹亦兼有此数物】<br />
　　缝人奄二人女御八人女工八十人奚三十人<br />
　　王昭禹曰所谓女御八人非王宫八十一女御之数○郑康成曰女工女奴晓裁缝者○郑锷曰诗云掺掺女手可以缝裳女御于王与后之衣服无所不为则缝人掌缝线之事女御制之缝人缝之为女御役也然王及后之衣服固非一种岂二人之奄所能尽缝哉然以掌王宫缝线之文考之窃意只掌缝之线耳葢衣服之缝自有女御○史氏曰布帛之成可谓难矣茍剪裁不中度则弃为无用之物而纫缝亦倍费力矣先王知其然立缝人之官以司之使之专其职熟其制则刀尺鍼缕之未施其长短之程度已定于胷中于是役女御以纫缝则布帛不费而衣服具矣<br />
　　掌王宫之缝线之事以役女御以缝王及后之衣服○郑司农曰线缕也○刘执中曰女御缝王及后之服者奄所以董其工而役之裁缝者也女御所以取其制授之修短者也王及后至尊非女工可得度量<br />
　　丧缝棺饰焉<br />
　　郑康成曰孝子既啓见棺犹见亲之身既载饰而以行遂以若存时居于帷幕而加文绣防大记曰饰棺君龙帷三池振容黼荒火三列黻三列素锦褚加伪荒纁纽六齐五采五贝黼翣二黻翣二画翣二皆戴圭鱼跃拂池君纁戴六纁披六此诸侯礼也礼器曰天子八翣诸侯六翣大夫四翣汉礼器制度饰棺天子龙火黼黻皆五列又有龙翣二其戴皆加璧○王昭禹曰王及后之丧则缝人缝棺饰不言王及后则防上文可知<br />
　　衣【于记反】翣【所甲反】栁之材<br />
　　贾氏曰郑丧大记注引汉礼翣方扇以木为匡广三尺两角髙二尺四寸柄长五尺以布覆之【○王昭禹曰翣如方扇持之以蔽棺栁隂木为之故丧车谓之栁车翣以木为体用防缯衣纒之以为饰故曰衣翣栁之材】郑康成曰栁之言聚诸饰之所聚○贾氏曰二者皆有材缝人以采缯衣纒之乃后张饰于其上<br />
　　掌凡内之缝事<br />
　　史氏曰凡内之缝事悉掌之者知缝人扵吉凶衣服之制度无不熟<br />
　　染人下士二人府二人史二人徒二十人<br />
　　郑伯谦曰钟氏染羽以充国之用染人掌丝帛以充王后之用内固不可以兼外先王防微杜渐之意○薛平仲曰内司服之与缝人既皆以奄人主之染人亦冝以奄人可也特付之命士何哉盖缝线虽当便于内而采彰之正岂容使便扵内哉此染人所以命下士<br />
　　掌染丝帛<br />
　　刘执中曰染丝帛者染而后织者上也织而后染者次也<br />
　　凡染春暴【歩卜反】练<br />
　　史氏曰凡染事所以设色于布帛线缕以供帷幕幄帟衽席衣服之用故春云暴练欲其白而受采【○王昭禹曰防氏练丝帛皆昼暴诸日是也】○贾氏曰春阳时阳气燥故暴晒之<br />
　　夏纁【音勲】<br />
　　郑司农曰纁绛○郑康成曰纁者谓始可以染此色者纁者天地之色以为祭服【○贾氏曰凡六冕之服皆上纁下故云为祭服】石染当及盛暑润始湛研之三月而后可用【○贾氏曰夏暑润之时以朱湛丹秫易可和释故夏染纁○王氏详説曰夏纁则攷工钟氏也其职曰三入为纁五入为緅七入为缁虽不言郑氏谓在緅缁之间】○王昭禹曰纁者黄而兼赤色者赤而兼黒色【○郑锷曰纁黄而赤法阳夏则阳用事位在南方染纁宜矣】<br />
　　秋染夏【戸雅反】<br />
　　郑康成曰染夏者染五色谓之夏者其色以夏狄为饰禹贡羽畎夏翟是其总名其类有六曰翚曰摇曰曰甾曰希曰蹲其毛羽五色皆备成章染者拟以为浅深之度是以仿而取名【○贾氏曰其类有六已下并尔雅文秋气凉可以染五色】○郑锷曰秋则气而不散五色此时亦皆受采故染文明之色【○王氏详説曰染夏虽不见于考工而画缋之事有五采备之文不然则筐人之职○王昭禹曰七月之诗言八月载绩载载黄我朱孔阳为公子裳盖于是时五色皆可以染然染人以夏言纁与诗不同者盖染纁者始于夏秋则文杂而成章之时故染五色者备于是时】<br />
　　冬献功<br />
　　贾氏曰纁与夏緫染至冬功成并献于王<br />
　　緫论<br />
　　郑锷曰礼记言后之事谓及献功之时则朱绿之黄之以为黼黻文章祭服之色皆后宫所为此专责之染人之官者盖后宫所染者专以供王之祭祀染人之官则供国家之礼事其染不一种先王立事无所往而不法乎天时况衣服之色取法隂阳以逺不衷之戒尤欲其色之正此染人之言四时所以为尤备<br />
　　掌凡染事<br />
　　易氏曰掌凡染事不特丝帛而已○史氏曰天下之染必因草木土石而成布帛线缕先王取其色以配四时之冝以定上下之分皆所以为礼然先王取色以为礼后世因色以起妄故传曰五色今人目肓使知所谓色者出于草木土石不足为吾损益则目不肓而视天下之色姑以为礼设耳此周官之意<br />
　　追【丁回反】师下士二人府一人史二人工二人徒四人郑康成曰追治玉石之名诗云追琢其章【○王昭禹曰掌后首饰而谓之追者以其有追衡笄之事而副编次亦有玉以为之饰】<br />
　　薛平仲曰服饰既有以谨诸身矣则俯仰于一身之闲者首服服屦尤不可有一之或略尝疑周官于王之五冕掌之政典之弁师而追师屦人掌王后之首服服屦领于大宰何哉大抵君尊之分固臣下之所易严而妇饰之美则人情之所易诱夫上而饰之于首追师有定式下而饰之于足屦人有定制不主于奄人女奚之属而主于外庭之命士不分属于政典礼典之官而领于天官大宰之重风化之本所系在是是固纎悉之必谨欤<br />

                    <br>
                        　　掌王后之首服为副编【歩典反】次追衡笄<br />
　　贾氏曰掌王后之首服对夏官弁师掌男子之首服也<br />
　　愚案妇人之副翟比男子之冕妇人之次比男子之弁妇人之纚笄比男子之冠妇人之髽比男子之免<br />
　　郑锷曰副之言覆所以覆首【○郑康成曰覆首为之饰】礼记云君卷【古本反】冕立于阼夫人副袆立于东房然则身服袆衣首乃戴副也康成谓其遗象若今歩繇诗云君子偕老副笄六珈谓此副也编者编列其髪以为之如后世之假紒康成谓服之以采桑然则身服鞠衣首戴编也次者次第其髪髢也诗云鬒髪如云不屑髢也正谓此耳康成谓服之以见王然则身服褖衣首则戴次【○王昭禹曰后之服六首服有三盖以一当二副配袆揄编配阙鞠次配展褖】诗言副言髢而不及编盖副者饰之上而次者饰之下惟袆衣可配以副惟褖衣可配以次惟祭服有衡垂于副之两旁当耳其下以紞垂瑱左传所谓衡紞诗人所谓玉瑱可也诗人又云副笄六珈者盖自其冠言之则用衡自其髪言之则用笄衡所以维持其冠而笄则以约束其髪二物皆用玉故必追以为之【○史氏曰衡其维持冠之传所谓衡紞纮綖是矣笄其髻之篸礼所谓女子许嫁笄而字是矣】<br />
　　为九嫔及外内命妇之首服以待祭祀賔客<br />
　　郑康成曰外内命妇衣鞠衣襢衣者服编衣褖衣者服次【○郑锷曰后之首服三副非众妾所得而戴所谓九嫔及内外命妇首服者殆亦编与次而已】○贾氏曰以待祭祀賔客亦谓助王后而服之○史氏曰祭祀所以见祖庙賔客所以享所尊故首服用焉以明非祭祀賔客则不用用之未必饰○郑康成曰内外命妇非王祭祀賔客佐后之礼自于其家则亦降焉少牢馈食礼曰主妇髲鬄衣侈袂特牲馈食礼曰主妇纚笄绡衣是也昏礼女次纯衣摄盛服耳主人爵弁以迎侈袂褖衣之袂<br />
　　丧纪共笄绖亦如之<br />
　　王昭禹曰丧纪则笄而又加之以绖其共九嫔外内妇所用亦如祭祀賔客之礼故曰亦如之<br />
　　屦人下士二人府一人史一人工八人徒四人<br />
　　史氏曰传曰屦虽新不加于冠古人贱屦而贵冠所以明上下之分此屦人必在追师之后王有弁师后有追师王有司服后有内司服冠冕衣裳无非各有其司独于屦人緫云者以为不足烦二官○郑锷曰有舄有屦名官特曰屦人者舄止于朝觐祭祀时服之而屦则无时不用也○徐卿曰屦之方以象地乃列于天官者盖立天之道曰隂与阳屦虽方而隂列于天官是天道可兼于隂阳<br />
　　掌王及后之服屦为赤舄黒舄<br />
　　郑锷曰服不同则屦不同屦各随其服故曰服屦○贾氏曰后三翟连衣裳而色各异故以三等之舄配之舄配袆衣则青舄配揄翟赤舄配阙狄○郑锷曰王之舄三赤为上赤者盛阳之色表阳明之义后之舄三以为上者正隂之色表幽隂之义王冕服则舄后袆衣则舄王赤舄之下有白黒二舄后舄之下有赤青二舄此为赤舄黒舄特言其尊者耳【○王氏曰司服言弁则曰弁服弁在上也屦人言屦则曰服屦屦在下也】○汤氏曰襌下曰屦复下曰舄凡舄之内必有屦屦外又加以舄故云复也屦之与舄理冝同色亦犹裳之与屦同色也周人衣服大槩三色青黒缁之类为一色白素之类为一色纁赤黄之类为一色此三代所尚纁赤周也白素殷也青黒夏也纁赤为上白素为中青黒为下故仪礼爵弁纁裳皮弁素积冠端三服相次等而上之六曰冕五曰絺冕【释文希本又作絺】四曰毳冕絺麻衣毳衣也诗曰毳衣如璊麻衣如雪三色相次亦可见矣但周人盛服不用白素故舄无白者自汉明帝时诸儒误读尚书始为山龙华虫十二章之饰而冕服始皆衣纁裳故郑康成谓冕服皆赤舄冝检周礼注先郑后郑不同处仍以后汉舆服志参攷之知汉儒衣服非复周制康成盖时学耳<br />
　　赤繶【于力反】黄繶青句【音劬】<br />
　　郑锷曰缝中之紃谓之繶屦头之拘谓之絇赤繶者王之黒舄之饰黄繶者后之舄之饰青句者王之白舄之饰知其然者舄之饰如缋之次故也若夫黄屦则白饰白屦则黒饰黒屦则青饰知其然者屦之饰如绣之次故也但言此三者见其他犹有舄互相考也考工记言画缋之事青与白赤与黒与黄相次也赤与白白与黒黒与青谓之绣舄屦之饰葢取诸此【○史氏曰赤繶所以饰赤舄赤阳色阳以纯为贵男子之服诗所谓王锡韩侯衮赤舄是矣黄繶所以饰黒舄黄地道隂以黄为贵妇人之服礼于后之服屦有里舄是也句絇也青絇所以饰素屦青阳也素隂也阳动隂静动静不失其节此足容所以重】余尝攷之天子吉事皆舄上公服冕则舄周公衮衣而诗云公孙硕肤赤舄几几是也诸侯服冕亦舄诗云王锡韩侯衮赤舄是也其他则皆屦而已先王正一身以治天下正一家以齐四海一身之所履万民之所取正一家之所行四海之所随衣裳之制俱有自然之意义况舄屦致饰于歩趋之际可无其义乎故繶之名则取致意应物之义絇之名则取拘制其身之义皆以为行戒跬歩之间皆中礼节则下而臣民敢不取法哉<br />
　　素屦葛屦<br />
　　贾氏曰自赤舄以下夏则用葛为之冬则用皮为之在素屦下者欲见素屦亦用葛与皮也○黄氏曰王与后皆有六服屦人六屦其下又有葛屦郑引丧礼冬皮屦夏葛屦其意谓葛屦独施于凶服耳屦人末言四时之祭祀以冝服之郑氏遂云祭祀而有素屦葛屦惟大祥时恐非此正明葛屦之所当用葛屦见于经者多不独施于凶服六服六屦其末出葛屦似对后服素纱为当暑之服士丧礼冬皮屦夏葛屦皆有繶纯无他义直以寒暑之冝耳然则屦人所谓凡四时祭祀以冝服之者亦为寒暑之当变故大裘祭天先儒疑施于夏至方泽方泽祭地本不与祭天同姑未暇论然服屦而辨冬夏之冝则大裘恐亦不施于夏祭先王观防通以行典礼岂有当暑而服寒者若言祭则用赤舄黒舄功屦丧屦散屦此随事之所冝<br />
　　王氏详説曰郑氏于追师其说皆可取若夫屦人其说凿矣且玉藻所谓享天子诸侯衣服冠佩等制甚详未尝及舄屦不过曰在官不俟屦又曰童子不屦絇又曰弁行剡剡起屦又曰退则坐取屦而已郑氏以士冠礼有黒屦白屦纁屦之文以意解而广之夫士之冠礼其可为王后与服屦之礼乎汉儒之礼其可执以为周公之礼乎谓王之吉服有九祭服之六皆赤舄韦弁皮弁则白舄冠弁则黒舄谓后之吉服有六祭服之三袆衣则舄揄狄则青舄阙狄则赤舄何祭服之多而舄之少耶何后服之少而舄之多耶谓后之鞠衣黄屦展衣白屦褖衣黒屦何王之屦絶无而后之屦有许多耶况经有赤舄黒舄而已郑氏乃有白舄舄青舄焉经有素屦葛屦命屦功屦散屦而已郑氏乃有黄屦黒屦白屦焉经有赤繶黄繶而已郑氏乃言繶必有絇纯言絇必有繶纯三者相将焉又以舄之饰如缋之次以屦之饰如绣之次不知又自畔其説且既曰复下曰舄禅下曰屦今以白屦黒屦为屦之饰如绣之次又以纁屦为舄之饰如缋之次是以纁屦为纁舄又以爵弁为士之祭服故尊之以为舄其说愈不可晓<br />
　　辨外内命夫命妇之命屦功屦散屦<br />
　　郑锷曰命夫命妇随其命而有屦谓之命屦当辨其命之数使无越制而乱其序○郑康成曰命夫之命屦纁屦命妇之命屦黄屦以下【○贾氏曰大夫以上衣冠则有命舄士之命服爵弁则命屦纁屦而已外命妇妻以下内命妇九嫔以下不得服舄皆自鞠衣以下故云黄屦以下言以下者兼有卿大夫妻二十七世妇皆展衣白屦士妻女御皆褖衣黒屦】功屦次命屦于卿大夫则白屦黒屦九嫔内子亦然世妇命妇以黒屦为功屦女御士妻命屦而已士及士妻谓再命受服者【○贾氏曰案司服希冕卿大夫冕皆以赤舄为命舄以下仍有韦弁白屦冠弁黒屦故云次命屦命屦据妇人而言其实卿大夫则功屦次命舄也九嫔妻内子既以黄屦为命屦功屦之中有防衣白屦褖衣黒屦故云亦然世妇命妇以白屦为命屦其功屦惟黒屦也女御士妻惟黒屦为命屦而已】○史氏曰功屦以人力为之若掌裘之功裘是也散屦不加功饰所常御及丧屦也○王氏曰散屦则丧记无絇者也<br />
　　凡四时之祭祀以冝服之<br />
　　王昭禹曰以冝服之者各随其时与事之冝而服之若夏则葛屦冬则皮屦此随时之冝若吉祭用赤舄黒舄功屦丧祭有素屦散屦此随事之冝<br />
　　总论<br />
　　陈君举曰王及命夫之服司服掌之其冕弁师掌之而皮枲丝屦皆藏于天官既成而颁焉宰制其用而宗伯受之以共服御也汉有御府令掌御衣服东西织室亦有令皆属少府费悉出于禁钱不调之大农而齐三服官亦主作服输不过十笥其后浸侈齐官至歳费数百万而东西织室官之费五千万贡禹奏罢之东都织室不别为令以其令丞属御府葢稍省约至晋宋改御府为中署然则自汉以下所谓礼部大常尚无车舆章服之辨况节制自冢宰乎车服旗常之类大宰得以防计其财物则用度不至于亡艺礼官之属得以辨其礼仪等级则所谓用器兵革不中度终无有也<br />
　　夏采下士四人史一人徒四人<br />
　　郑康成曰夏采夏翟羽色禹贡徐州贡夏翟之羽有虞氏以为緌后世或无故染鸟羽象而用之谓之夏采【○王氏曰谓之夏采者其复以冕服备采色焉且丧则哀素幸其生故以采色名官】○夏氏曰夏采记招魂死事故于末言之○郑锷曰此事非常有之事专设一官意者有是事然后设其列于此者亦见当属于天官故耳○黄氏曰夏采掌复无他事也特建一官者生事尽而死事始也曽子曰启予手啓予足诗云战战兢兢如临深渊如履薄冰而今而后吾知免夫宋穆公曰若以大夫之灵得保首领以没于地人主能保其身至此而冡宰之责尽矣复于四郊必以四人<br />
　　掌大丧以冕服复于大祖以乗车建绥复于四郊郑司农曰复犹始死招魂复魄○刘执中曰王之衮冕生常服之奉享乎大祖之庙者也王之太常生常建诸玉路乗于四郊以奉祀者也及其始丧则用以为复而莫测其神魂奚往也故或以其服或以其乗或以其建或之其所往而致敬者或之其所居而素安者或用其所昵而常侍者臯而复之庶几其神之复而可生者也孝子尽爱之道无不至是以夏采复于大庙也复扵四郊也祭仆复于小庙也仆复于小寝大寝也【○史氏曰人之终也体魄降于地魂气无不之以平时所服之冕服所乘之车绥呼而复之觊其魂气之识于物以来招之以附于形体而复生非爱其亲者能如是乎○礼库曰夏采不可强解且依注说】<br />
　　总论冢宰官属<br />
　　易氏曰大学论治国平天下之道曰欲齐其家先脩其身欲脩其身先正其心此三者统宗防元之地万化之所从出也今自天官分而论之大宰卿一人而兼之以三公则论道经邦燮理隂阳有以格人主之非心小宰掌建邦之宫刑而正其治于宫阃之闲宰夫掌王及三公六卿大夫羣吏之位而正其位于朝廷之上以至宫正宫伯所掌之官府士庶子凡在王所罔匪正人使之日闻正言见正行皆所以辅成君徳而纳君于当道是固所以为人主正心之端也犹以为未也以人主之尊不以厚其身无以厚天下而护养国家元气之本正在于护养人主之身故其设官自膳夫而下主膳羞防亨之味甸师而下主禽兽鱼腊之献医师而下主饮食调和之味酒正而下主酒浆醯醢之物宫人而下主宫舎幕帟之仪使人主端居九重心广体胖血气和平志虑充溢而后民命国脉始有所恃冝足以享天下之备奉矣而人主之心自视欿然不敢以自安举天下之财虽曰王之膳服不防而总于大宰者莫不有一定之式玉府掌其器物内府掌其货贿外府掌其邦布之出入皆有式法以行之及其用之则司防会其财司书掌其书职内以下莫不惟法式之是守使人主不以天下自利而常有以厚天下之利是又所以为人主脩身之端也犹以为未也六寝六宫深严防宻亲公卿大夫之时少亲宦官宫妾之时多故王者皆以法制裁之夫人不列于官九嫔世妇女御不着其数以见王者严于内官之选初不过取而轻择内宰下大夫之外如内小臣典妇功丝枲缝染追屦之官亦皆上士中士下士为之小夫憸人不得厠迹其间阍寺之徒曽不数十固大异于后世之鸣珰曳组含天宪而握王爵者宫壸朝署事均一体而万物咸理是又所以为人主齐家之端莫切于人主之心莫亲于人主之身莫重于人主之家大宰皆得以道揆之以至宿衞扈从洒埽使令之徒寝处燕息沐浴栉颒私猥之事亦莫不皆取正于大宰夫是以政本出于上政权不移于下上下有总摄之政内外无壅隔之此大宰佐王之大者圣人治国平天下之本见于此矣<br />
　　陈君举曰冢宰一职惟制御天子身畔之人一则环衞之人二则供奉饮膳酒浆之人三则出纳财贿之人四则宫中使令之人葢以此等与天子狎或用内官或用女奚他卿不能谁何所以冡宰尽制御之秦汉以环卫之人分入光禄勲衞尉以供奉之人分入少府以出纳财用之人分入司农而宫中出入侍从使令之人分与大长秋是冢宰之职分为三四矣又曰以今世之官论之自玉府内府而下今皆入内藏库矣自宫人掌舎而下今皆入修内司矣自医师食医而下今皆入御药院矣自膳人庖人以下今皆御前供奉官为之矣大抵先王所以朝夕亲近士大夫在宫中者自汉晋以来稍稍推出至于天子所以自奉养于外朝者稍稍引入试以通典攷之可得一二焉<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十四<br />
　　钦定四库全书<br />
　　周礼订义卷十五　　　　宋　王与之　<br />
　　地官司徒上<br />
　　郑锷曰所掌者敎而所经理者天下之土地故正名之曰地官所经理者土地而所治者军旅徒庶之政令故又名之曰司徒【○史氏曰传曰政太察则无徒徒者其民也民者司民而曰司徒有徒而教之以义也今谓地官曰民部或为户部者以民为主故也】<br />
　　惟王建国辨方正位体国经野设官分职以为民极乃立地官司徒使帅其属而掌邦教以佐王安扰邦国项氏曰极无定位随所在而见稷降播种以为民极故诗曰立我烝民莫匪尔极禹治水土以为民极故书曰惟皇作极此六官之首皆言以为民极也郑康成曰敎所以亲百姓训五品有虞氏五而周十有二焉【○郑锷曰尧忧洪水之患举舜而敷治焉舜使为司徒专五教然则司徒掌教其来逺矣】<br />
　　愚案安扰不得作两件说扰驯也因其生而驯扰之使不失其所性之天斯所谓安扰也且天下之民耕食凿饮霑体涂足虽有恭敬之端而不知讲父子竭作长幼杂处虽有孝悌之性而不知申于是强之以诗书礼乐正之以徳行道艺而人心从之也难故辨五地之物生则民以安土重迁而后因五物以施十二教则民以不失其冝而后授之以井地则有常产者有常心联之以比闾族党则出入相友守望相助慈幼养老大化也而托以保息之法则民始以孝悌为本然师儒朋友大训也而托以本俗之名则民始以徳行为固有凡此皆安而扰之也<br />

                    <br>
                        　　敎官之属大司徒卿一人小司徒中大夫二人乡师下大夫四人上士八人中士十有六人旅下士三十有二人府六人史十有二人胥十有二人徒百有二十人郑康成曰师长也司徒掌六乡乡师分而治之二人者共三乡之事相左右也【○薛平仲曰先王以命卿而掌邦敎以中大夫而掌敎法其爵亦隆矣所司冝不屑屑于徒矣而命名则曰司徒至于以下大夫而掌其所治乡之敎其爵视中大夫已杀矣必以师称之何哉大抵敎民之职其爵位之隆者固人心之所甚尊亦人心之所甚惮其曰司徒者所以致其亲之之谓也其爵位之杀者固人心之所易亲亦人心之所易防其曰乡师者所以致其尊之之谓也】<br />
　　大司徒之职掌建邦之土地之图与其人民之数以佐王安扰邦国<br />
　　郑康成曰土地之图若今司空郡国舆地图○王氏曰即天下土地之图大司徒合而图之建土地之图则土防土冝土均之法可施王国之地中可求邦国之地域可制建人民之数则地守地职地贡之事可令万民之卒伍可防都鄙之室数可制夫然后可以佐王安扰邦国【○杨氏曰合天下为一图则其详不可得而尽所以佐王者着其大畧而已若方国自为之图其事详焉】<br />
　　孙氏曰地图之名一也而职掌不同图亦异用司徒掌教则为之图者在安扰邦国也司马掌政则为之图者在禁暴平乱也在安扰邦国必度疆域之广狭计山林川泽丘陵坟衍原隰之多寡凡土地所生风气所冝加详焉自方国各为图上之司徒则曰天下之图大司徒因方国所上而建为之图则曰邦图小司徒用以断地讼者此也土训因廵守而道之于王者亦此也司书掌邦之土地之图则不及畿外矣若夫为禁暴平乱设必记形势阨塞可以讲攻守之冝道涂通阻可以逹进退之便凡居重而驭轻避难而就易则加详焉大而职方有天下之图小而司险有九州之图与司徒所掌夐不侔矣在司徒者天下可得而见在司马者人不可得而窥也<br />
　　郑锷曰宰掌治典序言均邦国经言治邦国宗伯掌礼序言和邦国经言建保邦国司徒则同谓之安扰者盖治常患于不均不有以均之无自而能治故既曰治又曰均礼典之意则在于和礼之体则非特和而已惟礼定后直曰建邦国保邦国以和言之无以见其能建之效以建言之无以见其能保之实故既曰和又曰建曰保也若夫敎典之教民或因其自然之性以教之或拂其不顺之性以教之所以不出乎安扰之言也至政典不过平其不平刑典不过诘其有罪意亦如是故刑典皆曰诘邦国政典皆曰平邦国<br />
　　以天下土地之图周知九州之地域广【古旷反】轮之数郑氏曰周徧也九州扬荆豫青兖雍幽冀并也○郑锷曰马氏云东西为广南北为轮广者指其横言轮者指其从言王制言东西长而南北短惟其长故谓之广惟其短故谓之轮以图而攷其广轮则或千里而逺或千里而近舟车所通人迹所至之地皆可数计矣<br />
　　辨其山林川泽丘陵坟衍原隰之名物<br />
　　郑锷曰山林川泽丘陵坟衍原隰合则为五地之名分则为十等之异不辨其名无以别其肥瘠燥湿之殊不辨其物无以知其赤黒黄白之壤不案是图何以辨之山林一耳山则包土石之名林则因其竹木而名之水注渎于川则流而至海泽则潴而不行诗曰陟彼阿丘则丘为大又曰在彼中陵则陵为小坟小崖也如诗云遵彼汝坟衍下平也左传所谓衍沃原髙平之地隰下湿之地书曰原隰底绩诗云于彼原隰名不同则物不同辨其名物则知其所冝矣<br />
　　而辨其邦国都鄙之数制其畿疆而沟封之<br />
　　郑锷曰畿外之地可建邦国畿内之地可建都鄙其数则如王制畿内九十三国畿外一州二百一十国不辨其数则地不足以容其国而地至于不足国不可以居其地而国至于有余○林氏曰制邦国之畿疆以地理而制之有五百里至百里之别制都鄙之畿疆以室数而别之有上地至下地之别【○黄氏曰凡邦国都鄙皆为之界域沟封郑氏曰千里曰畿非也小司徒正其畿疆之封郑曰畿九畿亦非也九畿分画素定不待建邦国而后正诗曰薄送我畿畿界也】<br />
　　郑康成曰沟穿地为阻固也封起土界也【○贾氏曰沟封者谓于疆界之上设沟沟上为封树以为阻固郑云封起土界者穿沟出土于岸即皆为封也】○史氏曰邦国之数辨矣然后制其畿以限之制其疆以守之深池以为沟髙垒以为封民受地以居养生丧死之无憾所谓先成民也<br />
　　愚案此特自王畿推之于侯邦尔凡所都之地谓之畿疆为沟封使各有限域不得以相侵耳<br />
　　设其社稷之壝【维鬼反】而树之田主各以其野之所冝木遂以名其社与其野<br />
　　郑康成曰社稷后土及田正之神【○贾氏曰孝经纬社者五土之緫神以勾龙生时为后土官有功于土死配社而食稷是原隰之神冝五谷稷者五谷之长立稷以表神名故号稷弃为尧时稷官立稼穑之事有功于民死乃配稷而食名为田正故云社稷后土及田正之神双言之耳】<br />
　　愚案祭法共工氏之子后土能平九州故祀以为社厉山氏之子曰农能植百谷故祀以为稷及左传昭二十九年共工氏有子曰勾龙为后土后土为社稷田正也烈山氏有子曰柱为稷自夏以上祀之周弃亦为稷自商以来祀之杜佑以汤为旱迁柱而以周弃代之欲迁勾龙无可继者故止至周祀社所以安土而配以勾龙祀稷所以报功而配以后稷所谓有其废之莫敢举也有其举之莫敢废也<br />
　　郑氏曰壝坛与堳埓也【○贾氏曰谓于中门之外右边设大社大稷王社王稷又于庙门之屏设胜国之社稷其外又有壝埓于四靣○愚案壝累土以为髙也】○史氏曰不屋而坛○贾氏曰封人云设王之社壝者彼官卑主设大司徒官尊直主其制度而已<br />
　　郑氏曰田主田神后土田正之所依诗人谓之田祖【○贾氏曰树之田主者谓籍田之内依树木而为田主郑云田神者谓郊特牲云先穑与神农一也郑意以田主为神农则无后土及田正之神直以神农为主祭尊可以及卑故使田正后土二神慿依之同坛共位耳田正则郊特牲司啬一也】○郑锷曰国之所以有立者有社稷也农民之所以祈报者有先农也故坛壝不可以不设田主不可以不树<br />
　　愚案立之田主使鬼神有所依附民心有所归向此先王系人心处<br />
　　薛氏曰祭法曰王为羣姓立社曰大社自为立社曰王社诸侯为百姓立社曰国社自为立社曰侯社大夫以下成羣立社曰置社言社则稷在其中曰各云者为邦国都鄙设耳【○贾氏曰各云者緫据邦国都鄙并王者而言○愚案社稷等说见封人】<br />
　　郑氏曰所冝木谓松柏栗也若以松为社者则名松社之野<br />
　　王氏曰各以其野所冝木则新甿欲有所植不谋而知其土壤所冝公上欲有所敛不视而见其木所出<br />
　　以土防之灋辨五地之物生<br />
　　郑康成曰会计也○项氏曰緫计天下山林川泽丘陵坟衍原隰定其数然后分其所生或以为计土物多寡或以为计贡税之法此皆土冝非所谓土防也○郑景望曰会读为会聚之会书序曰九州之志谓之九丘丘聚也言九州所有土地所生风气所冝也此正土防之意【○黄氏曰土防之法凡天下之地不出此五者邦国都鄙在其中而经田野焉是皆为可防也】○贾氏曰方以类聚物以羣分及民之所生皆因地气所感不同故形类有异又民之资生取于动植之物故先言物后言民<br />
　　一曰山林其动物冝毛物其植物冝皁物其民毛而方郑氏曰毛物貂狐貒貉之属缛毛者<br />
　　郑司农曰植物根生之属皁物柞栗之属今世间谓柞实为皁斗【○史氏曰皂物木实有毛若橡栗之属】○项氏曰方者坚劲貌山林之人习于风霜艰阻冝其坚劲也【○史氏曰生于山林得山林之性林麓隂翳虽野而充盈也】<br />
　　二曰川泽其动物冝鳞物其植物冝膏物其民黒而津郑氏曰鳞物鱼龙之属膏当为櫜字之误也莲芡之属有櫜韬【○贾氏曰莲芡川泽所生故知是莲芡之实皆有外皮櫜韬其实也○黄氏曰膏物桐漆之属】○郑康成曰津润也【○史氏曰生于川泽得川泽之性水气所薫虽黒而润泽也】<br />
　　三曰丘陵其动物冝羽物其植物冝覈物其民专【徒丸反】而长<br />
　　郑氏曰羽物翟雉之属覈物李梅之属专圜也【○史氏曰专而长者生于丘陵得丘陵之性窟宅所生虽局而脩直也】<br />
　　四曰坟衍其动物冝介【音界】物其植物冝荚【古协反】物其民晳【音锡】而瘠<br />
　　郑氏曰介物鼈之属水居陆生者荚物荠荚王之属【○贾氏曰荠荚即今人谓之皂荚盖误云皂当　　言荠也王即士丧礼云王若择棘者是也虽】【无荚盖树之枝叶与荠荚相类故并言之○史氏曰荚物蔓延有荚若荠之类是也】○郑康成曰晳白也瘠臞也【○史氏曰生于坟衍得坟衍之性平土所滋虽白而癯劲也】<br />
　　五曰原隰其动物冝臝【力果反】物其植物冝藂【才东反】物其民丰肉【如字反】而庳【音婢】<br />
　　王氏曰郑氏以虎豹之属为臝物正所谓毛物臝物冝谓鼃螾之属然郑氏所说出于考工不知考工所记何据而然【○史氏曰蚓类也】<br />
　　郑康成曰丛物萑苇之属【○史氏曰草之丛生若葭荻之属】丰犹厚也庳短也【○史氏曰生于原隰得原隰之性湿气所濡虽肥而清短也】<br />
　　郑锷曰土地各有偏则生物各有宜尝考五地之所生而参以五行之性知五地之所冝无非五行之所偏胜也山林木也川泽水也丘陵火也坟衍金也原隰土也偏于木者故动物毛而植物皂皆木气也民毛而方非木之形乎偏于水者故动物鳞而植物膏皆水气也民黒而津非水之浸乎丘积土而成而火则生土丘陵之势皆髙峻而上得火之性为多鸟以羽飞者皆火之腾上木之覈者皆火之就燥民专则火性之圜民长则火形之锐丘陵非火乎哉坟衍近水而非水金之近乎水也土生金而金生水坟衍之地得金之性为多物以甲生者金之刚物以荚生者金之芒利民晳则金色之白民瘠则金形之薄坟衍非金乎哉至于原隰则积土而髙平下湿之地也臝物得土之性故其行重迟其形外见丛物得土之性故其枝繁盛其叶条畅民之丰则土之厚民之庳短则土之下土防之法辨为五等殆亦五行之性欤<br />
　　因此五物者民之常而施十有二敎焉<br />
　　王氏详説曰上云五地此言五物盖以形言曰地以地所生言曰物<br />
　　愚案风土所生山川所孕刚柔轻重缓急随地之冝习俗不能不异情性不能不偏既曰因其常则不易其俗可也又曰施十有二敎何哉自昔圣人以吾之教乗民之俗以吾之理济俗之偏顺其所安而为之节文焉因其所性而为之导逹焉若陈楚之信巫重祀因而教之以祀礼则俗无淫祀矣秦之专尚勇力因而教以阳礼则俗不鬭很矣衞之俗溺于淫因以隂礼教亲则民自不怨魏之俗简于恩因以乐教和则民自不乖侈诈者导之以辨等之仪轻薄者示之以教安之道椎剽者裁之以由中弃背者誓之以相恤由其有奢褊之风则以度而教之节顺其有稼穑之风则以世事而教能王制所谓一道徳以同风者推其本实在乎此<br />
　　郑锷曰王制曰广谷大川异制民生其间异俗刚柔轻重迟速异齐五味异和器械异制衣服异冝修其教不易其俗齐其政不易其冝尝疑施教之意正欲移风易俗今乃有不易之言及观司徒因五物者民之常而施十有二教然后知所以移易者民风之薄恶所不易者土地之所冝葢生乎五地见乎五物习以为常俗者民也不因其所冝而教欲移易以教之适所以扰之设教之意正不然也又曰五地虽不同而教之条目十有二则同焉<br />
　　一曰以祀礼教敬则民不茍<br />
　　贾氏曰祭祀所以追养继孝事死如事生死者尚敬则生事其亲不茍且也【○郑锷曰祀礼者春秋祭祀以时思之之礼也百物既备夫妇斋戒沐浴盛服奉承而进其立之也敬以诎其进之也敬以愉其荐之也敬以欲彼知是敬如见其所祭之人安敢有茍且之心乎】<br />
　　二曰以阳礼教让则民不争<br />
　　郑锷曰阳礼乡饮酒之礼也以让为主设賔主以象天地立三賔以象三光三揖而后至阶三让而后升让之三也象月之三日而成魄也所以致尊让也彼知是礼尊其所让之人安敢有争竞之心哉<br />
　　三曰以隂礼教亲则民不怨<br />
　　王昭禹曰隂礼则昏姻之类以其为内事故谓之隂礼男子生而愿为之有室女子生而愿为之有家先王之教使民乐所愿而已男女以正昏姻以时孰有怨哉<br />
　　四曰以乐礼教和则民不乖<br />
　　杨氏曰律小大之称比终始之序以象事行使亲疎贵贱长幼男女之理皆形见于乐则乐自有其礼矣无相夺伦所以教和也故在宗庙之中君臣上下同听之则莫不和敬在乡党族里之中长幼同听之则莫不和顺在闺门之内父子兄弟同听之则莫不和亲【○郑锷曰民之暴戾不中节者由不知和之理也必以乐礼而教之春夏之诵常御之琴瑟防血气心知之牲复喜怒哀乐之常使其刚不怒柔不慑彼知是礼不敢斯须不和安有乖戾之行哉】<br />
　　五曰以仪辨等则民不越<br />
　　刘执中曰五礼之仪所以辨上下定民志也故尊卑之仪立则臣不敢僣于其君亲疎之仪立则子不敢违于其父长幼之仪立则弟不敢陵于其兄夫妇之仪立则男女不敢乱于其守【○郑锷曰民之逾越礼制而僣拟无度者以不知乎上下之等级耳欲其不越必以仪而辨之设为诸侯五仪诸臣五等之命使上公以九侯伯以七子男以五为节宫室车旗衣服礼仪各视其数而为之辨别则民孰敢逾越乎制度哉】<br />
　　王昭禹曰乐统同礼别异同与天地合其和异与天地合其序以乐礼教和所以为同也而患于不能别异故仪以辨之也圣人因之以立天下之仪推之以辨天下之等此民之所以不越也<br />
　　六曰以俗教安则民不愉<br />
　　郑康成曰俗谓土地所生习也愉谓朝不谋夕○易氏曰有宫室坟墓衣服之俗有兄弟师儒朋友之俗安于本俗人伦自厚【○王昭禹曰生于陵者安于陵长于水者安于水越人安越楚人安楚凡习而安焉之谓俗先王亦各因其所冝而教之使安焉则民各从其所愿而无茍且幸免之意偷薄之患无自作矣○郑锷曰民之所以偷生而无久处之意常至于朝不谋夕者以不知乎安土之乐以俗而教之本其风俗之冝使之知夫中国四夷各有安居和味冝服利用备器各安其俗之故常则孰敢有偷生之心哉】<br />
　　七曰以刑教中则民不虣<br />
　　郑锷曰民之所以肆其凶暴以灾害其里闾亲族之间者以其不知自归乎中道也以刑而教之示以五刑之禁以警其所行之不中则安敢为凶虣之行哉刑所以辅教书言臯陶明刑而曰士制百姓于刑之中以教祗徳则刑可以教中也<br />

                    <br>
                        　　八曰以誓教恤则民不怠<br />
　　黄氏曰祭祀有誓军旅有誓恤忧也使忧其事也诗曰駪駪征夫每懐靡及【○郑锷曰民之所以倦怠不勤视人危难不趋赴而救之者以不知困恤之道也必以誓而教之设为誓戒之辞训以乡党之义使之患难必相救疾病必相扶持出入必相友守望必相助死生不背彼时患难之际被髪缨冠而往救之矣安敢有怠惰之心哉○史氏曰誓所以警戒而归之恤恤则无慢令致期矣怠何由而生】<br />
　　九曰以度教节则民知足<br />
　　郑康成曰度谓宫室车服之制○王昭禹曰以度教节则衣服有制械用有冝贵有常尊贱有等威民皆安分而无觊觎之患所以知足也【○郑锷曰夫民积财货嗛嗛然常有不足之叹者以其用财之无节也必以度而教之设为用财之度有者无过乎礼贫者要及乎礼彼知多寡之有度安敢无自足之心哉】<br />
　　十曰以世事教能则民不失职<br />
　　郑康成曰世事谓士农工商之事○贾氏曰齐语管仲云士之子常为士工之子常为工商之子常为商农之子常为农少而习焉其心安焉是世事也父祖所为之业子孙述而行之不失本职<br />
　　十有一曰以贤制爵则民愼德十有二曰以庸制禄则民兴功<br />
　　郑康成曰庸功也○郑锷曰贤有小大爵有尊卑以贤而制爵则贤之大者其爵尊贤之小者其爵卑爵当乎贤民知以贤而得爵岂不慎脩厥徳欤庸有小大禄有厚薄以庸而制禄则庸之大者其禄厚庸之小者其禄薄禄当乎庸民知以庸而得禄岂不勉兴厥功欤制之得冝则在上之人而已十事皆言教二者不言教葢示以教之之意非教而实教之也说者谓司士以徳诏爵以功诏禄此以制为言何也葢诏告也羣臣已有是徳是功冝得是爵是禄以言诏上而已若夫教民之道随宜轻重以示劝诱故皆言制则权归于上矣十二教之序先祭祀而次以礼乐所谓先之以敬逊导之以礼乐也终之以爵禄则教成而用其贤能使民知为善之报欤【○史氏曰使民兴贤出使长之使民兴能入使治之则教成矣】<br />
　　郑锷曰舜之时司徒所施者五教而周则十二者葢非五品则十二教无所施非十二教亦无以训五品视契之所敬敷者实相为表里也<br />
　　以土冝之灋辨十有二土之名物以相民宅而知其利害以阜人民以蕃鸟兽以毓【音育】草木以任土事<br />
　　郑锷曰或曰尧之九州舜肈为十二自夏商而来复为九州久矣故职方氏所载者九州也土冝之法所辨者十有二何邪余闻之师曰天有十二次日月之所地有十二土王公之所国是故分野之占则星纪为吴越枵为齐娵訾为衞降娄为鲁大梁为赵实沈为晋鹑首为秦鹑火为周鹑尾为楚寿星为郑大火为宋析木为燕司徒之所辨者殆以分野所系而辨之耳【○刘氏曰十二土即十二州也州各有冝如职方氏所掌耳周虽合十二州为九州然本尧析分十二之旧故职方氏从时王之制正其名而大司徒因上古之法以教民】○王昭禹曰十有二土既分东西南北之异方则隂阳之气不能无有余不足之偏胜其形有髙下肥瘠之殊其性有美恶之别则土之所宜固不齐矣因而为之度数焉以计其土是谓土宜之法○王氏曰名所以命其土则丘陵坟衍原隰之属物所以色其土则青黎赤植黒坟之属【○杨氏曰所谓名青黎赤埴之类所谓物凡动植之类】<br />
　　郑康成曰相占视也阜犹盛也蕃蕃息也育生也任谓就地所生因民所能<br />
　　郑锷曰物生于土而土性各有所冝因土所冝立为一定之法则名物皆可得而别土所以居民然民之宅于此土则有利害之不同所居之利如公刘迁豳民则庶繁顺宣而无永叹所居之害如晋迁新田民则沈溺重膇而有疠疾辨其名物以相其隂阳知其利使之安土而勿迁知其害使之违害而就利以之阜人民则处其地者阜而盛以之蕃鸟兽毓草木则生其地者蕃而茂【○易氏曰鸟兽则土防所谓动物草木则土防所谓植物土防辨之而已土冝则各因其冝而后可以蕃毓之也○李景齐曰舜之若予上下草木鸟兽夏之鸟兽鱼鼈咸若灵台之徳及昆虫行苇之仁及草木皆此意也】以之而任土事则土地所任者得其当【○贾氏曰以任土事辨十二土任人性居之郑云就地所生因民所能地之所生出物不同民之所资事业有异若居山者利其金玉锡石禽兽材木居泽者利其鱼鼈居陆者利其田是其任谓就地所生因民所能而居之也○郑锷曰小司徒言经土地而井牧其田野则谓之任地事此用土宜之法以相民宅则曰任土事葢土地一耳但地事者耕种稼穑之事耳而土事则任土作贡之事也载师有任土之法亦因土之所生任之以为贡赋耳先儒以为城郭道桥土功之事非也】<br />
　　辨十有二壤之物而知其种以教稼穑树艺<br />
　　郑康成曰壤亦土也以万物自生则言土土犹吐也以人所耕而树艺则言壤壤和缓之貌也【○郑锷曰壤所以种艺然谷之种于此壤则有宜有不宜如兖之黒坟青之白坟徐之赤埴荆之涂泥豫之坟垆梁之青黎雍之黄壤则有宜稻者宜麦者宜五种者宜三种者不知其所宜何以教民稼穑周人辨之以土宜之法既别其名又别其物此所以有土壤之殊也】○贾氏曰分别物之所生而知其所植之种遂以教民春稼秋穑以树其木以艺其黍稷也【○郑康成曰艺犹莳也】<br />
　　以土均之灋辨五物九等制天下之地征以作民职以令地贡以敛财赋以均齐天下之政<br />
　　郑康成曰均平也○王昭禹曰生出之冝否物产之有无道里之逺近赋贡之多寡非有法以均之则不足以正之此土均之法所由立也【○易氏曰均之者何以颁田之法推之上地家百亩中地家二百亩下地家三百亩是中地倍于上地下地两倍于上地而地之所获皆与上地等五物九等之所以制地征者亦然】<br />
　　王昭禹曰以辨五物则山林川泽丘陵坟衍原隰之所冝皆可知以辨九等则九州之田赋上中下之不同而美恶髙下皆可知然后可以制天下之地征【○郑锷曰或谓禹贡冀之中中兖之中下青之上下徐之上中扬之下下荆之下中豫之中上梁之下上雍之上上九等之别皆财赋之所由髙下也此言制天下之地征必辨九等非禹贡之九等而何余以为草人化土而粪种也有骍刚有赤缇有坟壤有渴泽有咸泻有勃壤有埴垆有疆防有轻爂皆土之肥硗之不等将以制地征则此九等之地不可不辨当从先儒草人之说为是】○王氏曰征者贡赋税敛之总名<br />
　　愚案民职即大宰之九职以土均作之则因其职以献功非所能者不取也地贡即大宰之九贡以土均令之则因其地以致贡非所有者不取也财赋即大宰之九赋以土均敛之则随其财以充赋非所冝者不取也若民不昏作劳越其罔有黍稷故出于民职者必以作之而后成有地则有贡有财则有赋且令之以使致敛之以使聚然其法立于大宰司徒虑其不平也以土均而均齐之郑注既以民职为九职而农九谷已在其中又以地贡为九谷之贡昭禹复合贡赋为一以用下供上谓之贡以上敛下谓之赋恐未必然<br />
　　王氏曰民职地贡财赋则有政矣然逺近多寡之不均先后缓急之不齐非政之善于是乎以均齐天下之政【○郑锷曰不止于均王畿千里而巳又以均齐天下之政使四方一于平也○黄氏曰此皆土均职掌夫土均和邦国都鄙之政令刑禁与其施舍礼俗防纪祭祀即司徒所谓均齐天下之政也和故均齐土均之法本于司徒而特见之正以其有关系也】<br />
　　以土圭之灋测土深【尺鸩反】正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中<br />
　　史氏曰虞以璿玑玉衡齐七政求天之中周以土圭正日景求地之中中于天地者为中国先王之建国所以致意焉然必以玉为之以其温润廉洁受天地之中气以类而求类也<br />
　　郑康成曰土圭所以致四时日月之景测犹度也不知广深故曰测○郑司农曰测土深谓南北东西之深【○王氏曰土圭之法所以度天之髙四方之广测土之深举测土深则天与四方可知矣郑锷曰凡地之逺近里数侵入则谓之深土圭尺有五寸耳日景于地千里而差一寸尺有五寸之土圭则可以探一万五千里而地与星辰四游升降于三万里之中故以半三万里之法而测之也愚尝闻土圭测日之法于师今载于此冬夏二至昼漏正中立一表以为中东西南北各立一表其取中表皆以千里为率其表则各以八尺为度于表之傍立一尺五寸之土圭焉日南者南表也昼漏正而中表之景已与土圭等其南方之表则于表南得一尺四寸之景不及土圭之长是其地于日为近南故其景短南方偏乎阳则知其地之多暑日北者北表也画漏正而中表之景已与土圭等其北方之表则于表北得一尺六寸之景有过乎土圭之长是其地于日为近北故其景长北方偏乎隂则知其地之多寒日东者东表也昼漏正而中表景正矣东表之景已跌是其地于日为近东故昼而得夕时之景也箕者东方之宿箕星好风则知其地之多风日西者西表也昼漏正而中表景正矣西表之景犹未中是其地于日为近西故昼而得朝时之景也毕者西方之宿毕宿好雨故知其地之多隂隂虽未必雨然隂则雨意也凡此皆偏于一方非建王国之所也】<br />
　　愚案此即明疏说考之洛诰但言卜河朔黎水涧水水惟洛食而已未闻置四表于千里之外疏又谓今颍川阳城县周公度景之处古迹犹存不知四方立表之迹果何地乎此未足信也日月之行分同道也至相过也景晷相过则有可候之理故致日必以冬夏今建国测景只于夏至而不于冬至以冬至景长三尺过于土圭之制未若夏至之日昼漏之半立八尺之表表北尺有五寸正与土圭等则为地中故于此时植之以表测之以圭假如表北得尺四寸是地于日为近南景短于表南为阳粤地常多暑假如表北得尺六寸是地于日为近北景长于表北为隂胡地常多寒正中时表其景已跌是地于日为近东先夕景也东近海卑下故多飓风正中时表其景未中是地于日为近西犹朝景也西则近山幽隂故多积雪多者不得夫气之中而偏胜之谓日南日北葢假借言之以证必如下文地中斯无偏胜之患若以四表而验中表之正万一与土圭不协四方相去各千里而遥必非顷刻所能取防苟失其时地中何时而可求邪<br />
　　天地之所合也四时之所交也风雨之所会也隂阳之所和也然则百物阜安乃建王国焉<br />
　　王昭禹曰夫天不足西北地不足东南有余不足皆非天地之中惟得天地之中然后天地于此乎合土播于四时所以生长藏万物一时之气不至则偏而为害惟得天地之中然后四时于此而交通风以散之雨以润之偏于阳则多风偏于隂则多雨惟得天地之中然后隂阳和而风雨以序而至独隂不生独阳不成隂阳之和不成则反伤夫形惟得天地之中则无愆阳伏隂隂阳以调而不乖合以体言交以序言会以时言和以气言如此则无乖戾之气无疵疠之灾有生者遂有形者育万物阜安以之建国适其所矣<br />
　　郑锷曰有天下者必建京畿以为根本然后建邦国造都鄙大司徒之职葢周公记其作洛邑之制以其掌天下之土地因而载建国之法耳非谓常有建国之事也<br />
　　制其畿方千里而封树之<br />
　　郑锷曰不千里不足以受诸侯之朝故制洛邑之畿方千里取法于日中之径圆也○郑康成曰树树木沟上所以表助阻固<br />
　　凡建邦国以土圭土其地而制其域<br />
　　史氏曰土圭之法所以测土深正日景前言正日景之法详矣今此言测土深之法夫地之肥硗正以深浅言也凡穿土至深莫不有沙砾石碛惟土面有腻土则肥土肥则所生之物美好丰腴矣土圭测其深浅而知其肥硗而为公侯伯子男封疆之等差下必曰食者以土之所产言○易氏曰此所谓土其地者特依仿王国之法以定东西南北之势然后为之制其小大广狭之封如是而已非谓百里至五百里而别测日景之长短<br />
　　诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一<br />
　　陈及之曰王介甫以为孟子据实封言之周官则兼附庸言之也其说是矣而辨未详夫诸侯之得附庸必其有大功者也若成王于鲁公锡之山川土田附庸宣王锡韩侯其追其貊奄受北国因以为伯于召公曰锡山土田于周受命而已孔子曰夫颛者昔者先王以为东蒙主且在邦域之中矣是社稷之臣也则是颛防主东蒙地以附庸而属于鲁推此而言鲁以侯爵得旁近附庸小国地则广矣故曰奄有蒙遂荒大东然周官所说亦据有附庸者言之未必五等诸侯皆然也上下其制故分为五等土耳若曰凡诸侯受封者悉有附庸则有功无功者无差等矣然则天下有附庸诸侯少而无者多葢如是上之政令有所属而不烦下之职贡有所附而不废以是言之凡公侯得附庸者必牧伯也伯子男得附庸者必连帅也天下诸侯千八百国统之以二伯制之以二牧维之以连帅上以临下尊以统卑使大国比小国小国事大国此周家之盛也春秋时自齐晋之外鲁有邾鄫郑有费滑宋有萧滕凡陈衞等盟防大国皆统属诸小国汉之部刺史唐之按察使本朝转运使副皆其遗法耳<br />
　　愚案此说以孟子王制指实封之地周官兼山川附庸而言之司农东莱陆佃皆同<br />
　　陈君举曰所谓五等诸侯但言其班爵耳若夫分土毋过三等侯百里伯七十里子男五十里自夏商未之有改大司马之法曰大国三军次国二军小国一军由此观之虽周亦三等也而司徒举四封以言之则侯四百里伯三百里子二百里而又以益一男之地为公以待加地之赏损一男之地为男以待削地之罚葢所谓有功者取于闲田以禄之削地者归之闲田以传攷之鲁锡附庸而郑尝失武公之畧自虎牢以东是已然终周之世若公若男往往设而不封故称公者一宋是巳自齐鲁皆侯也虞公虢公则尝为三公之后者耳称男者二许宿是已自邾莒皆子也骊戎男则夷狄之长耳今见于注大抵公一位侯伯一位子男一位司服有公之服侯伯之服子男之服掌客有公之礼侯伯之礼子男之礼行人叙诸伯则曰如诸侯诸男则曰如诸子而司仪賛见公于上等侯伯于中等子男于下等则周亦三等较然着见矣先儒谓周公斥大九州更置五等妄也强干弱枝之道虽圣人不敢废今天子之畿方千里谓之万乗而内诸侯颇食采于其中顾于方五百里封公可乎职方之制曰凡邦国千里封公则四公男则百男葢假设言之以是为建国之率假如九州州方千里大之封公不过四国小之封男虽至于百男可也是谓众建而少其力茍如先儒之言则汉七国唐藩鎭之祸作于周久矣先王犹惧三等之势相差殊而不辑睦是故公贡重食之者半子男贡轻食之者四之一其见于传大国若衞既取于有阎之土以共王职又取于相土之东都以会王之东搜小国若鄫则无赋于司马虑之详矣而说者不察以为鲁颂奄蒙居常许齐管仲记太公之赐履东至于海西至于河南至于穆陵北至于无棣非百里所容也孟子曰周公之封于鲁太公之封于齐地非不足也而俭于百里今鲁方百里者五鲁自东迁灭国不知其几至孟子之时而后及此曽谓周公实为之邪鲁颂齐管仲之言则二国尝为州伯至其后世常以为美谈也愚案此说谓司徒举四封言之其实只是百里七十里五十里乃本薛常州之说见职方氏以四方周围共五百里而一方百二十五里是公之国方百二十五里比王制不逺推而论之则侯方百里伯方七十里子男方五十里皆可合于王制惟男之地为不同葢如是説则男之地四方周围共百里而一方止二十五里是男之地止方二十五里又少于王制所以陈止斋又谓益一男之地为公以待加地之赏也<br />

                    <br>
                        　　陈君举曰侯甸男邦采卫大槩方五百里则封侯然五百里之中亦或封男成周之制亦取其便利非谓封侯之地不可封男截然不乱如书百里采二百里男邦三百里诸侯亦不如是次第整齐<br />
　　愚案封建里数独周礼详言之孔子仅言道千乗之国至孟子时周礼已亡其详不可得而闻孟子见战国争雄壤地广袤遂援周以百里七十里五十里之封与汤以七十里文王以百里而王将以抑当时吞并无厌之心汉儒信之故作王制皆祖述其说以为实事如以为然千乗之赋岂百里所能容若今之偏州下邑奚啻百里周礼所载不为过也书言分土惟三安知非井田法地有不易一易再易之三等以此为封建诸侯之证恐不可余见职方氏黄氏说<br />
　　陈及之曰其食者半三之一四之一当从郑氏谓地贡轻重之等所以然者以诸公之地方五百里监五百里内附庸其权甚重矣权重则贡当重所以制之也诸男之地方百里监百里附庸其权甚轻矣权轻则贡当轻所以恤之也制之则无骄汰之患恤之则无削弱之忧若以为小大多寡之别郑子产何以曰郑伯男也而使从公侯之贡不从晋之赋调哉若畿内诸侯则轻重一等故载师曰甸稍县都皆无过什二子产亦曰卑而贡重者甸服也<br />
　　愚案此作地贡轻重之差说<br />
　　郑锷曰食者半食参之一食四之一者论其可耕之地也观大司马云上地食者三之二中地食者半下地食者三之一司勲又言凡颁赏地三之一食皆谓可耕而食之地耳五等之侯封在畿外不能如造都鄙计其一易之地第总计其可耕也如封公以五百里必计其地可耕者半侯伯四百里三百里必计其地可耕者三分之一子男二百里必计其地可耕者四分之一葢其地或皆山川林麓则不足以养其民然地又不能尽可耕故因其爵之髙下而计之徳尊者国大而禄厚其人民众故食与不食之地各半徳卑者国小而禄薄其人民寡故三之一则不食者二四之一则不食者三先儒所言有可疑者未敢以为然也<br />
　　愚案此作地有媺恶之等说<br />
　　叶氏曰封疆多而食者少地势则然而郑众谓包以附庸郑又谓一易再易必足其国之用而后贡其余尤妄说也且虽王畿千里亦不过举封疆言安得尽可食之地哉陈君举曰古者子男小国只得听命于侯伯侯伯以其朝聘贡赋之数归于天子自周制子男之国不能尽归之京师而后世乃自判司簿尉尽归之吏部冝其多事也宣王中兴亦只理防牧伯而已故韩侯在韩召虎在淮申伯在荆方叔在齐周时尚有千八百国如必尽至京师不特不可行其势必至烦扰小国何以堪之<br />
　　林椅曰五等之国计其封疆都鄙计室数五百里其食者半则二百五十里也四百里三百里其食者三之一则百三十里有竒与百里也二百里与百里其食者四之一则五十里也此计食者葢授田之实数犹都鄙以其室数制之也都鄙制以室数而为之封域其余夫则授田于遂人五等之君得食其食其外亦犹遂人之余夫<br />
　　总论封建<br />
　　林椅曰窃以大司徒职方所聚图数乃是以土地民人品量而为之分守故受田之制见于都鄙都邑之制见于井牧是封建始于井田井田成于封建也司徒凡造都鄙制其地域而沟封之以其室数制之又县师凡造都邑量其地辨其物而制其域则是家有百畮二百畮三百畮独计其室数以为都邑而都邑之大小初不系其地而系其室数也至五等之国乃计其封疆言之而其食有差盖食者犹都邑之定数其封疆之内亦犹遂人之野故遂人有疆予之法而邦国之政亦以田野辟为功要之田计家而不必井国计四封而不言家其定为五等之国者所以正司徒之封域其画为九畿者所以施司马之政职分为九州者所以成九牧之维也其山林川泽不以封在司徒之属则有虞衡之官在司马之属则有山师川师葢邍师辨其名物而以封邑者惟丘陵坟衍原隰三物故也大要中为国都外为县鄙皆实定而不易者其间聨民以乡颁田以遂所以为立法之首使之变通而不乱若其施行之方既有井又有牧与夫第其肥墝别其利害殆非一法而止也传曰疆以周索疆以戎索葢可见矣<br />
　　周礼订义巻十五<br />
<经部,礼类,周礼之属,周礼订义><br />
　　钦定四库全书<br />
　　周礼订义卷十六　　　　宋　王与之　撰<br />
　　凡造都鄙制其地域而封沟之以其室数制之不易之地家百畮【音亩】一易之地家二百畮再易之地家三百畮郑康成曰都鄙王子弟公卿大夫采地其界曰都鄙所居也春秋传曰迁郑焉而鄙留【○贾氏曰是鄙所居不迁】○贾氏曰此谓三等采地也载师家邑之田任稍地则大夫之采也小都之田任县地则六卿之采也大都之田任疆地则三公之采也亲王子弟与公同处而百里次疏者与卿同处而五十里次防者与大夫同处而二十五里<br />
　　愚案周公言都鄙者甚多当于司徒造都鄙之文着其详焉盖据载师言之特谓大夫采地在王国之三百里卿采地在王国之四百里公采地在王国之五百里尔未尝明言公卿大夫采地各有几里也小司徒注始总言之贾氏疏遂定为公百里卿五十里大夫二十五里后世说礼者因仍不易若然又与王制所谓百里七十里五十里之制异矣<br />
　　王氏详说曰王制是夏制也文王孙子本支百世文之昭武之穆与夫周公之祚嗣有功德者皆以次出封而无功德者亦各以亲疎食采畿内借使周之内诸侯与外诸侯之分土一同则虽极禹迹所至之处亦不足以封螽斯众多之子孙大抵皆有以处之也【○图说曰孟子曰天子之卿受地视侯大夫受地视伯元士受地视子男以八命之公六命之卿其地视九命七命之公侯以四命之大夫其地视七命之伯以三命之元士其地视五命之子男盖在内者卑其命而禄必视其外则名有所屈而实有所养在外者崇其命而禄不异乎内则名有所伸而实有所守载师以宅田士田任近郊之地等云者此所谓视侯伯子男者也士之受田寡矣而近地为可食故任之于近郊公卿大夫之田多矣非逺地不可故任之于县畺此周采地之别也】夫以武王之母弟八人虽曰五叔无官然所谓曰管曰蔡曰成曰霍曰毛者亦其采地也商之三仁箕子微子以爵言而比干特谓之王子比干无可食之采地他可知矣试以县内九十三国之数明之为百里者九而三公之田与三公之致仕者处其六所以待王子弟者三而已为七十里者二十有一而六卿之田与三及六卿之致仕者处其十五其所以待王子弟者六而已为五十里者六十有三而二十七大夫与二十七大夫之致仕者处其五十有四所以待王子弟者九而已知此则知夏商之内诸侯为少而周之内诸侯为多多少不同其数则广狭不同其封也明矣<br />
　　愚案此言食采之数本疏五十里二十五里之说愚案周之建都鄙外有封域沟树之固内有城郭市朝社稷宗庙之别使之朝夕涖事王朝而退食于家其家不出王城而都鄙乃在三百里以至五百里之内犹民之防里在国而受田于乡茍必还在采邑之都则其列职常往返于数百里之逺而在途之日多在朝之日鲜矣要知都鄙之主则以吏居之如冉求为季氏宰而后采地之封者不过得食其禄此尹氏崔氏春秋所以讥世卿欤<br />
　　郑锷曰造者为而成之之义王制曰凡居民量地以制邑度地以居民地邑民居必参相得○史氏曰封之所以止其窥觇沟之所以禁其侵夺然后屋室得以安居焉○郑康成曰城郭之宅曰室诗云入此室处以其室数制之谓制丘甸之属○黄氏曰造都鄙与建邦国不同建邦国以土圭土其地而知其广狭遂以制其域居其所当授之民宜必有余地造都鄙直以其所当授之民室数制其地山川沟涂皆豁除以实地计固不使不足亦不使有余故其下出易法【○陈君举曰此其制邑之地制非田制一邑之内则有肥硗之不等茍以百亩之地拘之则不足以容百里非所以为邑惟以室数制之所以立不易一易再易之制田则遂人掌之】<br />
　　史氏曰不易者土力厚一岁一种再易者土力薄再岁一种三易者土力益瘠率三岁而一种易者更迭而种也再易一倍不易之地三易二倍不易之地而其所出不过同为百亩之获也【○薛氏曰古之南北一歩东西百歩六尺为歩岁不易者为上田农夫受上田百亩岁一易者为中田农夫受中田二百亩岁再易者为下田农夫受下田三百亩一易再易非苦世俗之说荒之而不耕也不易者只是一亩三甽一易者二亩三甽再易者三亩三甽所以爱惜地力如甽广一尺甽高一尺诗所谓十千维耦者耜广五寸二耜为耦合耕正得一甽也晋作爰田乃不问一易再易之地破其疆甽任民自耕不闲水旱凶荒至商鞅破井田开阡陌则又以二百四十歩为亩昔之南北一歩者开为百歩故谓之陌东西百步者开为千歩故谓之阡开拓土疆除去烦细令民自尽力于其间其意盖以田愈实则兵愈増而先王之意亡矣】○陈君举曰王制正义农夫受田实有九等案大司徒不易一易再易之地惟有三等者大司徒言其网其实不易一易再易各为三等则九等地见异议说【○愚案左氏异议见小司徒九夫为井下林氏说最详】<br />
　　郑锷曰遂人颁田里土地田百亩莱五十亩以至莱二百亩与此正同然都鄙不易之地无莱者遂地有莱以利上农实遂地以强本也此不论余夫之地者盖都鄙之地小于乡遂造之之法止以授田之家计之而已余夫非所当计也【○愚案余说见小司徒】<br />
　　乃分地职奠地守制地贡而颁职事焉以为地灋而待政令<br />
　　王昭禹曰凡有职于地者皆地职若三农园圃虞衡薮牧之类凡有守于地者皆地守若山虞掌山林之政令物为之厉而为之守禁【○黄氏曰变职言地守特出之定山泽界域不使与井牧殽杂凡山泽有田其民耕之谓之山泽之农而其地乖离不可井牧定其界域焉】凡有贡于地者皆地贡也若农以耕事贡九谷圃以植事贡草木既分地职奠地守制地贡则分命使各为其所职之事颁者以等级分之也【○王氏曰颁职事典田之官各有所掌黄氏曰职事即下所颁十二职先王常恐其殽乱工饬材贾通财犹本于地之所生学艺世事服事治人者也】地法则地职地守地贡各有度数存焉故谓之地法颁职事以为地法亦所以待上政令之事<br />
　　黄氏曰自建国而下至此总叙之见授职奠守制贡之为一法也<br />
　　郑锷曰地职已分地守已定地贡已制则其法立矣乃颁职掌于都鄙之长使之循此以为地法以待王朝之政令○史氏曰政者上为之章程令者下得以奉行孟子曰仁政必自经界始○黄氏曰政令凡师役防同賔客防纪税敛皆是<br />
　　以荒政十有二聚万民<br />
　　郑康成曰荒凶年也○郑锷曰金穰水毁木饥火旱或不可逃所恃以无恐者有救荒之政以聚之则虽荒而不流徙矣○史氏曰大司徒裂土以封诸侯度地以授万民宜先于赋敛而首及于荒政聚民之教有以见先王本以防民为主<br />
　　一曰散利<br />
　　史氏曰民茍离散则财聚何益记曰财聚则民散财散则民聚此荒政所以先于散利○李氏曰夫家之征则薄之山泽之禁则弛之关之讥则去之所以充一岁之入而为国之经费者今皆以予民则已厚矣而又散利果何从给乎吾是以知其所以为荒政之备者其蓄积有素也【○王昭禹曰若遗人云县都之委积以待凶荒是也】后世常平义仓敛散之法美意出于此<br />
　　二曰薄征<br />
　　郑司农曰薄征轻租税也○郑锷曰赋必取盈则民方艰食固无以输不取则国有所须将何以给姑从其薄而已<br />
　　三曰缓刑<br />
　　郑锷曰凶荒则犯禁多悯而不刑则犯者益众严以示禁则饥民之犯或出于不得已姑缓之可也【○易氏曰若朝士于邦凶荒则虑刑贬是也】<br />
　　四曰弛力<br />
　　郑司农曰弛力息徭役也○王氏详说曰若均人云凶札则无力征是也<br />
　　五曰舍禁<br />
　　刘执中曰山泽林麓既不以封于诸侯则设虞衡之禁所以蕃鸟兽毓草木以尽乎万物之性也民既失食则宜开其禁故舍禁之政行焉<br />
　　六曰去几<br />
　　王氏详说曰先郑以为关市不讥诚得其说矣然诸儒惑于司关之文有曰国凶札则无关门之征犹几曽不谓门关与市盖异乎司市曰国凶荒札丧则市无征而作布去几者市之去几也门关所以防奸人之出入不几得乎况荒政十有二有可据经为说者有不可据经为说者舍禁之事不见于虞衡杀哀之事不见于宗伯多昏之事不见于媒氏除盗贼之事不见于司寇要之荒政之设为后人设耳<br />
　　七曰眚礼<br />
　　郑锷曰掌客云凶荒杀礼则眚礼者损夫吉礼也眚与省同○刘执中曰省祭祀之礼所以节财用厚赈恤也<br />
　　八曰杀哀<br />
　　郑康成曰杀哀谓省凶礼○刘执中曰国之哀戚必有重礼以将其诚以斯民之困殍有所不能备则杀哀之政行焉<br />
　　九曰蕃乐<br />
　　郑锷曰先儒谓蕃乐者蕃当为藩有闭止之义凶荒则宜止乐而不作大司乐于大札则令弛县其意一也<br />
　　十曰多昏<br />
　　刘执中曰昏必用六礼礼以荒而不可备时虽荒而不可失也故多昏之政行焉【○史氏曰古者国有凶荒则杀礼而多昏防男女之无夫家者所以育人民】<br />
　　十有一曰索鬼神<br />
　　刘执中曰鬼神虽幽能助隂阳以为水旱札瘥者必索而祭之【○王氏详说曰若司巫云国有大烖则帅巫而造巫恒是也】○史氏曰诗云靡神不举靡爱斯牲圭璧既卒宁莫我闻遇灾而索鬼神所以祈民福也<br />
　　十有二曰除盗贼<br />
　　李景齐曰除盗贼必见于荒政者诚以盗贼于凶年为多盗贼不可不除然使赒救拊循之责未尽而遽欲除之则是罔民而已故散利薄征弛禁去几凡所以生养吾民无所不尽其至而彼犹为盗贼之归则不得已而除之故荒政以除盗贼为末○史氏曰传曰牧民如牧羊当去其败类者凶荒而除盗贼防其啸聚为民害也<br />
　　总论<br />
　　吕氏曰荒政十有二其目须当详讲一曰散利二曰薄征此两者荒政之始散利是发公财之已藏者薄征是减民租之未输者已藏者既发之未输者又薄之荒政之大纲既举矣三曰缓刑四曰弛力缓刑谓民迫于饥寒不幸而有过失缓其刑辟以示哀矜之意弛力者平时用民之力岁不过三日今则当用者亦弛之不用所以休息百姓五曰舍禁平时所谓山虞林衡皆有所掌至荒政则彻去藩篱恣民取之六曰去几平时关防皆有几察荒岁必要百物流通使天下商旅出于其市此救荒之要术七曰眚礼此则专理防荒政凡礼文之可省者省之如有弊无牲之类八曰杀哀凡是防纪之节一皆减损所谓不以死伤生专理防荒政九曰藩乐时和岁丰所以与民共乐乐民之乐亦当忧民之忧所以荒岁不乐十曰多昏凶荒之年多是匹夫匹妇不能自保所以杀礼而多昏使男女自相保之义十有一曰索鬼神靡神不举并走羣望之类是也十有二曰除盗贼前面说缓刑此说除盗此便是经权皆举处既与民共忧不幸民有过固可哀矜至于奸人亦有伺变窃发者凶荒之岁民心易动一夫呌唤万夫皆集所以必以除盗贼终之此止乱之道大抵圣人之经盖通万世而可行者其条目皆止于此然周礼之书六官分职合之则有总散之则有所司其关节脉理皆自相应只去大司徒上看未尽若徧考六官则荒政秩序可见且如散利须攷大府天府内府凡掌财赋之官如薄征须攷九职九赋九贡如缓刑须攷司寇士师所掌之刑它莫不然参观徧攷然后可知<br />

                    <br>
                        　　以保息六养万民<br />
　　史氏曰救荒之政医者之攻疗保息之政医者之调养既有以救之又有以养之民不相保而蕃息者未之有也【○易氏曰息有生生不穷之义保其息而使之有所养者圣人也○郑锷曰有以保之使之安而不危有以息之使之生而不伤】○李景齐曰先王之时户口有版生齿有数其切切然计民数之多寡诚以民生或耗必其养民之政有所未备者兹所以保息之道有六盖欲天下无一夫之不其所以求民生之蕃息也先王盛时户口极多者盖出于此<br />
　　一曰慈防<br />
　　郑锷曰保息之道莫先于慈防人方防稚如木初萌偶搔而絶之可以絶其类将以养民宜自防者始王制十四以下不从征役后世之法亦有生子三人则与之母者慈而爱之也<br />
　　二曰养老<br />
　　郑康成曰七十养于乡五十异粻之属【○郑锷曰八十九十曰耄百年曰期颐月有所给或行复除乃所以养之】<br />
　　三曰振穷<br />
　　郑锷曰鳏寡独谓之穷民皆有常饩乃所以振之也<br />
　　四曰恤贫<br />
　　郑康成曰贫无财业廪贷之○刘执中曰不幸而有凶防祸患陷于贫窭不能自存者则乡闾有以恤而赡之不得贫困焉五族为党使之相救五党为州使之相赒此其一端也<br />
　　五曰寛疾<br />
　　郑锷曰人有疾者茍迟而俟之使得以调治或有能生之理见其疾也又从而劳役之不少寛假则以小疾而毙者多矣故特以寛为言<br />
　　六曰安富<br />
　　郑锷曰富家巨室小民之所依赖资其有余以补其不足茍谓其富厚而赋取无艺富者不安小民亦失所依非国家之福汉武因豪富筭缗钱中人之家大抵皆破而海内萧然盖不知安富之道【○李氏曰大司徒十二教先曰以度教节则民知足谓以法度教之使知尊卑之节则民之所用虽少自可以足也以本俗六安民其六曰同衣服谓民虽有富者衣服不得异皆深衣而已则富者安也自周纲解纽礼乐崩壊商贾大者衣必文绣食必粱肉以其资厚交通王侯以富相轧以利相倾千里游遨冠盖相望乘坚策肥履丝曵缟兼并豪党之徒以武断于乡曲宗室公卿大夫以下争于骄奢室庐舆服僭于上无限度而贪人恣行矣凡风俗之所以薄狱讼之所以繁者民贫故也】<br />
　　以本俗六安万民<br />
　　郑康成曰本犹旧也○项氏曰本其俗之所习则民心乃安【○刘执中曰本谓根本也使俗有本安于其生如木之不可防则曰本俗而可以安万民使之恋其里闾虽有灾难不忍舍之而适于他邦】<br />
　　一曰媺宫室<br />
　　郑康成曰媺谓约防攻坚风雨攸除各有攸宇○刘执中曰谓野庐及邑居之宫室里正以时预饬修治必使牢宻媺而不弊诗云上入执宫功穹窒熏防塞向墐户入此室处媺其邑居也又曰昼尔于茅宵尔索绹亟其乘屋其始播百谷媺其野庐也<br />
　　二曰族坟墓<br />
　　郑康成曰族类也○刘执中曰考妣祖先族而葬之萃于一处则子孙之心有所依慕不忍舍之以适他邦故一其志安于里闾也【○郑锷曰太公封于营丘比及五世皆反葬于周是也○愚案吕氏说见冡人】<br />
　　三曰聨兄弟<br />
　　郑康成曰联合也【○郑锷曰自一世二世而后分房析族寖以疎逺相视如路人者以兄弟之不联也】○刘执中曰井田之法民受一夫而兄弟众多者必使受田同井则手足相应衣食相资父母相接子孙相亲亦所以安之而使不能去<br />
　　四曰联师儒<br />
　　郑康成曰师儒乡里教以道艺者○刘执中曰百家为族则同其族室有儒以教之五族为党则同其党庠有师以范之少小同其师儒长立同其道艺情亲义合亦有以安之而不忍去【○孙氏曰先王之于民隆师儒之教而不具学校之制非故畧之也亦有所不必具也周之建国固尝为之学矣然所合者国子弟而已后之作王制者曰国之俊选皆造焉质之周官无明文不知果与乎其间否邪借使得与胄子并进不过已兴于乡者惟州长有所谓州序党正饮酒于序以正齿位不指州而言疑党亦自为序然皆不载制度之详岂非州党之间切磋琢磨之地相防以时相先以礼本无法制之可言即如使后世羣天下之士于学廪之有食然后为教养之盛则浮薄嚣竞之风已炽于斯时矣奚取乎长育人材之道哉】<br />
　　五曰联朋友<br />
　　刘执中曰道合为朋志合为友交相琢磨成其德行则其义益不可忘亦足以安之而不可去也<br />
　　六曰同衣服<br />
　　郑康成曰同犹齐也民虽有富者衣服不得异○王昭禹曰古者长民衣服不贰以齐其民而民德归一则同衣服者本俗所以成终始可谓民德之成也【○刘执中曰桑机织之事非一妇可成同井之家更相为助然后衣服得以同时而成诗曰女执懿筐遵彼微行爰求柔桑八月载绩载载黄为公子裳则妇女所以联其衣服之道也】<br />
　　正月之吉始和布教于邦国都鄙乃县教象之法于象魏使万民观教象挟【子协反】日而敛之<br />
　　李景齐曰此亦宰垂治象之意夫先以保息养万民次以本俗安万民而后继以垂教象之法盖所施之次第若此未有以养之安之而遽欲教之则无常产固难责其有常心徒有以养之安之而无以教之则饱食逸居正恐其邻于禽兽耳此庶富教之序○郑康成曰正月之吉周正月朔日也司徒以布五教至正歳又书教法而县焉○史氏曰其曰教象见乃谓之象也○郑锷曰教象之法谓六德六行六艺与夫书攷賔兴之法皆国之旧章非每岁更变其旧盖因岁首示更新之意而已必垂而示之使之熟观洞晓至于十日然后收而藏之仁民之意深矣<br />
　　乃施教灋于邦国都鄙使之各以教其所治民<br />
　　郑锷曰或谓已言布教于邦国都鄙又言施教法于邦国都鄙何也盖有教典有教法布以教典使之知所守施以教法使之知所行教法既布都鄙邦国宣化承流之职各推而行之以教其所治之民<br />
　　令五家为比【毗志反】使之相保五比为闾使之相受四闾为族使之相葬五族为党使之相救五党为州使之相赒【音周】五州为乡使之相賔<br />
　　郑康成曰此所以劝民使之者皆谓立其长而教令使之○项氏曰人之生有天属焉有人属焉天属则不待教而相亲至于人属无事则相往来有事则相弃背非上之人有以教之不可也是故先王为比为闾则必有以令之相保相受则必有以使之令之则不容于或遗使之则不容于或背○郑康成曰保犹任也○吕氏曰五家为比其居甚近非特同其休戚亦可察其奇衺故使之相保保有二义有保民而王之保有不保其往之保此盖兼言<br />
　　郑氏曰闾二十五家受者宅舍有故相受托也【○王昭禹曰二十五家为闾门则居足以相容使之相受】<br />
　　郑康成曰族是百家○陈君举曰百家之中不幸有死者相与办其葬事不使五家与二十五家供之者以百家然后众轻易举也○吕氏曰族独以四为数欲凑成百人故也○郑康成曰党五百家救救凶灾也○陈君举曰大利害大患难非百家所可御必五百家然后足以相救○郑康成曰州二千五百家赒谓礼物不备相给足也○陈君举曰水旱凶荒欲以相赒又非五百家所能办惟二千五百家则其地必阔必无皆水皆旱之理庶几有无可以相通○郑康成曰乡万二千五百家賔賔客其贤者○郑锷曰三岁賔兴之时彼贤彼能我从而賔之我贤我能彼亦賔乎我故使之相賔○陈君举曰闾胥书其敬敏任恤贤于五比而已族师书其孝悌睦婣有学贤于四闾而已党正书其德行道艺又五百家之贤而已州长攷其德行道艺则又二千五百家之贤而已至于一乡万二千五百家所谓贤者必灼然可用使之相賔<br />
　　王昭禹曰乡遂之制始于五家之寡而终于万有二千五百家之众居虽异室而从容若一家体虽异腹而和合若一心司徒以安之则相为恺悌焉司马以用之则相为忧患焉○郑锷曰凡此比闾族党州乡之制载于地官盖王国之六乡而在近郊百里之内也平居使之相保相受如此故有事则用而为六师余攷诸侯大国三军次国二军小国一军盖合比闾族党之民以为之而不见其制今观此文乃施教法于邦国都鄙使之各以教其所治民令五家为比五比为闾乃知诸侯之邦亦用王畿六乡之制合为比闾族党也盖上言施法于邦国都鄙下文言使之又言令之则所使所令者乃邦国都鄙之君也以是观之诸侯之国六乡之制与王国皆同可知【○图说曰乡遂之制上公之国三乡三遂侯伯之国二乡二遂子男之国一乡一遂书曰鲁人三郊三遂盖言郊则知遂之在野言遂则知郊之为乡鲁大国也故三郊三遂大宗伯乃颁祀于都家乡邑大司马简稽乡民以用邦国则邦国亦冇乡遂明矣】<br />
　　颁职事十有二于邦国都鄙使以登万民<br />
　　王昭禹曰颁以九职三事也○王氏曰登言进而成之九职任万民加三事焉所以进而成之也○郑锷曰言用此以进其业也民之常情好逸恶劳自安而不知勉此业所以不能进任以职事使之勉励赴功乃所以登之矣大宰九职用于王畿之内然邦国都鄙不可无任民之职于是设为十有二职以颁之使用是以登进之也【○刘执中曰大宰主治任之以职而已司徒主民不止任之以职又登于籍焉谓能稼穑者则登于三农之籍能树艺者则登于园圃之籍也】<br />
　　一曰稼穑二曰树艺三曰作材四曰阜蕃五曰饬材六曰通财七曰化材八曰敛材九曰生材十曰学艺十有一曰世事十有二曰服事<br />
　　郑司农曰稼穑谓三农生九谷也树艺谓园圃毓草木作材谓虞衡作山泽之财阜蕃谓薮牧养蕃鸟兽饬材谓百工饬化八材通财谓商贾阜通货贿化材谓嫔妇化治丝枲敛材谓臣妾聚敛疏材生材谓闲民无常职转移执事【○郑锷曰闲民无常职宜不能生材然而转移执事其材实赖以生焉】学艺谓学道艺世事谓以世事教能则民不失职【○黄氏曰学艺士也夫人皆得学之世事公卿大夫士之胄嗣古者进兴不出此二者】服事谓为公家服事者【○贾氏曰公家服事若府史胥徒庶人在官者】<br />
　　孙氏曰九职之外加以三焉则以三者与九职之民共之使民心服上之教而保其职业者也学艺民材所由兴世事民志所由定服事军旅田役追胥所由习若夫闾师所任者国中四郊之民因以征敛其材赋所谓九功之货贿也<br />
　　以乡三物教万民而賔兴之<br />
　　○愚案三物八刑皆言乡者盖教法始于六乡故也郑康成曰物犹事也○史氏曰无形无名者道也有形有名者物也得之于心为六德行之于身为六行习之于事为六艺是三者有形有名矣故谓之三物○郑康成曰兴犹举也民三事教成乡大夫举其贤者能者以饮酒之礼賔客之既则献其书于王矣李景齐曰成周賔兴万民者不一而足若所谓三物者曰德曰行曰艺是也德不足则取之以行行不足则取之以艺其取之亦广矣未也所谓德行艺者皆析而六之曰智仁圣义忠和曰孝友睦婣任恤曰礼乐射御书数诚恐难以责其材之全则凡于六德六行六艺之中得其一者皆足以自进此天下所以无遗材之恨然则取士之目最广者盖莫详于周而谓其不以科目取士何哉是古非今者类欲屏去后世之科目而复还古人里选之制不知古人所以来天下之才者特以其科目之广耳若夫才必就于其所养而成于其所教此大司徒所以教以三物而后賔兴之欤<br />
　　一曰六德知仁圣义忠和<br />
　　郑锷曰成于性者德也德则有知仁圣义忠和之别临事不惑先事而知者知也【○项氏曰知动而明事】自博爱而兼爱者仁也【○郑康成曰爱人以及物】通睿而能化者圣也【○史氏曰以其无不通】能制事变使各得其宜者义也教人以善推诚不欺者忠也【○郑康成曰忠以中心】喜怒中节不为崖异斩絶之行者和也【○郑康成曰不刚不柔】凡此皆成于性而自得者故名之为德<br />
　　二曰六行孝友睦婣任恤<br />
　　郑康成曰善于父母为孝善于兄弟为友睦亲于九族婣亲于外亲任信于友道【○郑锷曰能信乎朋友者任也】恤振忧贫者【○郑锷曰能周恤于患难者恤也】<br />
　　郑锷曰凡此皆见于所行故名之曰行<br />
　　三曰六艺礼乐射御书数<br />
　　郑锷曰礼者知揖逊之威仪【○史氏曰五礼所以防其伪】乐者达节奏之高下【○史氏曰六乐所以防其情】射则明五射之法【○史氏曰五射之仪足以观其德】御则熟五御之节【○史氏曰五御之节足以观其知】书则明六书之品【○史氏曰心画见于六书】数则知九数之计【○史氏曰物变见于九数】是皆才之所长故命之为艺说者曰射御书数曰艺可也礼乐之妙与天地同流古之所谓贤圣亦由通于此而已名为一艺用以教人何也通乎天地者礼乐之理也可以教人者礼乐之法也六艺之礼乐如此而已<br />
　　易氏曰六德蕴于内六行形于外随所寓而见皆可得而指言之惟道隐于六艺之中不可以指言故总而名之曰道艺所谓六德者非曰六乡万民之众皆可以为圣知为仁义为忠和也取其明而不惑者谓之知公而不私者谓之仁通变能化者谓之圣制变得宜者谓之义诚实不欺者谓之忠喜怒中节者谓之和此六德为天下之全德由是推之于六行则自孝而友自友而睦自睦而婣以至任于朋友恤于乡闾而皆得乎亲疎内外逺近之序是又此德之所发见也若夫五礼六乐之见于玉帛钟鼓者为六艺之首五射五御之见于弓矢绥防者为六艺之次六书九数之见于文字筹筭者为六艺之末是虽艺成而下实有形而上者之道充之以德行则为天下全才之士然先王以全才望天下而不以全才律天下或以德进或以事举或以言扬曲艺皆誓之茍有一善之可名无不抚而纳诸程度绳墨之中<br />
　　以乡八刑纠万民一曰不孝之刑二曰不睦之刑三曰不婣之刑四曰不弟【音悌】之刑五曰不任之刑六曰不恤之刑七曰造言之刑八曰乱民之刑<br />
　　郑康成曰纠犹割察也不弟不敬师长【○贾氏曰此不悌即上六行友是也上文言友在睦婣之上专施于兄弟此变言弟退在睦婣之下兼施于师长○郑锷曰兄宜念鞠子哀弟当念天显然制刑之意终不为卑者而罪其长故六行则教兄以友而制刑则谓之不弟使少者不敢凌长也】<br />
　　郑锷曰教民之三物曰六德六行六艺纠民则止于六行何邪人之性有厚薄昏明之异则德不可以皆同人之材有能有不能之别则艺不可以皆能夫六行者日可见之行人人所当勉者也茍不修其行则害于其身祸于其家乱人伦而伤圣治王法所不容人类所不齿是之谓戮民也加之以刑可以无愧矣郑康成曰造言讹言惑众乱民乱名改作执左道以乱政也<br />

                    <br>
                        　　史氏曰五刑之属三千而罪莫大于不孝故八刑之设以不孝为首而以其余次序之若夫造言乱民之罪既无与于六行大司徒何与哉盖造言而不禁则风波以起众人之疑簧鼓以惑众人之听乱民而不禁则淫侈之行兴浇诈之风炽如是而望教之行不可得也王制曰析言破律乱名改作执左道以乱政杀而孔子数少正夘之罪亦曰行伪而坚言伪而辩学非而博顺非而泽然则造言乱民岂不为害教之大者乎宜大司徒所终禁也有賔兴之礼以劝之于前又有八刑以驱之于后民若何不归君子长者之途哉○项氏曰賔兴则所谓格则承之庸之也继之以八刑所谓否则威之也<br />
　　以五礼防万民之伪而教之中以六乐防万民之情而教之和<br />
　　郑司农曰五礼谓吉凶军賔嘉【○郑康成曰礼所以节止民之侈伪使其行得中】六乐谓云门咸池大韶大夏大大武【○郑康成曰乐所以荡正民之情思使其心应和】○贾氏曰独申礼乐二事者化民以礼乐为急○项氏曰伪则有所作为中本湛然作则反中矣情常患于流放和贵中节流则非和矣是故以五礼六乐防之礼非能教中也防其伪则中自不失矣乐非能教和也防其情则和自不失矣或谓制其欲以复其性非也礼乐直防之使不作耳非谓情伪已入复从而制之也○郑锷曰惟五礼由中而制所以着诚而去伪故可以防其伪惟六乐由和而作所以涤邪心而全正性故可以防其情情伪已去则反其自然之中和何不可之有礼乐之制虽掌于春官用以教民则在司徒而已<br />
　　凡万民之不服教而有狱讼者与有地治者听而断之其附于刑者归于士<br />
　　郑康成曰不服教不厌服于十二教贪冒者也○史氏曰教而不服则有争争而不已则有言于公故曰讼讼而不已则置之狴犴圜扉以折其愤很之气须其自怨自艾以服吾之教故曰狱<br />
　　郑康成曰有地治者谓乡州及治都鄙者也○贾氏曰将断割之时恐其不审故与治民之官共听而断之【○史氏曰大司徒不专听断必与其属共之不以尊严自居不以贵势自骄周流田野谆谆然教其长老以慈顺教其子弟以孝悌使比闾族党灿然有文欢然有恩恤其疾隐致其忠爱未尝一日不与民接必使王者之教沾濡浃洽无有不服然后已】○黄氏曰司徒教官而预听讼之事未归于士犹冀其可教也○项氏曰司徒听断止于不服教而有争讼者尔前所谓孝友睦婣任恤之类凡与于教者是也不与于教而丽于刑者司徒所不当治皆归于士宜也说者谓司徒与有地治者断其刑而使士行刑非也<br />
　　郑康成曰附丽也士司寇士师之属【○郑司农曰士谓主断刑之言春秋传曰士荣为大士或谓归于圜土圜土谓狱也狱城圜】○史氏曰王制凡听五刑之讼必原父子之亲立君臣之义以权之意论轻重之序慎测浅深之量以别之悉其聪明致其忠爱以尽之此非大司徒不能也及夫成狱辞史以狱成告于正正听之正以狱成告于大司寇大司宼听之木之下然后告王而制刑则归之士者岂得已哉○吕氏曰刑与教对立出彼则入此出此则入彼无非左之右之防闲天下使迁于善<br />
　　祀五帝奉牛牲羞其肆【托歴反】<br />
　　郑康成曰牛能任载地类也奉犹进也【○郑锷曰或谓祭祀之时大宗伯毛六牲而颁之五官使共奉之牛则奉以司徒何也余以为六牲之奉非惟以尽事神之礼盖使居其官者知其所职之义也牛于五行为土其性顺而易制观千钧之牛三尺之童持尺棰而驱之弭而行畧不敢违者以其顺也司徒掌教所以成天下之大顺惟因天下自然之性而教之则大顺成而天下治矣祀享之时使奉牛牲始也奉之而进终焉解体而羞之因其事以明其义使知设教之本意也○史氏曰大司徒为奉牲之长至是不得不奉牛牲也】<br />
　　郑司农曰羞进也○史氏曰肆者解其牲体而陈之于俎○郑康成曰进所肆解骨体士防礼曰肆解去蹄【○贾氏曰后郑不从先郑者案礼运云腥其俎熟其殽注云腥其俎谓豚解而腥之熟其殽谓体解而爓之祭祀之法先豚解后体解经云奉牛牲谓初牵入时即云羞其肆明先豚解】<br />
　　享先王亦如之<br />
　　贾氏曰享先王者谓四时并祫禘也亦如之者亦如祀五帝但禘郊之事先全烝后豚解奉牛牲谓全烝献腥也羞其肆谓体解而进之若宗庙之事则无全烝先豚解次体解奉其牲者腥献也羞其肆者熟献也<br />
　　大賔客令野脩道委积<br />
　　郑康成曰令令遗人使为之也少曰委多曰积皆所以给賔客○黄氏曰郑曰令遗人以遗人掌委积也脩道则非遗人之事矣遂师曰賔客巡其道脩庀其委积司徒令遂人遂人令遂师使各于其遂行之遗人掌委积之政守在遂师○郑锷曰大賔大客之来往道路以通往来之途委积以共行李之费使賔至如归亦设教之官脩文德以来逺人之意也<br />
　　大防帅六乡之众庶属其六引而治其政令<br />
　　贾氏曰六乡七万五千家唯取一千人致之使为挽柩之役故郑康成云众庶所致役也○郑司农曰六引谓引防车索也【○郑锷曰六乡内也故属在前之引六遂外也故属在旁之绋因其逺近内外理当然也】六乡主六引六遂主六绋【○贾氏曰遂人职云及葬帅而属六绋在棺曰绋行道曰引】○项氏曰引在车所以挽车绋在柩所以弼柩大司徒则检校六引之事故曰治其政令<br />
　　大军旅大田役以旗致万民而治其徒庶之政令贾氏曰凡军旅田猎所用民徒先起六乡之众○史氏曰军旅所以用众大田所以简众大役所以任众众之所聚政令行焉不有旗表其观视何所趋向哉○郑康成曰旗画熊虎者也征众刻日树旗期民于其下○郑锷曰余攷周家之制熊虎为旗大阅之时师都载之治兵之时军吏载之盖众之所在以威为先也大司徒于大军旅田役则用旗以致万民既以为号令且以示威也官尊势重统而治之彼安得不惟令是从乎<br />
　　易氏曰大司徒以旗致民致之于比闾族党州乡之聨也大司马以旗致民致之于平列陈之际也【○黄氏曰此六乡之众庶用于国中者若起野役则遂人以遂之大旗致若帅诸侯之师则司马以大常致与追胥竭作故言万民也】<br />
　　若国有大故则致万民于王门令无节者不行于天下郑康成曰大故谓王崩及寇兵○史氏曰致民于王门备不虞也【○郑锷曰变出于非常奸雄或将乗之故致民守于王门王宫固有宿卫之人乡遂之众宜守王门之外】○郑康成曰节六节有节乃得行防奸私也<br />
　　大荒大札则令邦国移民通财舍禁弛力薄征缓刑郑康成曰大荒大凶年也【○史氏曰水旱虫螟谓之荒】大札大疫病也【○史氏曰天行谓之札】移民避灾就贱其有守不可移者则输之谷春秋定五年夏归粟于蔡是也○刘执中曰凶民可移而丰或不受谷贵可通而贱或闭粜是以移民通财之令出焉○刘氏曰令之急于困穷圣人之大务也<br />
　　王氏详说曰荒政十二所以聚万民然与令邦国则不同且移民通财政之所无而令邦国之所有也自散利至除盗政之所有而令邦国之所无者天子家天下人中国民吾民也何民之移财吾财也何财之通是移民通财可用于邦国而不可用之于王畿予夺持之于王威福作之于辟礼乐出之于天子邦国何预焉此散利去几眚礼杀哀等事可用之于天子而不可用之于诸侯<br />
　　岁终则令教官正治而致事正岁令于教官曰各共尔职脩乃事以听王命其有不正则国有常刑<br />
　　郑锷曰岁终周之季冬今之十月正岁夏之正月今之建寅也岁终令致事所以终时王之事正岁听命则施教自建寅始也<br />
　　王昭禹曰大司徒所掌者教而已故所令止于教官○郑康成曰教官其属六十正治明处其文书致事上其计簿○史氏曰不曰不共而曰不正者以此知先王之教本以正天下也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十六<br />
　　钦定四库全书<br />
　　周礼订义卷十七　　　　宋　王与之　撰<br />
　　小司徒之职掌建邦之教灋<br />
　　郑锷曰或谓周之教典建于大宰大司徒则施其教法小司徒地官之贰于教法亦掌建之何也盖设教而无法则教不行有法而不建则法不立教官之长推其法教官之贰掌建其法所以相成焉大宰则建于朝廷之上以示百官小司徒则建于教官之府使其法不废不以建为嫌也<br />
　　以稽国中及四郊都鄙之夫家九比之数以辨其贵贱老幼废疾及征役之施舎<br />
　　郑康成曰稽犹攷也○史氏曰国中王畿也四郊畿外也都鄙野外也○易氏曰稽国中及四郊都鄙者举王畿千里言之也不言六乡六遂邦甸者举上下以见其中○史氏曰夫谓其身家谓其居如止知其居则土著之民在尔僦寓转移之民何自知之此夫家所以兼言也【○易氏曰夫谓上地中地下地皆一廛举其凡也家谓上地七人中地六人下地五人则其目也】<br />
　　愚案比辅也相亲比也<br />
　　黄氏曰九比夫三为屋屋三为井也三三比之故曰九比小司徒专掌比法盖乡法也非若野法八家皆私百亩其中为公田也故其职又曰及大比六乡四郊之吏攷夫屋以待政令国中六乡也四郊六乡之余邑也六乡四闾之吏司马法闾方百里三万家四闾十二万家六乡为七万五千家其余五万五千家为四郊此亦大约也乡之民杂必比而居之者使各从其类而习其事也邦国都鄙皆本司徒乡法以教其所治民故小司徒以九比之法稽都鄙夫家之数而邦国则受其比要内外之势详略不同○林氏曰九职之民比居之数也<br />
　　愚案周家比法自五家始故小司徒有九比之数大比之要乡师有国比之法族师有邦比之法<br />
　　郑康成曰贵谓为卿大夫○黄氏曰贱臣妾也闲民也不登于比闾之籍其贱亦可耻○郑康成曰废疾谓癃病也王昭禹曰贵治贱者也贱事贵者也老者在所养幼者在所慈废疾则不可任事在所寛恤也愚案疏征谓税之役谓徭役昭禹因以施惠谓之施舎政役谓之舎不知粟米谓之征力役亦谓之征征役之施舍只是凡征民力以受役者于贵贱老幼废疾则弛其力而舎之施字依郑注作弛即乡师辨其可任者与其施舍者○郑景望曰施犹加也或加之或舎之必辨其实所以息幸民之心<br />
　　与其祭祀饮食丧纪之禁令<br />
　　贾氏曰祭祀谓州祭社党祭禜族祭酺饮食若行乡饮及族食丧纪谓若四闾为族相葬之等皆有禁令不使失礼法【○史氏曰众之所聚不可无禁与令】<br />
　　郑景望曰言邦之教法而曰稽国中以下云者则教实行乎其中也贵贱老幼废疾而舍其役则贵贵养老慈幼寛疾之意足以示民矣祭祀饮食丧纪皆有禁令则养生丧死之节逾礼越制之诛足以范民矣陈君举曰小司徒既掌建邦之教法矣自此以下不闻设教之意大抵皆是校登民数整顿军赋何也先王之世寓兵于农养男以礼以井邑丘甸易部伍之名以搜田狝狩更战阵之习教之之意正在于是晋文公入教其民出定襄王以示义伐原以示信大搜以示礼故城濮之役少长有礼其可用也卫灵公问陈孔子答以俎豆诸葛孔明出入行阵间文中子以为可兴礼乐殆是意欤若将教民之事作清谈看了最害事<br />
　　乃颁比灋于六乡之大夫使各登其乡之众寡六畜车辇辨其物以嵗时入其数以施政教行徴令<br />
　　王昭禹曰颁比法者颁校比之度数也【○杨谨仲曰即五家为比使之相保以至于相赒相救者】卿大夫以嵗时登其夫家之众寡其校比则有法矣其比法则自司徒而颁之乡大夫则受其法于小司徒而用之王氏曰登者上其籍也【○郑氏曰登成也成犹定也】○郑康成曰众寡民之多少○贾氏曰车谓革车及大车辇人挽行○郑康成曰物家中之财【○贾氏曰谓辨其家中财物多少】○史氏曰物虽民之物缓急有用当辨其可用与否○易氏曰六畜以备公家之用车辇以待师田之役亦且登之以籍而辨其可用之物入其数则众寡六畜车辇皆有一定之数○贾氏曰以嵗之四时小司徒而施政教徴索于民及所施政令皆据民物等数而行之○易氏曰施政教则据其数而举饮射之类行徴令则据其数而起师田之类【○黄氏曰徴令贡赋之征令政教必观其丰约而为之隆杀征令必稽其有无而为之寛急故入其众寡六畜车辇之数而后施行之】<br />
　　王氏曰凡民数有数之者闾胥以时数其众寡是也有稽之者乡师以时稽其夫家众寡是也数之则以所属之人寡稽之则以其所属之人众有校而登之者族师以时属民而校登其夫家众寡是也有登而不校者乡大夫以嵗时登其夫家众寡是也登之而不校则其登之也因族师之所校而已○孙氏曰先王之登民数有讲其安养之实者有明其爱敬之义者讲安养之实则利见于当时明爱敬之义则法传之万世司徒之登民所以讲安养之实司寇之登氏所以明爱敬之义自司徒颁九比之法使各以时而登之又从而校之故计口而田度力而役鳏寡独废疾者有所养贵者贤者能者服公事者知所舍地足以容其民民足以治其地此所谓讲安养之实也然司徒登其民而不献其数司寇献其数而不掌其藏盖司宼治刑之官举生齿之数悉登而献之王拜而受之则知民之重其可轻杀乎天府祖庙之司受民数之登与玉镇大宝器并藏之则知国本所繋其可轻视乎君臣上下通知爱敬尔民爱敬之义明于上则安养之实达于下常相表里<br />
　　及三年则大比大比则受邦国之比要<br />
　　郑氏曰大比谓使天下更简阅民数及其财物也【○郑司农曰五家为比故以比为名今时八月案比是也】○刘执中曰三年则大比谓简去其老疾不任役者补其阙落不成伍者○郑司农曰要谓其簿○黄氏曰邦国羣吏大比县师攷之小司农受其要而已治之畧也末言大比六乡四郊之吏平教治正政事攷夫屋及其众寡六畜兵器则详治之比法不施于六遂郑曰亦受乡遂非也比要在司徒为民籍简稽在司马为军籍○郑锷曰言邦国者指天下诸侯之国以别六乡之所入也六乡内也故入其数邦国外也故受其要受其要者民已分于诸侯则不责其详欤<br />
　　乃防万民之卒伍而用之五人为伍五伍为两四两为卒五卒为旅五旅为师五师为军<br />
　　易氏曰防聚也小司徒以军制聚万民自五两以至军师咸在焉独言防万民之卒伍者先王之军制调兵必五数出兵必百数不五数不足以调兵故积数起于五人之伍不百数不足以出兵故积数起于百人之卒以百人之卒成一小阵五百人之旅成一中阵二千五百人之师成一大阵万二千五百人之军成五大阵<br />
　　郑氏曰用谓使民事之○贾氏曰小司徒佐大司徒掌六乡六军之士出自六乡故须预配卒伍用之者即军旅田役是也<br />

                    <br>
                        　　郑康成曰五两卒旅师军皆众之名两二十五人卒百人旅五百人师二千五百人军万二千五百人此皆先王因农事而定军令者也○郑锷曰五家之比即五人之伍五比之闾即五伍之两四闾之族即四两之卒五族之党即五卒之旅五党之州即五旅之师五州之乡即五师之军也万二千五百人为乡合之以为一军王之六军出于六乡举一军之制则六军之制皆可得而知<br />
　　杨氏曰先王之制民居则为比闾族党州乡故比卦众在内一阳在上为之主君象也出则为伍两卒旅师军故师卦众在外一阳在下为之主将帅之象也○陈君举曰军旅之法立于伍成于卒五夫数也五人为伍则手足耳目以相及不待徽帜可以别识不待旌旗可以指挥五伍为两则以人为伍以卒为旅以旅为师以师为军则手足耳目不相及而徽帜旌旗用焉故以四两为卒纵横皆两参两什伍之法定于此其为军赋因此而已○郑锷曰说者谓五人为伍则左右前后四人而一人居其中五伍则二十五人矣两两相比则谓之两二十五人纵横皆五何以谓之两耶盖自二十五人而四之以为卒则横纵皆两矣唯卒之横纵皆两也其法起于五人之伍故以两名之○朱氏曰出军之制五人为伍五伍为两四两为卒到第三便着一个四成一百人若又是五则成百二十五人便有竒零不整齐处<br />
　　陈君举曰小司徒防万民之卒伍而用之士不特选皆吾民也将不改置皆吾吏也有事致之行阵无事归之田里无招收之扰无廪给之费故曰先王足兵而未尝有兵也李景齐曰天子曰万乘诸侯曰千乘天子六军大国不过三军此定制也然尝攷司徒卒伍之制而约之以司马法不能无疑司马法曰兵车一乘甲士三人步卒七十二人是则一乘者七十五人之所容也约而计之兵车一乘则三两之数【五伍为两则二十五人三两则七十五人】四乘则三卒之数【四两为卒则百人三卒则三百人也】百乘则三师之所合【五旅为师则二千五百人三师则七千五百人】五百乘则三军之所合【三万七千五百人】积而至于千乘则六军聚焉【七万五千人】是则六军之数适足以容千乘以天子之六军言之则不足于万乘以诸侯之千乘言之则不应有六军是何也大抵悉天子之畿内以为军则足以容万乘而所谓六军者特寓于六乡乃天子宿卫之兵尔其余六遂都鄙之兵盖不与焉悉诸侯之国以为军则大国有千乘而所谓不过三军者仅止于五百乘耳非其不足于千乘也亦可以天子宿卫之兵数约之此周人居重驭轻之法唐人府卫君子谓其得乡遂之遗者盖出此<br />
　　以起军旅以作田役以比追胥以令贡赋<br />
　　郑锷曰军制已定则有征伐之时起之以为军旅四时之间作之使趋田役有盗之际比之使作追胥闲暇之时令之使出贡赋无不可也○刘氏曰贡赋制军须也○黄氏曰乡之军制寓于比闾族党州乡故防其卒伍而为伍两卒旅军盖常自为六军也用之于起军旅作田役比追胥令贡赋皆乡法也军旅曰起部伍素定由是而起也田役曰作田竭作车少人多役随事多少车不出皆临时作之田虽为六军盖不止七万五千人矣追胥亦竭作当时比之不使临事纷错也野皆不如此不防卒伍大抵乡车人不相须其用在人而或竭作故防之于卒伍野车人相得其用在车无竭作之事故合之于五乘此其所以不同也六军为车千乘以司马法三百家共一车约之七万五千家止得车二百五十乘不能充其赋也大抵六乡皆守兵防同征伐其出甚少故六军备其人而已车马之赋不尽出于民则以公车充之校人有马牛人有牛皆以共公车乡赋闾师征之○郑锷曰遂人言贡赋师田政役与此先后不同何也盖小司徒防六乡之万民以为卒伍军法起于乡故先言以起军旅而后及于贡赋遂人治邦之野以供财用财用出于野为多故先言颁职作事以令贡赋而后及于师田政役也然防卒伍以为军法宜属之大司马而小司徒掌之何也盖事不预备不可以应卒司马主于用兵茍非司徒教之有素合之有法司马一旦欲合而用之不可得矣<br />
　　乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人<br />
　　郑康成曰均平也周犹徧也○贾氏曰均上地下地等使得均平故曰均土地既给土地则据土地计考其人民可任不可任之事而周徧知其人数○郑锷曰上文于嵗时入数大比受要之后而言乃防万民之卒伍则民数既定然后军法可制也军法既成乃言均土地以稽其人民而周知其数何耶盖防万民之卒伍者所以起军旅也此言可任之人数者所以作田役也将作田役必先知其可任之人将以知其可任之人必先稽其受地之等家有七人者必授以上地观其所受者上地则知其可任者一家可出三人矣家有六人者必授以中地观其所受者中地则知其可任者二家可出五人矣家有五人者必授以下地观其所受者下地则知其可任者一家可出二人矣盖因其受地之优劣足以知其力之有余不足也说者谓受田有九等之法此以七五六为三等者盖因中以明上下之义【○贾氏曰案王制上农夫食九人其次食八人次食七人次食六人次食五人彼言五等此言七五六三等其人不同故郑云有夫有妇乃成家自二人至十人为九等二人三人四人是下地三等五人六人七人是中地三等八人九人十人是上地三等此经唯言七六五者据中地三等则知有上地中地下地三等】余以为此言六乡受地之法学礼者见遂人颁田里自上地夫一防田百亩至余夫亦如之乃谓六乡受田之法与六遂同特因中以明上下之义殊不知经之所载自王畿之乡遂都鄙至于诸侯之邦国凡授田之法自有四节大司徒言不易之地家百亩一易之地家二百亩再易之地家三百亩此一节也小司徒言上地家七人可任也者家三人中地家六人可任也者二家五人下地家五人可任也者家二人此又一节也遂人言上地夫一防田百亩莱五十亩余夫亦如之中地夫一防田百亩莱百亩余夫亦如之下地夫一防田百亩莱二百亩余夫亦如之此又一节也大司马言上地食者三之二其民可用者家三人中地食者半其民可用者二家五人下地食者三之一其民可用者家二人此又一节也即是四节攷之大司徒言都鄙之制小司徒言六乡之制遂人言六遂之制大司马言诸侯国之制何以明之司徒言凡造都鄙而继以不易一易再易之地其为都鄙之制明矣小司徒言上地中地下地之制不与遂同又不与都鄙大司马同非六乡田制而何何则上地当食十人九人八人中地当食七人六人下地当食五人此固常法也六乡在内不及十人九人但家有七人则授以上地家有六人则授以中地家有五人则授以下地所以然者将以强内故也若六遂所授则不可与乡同故别言之曰上地夫一防田百亩中地夫一防田百亩下地夫一防田百亩见其如常法而已然又有莱五十亩莱百亩莱二百亩不与乡同则以遂地逺而瘠授之莱乃所以饶逺而已又以爵位攷之乡大夫爵与遂大夫同乡师爵与遂师同小司徒爵与遂人同遂人掌授遂田则小司徒掌授乡田矣遂人言六遂之制则小司徒所言为六乡授田之制何疑之有若夫外造都鄙则大司徒事故都鄙之田于大司徒言之施政职于九畿之外而令其军赋则大司马事故邦国之田于大司马言之以是观之谓因中以明上下之义者妄说也<br />
　　吕氏曰司马法曰六尺为步步百为亩亩百为夫夫三为屋屋三为井井十为通通为匹马三十家士一人徒二人以小司徒参之司徒之可任者如此其多司马法之出士徒数如彼其少古人用兵皆为不胜计以虑败也故不尽用之虽败尚可扶持故小司徒只言其可任者非实数也自此以后调者皆用实数幸而一胜不幸而一败则皆不可救矣晋作州兵乃是尽数调甚非先王之制他如鲁成作丘甲曹操案户籍得三十万众苏秦以齐王临淄之中七万户不下户三男子而卒以二十一万而曹操谓崔琰曰昨案户籍可得三十万众故为大州是皆以实数调惟诸葛孔明仅有此意一蜀之大其兵多不过十二万孔明所用八万常留四万以为更代蜀之所以强者以孔明不尽用之及蜀之亡尚有十万二千数年之间所折者不过二万耳<br />
　　凡起徒役毋过家一人以其余为羡唯田与追胥竭作郑司农曰羡饶也○王氏曰可任者或家三人二家五人家二人而起徒役无过家一人盖用徒役不必一时皆徧计所役乆近取劳佚均而已不于一役家起二人所以寛民也○王昭禹曰以其余为羡则所用者正卒而已然正卒又有可代者为之备此民所以有余力而不困于役也○郑司农曰田谓猎也追追寇贼也<br />
　　陈及之曰竭作郑氏谓尽行非也【○程氏曰竭作如唯为社事单出里唯为社田国人毕作单毕皆尽互言之也】田猎所以教民习兵事则不可不皆教之及其当田也今日某甲明日某甸亦不一时俱起所以休民力而互教也至其追胥则不案籍起人其家丁男皆可行矣故曰竭作若曰尽行不胜其扰也○王氏曰唯田与追胥竭作则猎取禽兽与众同欲逐向盗贼与众同恶所役近且不久故也<br />
　　李景齐曰因地之上中下以处其民因民数之多寡以任其力此周家均民之良法以司徒之制约之三农八家四十有八而可任止于二十人者以一家之中老幼常居七分之四少壮常居五分之贰也平居而耕有故而战者皆其家之少壮也曰平居而耕可也有故而战而少壮者悉任之则无乃妨农事乎无乃阙于仰事俯育乎盖家之可任者虽或二人或三人而凡起役徒无过家一人则农桑之不费仰事俯育之无所挠者以其有羡卒不之征也若夫田猎以习战追胥以捕盗贼则竭作何也盖田与追胥其暂耳则不妨于尽征也虽然司徒之制率三农八家其可任者二十人而又有羡卒之法此其用民力至寛也以一井八家而任二十人则甸六十四井为夫一千二百八十八人矣司马法则曰甸出甲士三人步卒七十二人司徒通籍民数如彼其众而征于司马不能十之一若曰凡起徒役毋过家一人则以甸计之一井八家则六十四井为家五百一十有二宜士徒滋多也而仅止于七十五人民尽可以为兵而不尽以为兵也不特是耳司马法又曰井十为通通十为成成方百里三百家士十人徒二十人此百里之成自甸之外又加三十六井宜其所任者益多而今特三十人又何耶籍民以为兵者甚备而至于征调则不过此耳然则民之可伍者不悉以为兵而之以为兵者比征调则又益损焉先王之休民力如此<br />
　　凡用众庶则掌其政教与其戒禁聴其辞讼施其赏罚易氏曰用众庶者正之以政导之以教则无殃民之失饬之以戒止之以禁则无视成之暴如是不服而有辞讼则为之聴其词讼用命者有功而不共命者有过又为之施其赏罚焉<br />
　　郑锷曰平居无事族师掌其戒令政事党正掌其政令教治州长掌其教治政令之法乡大夫掌其政教禁令乡师掌其教与其戒令纠禁非不素明而熟晓矣及起众庶而用之小司徒又掌其政教与其戒禁何耶能以政教训治之者未必能制驭之能以戒禁制驭未必能训治之惟位尊爵高者合政教与戒禁而兼掌之则民服而且畏之矣<br />
　　诛共犯命者<br />
　　郑康成曰命所以誓告之○贾氏曰谓若大司马羣吏聴誓于陈前司徒北面以誓之<br />
　　凡国之大事致民大故致余子<br />
　　郑氏曰大事戎事大故灾寇○郑司农曰当徴召防聚百姓则小司徒召聚之余子谓羡也○郑锷曰经文言大事又言大故者不一以理推之大事乃国之常事特于常事为大耳若夫大故则事起于意外患生于不测其所以处之宜出于常理之外是故周人设为致民之法又别为致余子之法民则一家受田之夫也余子则家之羡卒也常事之大如田役之类家起一人足矣故止致其平时授田之夫至于变故之大家出一人不足以御之故致其余为羡之卒也徒役言起追胥言作此则以致为言余以为自邦法言之则宜曰起曰作自司徒言之则曰致致之为言使自致也司徒立大旗于此使之趋令自至盖均土地稽人民之法既已素定当供公家之役者则闻令自至非一一号召之大小司徒俱以致为言可见矣<br />
　　乃经土地而井牧其田野<br />
　　黄氏曰此治野之法乃者继之辞乡法备又着野法焉必着野法者贡赋当自司徒出师役则相因矣康成曰造都鄙采地井田异于乡遂其说最乖误野纯农夫故为公田九一之法以出租税为丘乘四一之法以治车马○郑锷曰经野则分其田野而井牧之可耕之地则为井田之制可畜之地则为牧养之区左传所谓井衍沃牧隰臯各相其地所宜而已愚案方里而井井九百亩公田处其中而私田包乎外是之谓井其田野也上地授莱视田半下地授莱视田倍比中地田莱之相等是之谓牧其田野也<br />
　　【王氏详说曰受地之法大率三夫受六夫之地上地百亩不易中地百亩一易则为二百亩下地百亩再易则为三百亩通率计之是三夫受六夫之地二牧而当一井○黄氏曰牧居髙崖下隰不井今所在犹有繋官牧地郑曰九夫为牧二牧而当一井非也】<br />
　　九夫为井四井为邑四邑为丘四丘为甸四甸为县四县为都<br />
　　郑锷曰井地之法始于一夫之受田百亩积而至于九夫则地方一里凡三百步为田九百亩是为一井【○黄氏曰孟子所谓八家皆私百亩其中为公田是也○王氏曰九夫为井则九夫之地所饮同井故也】积四井三十六夫之田纵横皆二井则地方二里为田三千六百亩是为一邑【○王氏曰民以里居四井同邑故也○黄氏曰邑合也言民之合于此也】积四邑一百四十四夫之田则地方四里为田一万四千四百亩是为一丘【○王氏曰民以族葬四邑同丘故也○黄氏曰丘聚也言民之聚于此也】积四丘五百七十六夫之田则地方八里为田五万七千六十亩是为一甸田至于甸方八里旁加一里乃得方十里斯为一成甸又谓之乘言车乘之法至是始成【○王氏曰田包于洫名之曰甸○黄氏曰丘乘之制成于此汉志甸六十四井出长毂一乘是也】田至于一成则四成积为四百井四百井三千六百夫则方二十里矣于是为县【○王氏曰未成为都故取名于大夫所治县也○陈及之曰一甸之中以五百十有二家为凖而籍于公上者七十五人必七十五人者为一乘之人也至于田税则一以井计之○李景齐曰成公作丘甲春秋讥之者葢甲当赋于一甸而鲁于一丘为之则军赋极重耳】至于四县则方四十里矣于是为都田至于都方八十里旁加十里乃得方百里斯为一同【○王氏曰未成为国故取名于公卿王子弟所治都也】<br />

                    <br>
                        　　愚案郑氏以甸方八里旁加一里则方十里为一成积百井九百夫其中六十四井五百七十六夫出田税三十六井三百三十四夫治洫四都方八十里旁加十里乃得百里为一同积万井九万夫其中四千九十六井三万六千八百六十四夫出田税二千三百四井一万七百三十六夫治洫三千六百井三万二千四百夫治浍【○黄氏曰见遂人凡治野】虽横渠亦从其说殊不知小司徒四井为邑至四县为都皆以四数言之言田之实数司马法自井十为通至终十为同皆以十数言之兼山川城池而言小司徒四丘为甸即司马法通十为成甸六十四井而成百井者其三十六井为山川城郭也小司徒四都之地即司马法一同之地四都方八十里止六千四百井而同乃万井者其三千六百井为山川城郭大约小司徒之法比司马法皆是三分之二实地郑氏旁加之说其算法则是但不必谓旁加之人专治沟洫陈君举亦曰沟洫之事嵗嵗有之而军赋不常有若专以某人治沟洫某人出军赋则不均矣至以周制畿内用夏之贡法税夫无公田邦国用商之助法公田不税王氏详说复为之说曰畿内用贡法者以乡遂及公邑之吏旦夕从事于民耳邦国用助法者诸侯专一国之政恐其税民无艺耳都鄙虽在畿内然实诸侯此所以用助法郑伯谦疑此岂有天子之国自税民田而令诸侯但为公田而不税哉又谓周之畿内以及天下诸侯一用贡法税夫无公田也公田商礼也文王为商诸侯其田犹依商礼至武王得天下周公摄政遂变之此皆泥于康成采地制井田异于乡遂及公邑之说至黄文叔以此为遂法谓六乡之民职业不同而其授地或多或寡或不授地参差不齐故不为井田之法必使备六军而人徒车辇不相须故不为丘乘之法大约乡教士野教农郑言井法备于甸而止于都者食采地者皆四之一盖以此为都鄙井田之制其说转乖司马法成三百家一车七十五人而调一人也小司徒四甸为县为四车四车亦三百人而调一车一车七十五人亦四而调一也故丘甸县都皆自四而登至都止者十六车而调四车自足为行列故丘乘之法备于此野法皆四而调一乡三百家出一车十马见司马法野七十五家出一车四马十二牛见汉志轻重不同乡役多野役少乡授田多野授田少大抵先王之制常优内殊不知井田之法通行于天下安有内外之异孟子曰乡田同井则乡未尝不以井授也特乡之地近内多沃壤可耕而放牧者少则有井而无牧至于野外之地不无媺恶肥硗之差岂必如指掌之平碁局之画惟有井有牧比折而行方是井田活法故小司徒之经田野必兼井牧而言而井牧之法于遂言之为加详井以九起数邑以四成之则制地之数可于是通行矣若夫县都之名偶同于公卿采地之名亦非以此为采地薛氏之说分明<br />
　　薛氏曰自九夫之井以至四县之都特多寡之异名耳丘甸则用之乡遂及公邑县都则用之于采地夫乡遂公邑非无县都也有县都之制而民之受地者特一夫之田与夫宅田士田贾田公邑之类未至于县都也此所以用者止于井邑丘甸而已采地之所受亦非无井邑丘甸也井邑丘甸固在县都之中惟卿大夫之所受者或四十里或八十里此所以画为县都之制也<br />
　　总论井田<br />
　　愚案周家井田之法惟小司徒见之谓八家皆私百亩同种公田百亩此孟子之说也谓八家各耕百十亩以十亩为公田余二十亩为庐舍此汉志之说也今因录诸家之说于后<br />
　　王氏曰田亩有类于井而公田之中又凿井焉故谓之井田一井之田九百亩八家八百亩公田居中亦百亩除二十亩八家分之得二亩半以为庐舎合在城之地二亩半孟子所谓五亩之宅是也公田八十亩八家耕之是为助法庐舎居中贵人也私田环列于公田之外盖卫王之意八家私百亩至于兴兵之际乃八阵图之法○陈及之曰一井九夫八家共之各受私田百亩公田十亩是为八百八十亩余二十亩以为庐舎所谓什一而税通王畿之内至天下诸侯皆然孟子曰周人百亩而彻又曰诗云雨我公田遂及我私由此观之虽周亦助也张横渠曰百亩而彻是透彻之彻透彻而耕则功力相驱无一得惰者及已收获则计亩数衮分之以衮分之数取什一之数而归诸公是亦一说要之公家但取什一之税看民如何耕耳或一家耕百十亩亦可或一家合耕八十亩亦可而征敛税必视年之丰耗故司稼云巡野观稼以年之上下出敛法<br />
　　愚案此主汉志说为是<br />
　　图说曰汉志引孟子说失其防由是何休注公羊范解谷梁赵岐注孟子宋均说乐纬以为然理不可通何则言井九百亩中为公田则百亩共为公田不得家取十亩言八家皆私百亩则百亩皆属于公何得复以二十亩为庐舍言同养公田则八家共理公田何得家分十亩自治若家取十亩自治安得谓之同养若二亩半为庐舎则家别二亩半亦入私矣何得八家皆私百亩<br />
　　愚案此谓汉志之说非<br />
　　林氏曰井方一里是谓九夫古者制井之法有以地里名方里为井是也有以田夫名九夫为井是也以地里名者所以正地界以田夫名者所以定征赋周时皆用井田凡田皆用彻法孟子曰乡田同井则是乡皆用井哀公问年饥用不足有若告以盍彻是邦国亦用彻法周礼一书皆通率而言所谓互见者以班固之言攷孟子九夫为井全无亏欠后世为图亦以纵横成列不知九夫为井除山川林麓三分去一则是六百亩又有一易再易之地三分去一则一井地止三百亩若如孟子班固所计则是一井之田皆平地其说皆不通盖周公之井地特以通率备言之案左氏异议说山林之地九夫为度九度当一井薮泽之地九夫为鸠八鸠当一井京陵之地九夫为辨七辨当一井淳卤之地九夫为表六表当一井疆潦之地九夫为薮五薮当一井偃猪之地九夫为规四规当一井原防之地九夫为町三町当一井隰臯之地九夫为牧二牧当一井衍沃之地九夫为井左传楚蒍掩书土田度山林鸠薮泽辨京陵表淳卤数疆潦规偃猪町原防牧隰臯井衍沃今曰井九百亩非必皆平土皆上地也因地之所寓而为之计度可以知井田之说且知夫天下通行之理若据图言井九百亩亦徒见其不同耳礼运说大道既隐而曰以立田里是三王之初已有井甸田里之法信南山序成王能疆理天下以奉禹功而其诗曰信彼南山维禹甸之论语说禹尽力乎沟洫与匠人井间有沟同臯陶谟畎浍距川与匠人井间有浍专达于川同观孟子曰夏后氏五十而贡商人七十而助周人百亩而彻其实皆什一以贡彻皆天下之什一若非丘甸之法何以能行什一之法故井田之法始于唐虞以至夏商稍稍葺治大备于周<br />
　　愚案此说却贯通<br />
　　以任地事而令贡赋凡税敛之事<br />
　　郑锷曰井邑丘甸县都之制已立乃以之授民而任以地事令之出贡赋与夫凡税敛之事俾皆供上之求盖治地有法则民可得而任民任其事则上可得而取○黄氏曰乡野皆以军法令贡赋贡赋皆有定制不容有不供者故以军法令之野有税敛杂征薪刍疏材之属乡无之委人可攷贡赋税敛民食必参相得而后其令可行郑曰地事农牧虞衡地贡九谷山泽之材亦非此自九夫立法则皆为农事薮牧虞衡视农为别农定法而后薮牧虞衡皆可立也<br />
　　乃分地域而辨其守施其职而平其政<br />
　　黄氏曰域界也井邑丘甸县都各有界域○郑康成曰守谓虞衡之属【○王昭禹曰山虞掌山林之政令物为之厉为之守禁泽虞掌国泽之政令为之厉禁使其地之人守其财物所以辨山林川泽之守】职谓九职【○王昭禹曰先王制职以任民若三农园圃虞衡之属皆因地以有职】政税也【○王昭禹曰三农则使之贡九谷园圃则使之贡草木虞衡则使之贡山泽之物所以平地职之政】○郑锷曰分其地域则曰邑曰丘有邑丘之限曰县曰都有县都之殊因其所至而辨其守则不敢以相逾盖井邑之制在是一乱其守则井地坏矣施其九职则农圃之民有农圃之职工商之民有工商之职施其所职而平其政赋则各适于其宜盖征赋本出于此一失其平则怨怒生矣康成谓政当作征是也○易氏曰六乡六遂公邑都鄙之地域皆有山林川泽丘陵坟衍原隰之地守既分其域必奠其守然后施之以职王畿如此邦国亦然如是皆以贡赋税敛令之则逺近轻重各得其均故曰平其政<br />
　　凡小祭祀奉牛牲羞其肆<br />
　　黄氏曰大司徒祀五帝奉牛牲羞其肆享先王亦如之外此大司徒不奉不羞皆小司徒为之谓之小祭祀自与大司徒相对为大小大宰杞五帝賛玉币爵之事祀大神示享先王亦如之小宰凡祭祀赞玉币爵之事大宗伯祀大神享大鬼祭大示卜日视涤濯涖玉鬯省牲镬奉玉齍诏大号小宗伯小祭祀掌事如大宗伯之礼皆可具攷此皆有精意郑以王冕所祭为小祭祀非也<br />
　　小宾客令野脩道委积<br />
　　郑氏曰小宾客诸侯之使臣<br />
　　大军旅帅其众庶<br />
　　郑锷曰大军旅则大司徒以旗致民小司徒帅其众庶以趋大司徒之所致<br />
　　小军旅巡役治其政令<br />
　　黄氏曰役卒役也小雅曰劳还役○贾氏曰小军旅谓使臣征伐大军旅天子亲行小功役之事小司徒巡行若大功役则大司徒巡行之○郑锷曰小军旅之时人徒虽寡然战危事也安得无筑军垒修城堑之役宜有政令以齐一之小司徒巡行其役而治其政令则人畏威而趋事无敢慢矣○黄氏曰六乡不与于司马之征有王命起之则小司徒帅而致之司徒司马调郊军则其吏帅之小司徒巡察之而治其政令○王氏详说曰小司徒于大军旅帅众庶而不言治政令于小军旅言治政令而不言帅众庶是众庶之事小司徒可帅而致于大司徒而不可得而治也政令之事小司徒可用于小军旅而不可用于大军旅也<br />
　　大丧帅邦役治其政教<br />
　　郑康成曰丧役正棺引复土○史氏曰兴土工以为因山之役<br />
　　黄氏曰对遂人为野役治其政教爱敬行焉<br />
　　凡建邦国立其社稷正其畿疆之封<br />
　　贾氏曰诸侯亦有三社三稷谓国社侯社胜社皆有稷配之言立其社稷谓以文书法度与之不可国国身往○郑锷曰大司徒设其社稷之壝制其畿疆之封矣小司徒又立之正之盖地官掌贰权重位尊诸侯受土以置社或为之设壝或为之立祠分土以建国或为之制封或为之正封则权在朝廷而诸侯不敢以自擅矣<br />
　　凡民讼以地比正之<br />
　　贾氏曰民有争讼是非难辨故以地之比邻知其是非者共正断之【○史氏曰地比者相亲相保之法可以情义断也○易氏曰即大宰八成比居之法】<br />
　　地讼以图正之<br />
　　郑氏曰地讼争疆界者○史氏曰图者道里疆界之形○贾氏曰凡量地以制邑初封之时即有地图在官府于后民有讼者则以本图正之【○易氏曰即太宰八成版图之法】<br />
　　嵗终则攷其属官之治成而诛赏<br />
　　郑康成曰治成治事之计○刘执中曰施其政典政令禁戒而不躬行刑罚者大司徒宜然也是以属官之诛赏小司徒得以专之<br />
　　黄氏曰嵗终则攷其属官之治成自乡郊至都鄙有地治者皆为属官地治详悉事亦多细小故小司徒攷其日成得自行诛赏月要嵗防则致之宰治成盖冡宰所施之八法也<br />
　　令羣吏正要防而致事<br />
　　贾氏曰羣吏谓当职六十官【○王昭禹曰凡言吏皆指贱者自士以下皆是不特府史胥徒之属】上经治成据日小成之计此言要防谓月计嵗计总为簿书而致其事之功状以待攷也○易氏曰小司徒致事致之于大司徒大司徒致事致之于宰<br />
　　正嵗则帅其属而观教象之灋徇以木铎曰不用灋者国有常刑令羣吏宪禁令脩灋纠职以待邦治<br />
　　王昭禹曰禁令将使民避行之宜表楬之使知故宪之脩法则使各脩其所守之法防亏废也纠职则使各纠其所治之人防缓散也<br />
　　及大比六乡四郊之吏平教治正政事攷夫屋及其众寡六畜兵器以待政令<br />
　　贾氏曰大比亦三年大挍比户口六乡四郊之吏谓比长闾胥以上布列在四郊者○王昭禹曰言六乡而兼四郊乃六乡之闲田县师所治之地○林氏曰教治者所主在教若十二教之属【○项氏曰平其所掌之教治○刘执中曰平章其教治之优劣】政治者所主在政若土地之政之属【○项氏曰正其所行之政事○刘执中曰论正其政事之得失】○王氏曰攷夫屋攷其受田之夫居里之屋亟其乘屋令其及时乘之以正治其怠惰宜矣【○郑康成曰夫三为屋屋三为井出地贡者三三相任○刘执中曰稽攷其夫屋之羸不足也○黄氏曰六乡余民居于四郊之内专以处工商薮牧之属故敬仲治齐有士乡有工商之乡放于先王为之攷夫屋其无公田可知】○王氏曰攷其众寡六畜兵器则亦以知登耗有无以待征役施舍诛赏之政令【○贾氏曰以待国家政令所须则供之也○项氏曰政令即大比有所钩考也】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十七<br />
<经部,礼类,周礼之属,周礼订义><br />
　　钦定四库全书<br />
　　周礼订义卷十八　　　　宋　王与之　撰<br />
　　乡师之职各掌其所治乡之教而聴其治<br />
　　王昭禹曰乡师教官之长也所以教其属故谓之师○易氏曰乡师下大夫四人则二人共主三乡故曰各掌其所治乡之教<br />
　　郑康成曰聴谓平察之○刘执中曰六乡大夫既专其乡之治矣此又聴其治者大事非乡大夫之可断者乡师受而聴其治大司徒审而聴其断【○贾氏曰自乡大夫以下至伍长各自聴断其民今乡师又聴其治者恐乡官有滥失】<br />
　　以国比之灋以时稽其夫家众寡辨其老幼贵贱废疾马牛之物辨其可任者与其施舍者掌其戒令纠禁聴其狱讼<br />
　　郑锷曰小司徒有九比之法以稽夫家之数谓之比法乡师用法则谓之国比之法言其法乃国之法而非乡师之所制也【○林氏曰即大司徒五家为比之法】○项氏曰小司徒先贵贱乡师先老幼盖朝廷莫如爵乡党莫如齿可任为军所谓可任者家三人之类戒之使谨令之使行纠之使不肆禁之使勿为○易氏曰稽其夫家众寡谓其可任者辨其老幼贵贱废疾谓其可施舍者牛以力而载马以力而驾不能无老壮强弱之异亦有可任可施舍者乡师皆从而辨之【○王氏曰小司徒使登六畜辨其物而乡师止辨马牛之物者以帅田役为事则所须马牛而已】先之以戒令次之以纠禁终之以聴狱讼是固聴其治而非所以为教然逆折其萌于未争未有过之始乃所以为治乡之教也○史氏曰凡政皆视小司徒但主一乡之事耳<br />
　　大役则帅民徒而至治其政令既役则受州里之役要以攷司空之辟以逆其役事<br />

                    <br>
                        　　王昭禹曰大役任众力役之大者若城郭沟渠之役○史氏曰未役为民既役为徒○郑康成曰至至作部曲也○王昭禹曰州里州所里也五党为州民所居曰里而所役之民出于州里役要役数之要书欲知役数之多寡【○郑氏曰所遣民徒之数】○项氏曰司空掌役州里出役即州里所遣役之本数以攷司空治役之章程【○郑氏曰辟功作章程○郑司农曰辟法也】则役事可得而钩考矣○吕氏曰司空营国职在兴功司徒治役职在登民茍司徒不攷兴功之小大而防其民则民必有告病者故乡师专攷司空之辟緜诗乃召司空乃召司徒俾立室家亦此意也○黄氏曰凡役皆司马征发唯六乡之民则司徒自致故既役则乡师受州里比要而以攷司空之辟以逆其役事要与法参互之其事可逆而知其余则司马受要而攷之者察其事之不攻坚也<br />
　　凡邦事令作秩叙<br />
　　王昭禹曰凡有所兴治皆谓之事言邦事则非乡里之自兴治者也秩则制其常赐之多寡叙则差其事治之先后作秩叙者乡吏也乡师令之而已【○黄氏曰周礼凡兵政皆司马政典凡役事皆司空事典秩叙廪食等次也凡以事役民夫为秩宫伯曰月终则均秩嵗终则均叙郑曰秩禄廪叙才等至乡师令作秩叙则曰事之常次非也功力常次在司空之辟非乡师所当作也】○郑锷曰谓之作则因所役之事始作之量功大小为之报称而已<br />
　　大祭祀羞牛牲共茅蒩<br />
　　贾氏曰大司徒奉牛牲此羞牛牲佐大司徒也○王昭禹曰言羞不言奉赞其羞不赞其奉也<br />
　　郑锷曰茅可用以缩酒【○郑康成曰蒩士虞礼所谓苴刌茅长五寸束之者是也祝设于凡东席上命佐食取黍稷祭于苴三取肤祭祭如初此所以承祭既祭盖束而去之守祧职云既祭藏其隋是与】亦可用以借【○郑氏曰蒩读为借谓祭前借也易曰借用白茅无咎】甸师言祭祀共萧茅矣乡师又共茅蒩司巫则共蒩馆盖甸师共以缩酒乡师所共以为借何以知其然观甸师言共萧茅萧以祭脂茅以缩酒皆求神之所须也共于王借所以见其诚此言茅蒩蒩借也借祭器之所用则多矣故共于六乡所以致其备司巫则以其多也又为馆以藏之○项氏曰缩酒以达气故天官主之束蒩以借形故地官主之<br />
　　大军旅防同正治其徒役与其輂辇戮其犯命者王昭禹曰大军旅防同固有稍人作其同徒輂辇帅而以至乡师则正治之而已○贾氏曰正治其徒役者六军之外别有民徒使役皆出于乡○郑锷曰不有以正之则所出者或非其夫家众寡之正数不有以治之则所聚者或违乎会同军旅之戒禁此乡师平日掌戒令纠禁之职也<br />
　　郑康成曰輂驾马辇人挽行所以载任器也止以为蕃营司马法曰夏后氏谓辇曰余车殷曰胡奴车周曰辎辇辇一斧一斤一凿一梩【○贾氏曰梩者或解以为插或解以为锹】一锄周辇加二版二筑又曰夏后氏二十人而辇殷十八人而辇周十五人而辇<br />
　　易氏曰戮则不特诛之而已小司徒之用众庶遂人之起野役皆有犯命之诛而乡师四时之田与此言戮者军旅防同事大体重以肃众志也<br />
　　大丧用役则帅其民而至遂治之<br />
　　郑康成曰治谓监督其事<br />
　　及葬执纛以与匠师御匶【音旧】而治役<br />
　　郑司农曰翿羽葆幢也尔雅纛翳也以指麾挽柩之役正其行列进退<br />
　　郑康成曰匠师事官之属其于司空若乡师之于司徒乡师主役匠师主众匠共主葬引杂记曰升正柩诸侯执綍五百人四绋皆衔枚司马执铎左八人右八人匠人执翿以御柩天子六引礼依此云<br />
　　贾氏曰柩在路恐其倾覆故与匠师御正其柩治役亦谓监督役人<br />
　　及窆执斧以涖匠师<br />
　　郑司农曰窆谓葬下棺也春秋传曰日中而堋礼记所谓封者涖谓临视也○郑康成曰匠师主丰碑之事执斧涖之使戒其事<br />
　　贾氏曰檀弓云公室视丰碑郑注天子斲大木为之丰大也天子六繂四碑前后各一碑各重鹿卢两畔各一碑皆单鹿卢天子千人分置于六绋其棺当于圹上皆背碑负引击鼔以为纵舍之节匠师主当之王氏曰葬而治役正其挽匶之行列故执纛以为仪已窆而涖匠师则以防匶之倾亏使戒饬焉故执斧以为威<br />
　　凡四时之田前期出田灋于州里简其鼓铎旗物兵器脩其卒伍<br />
　　黄氏曰四时田法详在大司马郑言人徒及所当有盖一端也○郑锷曰先王四时之田因农隙讲事以教民坐作进退之节然田亩之民三时务农安知讲武之备鼓铎旗物久而或弊伍两卒伍久而或废一旦集之于田安能无失事之愆田法虽掌于司马而预以告民则在乡师故于未田之前出以示民使之简其已弊者而去之脩其或废者而新之则鼔铎旗物无不可用之物伍两卒伍无有或阙之人观唐明皇初元幸新丰讲武骊山之下召兵二十万旗连亘五十余里以军容不整坐郭元振于纛下将斩之谓其有功不杀以唐绍制军旅不肃而斩之未尝不痛绍之无辜而恨明皇之不审也夫以即位之初号令未明纪律未定一旦合二十余万不教之兵而阅之遽怒兵容不肃而斩其官此何理也<br />
　　王昭禹曰鼔铎以声众旗物以麾众兵器以胜敌简则阅而选之也军旅之法立于伍成于卒脩则习而治之也简之则其器械有所完脩之则其行列有所正田虽以猎取禽兽而实以教战则简而脩之皆军法之所寓也<br />
　　及期以司徒之大旗致众庶而陈之以旗物辨乡邑而治其政令刑禁巡其前后之屯而戮其犯命者断其争禽之讼<br />
　　黄氏曰乡师致众庶各致其乡之民也将田先阅于其乡而以司徒之旗致之使知有所统也○易氏曰大旗郑氏以为熊虎之旗据司常所言司徒卿也卿当建旜必建旗者盖九旗之为用有所将者有所画无所将者无所画通帛为旜则无所画熊虎为旗则有所画司徒虽卿其于师田则为军吏而有所将矣所以建熊虎之旗而谓之大旗下文辨乡邑之旗非司徒之旗也乡即六乡邑即公邑之属乡邑既聚则旗之相类者众矣众则揉杂而未易辨故于大旗之外各辨以乡邑之名或乡邑各为之名司常所谓州里各象其名是也○黄氏曰郑以陈之以旗物句絶当以致众庶而陈之句絶陈列之也陈列之故有先后之屯○郑康成曰辨别异也○王氏详说曰旗物之辨有三曰名曰号曰事司马曰帅以门名县鄙各以其名家以号名乡以州名野以邑名百官各象其事是以三者分而为六司常曰官府各象其事州里各象其名家各象其号是以六者约而为三夫帅军将也县鄙六遂也家采地也乡六乡也野公邑也百官以职事从于王者也司马之田六者毕至然则乡师于司徒之田而以旗物辨乡邑乡则六乡矣而六遂无预焉邑则公邑矣而采地无预焉岂非乡师之职不出于六乡与○郑康成曰前后屯车徒异部也【○黄氏曰即大司马所谓前后有屯百步有司巡其前后者也】<br />
　　贾氏曰田猎得大兽公之小兽私之有争禽之讼乡师断之<br />
　　郑锷曰及当田之日用司徒大旗以致民于司徒既至则列而陈之虑其乡邑难辨则用旗物以别之虑其犯命不率则治其政令刑禁以防之虑其车徒或乱则巡其前后之屯以视之有敢犯命者必又戮以戒惧之及已田得禽或争所获则为之断其是非曲直始焉戒之有素使民无仓卒失事之罪终焉治之有法使民无纷纭争鬭之祸其法如此非惟民熟于坐作进退之节而有事于军为司马者亦无失律之愆矣<br />
　　凡四时之征令有常者以木铎徇于市朝<br />
　　郑康成曰征令有常者谓田狩及正月命脩封疆二月命雷且发声○郑锷曰周家春夏秋冬有搜苗狝狩之事皆征令乡遂之民而又有公旬用民之日有属民读法之日皆四时之常事臣民习知而素晓者也不烦号令之劳但振木铎以徇之使闻其所警而自知可谓上素信于其下民习知于其政可以无为而治○王氏曰市朝众所聚之地使皆闻而知之也<br />
　　以嵗时巡国及野而赒万民之囏【古艰字】阨以王命施惠郑康成曰嵗时者随其事之时不必四时艰阨饥乏也○郑司农曰赒读为周急之周○黄氏曰施惠即遗人乡里之委积以恤囏阨乡法本教其民相救相赒而上之徳意当先之故嵗时使乡师赒其囏阨以上命施惠野自甸以往非乡师所治欲使民皆识此意教法大抵皆自乡推行之【○易氏曰巡国及野包六乡之内外言也】郑锷曰此施惠与司救同必使之称王命以施布者明其恩出于天子也盖民之感恩常在于囏阨之时君之得民常本于赈贷之惠田氏执齐之政有意得民赋粟之际以私量贷而以公量收之故齐民知有田氏而不知有公齐卒为田氏所有为天下国家者讵可使恩出于臣下邪然则以王命施惠言于乡师又于司徒言之圣人之意微矣<br />
　　嵗终则攷六乡之治以诏废置<br />
　　郑锷曰非特乡师考六乡以诏废置而已司谏县师皆言以诏废置者司谏以时书徳行道艺辨其能而可任于国事者以考乡里之治以诏废置则所攷者人才之贤否也县师三年大比则以攷羣吏而以诏废置则所攷者夫家之众寡也乡师以攷六乡之治以诏废置其语同而意异然诏上以行升黜则一而已<br />
　　正嵗稽其乡器比共吉凶二服闾共祭器族共丧器党共射器州共宾器乡共吉凶礼乐之器<br />
　　郑锷曰先王之世宫室车舆以为居衣裳冕弁以为服尊爵俎豆以为器金石丝竹以为乐非特用之朝廷又用之闾里民日从事于其间耳闻而目见之所以知礼乐之意而成粹美之俗窃疑闾里之间何从有是器而用之及攷乡师然后知六乡之民俱合众财以为之人众则财用足财用足则器用备故观其人所聚之众寡各因其财力使制其器比五家耳财适足以制吉凶吊祭之二服故比集财为之而一比共用焉器则未能备也闾二十五家财适足以制簠簋鼎俎之器故闾集财以为之而一闾共用焉族之百家财适足以制夷槃輁轴之器故族集财以为之而一族共用焉【○郑康成曰三者民所以相共也】至于射器则定其位有物课其功有算诏之有旌节之有鼓有弓有矢有侯有布用财多故合五百家之财而为之宾器则六十者三豆七十者四豆八十者五豆九十者六豆有爵有罍有笙有瑟其用尤多故合二千五百家之财而为之然后共用也【○郑康成曰为乡大夫或时宾贤能于此州】吉凶礼乐之器即闾族党州所共者是已【○王昭禹曰吉器非必祭器凡饮食冠昏之属皆是凶器非必丧器凡干戈戚扬之属皆是礼乐之器非必宾射之器凡有其其于礼乐者皆是吉凶礼乐之器众矣故集一乡之财为之然后足以供也】然止于一闾一族一党一州之用非可以用于乡也乡大夫或有一乡吉凶礼乐之事不可取诸闾族州党宜合一乡之财为之不惟可足乡官之用比闾族党州有故而服器不备则乡又为之移用以相补则事无自而废礼行而教成矣乡师稽其器焉虑其财不足而器不备礼乐之事废而不讲故也然必于正嵗者岂非以春秋之祭酺祭禜防民而射于序索鬼神而饮酒之类皆用夏人之正故与后世礼乐之器缙绅大夫尚无能知而况欲民知之而成俗哉○王氏详说曰乡器有出于民者有出于公者比之吉凶二服闾之祭器族之丧器此出于民者也党之射器州之宾器乡之吉凶礼乐之器此出于公者也何以知其然邪曰以酒正之文约之而知之也盖酒正有公酒之文夫乡之乡饮酒州党之乡射皆得用公酒自族而下则春秋祭酺但自为酒以相酬酢耳夫所饮之酒出于公则所用之器亦出于公家之所为也所饮之酒出于私则所用之器亦出于私家之所为也岂非公事之小者私家之所易为公事之大者私家之所难办今王昭禹以乡器皆集民财而为之则是射也宾也吉凶礼乐也皆为行礼以教吾民而反取吾民乎又非周公行礼之本心也郑氏谓比闾族党之所谓吉凶二服与夫祭祀丧器亦出于比闾族党之所罚而为之案载师宅不毛者有里布田不耕者出屋粟里布屋粟不输之于公而复用之于民亦仁政矣此族师闾胥皆以掌其罚为言者此也<br />
　　若国大比则攷教察辞稽器展事以诏诛赏<br />
　　王昭禹曰六乡之吏各主教其所属之民或书其敬敏任恤或书其孝悌睦婣有学者或书其徳行道艺或攷其徳行道艺而劝之若此之属无非教矣然教之不明也常起于辞之不正辞茍不正则言伪而辨顺非而泽饰智以惊愚讹言以惑众将至于不可御矣【○易氏曰贤能出于乡教之成也然有行僻而坚学非而博者于此攷之则贤能见矣贤能称于乡辞之公也然有言伪而辨顺非而泽者于此察之则贤能审矣】○贾氏曰稽器谓考乡中礼乐兵器等【○王昭禹曰吉凶宾军凡备物致用者○王氏曰稽其足否与良窳】郑康成曰展犹整具也【○贾氏曰展事谓行事展省视之知其善恶○王昭禹曰凡施于名物者无非事也】<br />
　　郑锷曰攷教则察其辞稽器则展其事设教而辞不逆理制器而事不废常是遵守法职而可赏者也教法颁于上而为非圣人之言器用制于乡而有不举之礼是违法旷职而可诛者也故以诏上而行诛赏则黜陟幽明又不特诏废置而已<br />
　　乡老二乡则公一人乡大夫每乡卿一人<br />
　　陈及之曰六乡之地郑氏谓在四郊中然秋官乡士掌六乡狱而云掌国中以此知不独在四郊亦有在国中者所以置六乡者以天子六军七万五千人出于六乡之中每家出一人以为定员供徒役之事故曰凡起役毋过家一人○王氏曰乡老公也尊之于乡宪其言行不累以事故称老乡老于司徒之官非属而无职○易氏曰天下达尊三乡老兼焉故在朝称公在乡称老不列以职故上与天子坐而不为偪下与百姓相亲而不为防惟道所在方其在乡称老则三年大比乃与乡大夫帅其吏与其众寡而行宾兴贤能之礼则三公北面而州长百姓得与其列建外朝之位则三公面三槐而州长众庶亦在其后盖州长即乡大夫以下也百姓众庶即前日宾兴所帅之众寡也道之所在下亲乎民上亲乎君超众职之表而能宰制众职者乎【○礼库曰周官之书三公无职与王而论道盖公议所自出至于命乡论士乡老以三公之贵而进退其间又公议之所由定至于陈诗纳言通工商士农之谤大抵不过下酌民言以扶持公论于上耳】○黄氏曰乡大夫犹有职掌乡老惟大比兴贤能献书于王则与焉所谓师也父兄也六乡三公为之师书曰周公师保万民举其实也○郑氏曰王置六乡则公有三人也三公者内与王论道中参六官之事外与六乡之教其要为民是以属之乡○陈君举曰古者羲和分守四岳朝有大议必咨焉佥言师锡于是乎取则寰内亦所掌夏书六卿出将盖乡一卿也周制三公统六卿各治其一以倡九牧故周公毕公以太师保厘东郊而召公以太保率西方诸侯盖二伯兼乡老者方叔涖中乡之师则卿为乡大夫者与春秋传宋右师令乡而司徒令隧管仲率齐士乡十五公与高国各率其五虽损益非古而列国卿亦董乡事所以中外相维而治出于一【○周氏曰或谓乡老是三公退朝谢事者立朝则进退百官退闲亦搜举贤能】陈君举曰乡大夫卿也谓之大夫卿知进止之义大夫以智帅人者也进止所以事人帅人所以临下列职于朝名之曰卿正其位也分治六乡名之曰大夫非卑之也盖掌乡之政教禁令非以智帅人不可乡大夫之职所以异于他官者以此<br />

                    <br>
                        　　薛平仲曰先王内诸夏而外夷狄内京师而外诸夏而六乡实置于国城之中以及于郊焉所以使天下之知所乡方于此也所以风化之必自近者始故乡之名所以立则其设官也容可得而易哉是以六官之建未闻三公之列于官也而于乡则见之未闻六卿为之属者而于乡则见之以公卿之尊不嫌于下行六乡之事则教化之务顾不重与虽然先王以三公为乡老所以重教事而不以三公任其职者则道徳之尊无非所以为教先王以六卿而为乡大夫所以严教事而必以六卿聨其职者则自治而至于礼刑政事皆其所以为教<br />
　　陈君举曰乡遂官吏皆土居人也其大官如卿则朝臣兼之以下大夫命士之属分防在各处且乡遂之人势不可兼者则各置焉<br />
　　刘执中曰王都之外百里之内为地四同而画为六乡专其徳行道艺之职则三公也六卿也中大夫三十人也下大夫百五十人也上士七百五十人也中士三千人也下士万五千人也上下相维礼义之俗成于六乡而化天下之本立矣○薛平仲曰今见于乡者下士且万有八千八百六人焉则推而上之至于大夫禄廪稍饩将若何以共之乎六官之属莫不各有府史胥徒今见于乡者曾无一之具此焉则文书调度将何所责之不知乡大夫于三年之大比所以使民兴贤而使之出长使民兴能而使之入治则六乡之大夫士大抵皆取诸此【攷説见遂大夫】夫彼皆受田于六乡者也则禄廪稍饩果何烦于上哉自乡大夫受教法而颁之于乡吏凡羣吏之周旋于乡以行教事大抵皆身亲之况夫乡师居于教官之府而乡吏之治惟其所令则府史胥徒其列之于彼者亦悉矣而文书调度又何烦于其下哉<br />
　　乡大夫之职各掌其乡之政教禁令<br />
　　郑司农曰万二千五百家为乡○王氏详说曰案六卿有正有贰有老皆以职称如宰之职小宰之职宰夫之职是已其他官属则不以职称今乡大夫非正非贰非老而以职称何邪盖六卿之正六命也曰贰与老四命也惟乡大夫六人皆六命以掌六乡之事虽为地官之属其爵位实与六卿之正同况其上有乡老又八命之公也每乡公二人六乡则三公矣三公无职事而职事预于六乡若乡大夫不以职称而同于六乡之属则周公设官分职而尊卑小大之序紊矣<br />
　　又曰乡大夫云政教禁令州长云教治政令党正云政令教治族师云戒令政事闾胥云闾之征令比长云比之治六乡之官尊卑不同故周公命官之意其轻重皆一字间也且地官掌邦教大司徒之职又不止于邦教而且及其土地之图人民之数至于小司徒则掌建邦之教法矣乡师则各掌其所治之教而聴其治矣若乃六乡之吏闾胥比长则于政教之事有所不足称也初不过掌闾之政令与比之治而已乡大夫州长则详于教党正族师则详于政此政教之所以异也【○吕氏曰乡大夫各掌其乡之政教禁令州长各掌其州之教治政令党正各掌其政令教治古者政教非二事也】禁令为上政令次之戒令又次之征令为下比长则于令又有所不足称也<br />
　　正月之吉受教灋于司徒退而颁之于其乡吏使各以教其所治<br />
　　贾氏曰教法若大司徒十二教以下其法皆受于司徒已受得教法遂分与州长以下至比长使各教其所治○王昭禹曰六乡之吏所受之教法出于乡大夫乡大夫所受之教法出于司徒司徒所受之教法出于天子上下相承所由者一道所识者一徳风俗乌得不同<br />
　　以攷其徳行察其道艺<br />
　　林氏曰徳行六徳六行道艺六艺○王氏曰攷攷知其实伪察察见其精麤○王昭禹曰攷则案书而攷之察则审视之察详于攷<br />
　　以嵗时登其夫家之众寡辨其可任者国中自七尺以及六十野自六尺以及六十有五皆征之<br />
　　郑康成曰登成也定也【○刘氏曰昔未上籍今则籍之谓之登以其初成丁也】○王昭禹曰族师职卑所统者寡故使之校其数然后登上其籍乡大夫职尊所统者众故登其籍不校其数小司徒颁比法于六乡之大夫使各登其乡之众寡则使登其籍于大司徒也辨其可任者辨其力强而可任以事者也【○陈及之曰所谓任者著名于六军籍也】○郑康成曰国中城郭中也【○黄氏曰国中张横渠谓自郊门以内通为国中孟子曰臣闻郊闗之内野自甸以往大抵政令皆自乡出推行于甸稍县都故乡官多兼野法掌之】<br />
　　黄氏曰征不言嵗而言七尺六尺者嵗虽登而身不及则为疾所谓痤短侏儒者也则舍之国中晚征而早舍为其近而役多野则早征而晚舍以其逺而役少【○张氏曰国中以免者多役者少故晚征而早蠲之贵者贤者能者服公事者老者疾者多居国中故免者多】○王氏曰征之者以其材舍之者以其齿【○王昭禹曰其材七尺六尺征之则以其材之强壮故可征其齿六卜六十有五以上则以其气体之衰所不征也】○郑锷曰征者谓任其力以给繇役也【○贾氏曰所征税者谓筑作挽引道渠之役】<br />
　　陈及之曰六乡之民虽有定员至其征之执役贵者以下皆免非是六等则皆征之以此见六乡七万五千家特立此为国家武备耳或者见乡中有师田行役之説遂谓军役一切调发非矣<br />
　　愚案古者兵法与役法不同兵法自外及内如有兵事先遣邦国不得已及遂又不得已及乡若役法先内及外此先王均内外轻重之意<br />
　　其舍者国中贵者贤者能者服公事者老者疾者皆舍郑司农曰舍者谓有复除舍不收役事也○刘氏曰贵者自命士以上贤者能者俊造学士○郑司农曰服公事者谓若今吏有复除【○陈及之曰谓执技事上者】疾者谓若今废不可事者复之○郑锷曰王制谓升于司徒者不征于乡升于学者不征于司徒则贤能宜舍八十者一子不从政九十者其家不从政五十不从力政六十不与服戎则老者宜舍自汉以来宗室及闗内侯皆复则贵者舍征之法也八十九十皆复羡卒则老者舍征之法也<br />
　　以嵗时入其书<br />
　　郑康成曰入其书者言于大司徒○郑锷曰繇役至劳民之事有征之者有舍之者不有书以备稽考则吏或以私意为奸役使必有不均之叹矣小司徒以比法颁之六乡使登众寡六畜车辇所比者数也故以嵗时入其数乡大夫所舍所征者则为书以登载之故以嵗时入其书<br />
　　三年则大比攷其徳行道艺而兴贤者能者<br />
　　刘执中曰大比谓比而求其徳行道艺○郑康成曰贤有徳行者能有道艺者变举言兴谓合众而尊宠之○王氏详説曰周家作成人材之法何其详且悉耶五家之比比有长初未有可书之事不过防其奇衺而已五比之闾则书其敬敏任恤是于六行之中可书者二四闾之族则书其孝悌睦婣是于六行之中可书者四其于徳行道艺有所未备矣五族之党书其徳行道艺然书之而未能攷之五党之州又从而攷之攷之而未能宾兴之五州之乡于是而宾兴之以见其人材之成也<br />
　　乡老及乡大夫帅其吏与其众寡以礼礼宾之<br />
　　王昭禹曰周官无三公之职以坐而论道异乎作而行之此所以惟乡大夫兴贤能而三公与之矣盖务引其君以当道者大人所以事君也乐得天下英材而教育之者大人所以治民者也吏谓乡官众寡谓乡民【○郑氏曰众寡谓乡人之善者无多寡也】乡官与民皆在明非出于上之私意所谓使民兴贤能也○郑氏曰以乡饮酒之礼礼而宾之<br />
　　郑司农曰宾敬也敬所举贤者能者【○郑锷曰行乡饮之礼而所举之人特见宾异主人拜迎之于庠门之外而坐之于西北方尊严之地则其荣宠可谓极矣】<br />
　　厥明乡老及乡大夫羣吏献贤能之书于王王再拜受之登于天府内史贰之<br />
　　郑康成曰厥其也其宾兴之明日也○王氏详说曰乡举里选之法在三代已不同夏商进士之制自乡而升之司徒自司徒而升之学自学而升之司马【曰进士始为有官君子】皆以逓推而以身至于天子畿内成周宾兴之法初不过宾之于乡而用之于乡耳是未尝逓推也又不过献其书耳是其身未尝至于天子之畿内也○郑康成曰献进也○郑锷曰再拜之礼亦以表先王尊贤重道之意<br />
　　郑康成曰王上其书于天府天府掌祖庙之宝藏者○贾氏曰贤能之书亦是宝物故藏于天府<br />
　　郑康成曰内史副写其书者当诏王爵禄之时【○朱氏曰内史掌册命诸侯羣臣于贤能之书内史贰之谓副本也古者封建诸侯内史读册命之非特命诸侯亦以命在廷询其可否】<br />
　　吕氏曰周礼以乡三物教万民而宾兴之只看宾之一字当时盖甚尊士试攷前一段本度末数精详具举固不必説只看他宾兴之三年大比献贤能之书于王王再拜受之登于天府内史贰之如此其重及至后世如棘围如糊名若防寇盗然为士者须深思其故何古如此重后世如此轻当深究之三代时士惟进徳脩业上之人自求之故如此重又须看当时上之于士待之甚重而攷之则甚详后世乃士求上之爵禄故上之人待之甚轻攷之又畧且如王制论乡秀士升于司徙曰选士司徒又论其士之秀者而升之学曰俊士然后方免其繇役大乐正又论造士之秀者升诸司马曰进士这里方可以受爵禄司马政官也以其可使从政凡经四级然后始可从政然犹未也司马又辨论官材论其贤者以告于王而定其论论定然后官之任官然后爵之位定然后禄之一人之身未入仕之前凡经四级已入仕之后凡经三级经七级然后得禄其攷之之详如此成周时见得官爵皆天位天禄不敢轻授后世与之甚遽全以文字高下为进退盖有一日之长决取终身之富贵此后之所以异于古也<br />
　　退而以乡射之礼五物询众庶一曰和二曰容三曰主皮四曰和容五曰兴舞<br />
　　贾氏曰谓献贤能之书于王退来乡内○郑康成曰以用也行乡射之礼而以五物询于众民当射之时民必观焉因询之也孔子射于矍相之圃盖观者如堵墙射至于司马使子路执弓矢出誓射者又使公防之裘序觯而语询众庶之仪若是乎○郑司农曰询谋也问于众庶以宁复有贤能者<br />
　　黄氏曰和内志正也容外体直也主皮中也复曰和容中不骄不中不慑也兴舞其节比于乐也○薛氏曰五物皆以射为主则和容之类乃乡射之五物也射以观人之徳而和为徳之末射以别人之行而容为行之末射不主皮而主皮为射之末射之节欲比于礼而和容为礼之末射之文欲比于乐而兴舞为乐之末皆六艺之中射之一艺也○易氏曰射以观徳古者诸侯贡士于天子天子试之于射宫大射犹然则乡射为可知今以其礼推之凡射之仪天子与诸侯卿大夫尊卑虽异而皆发乘矢乘矢四矢也皆有乐以为之节射义所谓何以射何以聴是已盖天子驺虞九节则四节以射五节以聴诸侯貍首七节则四节以射三节以聴卿大夫士采苹采蘩五节则四节以射一节以聴方其未射其聴审矣内志正而其节比于乐是之谓和外体直而其容比于礼是之谓容及其射也持弓矢审固而以中鹄为主鹄以皮为之是之谓主皮乘矢皆循声而发发而不失正鹄礼乐交作而前之和容备焉是之谓和容及其已射皆有舞以为发扬蹈厉之举是之谓兴舞且射之物有五而其节有三曰和曰容见于未射之时曰主皮曰和容见于射侯之际曰兴舞特见于既射之后此射之序以此推乡射其礼可攷矣<br />
　　此谓使民兴贤出使长之使民兴能入使治之<br />
　　郑康成曰言是乃所谓使民自举贤者因出之而使之长民教以徳行道艺于外使民自举能者因入之而使之治民之贡赋田役之事于内言为政以顺民为本也古今未有遗民而可为治【○贾氏曰贤者徳大故遣出外或为都鄙之主或诸侯皆可也以其有徳行道艺故还使教民以徳行道艺能者徳小不可以为大夫诸侯等故还入乡中量徳大小以为比长邻长已上之官治民之贡赋田役】○易氏曰贤者在位则服休足以长民居于本所则分势不足以相临故出于其乡以长之所以任其教也能者在职则服采足以治乎民居于他所则事情必至于不相谙故入于其乡以治之所以任其事成周宾兴贤能出于乡不过宾之于乡而亦用之于乡此正所谓出使长之入使治之者也【○礼库曰此意甚好大抵一乡利病风俗善恶惟一乡知之今一乡之中有可推者因民兴之而因以治民必能兴利除害与民周旋于比闾族党之间可谓公天下之心自后世乡举里选之法壊如天下之官吏悉总于吏部至吏部而受任者其为人贤不肖何自知之】<br />
　　嵗终则令六乡之吏皆防政致事正嵗令羣吏攷灋于司徒以退各宪之于其所治之国<br />
　　郑康成曰防计也致事言其嵗尽文书○易氏曰政其要也事其详也<br />
　　愚案防政致事各有等级比长则致于闾胥闾胥则致于族师族师则致于党正党正则致于州长州长则致于乡大夫乡大夫又致于司徒六遂邻长以上亦如之<br />
　　郑锷曰嵗终则羣吏防其所行之政而来致其事者将以攷之而上于长贰故使之先自审也【○史氏曰赞小司徒也】正嵗令羣吏攷法于司徒【○史氏曰禀令而行也】退而宪于其所治者【○史氏曰宪之于治羣吏又于乡大夫而取法也】以我所颁者或有可疑又使之自往而验之致事于嵗终上奉时王之政也攷法于正嵗不失四时之正也○项氏曰必攷之者欲教无异法法无异义<br />
　　大询于众庶则各帅其乡之众寡而致于朝<br />
　　郑康成曰大询者询国危询国迁询立君○郑司农曰洪范所谓谋及庶民○王氏曰帅其乡之众寡则乡官咸在焉若州长则所帅众若闾胥则所帅寡○贾氏曰国有大事必顺于民心故与众庶询谋则六乡大夫各帅其众寡而致于朝谓外朝三槐九棘之所○易氏曰众庶超出乎利害之外而深察乎是非之理况渐陶乎司徒之教为有素其询之也宜矣若小司寇外朝之位而州长百姓亦得与其后百姓即六乡所帅之众庶<br />
　　国有大故则令民各守其闾以待政令<br />
　　贾氏曰大故谓灾变寇戎之事警急须人故乡大夫令州长已下使民各守其闾【○郑康成曰使民皆聚于闾胥所治处○吕氏曰各守其闾则不扰乱】<br />
　　以旌节辅令则达之<br />
　　黄氏曰征发虽有号令无节不达守法之严如此乡大夫专行攷察行艺以兴贤能而令民守闾之事参焉乡大夫皆卿也是为军将○郑锷曰令出于口或得以伪为旌节则有合符之验大司徒所谓令无节者不行于天下则使天下皆不得通乡大夫所不达者特乡闾之间而已<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷十八<br />
　　钦定四库全书<br />
　　周礼订义卷十九　　　　宋　王与之　撰<br />
　　州长每州中大夫一人<br />

                    <br>
                        　　郑司农曰二千五百家为州【○郑锷曰书言唐虞之时弼成五服至于五千外薄四海咸建五长而王制言千里之外设方伯五国以为属属有长则长之为尊可知周官之制一乡而五州一州二千五百家之众用中大夫一人为之长如五国之长然盖以一州之人为已众有事而起则为二千五百人之帅不得不重其权任以统治之】<br />
　　各掌其州之教治政令之灋<br />
　　贾氏曰教谓十二教治政令之法谓十二教之外所施政令皆治之○史氏曰州长非独使之相赒有教焉所以笃父子睦兄弟钦长上之道详矣又有治政令之法所以齐不齐正不正驱其不帅教者也<br />
　　正月之吉各属其州之民而读灋以攷其徳行道艺而劝之以纠其过恶而戒之<br />
　　郑氏曰属犹合也聚也因聚众而劝戒之者欲其善也○郑锷曰有邦法有教法党正言正月属民读邦法此但言读法观下文言正嵗则读教法如初则知所读者为教法【○愚案余说见党正】<br />
　　李景齐曰古者人才之盛虽得之乡举里选之公亦其所以长养成就之者自有道也盖以五家之比已有下士一人为之长而有以禁其竒衺之心至于教法之所示则闾胥于聚众庶之时族师于每月之吉党正以孟月之吉州长以正月之吉皆属民而读法无非导民之知所从而使之不戾吾教所以渐摩诱掖之者详且至矣犹未也人才不以渐而进则真贤硕能何以责备于一旦卒然宾兴之日故自比长有以禁其竒衺之心而敬敏任恤则闾胥书之孝悌睦婣有学则族师书之徳行道艺则党正书之夫所书至于党正则是才之已成矣犹恐其或滥也州长又有以攷其徳行道艺而劝之纠其过恶而戒之夫然后乡大夫于三年大比而宾兴之则其贤书之献悉有以公天下先王之于人才其教之不苟而进之有渐如此后世取人类薄其所以长养成就之者而一旦旁求博取务得真才亦疎矣<br />
　　若以嵗时祭祀州社则属其民而读灋亦如之<br />
　　贾氏曰上云嵗时皆谓嵗之四时此云嵗时惟春秋二时耳春祭社以祈膏雨望五谷丰熟秋祭社以百谷丰稔所以报功故云祭祀州社【○郑锷曰周制春祈于社秋报于社孟冬割祠于公社则嵗时不一祭也此云嵗时祭社则不一时矣王安石以为嵗时者则嵗一属而已殆未之攷耶】<br />
　　王昭禹曰因祭社民之所聚而读法亦无所劳其民矣亦如之亦并攷其徳行道艺而劝之纠其过恶而戒之○林氏曰读法有因于时者若正月之吉之时之所在易为知有因于事者若祭祀之事之所聚易为力<br />
　　春秋以礼防民而射于州序<br />
　　郑锷曰先王教民之法未有不因时以论其意射之为艺用于朝觐宾燕之时其事为文用于田猎攻守之时其事为武故以春秋教之春阳用事所以明其事之为文秋隂用事又以明其事之为武因时而教其艺易进因以明义○王昭禹曰古者男子生以桑弧蓬矢六射天地四方示其有四方之志先王之为射礼因以习武事焉因以绎志而观徳行焉故必内志正外体直持弓矢审固定而后发则无不中矣春秋以礼防民而射于州学凡以观徳行而已序者州之学也孟子曰序者射也盖射以序进且以别其贤否也【○易氏曰序皆乡学之名五百家之党以礼而属饮者既谓之序二千五百家之州以礼而防射者又谓之序万二千五百家之乡既有乡射之名则其学安得不谓之序耶不以序言举州党以见之】王氏详说曰四代学名见于王制见于孟子见于学记何其不一学者不可不辨王制曰有虞氏养国老于上庠养庶老于下庠夏后氏养国老于东序养庶老于西序商人养国老于右学养庶老于左学周人养国老于东胶养庶老于虞庠此四代之国学孟子曰夏曰校商曰序周曰庠谓三代诸侯之学学记曰古之教者家有塾党有庠术有序国有学谓商人之乡遂学且王制言四代学制言养国老固知为国学矣知孟子所言为三代诸侯之学者盖校诸侯之乡学所谓郑人欲毁乡校是已郑以校名其学本夏之名耳亦犹子产谓郑伯为男同义郑以男名其爵本商之制耳所以知孟子所言为诸侯之乡学知学记所言为商之乡遂学者盖周礼于州长言射于州序党正言饮酒于序今曰党有庠术有序夫术即遂也周人以序名乡学商人以序名遂学况学记所言皆引说命为说所以知学记所言为商之乡遂学贾公彦以州党之学名序则乡之学名庠故遂引乡饮酒曰主人迎宾于庠门之外失之矣党有庠则六乡之学皆以庠为名遂有序则六遂之学皆以序为名是主人迎宾于庠门之外商制也非周制也不然则州党之学既同曰序何乡之学独为庠乎曰党有庠举其中以该上下也曰遂有序总而名之也<br />
　　郑锷曰州长有射党正有饮或饮而不射或射而不饮何也州党俱未可以谓之乡至于为乡乃有饮射观乡大夫言以礼礼宾之则乡饮可知又言以乡射询之则乡射可知射义言乡大夫将射先行乡饮酒之礼则有射有饮乃为乡饮州党之中未可以行乡饮故但言以礼防以礼属之而已<br />
　　凡州之大祭祀大丧皆涖其事<br />
　　郑康成曰大祭祀谓州社稷也大丧乡老乡大夫于是卒者也涖临也<br />
　　若国作民而师田行役之事则帅而致之掌其戒令与其赏罚<br />
　　贾氏曰师谓征伐田谓田猎行谓巡狩役谓役作郑康成曰致之于司徒掌其戒令赏罚则是于军因为师帅<br />
　　黄氏曰六乡之军聴于王主于司徒平居常自为六军之教其法详其兵精司马作军六乡不与理势当如此故六乡徴则称国言有天子之命独见之于州长州长承其命也帅而致之军旅致之于小司徒役致之于乡师小司徒乡师各以其事总帅之而致于大司徒<br />
　　嵗终则防其州之政令正嵗则读教灋如初<br />
　　郑康成曰虽以正月读之至正嵗复读之因此四时之正重申之<br />
　　陈君举曰五党为州州长正月读法则五党之民已皆在州而党正复属民读法五族为党党正孟月读法则五族之民已皆在党而族师复属民读法一日之间既于州长又于党正又于族师民将奔走之不暇不知当时何以分别<br />
　　愚案乡大夫每乡卿一人往往是六卿兼为之只在朝廷所谓正月之吉受教法于司徒及正嵗令羣吏攷法于司徒以退此两日想若吏若民但聚聴于司徒之府其余处则不读乡吏之首既是州长亦有正月之吉正嵗读法之事者乃是受法于乡大夫以退而读之于州乡是五州之积想其地亦不甚相逺又次而党正则四孟之吉与夫正嵗想除正月之吉正嵗两日就聴于乡州其三孟之吉则读之于党又次而族师则月吉属民想又除四孟之外其余八个月吉则读之于族又次而闾胥既比读法除月吉读之外其他无时不读之于闾逺于民者其读弥疏近于民者其读弥数此则先王建置乡党分布教条之本防若读法日分可以类推<br />
　　三年大比则大攷州里以赞乡大夫废兴<br />
　　郑司农曰赞助也○郑康成曰废兴所废退所兴进也○王昭禹曰州长乡官之次也于攷劝纠戒务致其悉故言攷其徳行道艺而劝之纠其过恶而戒之则终之以赞乡大夫废兴乡大夫乡官之长于宾兴贤能则以教之既成也然后宾兴之其不言废则以见乡教之成人皆有成才可用而人之过恶与其可废者不足以言之矣○史氏曰不曰诛赏而曰废兴者乡大夫之教民兴贤能废愚不肖而已至于诛赏则大司徒诏王之事也<br />
　　党正毎党下大夫一人<br />
　　郑司农曰五百家为党○郑锷曰周家之制一乡则二十五党每党以下大夫一人为之则以正一党之人而为党人所取正<br />
　　各掌其党之政令教治<br />
　　郑锷曰政令以隄防之教治以训廸之<br />
　　及四时之孟月吉日则属民而读邦灋以纠戒之郑康成曰以四孟月朔日读法者弥亲民者教弥数○刘执中曰正月在州三时在党○郑锷曰周制治民之具有教法又有邦法民知教法则不违乎理义民知邦法则不丽乎刑辟法立于上其意不同不使之读则莫知乎法之意读不以时则又有扰民之烦矣州长正月之吉读法其下文言正嵗读教法如初观如初之言则知所读者纯于教法党正四时孟月吉日读邦法其下文言正嵗属民读法则知其所读者不止邦法又读教法虽有教法实以邦法为主故州长之读则有劝有戒党正之读则有纠戒而无劝盖专以邦法从事使民有所畏而疾趋乎善民畏党正之纠孰敢不从州长之劝戒耶<br />
　　春秋祭禜【荣敬反】亦如之<br />
　　郑锷曰一党之中必有禜祭左氏所谓日月星辰之神则霜雪风雨之不时于是乎禜之山川之神则水旱疠疫之不时于是乎禜之○郑康成曰亦为坛位如祭社稷○贾氏曰党正不得与州同祭社故亦春秋祭禜神<br />
　　国索鬼神而祭祀则以礼属民而饮酒于序以正齿位王昭禹曰郊特牲以嵗十有二月合聚万物而索飨之则索鬼神而祭祀乃万物之神【○郑锷曰大蜡之祭亦谓之索蜡言其名索言其义】盖万物所以生所以成凡人之欲皆有以养之凡人之求皆有以给之孰为此者其神乎先王于是有报礼焉方其嵗功之成则索万物之神而祭之虽水庸昆虫有所不遗而况造物之元功乎大宗伯以疈辜祭四方百物籥章国祭蜡则吹豳颂击土鼓息老物凡皆索鬼神之祭所以报本而反始既蜡而属民饮酒于序所以休老劳农报本反始于嵗功之成休老劳农以正齿位则又申之以孝弟之义黄氏曰社禜酺皆乡祭惟蜡为国祭盖亦命祀也教法礼乐详于乡者以其士大夫也而使其民学焉郑言为民三时务农将阙于礼至此农隙教之尊长养老非也乡之教法非专为农民亦非为农隙而始肄习之春秋祭祀四时田猎正月之吉读法正嵗读法孟月之吉读法月吉读法何尝一日不教以礼观各职则其教农民者可知矣商邑翼翼四方之极此之谓矣<br />
　　郑锷曰行礼虽人之所难饮酒实人之所乐因其所乐寓其所难尊尊之义在是贵贵之义在是孝弟之道自达乎乡党矣因蜡祭之时饮酒以正齿位理盖若此自周而后蜡祭虽存而属民之礼废觞酒豆肉而怪民之犯齿袵席之上而怪民之犯贵悲夫【○杨氏曰凡饮酒者始乎治常卒乎乱况大蜡一国之人皆聚若狂而饮酒不以礼正之则其卒于乱也明矣】陆佃曰其属饮则于乡学其主人则以乡官其宾介则处士贤者其谋介则就先生【先生致仕在乡里者】坐主人于东南僎于东北坐宾于西北坐介于西南此正位也一命齿于乡里再命齿于父族三命而不齿六十者三豆七十者四豆八十者五豆九十者六豆此正齿也<br />
　　王氏详说曰乡大夫三年一行乡饮酒礼党正一年行乡饮酒礼乡大夫行此礼以宾兴党正行此礼以正齿位<br />
　　壹命齿于乡里再命齿于父族三命而不齿<br />
　　郑康成曰凡射饮酒此乡民虽为乡大夫必来观礼乡饮酒乡射记大夫乐作不入士既旅不入是也○陈君举曰一命者天子之下士公侯伯之上士子男之大夫而与乡里齿焉再命者天子之中士公侯伯之大夫子男之卿而又与族齿焉三命者天子之上士公侯伯之卿虽云不齿亦异席而巳非敢居其上郑康成曰不齿者席于尊东所谓遵○贾氏曰乡饮酒乡射皆酒尊在室户之东房户之西宾主夹之乡人谓乡大夫来观礼为乡人所遵法谓之为遵席位在酒尊东公三重大夫再重故知不齿【○朱氏曰古人贵贵长长并行不悖虽说不序齿亦不相压别设一位如今之挂位○史氏曰习乡尚齿仕而反乡曲虽至王公安得不与士齿耶盖周之士大夫仕于其乡故党正不得不以贵而节文之仕至三命则不问乡族皆当临而治之而与之杂居齐齿将何以正色而帅乎下此不当齿之义】<br />
　　黄氏曰壹命受职齿于乡者则以乡之老者长者先之再命受服齿于族者则以家之老者长者先之三命而不齿者贵贵之礼也教之长谓其近于兄教之老谓其近于父教之贵谓其近于君<br />
　　凡其党之祭祀丧纪昏冠饮酒教其礼事掌其戒禁郑康成曰其党之民○郑锷曰祭祀丧纪冠昏饮酒俯仰揖逊进退周旋尤贵以礼为主于五百家之党立一党正之官使民于此五事之中动必以礼从事然礼所得为者不可以不戒礼所不得为者不可以不禁故又掌其戒禁此所以能化民成俗也<br />
　　凡作民而师田行役则以其灋治其政事<br />
　　郑康成曰亦于军因为旅帅○郑锷曰师田行役众庶所聚非致严以驭之不可也以法而治其政事又异乎平日之教以礼事矣<br />
　　嵗终则防其党政帅其吏而致事<br />
　　贾氏曰帅族师以下之吏致其所掌之事于州长<br />
　　正嵗属民读灋而书其徳行道艺<br />
　　郑康成曰书记之○郑锷曰或谓党正四时孟月之吉与夫春秋之禜有纠戒之读法嵗十二月又有正齿位之饮酒于是时也不书其民徳行道艺至于正嵗读法则一书之何也盖读法而纠戒之特以勉励其修为之始大蜡而正齿位特以变革其田野之习正嵗始一书者见徳行道艺之难能使人终嵗修之以俟一朝之见録非正嵗则党正不书非修习之已成则正嵗不书聚民读法以书之重难其事如此彼见书之人岂一朝而幸得之哉○王昭禹曰党正之所书固非一日之积州长所以攷而劝之者亦因党正之所书而已乡大夫所以攷而兴之者又因州长之所攷而巳<br />
　　以嵗时涖校比<br />
　　郑氏曰涖临也【○易氏曰以上临下谓之涖】○郑司农曰校比族师职所谓以时属民而校登其族之夫家之众寡辨其贵贱老幼废疾可任者及其六畜车辇如今小案比○黄氏曰校而比之○贾氏曰校比之时党正往临之恐其差失也<br />
　　及大比亦如之<br />
　　贾氏曰族师至三年大案比党正亦涖之【○王昭禹曰乡大夫三年之比也】<br />
　　族师毎族上士一人<br />
　　郑锷曰六乡之官无非掌教独于族以师名官何也盖先王之制乡也合四闾而为一族环一族而聚百家其意以为治民者犹治家一家之中受姓为氏受氏为族合族既众傥不率驯教训则卑陵尊幼犯长而家道不正况百家之聚讵可不先有以教之乎以师为名乃是合族而教之之意<br />
　　各掌其族之戒令政事<br />
　　郑康成曰政事邦政之事○贾氏曰谓国之征役皆是也○郑锷曰族师之官以掌教为主乃使之各掌其戒令政事不及于教何也尝以州长党正攷之长以表率为义正以董正为义故二官皆言掌其教治师者人之模范名官曰师则不待言而知其所掌者教矣然设教之道能使人畏服于不言之表则其教必不肃而成是故官以师为名而专命以掌其戒令政事戒以使人勿犯令以使人必从大有政小有事则事为之制曲为之防人人皆有所畏则师严而道尊教化不行者无有也<br />

                    <br>
                        　　月吉则属民而读邦法书其孝弟睦婣有学者<br />
　　郑康成曰月吉每月朔日也○王昭禹曰乡官之读法与夫书攷民之徳行道艺孝弟睦婣每于属民者非特众而巳亦所以公是非而明好恶每于嵗之正月吉日非特谨其始而已亦使日有所改月有所化○郑锷曰每月之吉聚而教之当使之读法可也今乃使之读邦法者盖常人之情畏拘检而乐放逸将欲之率教化必先使之识邦法使知邦法为不可犯则莫不转而循教法是则每月之读邦法乃所以驱之使从教法<br />
　　贾氏曰此云孝弟睦婣惟据六行之四事　黄氏曰孝弟睦婣人之性质皆有之惟学则徳进而行成不学无足观也孔子曰十室之邑必有忠信如丘者焉不如丘之好学故书其有学者劝之<br />
　　王昭禹曰党正贤于其党而已其贤不足乎州长故党正书其徳行道艺州长攷其徳行道艺而劝之族师贤于其族而已其贤不足乎党正故党正书其徳行道艺族师书其孝弟睦婣有学者<br />
　　春秋祭酺亦如之<br />
　　郑康成曰酺者为人物烖害之神故书酺或为步校人职又有冬祭马步则未知此世所云蝝螟之酺与人鬼之步与盖亦为坛位如雩禜云【○贾氏曰案州长春秋习射有饮酒礼党正十月农功毕亦有饮酒礼皆得公酒为之今此族卑不得公酒为礼故云族无饮酒之礼郑知祭酺有民饮酒礼者案礼器云周礼其犹醵与郑注云合钱饮酒为醵又明堂礼乃命国醵郑据礼器明堂礼皆有醵法以不得官酒故须合钱耳○郑锷曰汉律三人以上无故羣饮罚金四两诏得横赐则防饮防日谓之酺说者谓酺之言布也王布徳于天下而合聚饮酒也周人之酺殆此类】王昭禹曰祭酺必于族祭禜必于党祭社必于州者凡以其祭有大小之不同故即其所聚之众寡为异唯为社事单出里唯为社田国人毕作然则社之祭大矣故祭社于二千五百家之州禜之祭次之故祭禜于五百家之党酺之祭为小矣故祭酺于百家之族○郑锷曰当祭酺之时复书其孝弟睦婣有学之人岂非少长咸集又得诸公论而知其实欤<br />
　　以邦比之灋帅四闾之吏以时属民而校登其族之夫家众寡辨其贵贱老幼废疾可任者及其六畜车辇贾氏曰以邦比之法者案比之法国家有常故据其常法以案比之○郑锷曰比法者小司徒颁于六乡之比法也在乡师则谓之国比言是法本于王国而非臣下之所私在族师则谓之邦比言是法行于邦中而非特一族之所专○贾氏曰四闾之吏者族师管四闾二十比吏则闾胥比长○王昭禹曰校其数而登其籍于乡大夫○项氏曰夫以田言家以居言如家七人为众五人为寡贵贱老幼废疾则不任可任六尺以上七尺以上者六畜牛马羊豕犬鸡车驾辇挽皆辨之<br />
　　五家为比十家为聨五人为伍十人为聨四闾为族八闾为聨使之相保相受刑罚庆赏相及相共以受邦职以役国事以相葬埋<br />
　　愚案先王既以伍法比其居不可无什法以聨其居若伍而不什仍旧人自为伍家自为伍彼此缔络籓篱愈甚不止如疏所谓拟入军时相并也<br />
　　黄氏曰比闾党州皆以五而登惟闾四为族变其中者所以为聨法也故五家为比有聨则闾合四闾为族有聨则党合如是则比闾族党无不合者居则五家为比十家为聨行则五人为伍十人为聨五伍也十什也故士师曰掌乡合州党族闾比之聨与其人民之什伍是也乡合非野法也四闾为族八闾为聨八闾二百家军法虽四而调一要必以是而起郑康成注稍人曰以人数调之使劳逸递焉是也大司马有车有徒故十人为聨则伍合二伍二百人为聨则卒合二卒以二百人计之七十五人共车三伍百二十五人为徒兵五伍皆伍也合则皆什也晋荀吴毁车为行而曰以什共车必克又曰困诸阨又克盖当险野利用徒尽合车人而用之故谓之以什共车此本先王微意荀吴窥见之耳然必素相聨合故仓卒可用<br />
　　愚案相保是见居者则任之相受是新徙者则受之余见大司徒<br />
　　王昭禹曰刑罚相及相共则恶者所同恶而无所比庆赏相及相共则善者所同好而无所蔽【○贾氏曰刑罚庆赏相及者赵商问族师之义邻比相坐康诰之说门内尚寛书礼是错未达防趣郑答族师之职周公新制礼使民相共勅之法康诘之时周法未定又新诛三监务在尚寛以安天下先后异制各有云为】李景齐曰古者聨比其民而欢洽其心使之有相保相受之法而一有为不善者则众庶之所共弃使为不善者亦或从而保受之焉则其罪必及之矣此先王驱民而之善之意故族师相及相共必继于相保相受之后而比长有罪相及亦继于相受相和亲之后然先王之驱六乡之民皆期于徳行道艺之归而一为不善则比闾之所不齿而其身不得以自容斯民安得而不移于善哉圣人善俗之道其微权实寓于此【○项氏曰相保相受则司徒比闾之犹惧其末足也故使之为聨互相保受则奸私竒衺无所容于其间而善恶公矣然徒使之保受无利害则保受亦虚设也故又有刑有赏有罪则相及有赏则相若夫如是则保受无所妄矣故入可以受邦职出可以役国事死可以相葬埋皆有托也】王昭禹曰职随其所能而任之凡邦之民莫不然事随上所作惟国中而已【○贾氏曰友助益至】以相葬埋则四闾为族正以相葬为事故也【○黄氏曰事益易办】○郑锷曰平居如此则有事而在军中前日之受邦职者今其敢废军政乎前日之以役国事者今其敢顾私家乎前日之相葬埋者今其敢畏死而不相救乎然则族师之法实军政所寓矣<br />
　　陈氏曰乡遂虽有内外之别然遂之相保相赒相葬不异于乡乡之相受相纠不异于遂乡之田法同于遂遂之军法同于乡先王之于家也既以五家为比为邻积而上之至于万二千五百家为乡为遂其于人也既以五人为伍为两积而上之至于万二千五百人为军又十家为聨以聨其居十人为聨以聨其人乡则聨之以八闾遂则聨之以八里如此则居作相友战守相卫而心同体一矣<br />
　　若作民而师田行役则合其卒伍简其兵器以鼓铎旗物帅而至掌其治令戒禁刑罚嵗终则防政致事郑锷曰一族之众居则有比闾之聨而卒伍犹未之合有耒耜之用而兵器或未之精至于作之而师田行役族师遂为一卒之长欲其师行之有统则必合为卒伍【○王氏曰以伍聨伍故谓之合】欲其攻战之必胜则必简其兵器合则使之聨而不散简则使之精而无敝又用鼓铎旗物率之至于师田行役之所【○贾氏曰帅而以至者帅至于乡师以致于司徒也】犹恐其在军之不肃复掌其治令戒禁刑罚既巳防之于其前又有以驱之于其后孰敢不率哉至嵗终防其一嵗所行之政而致其事于乡大夫则一族之政举矣<br />
　　闾胥毎闾中士一人<br />
　　王昭禹曰闾二十五家而同其门中有胥以统之○郑锷曰或谓庶人在官者曰胥所谓府史胥徒是也中士为一闾之长亦以胥名之不嫌其与胥徒伍耶盖胥者有才能之称取其才智足以长人爵既为中士固足以自别于庶人之在官者矣名不嫌其与同<br />
　　各掌其闾之征令<br />
　　史氏曰闾胥于民尤近掌其征令而已异于师也征令者上之所言皆是也○郑锷曰有所求取于民则曰征有所役使于民则曰令闾之政令小司徒行之闾胥掌率一闾之民以聴之故曰各掌<br />
　　易氏曰征令乃奔走之事属于庶人在官之徒宰夫所谓徒掌官令以征令是也闾胥掌之数其闾之众寡而辨其施舎特以赞族师之校登也<br />
　　以嵗时各数其闾之众寡辨其施舍<br />
　　王昭禹曰二十五家其数寡而可以数计之○郑锷曰者谓一闾之中不过二十五家其众寡何难知之又必以嵗时各数之耶盖一闾之民有可任者亦有可施舍者彼其或老或幼茍不知其可舎而一切任之岂恤民之道哉闾胥之数唯先有以辨之则乡大夫得以嵗时入其书<br />
　　凡春秋之祭祀役政丧纪之数聚众庶既比则读灋书其敬敏任恤者<br />
　　郑康成曰祭祀谓州社党禜族酺也役田役也政若州射党饮酒也【○王昭禹曰分而言之则曰师曰行役合而言之同谓之役政○黄氏曰役政师田也司马政典也】丧纪大丧之事也【○黄氏曰四闾为族使之相葬○王昭禹曰即州长所谓大丧之事闾胥特以聚众庶为事而已若作民而用之非所掌】四者及比皆防聚众民因以读法以勅戒之<br />
　　黄氏曰数谓其事之有数者比谓因其叙而比之居则五家为比故读法亦使比而聴之以祭祀聚则读祭祀之法以役政聚则读役政之法以丧纪聚则读丧纪之法大抵州党族各有法则各以其时而读之闾亦自有法则因其聚而读之○贾氏曰族师以上官尊读法虽稀稠不同皆有时节闾胥官卑于民为近读法无有时节但是聚众庶比之时即读法故云既比则读法<br />
　　黄氏曰任任其事也【○史氏曰任信于朋友】恤忧其事也【○史氏曰恤悯其穷困】任恤必敬敏者于是书焉○郑锷曰六行之教曰孝友睦婣任恤而已初未尝教以敬敏也今乃书其敬敏任恤者盖世有好名之人以任恤为能者临事或慢侮而待人不敬赴事或迟缓而应机不速必视其能敬敏于任恤之事然后书之皆不足以为高行此与族师书其睦婣有学者意同<br />
　　贾氏曰闾胥亲民更近故除任恤六行之外兼记敬敏○王昭禹曰敬敏任恤其事易见其行易知闾胥之贤不足于族师故书其敬敏任恤而已任恤与孝友睦婣同为六行任恤为末孝友睦婣为本故族师书其孝友睦婣闾胥书其任恤而已<br />
　　凡事掌其比觵【古横反】挞【吐达反】罚之事<br />
　　贾氏曰言凡事则是乡饮酒及乡射饮酒有失礼者皆须罚之掌其比者人聚则有校比之法皆掌之【○黄氏曰凡事谓祭祀役政丧纪当其比时有违失则以觵挞罚之】○王昭禹曰闾胥主于聚众庶而比之则所谓觵挞罚之事者特于比众庶之时也诗曰兕觥其觩则兕觥罚爵也【○郑康成曰爵以兕角为之○贾氏曰轻者觵酒罚之】书曰挞以记之则挞罚扑也【○贾氏曰重者以楚挞之】<br />
　　林氏曰事有大小则比之使聚行有不中则觵之使中才有不达则挞之使达为有过失则罚之使耻闾胥致详于事如此<br />
　　史氏曰二十五家之失礼疑若不足关于治乱而先王之罚不恕如此固不以二十五家而废治也郑锷曰既书其行则不遗片善又罚其过则不容小恶周家之民所以能迁善而逺罪也<br />
　　比长五家下士一人<br />
　　史氏曰民之治自族党州乡为附庸为侯邦为天下其本则出于此欲治天下必行比法可也是故先王于此尤所致意虽合为六乡统为天下其法亦必以此名之○郑锷曰圣人作易地上有水则名卦为比以水与地至相亲也五家可谓亲矣故名曰比然其长下士也乃同乎州长之长殆亦以其位卑爵微不足以长人故命名之义不嫌于上同○礼库曰比长闾胥之属只民间推择为之可以表率五家者为比长表率二十五家者为闾胥即非官司案乡官遂官皆不设局无府史胥徒之属非官司也后世论成周设官并乡遂数之遂疑其太多此不攷之故○杨氏曰先王度地以居民因田以制禄天子之县凡九十三国其余以禄士以为闲田载师有士田则士之受田即禄也故孟子曰仁政必自经界始经界既正分田制禄可坐而定夫五家为比以一下士长之王畿合六乡之众比长以万计若以受天子赋贡禄之则以财不足为疑无足怪者王制言王者之制禄者则曰天子三公之田视公侯卿之田视伯大夫之田视子男元士视附庸自三公以下皆以田言之制禄以田明矣故太宰以九赋敛财贿九贡致邦国之用各有所待而士禄不与则不以赋贡禄之又可知矣<br />
　　各掌其比之治五家相受相和亲有辠竒衺则相及○杨氏曰竒者常之反衺者正之反【○郑康成曰衺犹恶】○郑锷曰相受则以容言之【○项氏曰相容不相挤排】相和亲以情言之【○项氏曰相好不相乖离】○王昭禹曰大司徒五家为比使之相保五比为闾使之相受比长言相受不言相保者盖分而言之则比相保闾相受合而言之则皆相保受相和则不乖相亲则不踈如此则恺悌和乐之风形而乖争陵犯之变无由而作矣先王禁民为非于其微而致察故始于五家之比<br />
　　史氏曰周之治本于闺门又以比法辅之则五家之家法素严矣其相受相和亲固然也所虑者竒衺之民忽生其闲遂能败羣乱俗同比之民不能絶其萌相帅于无过之地至于有辠岂不相及乎相及者若今连坐也【○项氏曰五家有辠恶奸宄则相及赖其相察】<br />
　　郑锷曰一比之中如此及合为一伍则驩爱之心足以相死一伍如此军政定矣<br />
　　徙于国中及郊则从而授之<br />
　　王昭禹曰孟子曰死徙无出乡者其常也此言徙于国中及郊于他者其变也○黄氏曰国中即六乡也乡大夫曰国中自七尺至六十野自六尺及六十有五举国中对野则六乡为国中可知此举国中对郊盖六乡余民居于四郊者自郊徙国中自国中徙郊若为进退陞黜之法者○郑锷曰军政寓于乡一家迁则一伍废而军法坏今乃有徙居之法盖地有广狭民有众寡势不能无迁【○郑康成曰谓不便其居也】然非民得以自迁为比长者授之行之则奉上令而迁也○郑康成曰皆从而付所处之吏明无罪恶<br />
　　若徙于他则为之旌节而行之<br />
　　贾氏曰当乡之内迁徙直须伍长送付彼吏若徙于他是出向外乡则当为旌节乃行之○陈君举曰至迁于他所则为之旌节而行之盖非甚大不得已则不容其迁不然乡民尽出迁居则六乡为虚矣为之旌节以防呵问者邻长谓徙于他邑则从而授之亦谓在其遂中至徙之他则亦如是先王于乡遂中盖严如此【○史氏曰若徒于他则不可面相授受予之旌节以为信则彼得以受之矣何者知其无过也】<br />
　　若无授无节则唯圜土内之<br />
　　刘迎曰居乡无授出乡无节此无根着之人故以圜土内之【○郑康成曰狱必圜者防主仁以仁求其情○史氏曰无授无节非有过则必其无土著者彼之得之宁不呵问内之圜土者既防其奸伪又冀其囘心而止于无过此先王之仁政也】岂有罪者耶司圜掌圜土之官其曰收教罢民又曰任之以事而收教之固非狱矣但以土为圜而立之出入之限先儒谓系之圜土而考辟之则真以为狱也其实不然其刑人也不亏体罚人也不亏财非有罪者可知吕氏曰先王之民无一人无系属者徙于彼又授之于他徙于他则为旌节无授无节则是无系属之民而囚之圜土矣闲民无常职但不服职而已有身则有家有家则系于此可知如是则虽有游手机巧之民亦将日渐月化而不自知使成周之君长守法则虽奸雄豪杰且俯首而不敢倡惟其失此法遂至于民无附着而游手机巧徧天下矣<br />

                    <br>
                        <br />
<br />
<br />
<br />
　　周礼订义卷十九<br />
<经部,礼类,周礼之属,周礼订义><br />
　　钦定四库全书<br />
　　周礼订义卷二十　　　　宋　王与之　撰<br />
　　封人中士四人下士八人府二人史四人胥六人徒六十人<br />
　　郑康成曰聚土曰封谓壝堳埒及小封疆也○贾氏曰封人与大司徒设社稷之壝相左右故在地官为职首胥徒多者以畿封事广故也○郑锷曰论语有仪封人左传有颍谷封人祭封人萧封人者皆谓典封疆之官然以经攷之有掌固掌修城郭沟池树渠之固有司险掌设国之五沟五涂而树之林以为阻固又有掌疆之官官虽阙而康成以疆为界则所掌者封疆之界矣此封人若为掌封疆之官则宜与掌固等并列今列于地官专以设社壝饰牛牲为职则非典封疆之官明矣○徐卿曰封人掌设王之社壝乃列于比长之后者盖民为贵社稷次之<br />
　　掌设王之社壝为畿封而树之<br />
　　史氏曰封人掌设坛壝唯王有社壝而于国则设社稷之壝也夫坛也坛在中而外为堳埒故谓之壝举壝则知有坛矣畿封植其所宜木严其界限使无犯【○郑锷曰攷大司徒于邦国都鄙言制其畿疆而沟封之又言制其地域而封沟之俱谓聚土为封则知康成聚土之说为是司徒制封沟之封制其法也封人为聚土之封为其事也惟其为聚土之事故于王社则掌设其壝又为畿封而植木以为表于诸侯国之社稷亦掌设其壝为之封土以表其界之所在非特王社之畿与诸侯国之封为然造都鄙表封域亦然盖俱循大司徒所立之法而为坛壝堳埒与小封疆也○愚按疏说畿封兄大司徒】<br />
　　凡封国设其社稷之壝<br />
　　郑康成曰封国建诸侯立其国之封【○贾氏曰禹贡徐州贡土五色注云王者封五色土为社建诸侯则各割其方色土与之使立社是封诸侯立社稷之法】<br />
　　封其四疆造都邑之封域者亦如之<br />
　　史氏曰封其四疆为建国设也封其域为建都邑设也○唐氏曰如是则内诸侯之制与外诸侯同也○郑锷曰说者谓天子有社稷诸侯受命于天子则有社稷封人掌设王社壝而不及稷乃为诸侯兼设社稷之壝何耶余以为王自为立社曰王社为民立社曰大社诸侯自为立社曰侯社为民立社曰国社观小宗伯建国之神位右社稷左宗庙则天子之制有社而稷从之自汉以来谓之大社大稷若夫王自为立社四方各以其色之土上冒以黄明为天子之有土是为地而稷无预焉封人所设之社壝谓地兹所以不立稷也至若诸侯之有功徳者天子乃取王社之土各因其方苞以白茅使之立社稷是为侯社封人不为设壝也惟其为民立社则必立稷乃为之设其社稷之壝使之有土谷之神则知务农重谷矣【○史氏曰王社侯社皆不置稷者王与诸侯以寳上地为任也大社国社有稷侑之者民以食为天也】○陈氏曰祭社必及稷以其同功均利以养人祭必有配而社配以勾龙稷配以柱商时又易柱以弃其功利足以侔社稷王与诸侯皆三社二稷其位则中门之右社主隂故也其位则北面社向隂故也其饰则不屋记所谓必受霜露风雨以达天地之气是也其表则木传所谓夏以松商以柏周以栗是也其主则用石为之其列则社东而稷西先儒之说盖有所受先王之制社稷春有祈秋有报孟冬大割祠春祈歌载芟秋报歌良耜此祭之常也凡天地大烖之类祭大故大烖之弥祀君行有宜宫成有衈此祭之不常者也祭之常者用甲其他则惟而已祭之牲以大牢其遇天灾则用币而已考之于礼王之祭南面其服也希冕其牲用黝其祭血祭其罇大罍其乐应钟其舞帗舞其鼓灵鼔凡此皆因礼乐以致其义<br />
　　令社稷之职<br />
　　郑康成曰将祭之时令诸有职事于社稷者【○郑锷曰诸侯当守社稷之职又虑其废而不祀封人则令之使无敢废职如是则其国之民亦为社事而单出里为社田而竭作为社祭而共粢盛亦不敢失其职○刘氏曰封人既设其壝令匠人设五方之土筑其坛焉】史氏曰大司徒设属所以教民者已备然后得以立社稷之坛壝奉社稷之牲牢所谓先成民而后致力于神然均是神也曷先于社稷盖有国有家者当以土地为重孟子言诸侯之寳必以土地居首记亦曰家主中霤国主社岂非国家所重有在于土地乎<br />
　　凡祭祀饰其牛牲设其楅【音福】衡置其絼【持忍反】共其水稾【古老反】<br />
　　王昭禹曰饰谓饰以文绣○陈氏曰小子凡沈辜侯禳饰其牲羊人凡祭祀饰羔校人饰币马饰黄驹曲礼曰饰羔雁者以缋【○郑康成曰饰谓刷治洁清之】○郑康成曰楅设于角衡设于鼻如椵状也【○史氏曰衡以系其絼也】○郑司农曰絼着牛鼻绳以牵牛者今时谓之雉与古者同名皆谓夕牲时也○郑康成曰水稾给杀时洗荐牲也【○贾氏曰水以洗牲槀以荐牲】<br />
　　薛氏曰祭祀以牲为大故王于命官而养则斋戒沐浴而朝之其于卜日则择毛色而育之至于祭之日则亲牵牲而入于太庙未入则迎于门既入则执其纼以鬼神之所歆享者在是也夫以万乘之尊而从事于牵牲之礼一毫不备则无以严天子之礼饰其牲者崇其仪也设楅衡者防其触也置其絼以备用也共其水稾以致洁也○王氏曰封人言掌设王之社壝封疆而树之则以饰土事为职故使之饰牛牲以牛土畜故也<br />
　　歌舞牲及毛炮之豚<br />
　　郑康成曰谓君牵牲入时随歌舞之言其肥香以歆神也【○郑司农曰歌舞其牲云博硕肥腯】毛炮之豚爓去其毛炮之以备八珍○郑锷曰说者谓所饰者牛牲则所歌舞者亦牛牲耳又及毛炮之豚何也八珍之物炮豚居其二其法则取豚而刲之实于其中而炮之糔溲以稻粉调以醯醢然后成祭祀则用荐羞之豆实此致美之尤至安得不歌舞以致之<br />
　　凡丧纪宾客单旅大盟则饰其牛牲<br />
　　易氏曰丧纪有奠牛宾客有牢礼积膳之牛军旅共犒牛大盟有载书之牛其牲皆如祭祀之饰敬其事也○郑锷曰夫牲取可以为礼足矣乃每每致饰然后用何哉盖文有余而物不足失之伪物有余而文不足失之野欲华实相副则饰不可阙<br />
　　鼓人中士六人府二人史二人徒二十人<br />
　　贾氏曰主教六鼓四金以是教官故在此○陈君举曰鼓人舞师不宗伯而司徒盖亦野用之也凡野事则为之<br />
　　掌教六鼔四金之音声以节声乐以和军旅以正田役郑康成曰音声五声合和者○贾氏曰单出曰声杂比曰音○史氏曰鼓专于阳金为西方之物有隂之义凡进皆鼓凡节皆金隂阳之义不可偏废也○郑锷曰此教六鼔四金则不止于鼗又况小师掌教鼔鼗瞽蒙亦掌播鼗注专指为教眡了不可也若教眡了亦不过奏乐之际可节声乐耳乃若军旅田役安用彼为哉○贾氏曰节声乐者雷鼔灵鼔路鼔晋鼔也和军旅者即鼖鼓鼔军事也正田役者鼛鼔鼓役事也○史氏曰声乐之作缀兆舒疾以是节之军旅之起坐作进退以是和之田役之兴往来甘苦以是正之<br />
　　教为鼔而辨其声用<br />
　　郑锷曰能知声者或不能为器能制器者或未必能知声鼓人知声者也韗人为鼔者也为鼓者大小长短傥不中度则知声者欲其声不爽可得哉故上言教撃鼔之法此言教为鼓而用之之法然则教为鼓者教韗人为之先儒谓教撃鼓者大小之数则失之矣○易氏曰以六鼓声用攷之惟雷鼓专用于天神鼛鼓专用于役事若灵鼓用于社祭至防氏则用之以敺猛兽矣路鼓用于鬼享至大司马则用之于教战大仆则用之以待达穷者与遽令矣以至辟雍作乐之鼖鼔维镛仲春搜田军将执晋鼓则又鼖鼓不止乎军事晋鼓不止乎金奏矣要之声用各有所主所以不客不辨<br />
　　以雷鼔鼔神祀<br />
　　郑康成曰雷鼓八面鼔也神祀祀天神也【○刘执中曰按大司乐雷鼔礼天神是鼔神祀也】○郑锷曰天神变化无方雷者天之声故名雷者以鼓神祀则宜<br />
　　以灵鼓鼓社祭<br />
　　郑康成曰灵鼔六面鼓也【○刘执中曰按大司乐灵鼔礼地是鼔社祭也】郑锷曰地道有形可见而灵者神之降而有验故名灵者以鼓社祭则宜言鼓神祀鼓鬼享不言地乃曰鼔社祭何也记曰社祭土而主地盖社者地神之尤贵言社则地见矣观大宗伯掌天神人鬼地之礼亦只言以血祭祭社稷意盖类此<br />
　　以路鼓鼓鬼享<br />
　　郑康成曰路鼓四面鼔也鬼享享宗庙也【○刘执中曰按大司乐路鼓礼人鬼是鼔鬼享也】郑锷曰先王之道大而无所不通而路者道之大故名路者以鼓鬼享则宜<br />
　　史氏曰天神之祀用雷鼔雷固无形主乎阳后土之祀用灵鼓灵固异神主乎隂宗庙之祀用路鼓路固为大主乎祖<br />
　　以鼖鼓鼔军事<br />
　　郑锷曰国之大事莫大于戎鼖鼓长八尺鼓四尺中围加三之一其声尤大鼖大也【○史氏曰军事欲与众共闻也】字或为贲贲亦大也故宜用以鼓军○易氏曰大司马所谓诸侯执贲鼔是也<br />
　　以鼛鼓鼔役事<br />
　　郑锷曰用民之力宜缓不宜急鼛鼓长寻有四尺倨句磬折其声尤缓字或为臯臯亦缓也【○史氏曰鼛高也役事亦欲与众共闻也】故宜用以鼓役事○贾氏曰诗云鼛鼓弗胜起役止役皆用鼛鼓也<br />
　　以晋鼓鼔金奏<br />
　　郑锷曰金奏者西方之声隂之属也隂以退为主阳气导之乃进晋鼓长六尺六寸左右端广六寸中尺厚三寸穹者三之一上三正其名曰晋晋进也以进为义故宜用以鼓金奏○史氏曰金奏编钟以是之乐之始作进而未已也○贾氏曰作乐则先撃钟故钟师以钟鼓奏九夏注云先撃钟次撃鼔则是撃钟后即撃鼓故曰以晋鼓鼔金奏○王氏详説曰路鼔用之于鬼享至司马教战则王执路鼔矣晋鼔用之于金奏至司马教战则军将执晋鼔矣鼖鼓用之于军事至辟雍作乐则鼖鼓维镛矣灵鼔用之于社祭至大司乐用之于祭地是又不止于社祭也路鼔既用之于人鬼又用之于教战至大仆建路鼔于大寝门之外是又不止于人鬼与教战学者当知六鼓之为用不必知六鼔之为制<br />
　　以金錞【音淳】和鼓以金镯【直角反】节鼔以金铙【女交反】止鼔以金铎【待洛反】通鼓<br />
　　王氏详说曰四金之名三见于大司马惟錞之名不见于经内见于汉之大予乐<br />
　　郑康成曰錞錞于也圜如碓头大上小下乐作鸣之与鼓相和○陈氏曰国语曰战以錞于丁宁儆其民也又黄池之防吴王亲鸣钟鼔丁宁錞于振铎则兵法固用錞矣○王昭禹曰以金錞和鼓唱而和之○郑康成曰镯钲也形如小钟军行鸣之以为鼓节司马职曰鼓行鸣镯○贾氏曰按诗钲人伐鼓郑注以为军行所用与此不同者以其动静俱用故也○王昭禹曰以金镯节鼓鼔行而节之<br />
　　郑康成曰铙如铃无舌有秉执而鸣之以止撃鼓司马职曰鸣铙且却○贾氏曰按左传一鼓作气再而衰三而竭哀公传陈书曰吾闻鼓而巳不闻金矣是进军之时撃鼓退军之时鸣铙○王昭禹曰以金铙止鼓鼔退而止之<br />
　　郑康成曰铎大铃也振之以通鼓司马职曰司马振铎○贾氏曰此是金铃金舌故曰金铎在军所振言通鼔者两司马振铎军将已下即撃鼔故云通鼓也○王昭禹曰以金铎通鼓鼓作而通之<br />
　　项氏曰四金惟金錞用于乐余皆军事此以大小序錞大于镯其形圆镯小如钟镯无舌铎有舌<br />
　　郑锷曰古人之制有鼔以作乐必有金以止之其说以为鼓之击也无以和之则其声单出而无铿锵之美必和之以金錞鼓之鸣也无以节之则其声大长而无节奏之次必节之以金镯鼓有时欲其止铙鸣则击者必休息而不作鼓有时欲其通铎鸣则击者必急疾而不徐四金用于六鼔犹隂之于阳水之于火相齐相成说者谓錞有淳和之意故可以和鼔镯有独立之意故可以节鼓铙有尧然而高之意故可以止鼓铎有络绎不絶之意故可以通鼓理或然也<br />
　　凡祭祀百物之神鼓兵舞帗【音拂】舞者<br />
　　黄氏曰祭祀百物之神所谓国索鬼神而祭祀者○郑锷曰或谓祭祀用舞固不止于兵帗此所鼔者二舞何也天神地人鬼皆鼓人所当鼓而不及百物之神彼其神之小者有用兵舞帗舞之时虽止于二舞鼓人亦当鸣鼔以作之也神之小者或能为人捍患故用兵舞或能为人除去不祥故用帗舞兵舞本用于山川帗舞本用于社稷小神之功或近似之所以得而用焉○易氏曰舞师言凡小祭祀则不兴舞今以兵帗而用于百物之神何欤茍有功于民载于祀典则非小祭祀也<br />
　　凡军旅夜鼓鼜<br />
　　郑康成曰鼜夜戒守鼔也司马法曰昬鼔四通为大鼜夜半三通为晨戒旦明五通为昫○郑锷曰军旅所止尤以防夜为急鼓人之鼓鼜所以警之也其鸣之鼜所以致其忧戚之意【○薛氏曰鼓军鼓者○鼖鼔也鼜其声也】<br />
　　军动则鼔其众<br />
　　贾氏曰军动谓行前向陈时○项氏曰鼔其众作士气也经曰鼓人皆三鼓曹刿曰一鼓作气<br />
　　田役亦如之<br />
　　贾氏曰田猎围合之时必击鼓象对敌故大司马云鼓遂围禁<br />
　　史氏曰所以作士气也<br />
　　救日月则诏王鼓<br />
　　项氏曰日为月胜故食于朔月不受日光故食于望是皆阳为隂所胜故鼓以救之助阳气也王亲鼓之鼓人诏之耳○贾氏曰大仆云军旅田役赞王鼔注云佐撃其余面又云救日月亦如之按上解祭日月与天神固用雷鼔则此救日月亦宜用雷鼓八面故大仆戎右俱云赞王鼓得佐撃余面也○王昭禹曰日月之薄蚀隂阳之进退人事何与其间哉而古人有救日月之礼盖其以裁成辅相为事则隂阳之运有不由其道日月之明有不用其行必反之裁成辅相之事焉王之于日春朝不废朝王之于月秋暮不废夕则其于救日月而鼓之固王之事有司特诏之而已<br />
　　大丧则诏大仆鼔<br />
　　郑康成曰始崩及时<br />
　　王昭禹曰自雷鼔至通鼔则鼔人之所辨白凡祭祀至亦如之则鼔人之所鼔自救日月至大仆鼔则鼓人之所诏<br />
　　舞师下士二人胥四人舞徒四十人<br />
　　郑康成曰舞徒给繇役能舞者以为之○贾氏曰掌教野人之舞亦是教官之类乐师亦教舞不在此者彼教国子学乐必须合于礼故入春官也<br />
　　掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事<br />
　　贾氏曰掌教野人国有祭山川等则舞师帅领往舞○王昭禹曰兵舞干舞也山川为国阻固故以干舞之干之言扞也○史氏曰帗舞执五采缯加帗○王昭禹曰社稷土谷之神所以生养人者欲其无灾害之厉民而有帗除之功帗有祓除之义也故教帗舞帅而舞社稷之祭祀○郑康成曰羽析白羽为之形如帗四方祭祀谓四望○王昭禹曰四方为国翼蔽故以羽舞之羽有翼蔽也○黄氏曰山川之在四郊者蜡则其民得祭之四方郑康成以为四望四望非州党所得祭记曰顺成之方其蜡乃通诗曰以社以方是则四郊之民各祭其方王则通祭之王制山川社稷四方则国子舞此州党之祭故使舞徒舞谓之野舞野舞舞师教之舞师所以列于乡官者以此郑康成曰皇析五采羽为之亦如帗【○史氏曰皇舞执五色如翟也】○郑康成曰旱暵之事谓雩也暵气也○郑锷曰旱暵出于非常故不言祭祀而言事偶有是事则染羽为鳯皇之形以舞焉不象鳯者鳯雄而皇雌所以召隂而却阳也【○易氏曰皇舞用于旱暵之事则有隂阳相济之义】○郑康成曰帗舞羽舞皇舞形制皆同○陆佃曰有山川阻固然后可以保社稷有社稷然后可以有事于四方有事干四方然后可以待变事此舞师之舞先后为序也○贾氏曰按乐师六舞并有旄舞施于辟雍人舞施于宗庙此无此二者以卑者之子不得舞宗庙之酎祭祀之舞亦不得用卑者之子乐师教国子故有二者此教野人故无旄舞人舞○王氏详曰兵舞用之山川矣司干云掌舞器而及于祭祀宾飨是不止于山川也羽舞用之四方矣籥师云掌羽舞及于宾客飨食是不止于四方也此鼓人亦云祭祀百物之神鼔兵舞帗舞者亦所以见其用之不一也但此见于地官以地事与民事为主故耳山川社稷四方地事也旱暵民事也<br />

                    <br>
                        　　凡野舞则皆教之<br />
　　郑康成曰野舞谓野人欲学舞者○易氏曰教之备乡遂之舞所以待国事○郑锷曰四十人学舞之外有野人学舞者亦当教之以待阙人亦用之也<br />
　　凡小祭祀则不兴舞<br />
　　黄氏曰蜡祭百神与山川社稷四方有舞自余坊庸表畷之属不舞旱而祭其神舞祭百辟卿士不舞州祭社舞党祭禜族祭酺不舞故曰凡小祭祀不兴舞郑曰王冕所祭非也王祭不使舞徒舞○易氏曰鼔人于祭祀百物之神教兵舞帗舞此言不兴舞者谓其神虽在祀典而功不足以形容也<br />
　　牧人下士六人府一人史二人徒六十人<br />
　　郑康成曰牧人养牲于野田者诗曰尔牧来思何蓑何笠或负其糇三十维物尔牲则具○贾氏曰牧人掌牧六牲以共祭祀亦是地事故在此<br />
　　掌牧六牲而阜蕃其物以共祭祀之牲牷<br />
　　郑康成曰六牲谓牛马羊豕犬鸡【○黄氏曰牛人主牛则牧人惟牧马羊豕犬鸡五牲而已其曰六牲备言之耳】○史氏曰祭祀之牲贵于牧养阜蕃者不以瘠薄待神只祖考圣人之孝心也○郑锷曰非徒责以阜蕃又欲阜蕃其物盖物者毛色之称校人职曰种马一物戎马一物无羊诗曰三十惟物尔牲则具皆指毛色为物○郑司农曰牷纯也【○愚按康成以牷为体完具若以下文用厐对牷司农之说是】<br />
　　凡阳祀用骍牲毛之隂祀用黝牲毛之<br />
　　史氏曰凡祀分隂阳者以天地则天阳而地隂以日月则日阳而月隂以宗庙则昭阳而穆隂○易氏曰骍者赤色之盛【○刘氏曰周人尚赤故以骍为尊】黝者黑色之微○郑锷曰用骍岂徒色之赤哉必欲其毛纯乎赤用黝岂徒色之黒哉必欲其毛纯乎黒牧人毛之然后五官奉之是礼官之事亦牧人之事○陈氏曰大宗伯牲币各放其器之色则天以苍不以骍地以黄不以黝盖阳祀以骍为主不必皆骍隂祀以黝为主不必皆黝牧人所言亦大率而已诗曰来方禋祀以其骍黒则四方有用骍黒者孔子曰犂牛之子骍且角山川其舍诸则山川有用骍者○郑锷曰祭祀用物必有其由其一以礼神其一以祀神祀神之物从其类故阳骍而隂黝礼神之物象其功故天苍而地黄大宗伯言其礼神者故以礼言牧人言其祀神者故以祀言礼经之文本无抵牾也者疑礼记祭法言燔柴于泰坛祭天瘗埋于泰折祭地其文则俱用骍犊又与此用骍用黝之文不合余以为此乃为礼学者之过经之文曰燔柴于泰坛祭天也瘗埋于泰折祭地也其下乃云用骍犊埋少牢于泰昭祭时也康成失其句读以用骍犊之文连上读之其说曰地隂祀用黝牲与天俱用犊连言耳安有天地异位骍黝异色而于经文只连言耶注疏之学此类多矣【○方氏曰赤为阳之盛而苍与青乃其类黑为隂之盛而黄与白乃其类若是则祀天之牲不必苍亦从其类】<br />
　　望祀各以其方之色牲毛之<br />
　　郑康成曰望祀五岳四镇四渎○郑锷曰各仿其方之色岂徒东青西白南赤北黒哉必欲其毛之纯乎青白赤黒也<br />
　　凡时祀之牲必用牷物<br />
　　黄氏曰时祀之牲总结上阳祀隂祀望祀皆四时所常祀山川四方百物包于其中矣此特见或骍或黝或各以其方之色皆用纯对下文外祭毁事用尨耳易氏曰养牲为有素故必用牷物<br />
　　凡外祭毁事用尨可也<br />
　　郑康成曰外祭谓表貉及王行所过山川用事者【○易氏曰按校人云凡将事于四海山川则饰黄驹何用尨之有攷之肆师与祝侯禳于畺及郊是畺郊外祭也侯禳毁事也岂与所过山川者例言】毁谓疈辜侯禳毁除殃咎之属○杜氏曰尨谓杂色不纯<br />
　　郑锷曰四时常祀牲必用牷祀既有常则物可预备外祭毁事牲或用尨事出非常则物或难得然牲以牷为贵用尨出于不得已故亦仅可而已<br />
　　凡祭祀共其牺牲以授充人繋之<br />
　　郑锷曰上既谓之牷物此又谓之牺牲盖牷全也牺亦全也牷之为全者谓色之纯牺之谓全者谓体之具【○郑氏曰牺毛羽完具也周景王时宾起见雄鸡白断其尾曰鸡惮其为牺】牺体具矣色或不纯牷则体全而色亦全也四时常祀用牷则不止于色之必纯其体亦必全也凡祭祀之牺则体具而毛或不纯亦无害此其语所以不同○郑康成曰授充人者当殊养之【○易氏曰繋之充人洁之也所以致敬于神也】<br />
　　凡牲不繋者共奉之<br />
　　郑康成曰谓非时而祭祀者【○贾氏曰若上文凡外祭毁事用尨可也】王氏曰共奉之则非特共其牲又奉其事○史氏曰非时之祀共奉之而已不暇繋于充人也<br />
　　牛人中士二人下士四人府二人史四人胥二十人徒二百人<br />
　　郑康成曰主牧公家之牛者诗云谁谓尔无牛九十其犉犉者九十其余多矣○贾氏曰郑引诗者证经牛多故徒有二百人牧之也<br />
　　掌养国之公牛以待国之政令<br />
　　郑锷曰周制有公家之牛有私家之牛祭祀以为牺牲者公牛也车辇出于乡遂之民者私牛也【○黄氏曰此与九职之牧分授牧田以养国牛故言公牛以别于民】○史氏曰祭祀之物牛曰一元大武以六牲之中牛最大天地之牛角茧栗宗庙之牛角握宾客之牛角尺则牛者无所不用○王昭禹曰六牲之奉属于五官羊人犬人鸡人止言共以有牧人养之也牛人养之而又共之未成牲谓之牛而牛人之所养不特以为牲故自享牛求牛牢礼积膳膳羞之牛皆以牛言之○贾氏曰政令则诸侯所须牛及牧人之事则供送之【○史氏曰政令凡祭祀所用无所不掌也】<br />
　　凡祭祀共其享牛求牛以授职人而刍之<br />
　　郑康成曰享献也献神之牛谓所以祭者也【○史氏曰享牛谓所合供者若牧人时祀之牲】求终也终事之牛谓所以绎者也宗庙有绎者孝子求神非一处○郑锷曰求索也记曰直祭祝于主索祭祝于祊不知神之所在于彼乎于此乎或诸逺人乎是故祭之明日则索祭之亦谓之绎祭祭亦用牲则求牛为索祭之牛明矣【○刘氏小传曰享牛者享神之牛凡求读如逑逑配也配神者之牛以郊礼言之享牛所谓帝牛求牛所谓稷牛周书召诰用牲于郊牛二○史氏曰求牛谓非时而须若牧人外祭毁事之尨是矣○黄氏曰求牛亦刍之备非时之须耶牧人所谓凡牲不繋者】○郑节卿曰牛有卜而后用者有用而不必卜者享牛卜而后用求牛用而不卜○黄氏曰职如字不必改充人司门各共其职牧人备言之矣此省文耳【○郑康成曰职读为樴樴谓之杙可以系牛樴人谓牧人充人○贾氏曰充人置樴入地之时樴樴然作声故以声名其官凡牲堪祭者则牛人选入牧人临祭之前牧人乃授充人乃系养之今若即以樴人为充人则隔牧人故连牧人言之】<br />
　　郑康成曰刍牲之刍牛人择于公牛之中而以授养之<br />
　　凡宾客之事共其牢礼积膳之牛<br />
　　郑康成曰牢礼飱饔也积所以给宾客之用若司仪职曰主国五积膳所以间礼宾客若掌客云殷膳大牢○史氏曰既以生馈之又以熟进之<br />
　　飨食宾射共其膳羞之牛<br />
　　史氏曰飨食宾射讲礼之时用也○贾氏曰飨者烹大牢以饮宾献依命数食者亦烹大牢以食食礼九举七举五举亦依命数无酒献酬耳皆在于庙以速宾射者谓大射及与宾客射于朝天子诸侯射先行燕礼皆有殽俎故有牛也膳羞之牛谓献宾时宰夫所进俎是也○王氏详说曰既曰积膳之牛又曰膳羞之牛积膳谓共宾也膳羞谓献宾也○郑康成曰羞进也所进宾之膳燕礼小臣请执幂者与膳羞者至献宾而膳宰设折俎王之膳羞亦犹此<br />
　　军事共其犒牛<br />
　　郑司农曰犒师之牛【○项氏曰若郑商以牛十二犒秦师】<br />
　　丧事共其奠牛<br />
　　郑康成曰谓殷奠遣奠也丧所荐馈曰奠○贾氏曰丧中自未葬巳前无尸饮食直奠停置于神前故谓之奠朝夕之奠无尊卑皆脯醢酒而已无牲体殷大也唯小敛大敛朔月月半荐新祖奠及遣奠时有牲体大遣奠亦有马牲<br />
　　凡防同军旅行役共其兵车之牛与其牵徬以载公任器<br />
　　黄氏曰兵车辇也○王昭禹曰先王之时军旅之赋取具于民矣此凡防同军旅行役共其兵车之牛则公牛也马牛车辇取具于民者乃私牛也○郑康成曰牵徬在辕外挽牛也人御之居其前曰牵居其徬曰徬任犹用也【○史氏曰牵徬载任引重致逺之时用也】○黄氏曰载公任器则私任器出于民<br />
　　凡祭祀共其牛牲之互与其盆簝【音老】以待事<br />
　　郑司农曰互谓楅衡之属【○郑氏曰互若今屠家县肉格○贾氏曰始杀解体未荐之时县于互】盆簝皆器名盆所以盛血簝受肉笼也○易氏曰以待事则或剥或亨或肆或将皆待之为有素<br />
　　史氏曰观周官牛人所共非祭祀则宾客燕享军旅初非为食用礼曰天子无故不杀牛大夫无故不杀羊士无故不杀犬豕所谓故其祭祀之时欤<br />
　　充人下士二人史二人胥四人徒四十人<br />
　　郑康成曰充犹肥也养繋牲而肥之○刘执中曰牧人虽掌六牲犹牧之草野以适其性乃克阜蕃然未之刍也迨将用以为牲而系之于充人<br />
　　掌繋祭祀之牲牷祀五帝则繋于牢刍之三月享先王亦如之<br />
　　郑康成曰牢闲也必有闲者防禽兽触齧○史氏曰繋于牢者充人所躬亲也○易氏曰充人受牛人牧人所授者而繋之也<br />
　　郑康成曰养牛羊曰刍三月一时节气成○王昭禹曰记曰三月繋又曰帝牲必在涤三月传曰刍豢逺不过三月近不过旬浃在三耳繋于牢之时也<br />
　　凡散祭祀之牲繋于国门使养之<br />
　　郑康成曰散祭祀谓司中司命山川之属○王昭禹曰五帝之祀先王之享宗庙人鬼之大者谓之正祭祀则非是谓之散祭祀宜矣犹舞非正舞则谓之散舞车非正车则谓之散车○郑康成曰国门谓城门司门之官○郑司农曰使守门者养之○王氏详说曰诗曰尔牧来思以薪以蒸是以牧人兼薪刍之事也此繋于国门使养之且使守门之人而兼牧人之事此所以见隆古盛时之无闲事也且莫闲于牧人尤莫闲于守门之人以其闲而复役以他事而不以侵官离局为嫌者意有在矣<br />
　　展牲则告牷<br />
　　王昭禹曰展察视之也告牷告其色之纯也肆师言祭祀展牺牲则展牲者肆师也充人则告牷而已<br />
　　硕牲则赞<br />
　　王昭禹曰硕大也所以告其体之充若左传奉牲以告曰博硕肥腯是已盖君牵牲封人告硕而充人则賛之馈食之礼宗人视牲告充则硕牲为賛封人明矣<br />
　　王氏详说曰祭义云古者天子诸侯必有养兽之官及嵗时斋戒沐浴而躬朝之祭祀牺牲于是乎取之钦之至也君召牛纳而视之则有视牲之礼矣择其毛而卜之则有卜牲之礼矣吉然后养之则有养牲之礼矣皮弁素积朔月月半君巡牲则有巡牲之礼矣至于夕牲展牲牵牲射牲割牲无非礼之所寓賛牲者太宰毛牲者宗伯奉牲者五官之长賛射牲者射人歌舞牲者封人何特于充人而疑之知此则知祭礼之重矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十<br />
　　钦定四库全书<br />
　　周礼订义卷二十一　　　宋　王与之　撰<br />
　　地官司徒下<br />
　　载师上士二人中士四人府二人史四人胥六人徒六十人<br />
　　郑康成曰载之言事也事民而税之载师者闾师县师遗人均人官之长○郑锷曰周制王畿之地不过千里可为井田者则授之乡遂之民内自国中外至畺地不可为井田之所量土所宜又为十有一等之田田或多寡而地有广狭因其土之所能任而制为之法使地足以容田田足以出赋是故名官曰载师载如舟焉轻重毕载茍不量所载舟必溺如车焉轻重皆任茍不胜其任车必折<br />
　　掌任土之灋以物地事授地职而待其政令<br />
　　贾氏曰任土即下文里任国中已下是也○薛氏曰载师掌任土之法则大而都鄙之长次而公邑之吏下而逺郊之所授又其下而场圃廛里之所居皆所以为任土之法苟以为任民之法则十一之征井田之良法何至于二十而一与夫二十而五哉○郑锷曰载师之所任者十有一等之田法必因其土之广狭使地足以容其田田制定而赋亦定矣故先言任田之地乃言任土之赋【○王昭禹曰土有肥硗燥湿之不同则其所产亦不能无多寡有无之异宜因其有无多寡而为之度数焉是任土之法也如大宰之任万民焉就其才之所能如禹贡之任土作贡焉因其土之所有各从其所宜而非以强之也】○易氏曰有土斯有物或冝于九谷或冝于果蓏或冝于鸟兽之类凡所谓地事者以此物之【○郑康成曰物色之以知其所冝之事○王氏详说曰物地之法见于载师又见于草人盖载师物地以任其田草人物地以粪其种】有事斯有职或职以耕事或职以牧养之事凡所谓地职者以此授之○黄氏曰待政令待税敛之政令也司书凡税敛掌事者受法焉其他政令非载师之职也【○易氏曰以待其令则令其所有如园廛二十而一之类以待其政则正其所为如凡宅不毛者有里布之类以下经证之则地法可考】<br />
　　以廛里任国中之地<br />
　　张氏曰廛域中族居之名里郭内里居之称○薛氏曰在市之屋曰廛在里之屋曰里其里受地视廛则所谓廛里者必聚庐托处于其肆者故曰任国中之地○【郑锷曰廛以居商贾之货里以为民庶之居○黄氏曰陈相愿受一廛而为氓此廛盖民居矣遂人曰五邻为里其在乡则五比为闾故日乡里在郊则曰郊里一也○贾氏曰廛里即孟子云五畆之宅者】<br />
　　以场圃任园地<br />
　　薛平仲曰田不可种植妨五谷之生惟室庐之傍有园圃以毓草木于此则果蓏也常时则辟场为圃而种植九月则筑圃以为场而纳禾稼此则场圃同出于园地【○郑锷曰场以登禾黍之入园以为果蓏之区】<br />
　　以宅田士田贾田任近郊之地<br />
　　黄氏曰宅田居于城郭之外者之宅地也书曰表厥宅里孟子曰五畆之宅是不独民也有士大夫有服公事者民曰廛士大夫曰宅通则皆曰宅廛有征而宅无征城郭中不能容则居于外郑曰宅田致仕者之家所受田非也仕者世禄虽死禄犹及其子孙况老而致仕者固当给禄矣谓之宅田则非也郑引宅者在邦在野止谓其家之所在耳岂凡称宅者皆致仕者哉【○陈及之曰宅田卿大夫之圭田】○郑康成曰士读为仕仕者亦受田所谓圭田也孟子曰卿以下必有圭田圭田五十畆【○黄氏曰士田士之禄田也以其所入什一之税给之诸侯班禄见孟子王国班禄亡不可考圭田当在此】○郑司农曰贾田者吏为县官卖财与之田【○王氏详説曰成周府史胥徒之外又有贾人是贾人之有事于县官者也】○黄氏曰书曰肈牵车牛逺服贾盖谓农民既艺黍稷谷有余则卖之易其所无者非谓且耕且贩也○杜氏曰五十里为近郊百里为逺郊○王昭禹曰致仕者以备国之访问士受职于朝贾列肆于市其田皆冝近故任以近郊之地<br />

                    <br>
                        　　以官田牛田赏田牧田任逺郊之地<br />
　　郑司农曰官田公家所耕田○王氏详説曰借田千畆甸师耕之正公家所耕之田后郑以此为庶人在官之田则公邑之田何所用乎甸稍县正欲以禄府史胥徒也<br />
　　王氏详説曰先郑牛田牧田説是也牛人养国之公牛牧人掌牧六牲无田何所取给乎后郑以为畜牧者之家所受田非也牧人下士牛人中士三百六十之属中士下士多矣何皆无田而独于牛牧之家乎郑司农曰赏田赏赐之田【○贾氏曰即司勲之赏田也○黄氏曰公卿大夫士庶人于法应赏皆得有之】<br />
　　薛氏曰官田公家之田惟近则易以供不时之需赏田旌功之田惟近则易以给非常之赐牛田牧田则养公牛六畜惟近则易以供祭之用故曰任逺郊之地<br />
　　陈君举曰廛里不特国中有也而国中为多宅田士田贾田分防在甸稍县都随其所在给之不独近郊有也而近郊为多官田牛田牧田赏田不独逺郊有也而逺郊为多凡以上曰不以井为限所颁多寡而载师徴其材赋故独任之而民田不与焉郑氏之説不足采且以一端言之谓士田在近郊官田在逺郊夫官府遍王畿之内若在五百里之间岂可受田于近郊逺郊乎<br />
　　以公邑之田任甸地<br />
　　黄氏曰郊外四甸之在逺郊之外其中置六遂七万五千家余地尽以为公邑自此至畿畺四处皆有公邑故据此而言之○图説曰特于甸地言者言公邑始于此○陈及之曰公邑之田谓在官之田未颁与人者【○黄氏曰公邑对家邑为名甸田皆井授故小司徒曰乃经士地而井牧其田野九夫为井四井为邑四邑为丘四丘为甸四甸为县四县为都是为丘乗之制甸七万五千家为六遂共车千乗郑康成曰公邑六遂余地非也甸为六遂无余地盖其居民一以遂人邻里鄼鄙县遂之法施之以存卒伍之制其授田一以司徒井邑丘甸县都之法施之以益丘乗之制里宰掌比其邑之众寡邻长凡邑中之政相賛则所谓邑者乃参行于邻里之中而六遂之地十二同止能容七万五千家非若六乡有余民别而为四郊也其曰公邑以其属天子也司马法二百里为州者言其居民如乡之州也】<br />
　　以家邑之田任稍地以小都之田任县地以大都之田任畺【居良反】地<br />
　　黄氏曰以家邑之田任稍地谓天子大夫各受采地二十五里在三百里之内也以小都之田任县地谓天子之卿各受五十里采地在四百里县地之内也以大都之田任畺地谓三公及亲王子母弟各受百里采地在五百里畺地之中也家邑大夫之食邑也其在畿外则为附庸之国不能五十里者谓之食邑非谓尽食其地盖亦使取公田之税而食之有大夫士有府史胥徒皆当有禄尽取给于此而归其余于王故谓之稍专以廪禄为义也司马法三百里曰野言其居民授田悉与甸同也甸为公邑稍为家邑公邑合而听于遂人家邑离而听于家大夫费郈武城莒父小都大夫之都郑以为卿之采地非也卿受地视伯谓之县者着野法也必着野法者见都鄙之犹有王田也大都公卿之都也公百里州公祭公伯七十里不言七十里者合之于百里凡伯曰我居圉卒荒芮伯曰孔我圉圉畺也其曰畺者言为天子守封畺也又谓之都甸稍县都犹县之为县也甸法四甸为县四县为都载师小都曰县大都名皆互通都鄙之外一以丘甸之法治之故其名通稍不为邑县畺不为都天子使吏治之而属乎遂人遂人曰以逹于畿是也郑于遂人曰中虽有都鄙遂人尽主其地非也【○王昭禹曰自家邑至大都以官之最尊者与王子弟之愈亲为外盖其官最尊其亲愈宻则其内之尽心于王为益至外之捍卫于国为益严】<br />
　　陆氏曰王制所谓县内举中言之也然则以公邑之田任甸地元士于此受可知凡此其大凡也其地有余有不足盖有通法存焉虽卿或在畺地虽大夫或在县地取足于封而已○易氏曰惟内诸侯以禄为主故所任之地与郊甸同谓之田○陈君举曰古者采地未尝世守若温原攅茅之田周武王尝以封苏忿生矣周襄王尝以赐晋文公矣狐氏阳氏复受命于晋以处之盖更狐阳而后至郤氏郤氏而争其田故单刘二公所以曰若治其故则王官之邑此言一出足以破郤氏之贪于是晋侯俾勿争若已识其机准是一事则知采地无世守也明矣<br />
　　图説曰四郊地居四同甸居十二同稍居二十同县居二十八同都居三十六同共计百同之地此王畿所以为千里【○陈君举曰先儒以为畿内方千里积百同九百万夫之地其言是也以为中有山林陵麓川泽沟渎城郭官室涂巷三分去一其余六百万夫又以田不易一易再易上中下相通定受田者三百万家则非矣考封建之法王畿方千里者田方千里公侯凡百里者田方百里方千里者为方百里者百为田百万井九百万夫之地受田者八百万夫百倍公侯之国夫然后足以为天子都圻镇抚天下矣若受田止于三万家则是方百里者三十七五十里者一耳安在其为方千里本根不强何以应千八百国之求乎先王以田制禄一夫一妇受田百畆上农夫食九人诸侯之下士倍上农夫中士倍下士上士倍中士下大夫倍上士卿四大夫禄君十卿禄计口受田积而上之度人情交际之广狭裁其用度之多寡而受之为公侯者田不百里不足以待天子睦四邻亲九族守宗庙定社稷伯必七十里子男必五十里不可多也不可寡也若郑氏刘歆之言乃连山川未审田之定数茫然依约以为国者也夫国之肥硗四方不同故大禹有九等之例后世亦有土色之辨因其地之肥硗以定田之广狭百里之国提封万井是为定制岂有先定四封然后去山陵林麓川泽又始以一易再易定其夫家之数乎井田封国帝王之世系百世之根本若根本无法制则万世将如之何又诸公封方五百里其食者半则是方百里者六五十里者一矣以郑氏所言王畿计之合六国诸侯已是与王敌矣尾大不掉岂先王良法】○陈君举曰或问载师凡地以何人耕曰只是使食公田之税耳且如古人以公田养士大夫之家仕宦于朝则有常禄禄食如汉餐钱之类汉虽关内侯亦未尝有地如二千石以下皆受谷于司农掌金谷之渊唐室无赋禄之制但令以房廊钱自给当时虽有促钱令史终唐之世赋禄不能定其实封有戸者亦不过几人至太祖始立禄格如俸钱供给钱者皆王介甫始制此事最是然其无収处却令州县供给钱仰给于公使库公使库不能辨此其势只得将军资库钱制而用之如此立法是教天下之人将军资公使库合而为一也<br />
　　凡任地国宅无征园廛二十而一近郊十一逺郊二十而三甸稍县都皆无过十二唯其漆林之征二十而五郑司农曰任地谓任土地以起税赋也○林氏曰载师任土有任其地之所居者有任其地之所征者自廛里至大都此任其地之所居者有逺近也自国宅至漆林此任其征之所出者有轻重也<br />
　　郑司农曰国宅城中宅也○郑锷曰民为国本本固则邦寜则国中所居蠲其赋而无征冝矣【○郑康成曰国宅凡官所有宫室吏所治者也○刘氏日谓国也宅也国即上文廛里任国中宅者上文宅田廛田宅田无征其余皆有征矣此但覆解上文自国至都征税之差更无别少异而两郑之説俱非】<br />
　　贾氏曰园即上经场圃任园地廛即上经廛里任国中之地廛则孟子云五畆之宅之以桑麻是廛无谷也园则百畆田畔家各二畆半以为井灶种防韭及是园少利也○黄氏曰廛税有夫布以夫一廛为名与里布杂征居二十之一里布以里居为名盖给闾里杂用共服器之属孟子不欲以室庐蚕桑之税病民故欲去之【○郑锷曰园圃所产之利防市廛只以为居货之所故二十而取一皆轻之也记者谓廛与陈相愿受一廛为氓之廛同非市廛也余以为既言国宅无征则廛里不当有赋今有二十而一之赋其里非居之廛明矣商贾有门关之税则居货之所不得不轻之也愚按园廛亦之　臣若焉　　国之圃周氏之汪是也】<br />
　　黄氏曰国中什一使自赋役多税轻逺郊二十而三役稍简矣自此去国益逺役益简税渐増至十二而止自甸而往通行公田九一之法盖并杂徴为十二自郊至都役赋相乗除而通平然犹必优内也陆氏曰甸稍县都无过十二谓如百畆而彻赋民什一于一中又以十分为率取二也畿外诸侯以归公上大略如此<br />
　　贾氏曰漆林之税特重以其非人力所能作○郑锷曰漆之为物特为用之饰舜造漆器羣臣咸谏惧用漆而至金玉富民之道可不禁其奢乎植至于成林则奢意无极特重其征非不仁也<br />
　　陈君举曰周制什一之法通行于天下而载师立法多寡不均盖参之前文而得其説近郊十一则圭田之税商贾之田税所以轻者盖圭田以当禄奉祭祀商贾既有关市之征不可重也逺郊二十而三则庶人在官者之田赏田之税畜牧之田税所以比田税差重者抑闲民及豪强之家也甸稍县都皆无过什二则公邑之田税卿大夫采地之田税嵗贡什之二而有其八是亦优于畿外诸侯矣以上田非民田也故多寡随冝而取若井田则什一而税智者不能易此説【○又曰此九等之赋皆是公卿大夫所封之地在乎邑者其所得甚薄故以二十而一归乎天子或封之以逺近之田者其所得厚乎邑故以十一而归于天子至于封之以甸县之都是封之以邑也其所得厚乎田故以十二归之天子至于漆林之征是其所受之邑其中有漆林之地故利为厚则以二十而五以取之】<br />
　　薛氏曰载师之法非取民之法乃任地之法耳国有宫室吏所治也故无征场圃者果蓏珍异之所出廛里者货贿财利之所聚其利甚防而不可以厚敛故园廛二十而一宅则退政于朝士则列职于朝贾则服役于朝朝廷之所深防者也虽受田不可以无税而所取不可以过厚故近郊十一官田者公家所耕之田赏田者赏赐所予之田牛田牧田牛牧所给之田彼皆得于在官之田虽敛之以稍厚不为过故逺郊二十而三至于六遂之余地则公邑所受者为甚家邑小都大都之所受地视公侯伯子男则受田者为尤富敛之虽加厚而亦不为刻故甸稍县都皆无过十二若夫事漆林之末作而掌山泽者尤当抑末作而阨之以重敛故漆林之征二十而五其首曰凡任地则知其为凡任地者之赋也<br />
　　陈君举曰海内之地方千里者九以其一为畿内畿内之地方百里者百以其一为郊内乡遂在焉此天子所自有也而近郊有宅田士田贾田逺郊有官田牛田赏田牧田则郊田亦或赋之诸臣而不皆治于天子之吏郊外唯公邑谓之甸所谓闲田也其余以为家邑谓之稍大夫受之以为小都谓之县卿受之以为大都谓之畺公受之凡此皆封君也各衣食其租税以岁时颇有入于王府则近郊十共其一逺郊二十共其三稍甸县都皆十共二是谓九赋盖输公上者厪厪如此由此观之以方千里者九而天子所自有其一诚非自封殖以纵其欲徒以具百官成六军受四方防朝焉耳等而下之公侯伯里伯七十里子男五十里而其君毋过十卿禄卿一旅之田大夫一卒之田而又都城过百雉伐冰之家畜牛羊则于礼为大禁大抵大小相维而不相殊絶是之谓均茍不均则自天子逹诸侯不得专有之是故山泽不以朌采地之内有漆林焉则倍蓗其征虞衡虽王官然其歳入非丧纪勿用以经考之九州川浸泽薮名在职方不属诸侯之版而诗不以圃田繋郑春秋不以沙鹿系晋略可覩矣周季诸侯始擅不朌之利齐斡山海桃林之塞郇瑕之地晋实私之僭侈滋甚往往穪霸甚者至周歳贡百二十金于魏以易温圃秦人痛惩之罢侯置守以养千八百国之君者养一人而山泽陂池之入特为禁钱属少府由是人主独富强而郡县单弱天下之祸初起于匹夫然后知周过其厯秦不及期非但仁义之泽不同亦制度之异也<br />
　　凡宅不毛者有里布凡田不耕者出屋粟凡民无职事者出夫家之征<br />
　　黄氏曰里布出于蚕桑宅虽不毛犹出里布屋粟出于艺植田虽不耕犹出屋粟旅师掌聚野之耡粟屋粟公田九一之外复有此税以夫屋为名所以给施散若今之义食欤民无宅则无里布无田则无屋粟然必出夫家之征在国则出十一之贡在野则出九一之赋一夫百畆之所任家征出士徒车辇给繇役视其费为之数【○王氏详説曰里者方里而井之里何必以为二十五家为里布者布缌也何必以口赋出泉为布且比共吉凶二服是里布所罚以为吉凶二服有宅则有宅征有田与夫家则有田夫家之税虽因而罚之但屋粟与夫家之征为常法而里布为非常法故屋粟夫家之征言出而里布言有有者不冝有也后世以里布为常法故孟子曰廛无夫里之布则民皆愿为之氓唐时调法有家则有调而使之出绢去成周法意逺矣】<br />
　　薛氏曰学者为之辞曰抑末作也激游手也抑不思彼无生息蕃养之源而蹙之以刻剥之政民将何所出乎且闾师于不植者无椁而已载师则使出二十五家之布闾师于不耕者祭无盛而巳载师则使出三夫之税闾师无职者出夫布而已载师则使出夫家之征何同情而异罚乎所谓宅不毛田不耕与夫民无职事者非为民而言为任地者言耳谓夫都家之长公邑之吏近郊逺郊之所授皆任地者也彼既任是地则当垦辟田野敎督耕桑可也今都鄙郊甸之中犹有不毛之宅不耕之田无职事之民则是上忘于职而忽于政故宅不毛者其长有里布之罚田不耕者其长有屋粟之罚民无职事则又罚其长以夫家之征夫然后为君者不虐于诛敛任地者不困于供输何者谓所生足以给所取也孟子曰入其疆土地辟田野治养老尊贤俊杰在位则有庆入其疆土地荒芜遗老失贤掊克在位则有让在诸侯如此则其于郊甸都鄙者可知【○陈君举曰闾师之罚罚庶民受井田者载师之罚罚有官职及闲民商贾也若圭田赏田公邑家邑小都大都之田商贾之田畜牧之田庶民在官之田何以罚之特重盖有官者怙豪横给以田而不耕授之宅而不毛则剥下亏上多矣庶人在官而不知耕则横取强敛多矣商贾之家畜牧之家有田而不知耕则逐利甚矣凡此皆先王所甚恶故罚之特重也】<br />
　　以时徴其赋<br />
　　易氏曰徴其赋者谓任地之正赋若里布屋粟以及夫家之征当时不常有故不立为一定之法【○郑锷曰徴之必以时则上不病国下不病民】<br />
　　陈君举曰冢宰制国用而财计萃于地官所谓九功者六郷之中农圃工商山泽之赋闾师掌之九赋者廛里及畺士之有田至于都鄙者之赋载师掌之其市征廛人掌之其野敛县师旅师掌之防至于薪刍角羽茶炭之敛各有其人而其嵗入泉在泉府谷在仓廪人委积之守在遗人皆司徒之属而天官大府之所受特市事货贿之入然后知冢宰制国用者非但二三府区区出内盖兼緫贡赋功之入而以九式出之以中大夫二人为司防治其最凡焉而以万目付有司要其财守则固地官之职也周之大计富藏天下不尽归之公上自九职九贡既皆不领于朝廷之经费而以九赋当歳之百须虽天子不得以意増损于其间者则以其藏在羣有司其节在大臣故也藏在羣有司虽大臣不能侵官以顺适其上节在大臣虽羣有司之积若丘山而不敢专輙于下然则分二卿示公共防逾越而冢宰所以为独制国用也欤周之大政令每如此今见于诗书周公召公并相成王而洛师之役召公先相宅及周公莅卜而后丕作康王即位同召六卿而命仲桓南宫毛者必太保宣王南征程伯休父实为司马而整六师者大师皇父也是谓一相处内无所不统不但理财然也秦兼天下山海池泽之税属于少府以给共养谓之禁钱其属自为尚书盖周司防之官则是自防其所司不丞相汉文帝问丞相天下钱谷一嵗出入几何陈平对以责治粟内史内史今大农也而不及少府则少府为天子私藏虽丞相有不得与闻者而利权始分矣<br />

                    <br>
                        　　闾师中士二人史二人徒二十人<br />
　　郑康成曰主徴六郷赋贡之税者○陈及之曰闾师徴国中及四郊之税县师徴野之税皆民田什一而税者也○郑锷曰或谓六郷之中二十五家同一闾各设闾胥以统治之矣又有闾师之官何也盖闾胥所掌者一闾之征令闾师则掌国中及四郊人民六畜之数以任其力以待其政令以时征其赋此其职之所以不同也然六郷有比闾族党之名独取闾以名官者康成谓征民之税冝督其亲民者其説恐未尽何则比闾族党之官无非亲民者不独闾为近民之官而已尝以县师观之有四甸之县有五鄙之县有小都之县而掌征邑之贡赋者则以县师名之谓其在四百里之地四甸五鄙小都之县俱可緫于是故也若夫五比之家则合而为一闾闾之百家则合而为一族族之五百家则合而为一党小而一比则未成为闾大而族党则各同出一闾欲知民数以任其力而征其赋必当出入乎闾巷之间然后知之为甚悉名闾之意殆由此尔闾师之任既为匪轻故虽以中士为之而命名曰师冝矣【○郑景望曰后世催科之法县以户长保长率十人催二三百家之税既巳难矣而定役者止据物力之髙下而不问其居舍之廛野故在逺郊而催城中之租居东郷而督西保之税姓名居里之不可识逃亡死絶之不可知而破家荡产之害相寻役法之为民病也深矣或曰近世三十甲之説亦近于五比为闾之意夫何行之而犹病曰聨民者不异廛野役民者不本保伍虽以一夫征十夫之税而越竟奔走之劳死徙代纳之害犹前耳】<br />
　　掌国中及四郊之人民六畜之数以任其力以待其政令以时徴其赋<br />
　　贾氏曰闾师徴敛百里内之赋贡故云掌国中及四郊人民六畜之数<br />
　　郑锷曰内而国中逺而四郊有人民焉为邦之本有六畜焉为家之资当悉知其多寡之数然后可量其力之所能任【○易氏曰牛以力而载马以力而驾鸡豚狗之畜无失其时八口之家可以无饥则知其力之为有余由是任民则农圃之事以至虞衡之事皆其力之所及耕植之贡以至山泽之贡皆其力之所出】量其地然后任以事任以事然后可以待上之政令而责其出赋以供在上者为无愧在民者乃无怨<br />
　　凡任民任农以耕事贡九谷任圃以事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物<br />
　　郑康成曰贡草木谓葵韭果蓏之属○易氏曰大宰言任民则任之以其职闾师言任民则任之以其贡惟闾师以贡而论则山泽之职无虑数万此所以列虞衡为二【○郑锷曰山泽所出不同其职可以兼言其贡则不得不分也】防材之利毫末而巳此所以不言臣妾【○刘氏曰臣妾各有所而无地职以任其力也】然九职以虞衡为次此以虞衡为后亦山泽之利与民共之<br />
　　黄氏曰凡任民国中九职杂居与野不同其授地或多或寡或不授地参差不齐故皆使什一自赋圃牧工贾则皆视农夫百畆各足以致其一夫之力而什贡其一畿内无贡谓之贡者言下之所以奉其上也国中贡即赋也什一自赋其实夏法<br />
　　郑锷曰或谓龙子以为治地莫不善于贡贡者校数歳之中以为常以为乐寡取凶年取盈周人用彻法今乃有闾师之贡何也余攷康成之説周制畿内用夏之贡法邦国用殷之助法又攷儒者之説谓大宰任三农之法是助法其法借而不税载师任地之法是贡法其法税而不借畿内自有贡法助法不然则闾师之于国中四郊何以有贡耶余谓贡法用于余地不耕田之处助法用于郷遂为井田之处<br />
　　凡无职者出夫布<br />
　　郑锷曰所谓无职则指闲民为臣妾耳臣妾者八职之所役闲民者八职之所恃初无可贡者特使之出一夫之布盖使出一夫算口之泉与里布夫家之征异矣然此布非罚布也亦以出为言者既谓之无职殆亦不冝出者也不冝出而出之亦勉之使励勤耳【○杨氏曰大宰九职九曰闲民虽无常职而使之转移执事是亦有职也闾师之任民以时征其财则八职之民皆有常职矣凡无职者亦使之出夫布则闾师之征赋亦非不及闲民也先王任民其详至于嫔妇化治枲臣妾聚敛防财虽妇亦各有职不蚕则不帛不绩则不衰故夫耕妇蚕以其衣食无敢不自力者此黎民所以不饥不寒养生丧死而无憾也夫惰农自安不客于先王之时岂闾师任民而不及闲民哉盖闾师任民以征赋为主而转移执事巳列于九职之末故不言也○黄氏曰凡民职业虽不同而皆受廛居作受廛者必有夫布闲民虽不受廛亦必出夫布如有职业者此所以惩之也○王昭禹曰大宰尝以九职任万民大司徒颁九职三事以登万民则任民以九职为本以三事为辅无职者谓无事于九职也冝有以阨之使任职焉故罚之使出夫布载师言里布者罚出居里之布此言夫布者罚出夫丁之布○林氏曰闾师凡无职者出夫布所以惩游惰至汉始一槩为算赋故髙帝纪书云算赋盖变古重敛害民也】<br />
　　凡庶民不畜者祭无牲不耕者祭无盛不者无椁不蚕者不帛不绩者不衰<br />
　　郑锷曰先王使民植桑种麻鸡豚狗之畜无失其时者使之养生丧死无憾然人之情好逸恶劳欲其不惰于本业非有以罚之则有所不勉盖庶人之家五母鸡二母畜以为牲不畜则使其祭不得用牲耕以供粢盛不耕则使其祭不得用盛【○郑康成曰盛黍稷也】不种植则使其死也有棺而不得用椁【○郑康成曰椁周棺也】不蚕桑则使其衣不得衣帛不绩其麻则使其丧不得衣衰凡皆所以耻之【○易氏曰人孰不念其先亦孰不爱其身于此缺焉能无愧乎玉藻云惰游之冠垂緌五寸亦皆所以愧之也愧之也者勉其怠而作其力也○黄氏曰工贾皆不耕岂可以使祭无盛儒不耕而食孟子所谓入则孝出则弟守先王之道以待后之学者固得通功易事也】郑景望曰老不帛死不椁丧不衰祭不牲不盛民之所以养生丧死厚终追逺情之所甚不忍咸无焉则罚而惩之不亦甚哉夫然后各致其力而野无旷土各率其职而国无游民衣食足于下贡赋裕于上夫先王之政本以养民因资其力以养国故凡一予一夺一劝一惩皆以丰其原培其本后世任民无政励民无术予夺劝惩一皆为取民而设民生无以养死无所水旱饥馑枕藉沟壑莫之问而取民之法顾日益苛牧民之吏顾日益急不亦异乎<br />
　　县师上士二人中士四人府二人史四人胥八人徒八十人<br />
　　郑康成曰名曰县师者自六乡以至邦国县居中焉【○黄氏曰县师乡官也而掌天下地域人民六畜车辇之数及徴野之贡赋犹以内统外也以县为官取四甸为县之义丘乗之制贡赋之法于是详焉○王氏详説曰此天子所以谓之县官】郑锷曰耕牧之地有名县者四甸为县是也六遂之地有名县者五鄙为县是也采邑之地有名县者小都之田任县地是也此县师之职掌邦国都鄙稍甸郊里之地域而亦名曰县与上所言三县之名则同其实则异何以言之王国百里之外为六遂又其外为小都大都尚有余地不以封人者则谓之公邑天子使吏治焉其官名曰县师则近而四甸之县逺而五鄙之县又逺而小都之县凡所谓公邑者皆緫统于是郑司农谓四百里曰县者正谓是也○陈君举曰周制以载师专管在官人禄地租赋以闾师专管农田租赋至县师又通管军政及野赋甸稍县都大率皆是受分地人其中间田则领于王官亦以乡遂之法治之至于乡遂只是邦畿之内分擘【闾师四郊县师郊里】管仲三分国之法正是乡遂法五鄙之法正是甸稍县都法但其制颇有团并以规利整促以便用兵处非先王立法之意<br />
　　掌邦国都鄙稍甸郊里之地域而辨其夫家人民田莱之数及其六畜车辇之稽三年大比则以攷羣吏而以诏废置<br />
　　贾氏曰稽计所计之数皆知之<br />
　　吕氏曰先王自封建诸侯外有闲田散在诸侯之国或谓诸侯有罪则削其地以为闲田若有功则以闲田増封之天子平时各命王官以掌之县师掌邦国都鄙稍甸郊里之地域而兼天下之闲田以緫其目此皆古人封建相维之意○郑锷曰邦国者畿外之诸侯都鄙者畿内之小都大都稍者大夫之家邑邑者六乡之井地郊里则自国中以至六乡其地域不为不广【○郑康成曰郊里郊所　居○项氏曰如一里九夫】其夫家人民【○王氏曰人民在夫家六畜之中则是民之也质人所谓人民同意○项氏曰如一家九夫】田莱之数不为不多【○项氏曰如田百畆莱五十畆之类○郑氏曰莱休不耕者】其畜车辇不为不众如使县师尽得而掌之又从而辨之从而稽之非司徒而何然其所掌者止于邦国都鄙稍甸郊里之公邑则知其不同于司徒矣○史氏曰夫家人民之増损田莱之荒辟六畜之登耗车辇之备乏必待三年大比而稽考于是羣吏始从而废置则其法略于官府乡遂矣○郑锷曰逺而邦国近而都鄙与夫稍甸郊里之地俱有公邑则俱有羣吏吏有勤有怠则冝有废有置以劝激之讵可以为余地而不考之哉县师于大比之年从而考之知其勤则诏王以置之知其怠则诏王以废之夫如是孰敢不留意于王事哉説者以为乡师之职终考六乡之治以诏诛赏奚为县师独于大比则以诏废置而不及诛赏无乃公邑之法独异于六郷乎余以废置视诛赏为轻诛赏视废置为重郷师为六郷之老而郷师乃公邑之官县师止于专治公邑而郷师于事无所不考县师亦郷师所稽故县师于废置之轻者可得而诏若夫诛赏之重有不得而与焉县师于大比诏其轻郷师于大比诏其重职有尊卑理亦冝然孰谓公邑之羣吏独无诛赏以驭之哉<br />
　　黄氏曰此天下军籍也其序自外及内着其为一法也调多用外兵止及郊里六郷之军司马不得而徴发之也六郷之军专卫王大比小司徒巳考四郊之吏县师亦考之者小司徒掌教县师掌敛其赋各行其职必考察之而后其事严整<br />
　　若将有军旅防同田役之戒则受灋于司马以作其众庶及马牛车辇防其车人之卒伍使皆备旗鼓兵器以帅而至<br />
　　易氏曰戒者戒其豫备○黄氏曰司马主兵其令不得直行于天下必有县师关节此先王防意兵皆民也发民为兵而主民之官不应全不知故使其属行司马之法作起也起其众庶马牛车辇而后防其车人卒伍邦国都鄙郷法卒伍虽素定而车人不相须甸稍县都野法车人相须而县鄙居民未尝为卒伍故于此皆以司马之法防之五人为伍百人为卒离则皆伍聨则皆什百人为卒郷为四闾野为四里车徒异部多少称事【○王氏曰车有车之卒伍若司右所谓合车之卒伍是也人有人之卒伍若小司徒所谓防万民之卒伍是也】○郑锷曰周制以军旅防同田役为国之大事不惟须众庶以为用而马牛车辇旗鼓兵器皆不得以不备不惟取于六郷之民亦有时用公邑之民六郷之吏帅之而至以听司徒之政令公邑之民为司马者得而用之县师闻有是戒则往受其法以作公邑之众庶及马牛车辇防其车之卒伍又防其人之卒伍有旗以为之指麾有鼓以为之号令有弓矢殳矛戈防以为之击刺使之各备其物然后帅之以至【○黄氏曰郊兵其吏帅之野兵稍人帅之邦国都鄙各从其主】先儒谓郷师以旗致万民则帅而至者谓致于郷师也余以为六郷之民郷师之所统治则民冝致于郷师若夫公邑之民非郷师之所统治而用民之法本受于司马则此所谓帅而至者冝致于司马若受法于此而致民于彼则调发之多少孰从而知之哉尝考稍人之职掌令丘乗之政令者也若有防同师田行役之事则以县师之法作其同徒輂辇帅而至以听于司马夫以稍人受法于县师县师受法于司马上下相统出于一律安有受司马之法乃帅而至于郷师乎先儒之説陋于是矣<br />
　　凡造都邑量其地辨其物而制其域<br />
　　贾氏曰都谓大都小都邑谓家邑○王昭禹曰县师掌闲田之地内自郊里外及邦国凡余地皆在所掌则凡造都邑者合天下闲田言之○郑锷曰大司徒言造都鄙制其地域而封沟之以其室数制之此又言造都邑量其地辨其物而制其域何也司徒所造者畿内三等之采地县师所造者公邑之地造都邑将以居民地邑民居必参相得恶可不量其地之广狭五地之物所生异冝恶可不辨其物之名色【○郑康成曰物谓地所有也名山大泽不以封】家邑之里二十五小都五十大都百乌可不制其域之小大封都邑者必有定制故皆以制其域为言【○王昭禹曰制其域则为之立疆界大小之限】若夫大司徒言以室数制之即此所谓量其地言以土冝之法辨其名物即此所谓辨其物造之之法则同所造之地则不同所以各言之【○黄氏日凡造都鄙乡法卒伍令赋邑野法丘乗令赋调徴敛皆当用之故其所授民皆有数而不使其地有余不足量其地知其所能容辨其物知其易不易】<br />
　　以歳时徴野之赋贡<br />
　　郑锷曰贡赋之出于野者必当以时征之不先时以困民所无不后时以失民所有乃所以惠吾民也説者谓载师闾师皆言以时征其赋此独言以时征野之贡赋何也载师所征者任地之赋闾师所征者国中四郊之赋县师征公邑之赋贡其地乃公邑之闲田故特言野以别之<br />
　　遗人中士二人下士四人府二人史四人胥四人徒四十人<br />
　　王昭禹曰掌施惠以振救故以遗人名官○薛平仲曰取之于民而不知所以予之则施报之义乖予之于民而不知所以均之则公平之义泯遗人必继于此者先王所以示施报之义均人又继于后者先王所以示公平之义夫风俗之不善不由于施报之义乖则原于公平之义泯先王设官以寓教而动化风俗之机每形于不言之表则亦何往而非教哉<br />
　　掌邦之委积以待施惠<br />
　　王昭禹曰言邦之委积以别于诸侯国也○贾氏曰此与下为緫目○郑锷曰先王仁政务在利人而已悯其不足必施惠以予之又谓用物不足则惠有时而穷欲其不穷则其积也冝厚故立遗人之官使掌邦之委积欲其积之有素然积于此者有限待事之来也不一以一方之积将以施无穷之惠不可也故所积各有地因其地之物以待其地之事则物不匮而惠不竭故自乡里而下各有委积以待事○黄氏曰郑谓余法用非也廪人匪颁赒赐未有所指授储之以待故可谓之余法用谷不足则可止也遗人施惠皆有品式不可已者如郊里委积以待賔客岂余法用邪又县委以待凶荒今亦以谷不足而不出可欤大抵司徒教民相赒相救民力之所不能任与其所当任老羇旅国皆自当任之本文王惠鲜鳏寡之政国用之不可已者常时给养之一旦以谷不足而止则皆当为饿莩此遗人委积廪人匪颁赒赐皆当于徴敛时与仓人分受之大略如今省司义仓米各有所属遗人所当用者亦必皆有余蓄虽凶荒谷不足不得止也遗人与闾师县师为联闾师徴郷赋县师徴野赋其事相关郊外曰野五鄼为鄙委人以甸聚待羇旅野鄙即甸也稍无委积稍赋专给廪禄冝无余也凡委积道逺则移用<br />

                    <br>
                        　　郷里之委积以恤民之囏阨<br />
　　郑康成曰乡里乡所居也【○贾氏曰郷里谓国中】○郑康成曰囏阨犹困乏○郑锷曰乡里之委积出于农民之力农有囏阨则取以赈恤之出于民还以与民【○史氏曰方其囏阨岂暇逺愬即其居而予之取其近也○王氏曰恤民之囏阨则司救所谓歳时有天患民病以节廵国中及郊野而以王命施惠也国及郊野以郷里为中故恤民之囏阨冝以郷里之委积】<br />
　　门关之委积以养老<br />
　　贾氏曰门谓十二国门关十二关门出入皆有税足国用之外留之以养老故司门云以其财养死政之老与其○郑锷曰门关之委积出于商旅之利父老死于王事而其子子死于王事而其父老皆死义之家也取诸此以养之使民知利不胜义所以激天下之大义也<br />
　　郊野之委积以待賔客<br />
　　王昭禹曰近郊五十里六郷在焉逺郊百里六遂在焉谓之郊里则异于郷里以在郷遂之间言之○贾氏曰六郷之民所居郊者其委积留以待賔客其賔客至郊与王国使者交接因即与之廪饩【○郑锷曰刍薪禾米賔客道路之所颁而郊劳之礼实在乎此故积于郊里以待之○王昭禹曰司徒大賔客令野修道委积小司徒小賔客令野修道委积野指郊里之地言之】<br />
　　野鄙之委积以待羇旅<br />
　　贾氏曰野鄙据六遂在郊外曰野【○王昭禹曰遂地谓之野合五鄼而为鄙则野鄙为遂地明矣】六遂中有五百家鄙故以鄙表六遂亦可兼公邑在甸地者<br />
　　郑锷曰康成谓羇旅为过行止者以经考之乃旅师之所谓新甿盖羇旅无定名此乃自逺方新徙而来至于六遂未授田之人如王制所谓自诸侯来徙于家者也田虽未授身留于此则用野鄙之委积待之冝矣<br />
　　县都之委积以待凶荒<br />
　　贾氏曰县四百里都五百里不见稍三百里则县都中可以兼之特于此三处言凶荒者畿外凶荒则入向畿内取之畿内凶荒则向畿外取之是以郑即通给解之【○郑锷曰凶荒则流离入关者多矣故积于县都以待之如汉时关东水旱流民入关中仰食之类即都鄙之境上以赒恤之不来莩于京师○李景齐曰司徒荒政所以散利或者取具于此欤】史氏曰郊里则逺井邑矣賔客不常至野鄙则逺廛市矣羇旅不常有县都则逺郷遂矣凶荒不常见皆俟时而予之故云待也<br />
　　刘氏曰曰恤者非恤不可行曰养者直以充其生待者必有以待之皆互文以相见<br />
　　郑锷曰凡此五地委积出于民耶出于官耶以司门观之凡财物犯禁者举之以其财养死政之老与其则关门之委积由此若夫其他余以谓三年九年耕所余之粟皆积于此<br />
　　凡賔客防同师役掌其道路之委积凡国野之道十里有庐庐有饮食三十里有宿宿有路室路室有委五十里有市市有候馆候馆有积<br />
　　贾氏曰上经委积随其所须之处此经委积据防同师役行道所须故分布于道路逺处须多故有积近处须少故有饮食及委【○王昭禹曰众之所至必有所须故道路皆有委积以待之】○郑锷曰賔客之往来防同之毕至师役之竭作其人众矣道途之所须寝食之不便其何以行之哉遗人之官自国门之外野中之道十里以至三十里三十里以至五十里近则有庐【○郑康成曰庐若今野候徙有庌也○王氏曰庐小室十里可以饮食而息焉○史氏曰劳其饥渴也】逺则有宿【○郑康成曰宿可以止宿若今亭有室矣○王氏曰三十里则可以宿焉故为大室○史氏曰备其之絶】又逺有市庐则具饮食以待之宿有路室路室则有委以待之市有候馆【○王氏曰五十里则四旁皆可以日中至焉故有市也可以候賔旅而馆之焉○王昭禹曰先言庐后言馆则庐小而馆大】候馆则有积以待之如是则日无饥渴之忧夜有寝处之便适千里者无宿舂粮之劳亦不至于暴露而茇舍则孰惮于从王事哉然必以三十五十里为率者正师行不过三十里吉行不过五十里之法以五十里计之则一市之间有三庐一宿三庐各为饮食盖所给者賔客防同师役之主将<br />
　　黄氏曰国中賔客礼积有司供见大行人军旅粮食廪人供自甸而往其庐有路室有候馆自国野逹于天下<br />
　　薛氏曰成周封建之制自诸侯禄地及禄士之外其闲田之归于公上者虽领于王官皆藏于天下故自都逹境十里有饮食三十里有委五十里有积凡糗粮刍茭具焉以待军旅故周礼一书经国之用具于九式而军旅无与盖所以藏富于民而不明民以用武考之于诗疆场有积仓之具彻申伯土疆以峙其粮而左氏亦云卫取于相土之东都以防王之东搜夫仓积于豳粮峙于申防搜之备逹于卫境天下之赋藏略可覩矣下至春秋犹有存者齐侯之师【僖四年】陈郑共其资粮屝屦晋入楚境辄得馆谷柰何王纲解纽官守旷紊诸侯遂得以私治其财自用其兵至于京师之饥告饥于列国之晋先王之政扫地矣<br />
　　凡委积之事廵而比之以时颁之<br />
　　郑锷曰廵而比之则所积常有其物【○王昭禹日以校叙其多寡史氏曰不使过数】又以时颁之则施惠不失其时【○王昭禹曰豫备其所须则物足以给其求而无乏事矣】由此观之周人岂欲多藏为富国之计哉后世头防箕敛损下益上钱贯朽粟红腐陈陈相因者固不无也水旱凶荒老流离死沟壑者不少以遗人之官废故也余观左氏载单襄公假道陈以聘楚膳宰不致饩司里不授馆单子谓其灭先王之官必有大咎则賔客馆宿之废又非一日矣<br />
　　均人中士二人下士四人府二人史四人胥四人徒四十人<br />
　　郑康成曰均犹平也○王昭禹曰谓之均人则无所不均与土均异矣均人所均以人为主土均所均以地为主○史氏曰先王立均人所以均人民人民所食者在乎地故地政地守地职皆由此均焉<br />
　　掌均地政均地守均地职均人民牛马车辇之力政○贾氏曰均人所均地政以下緫均畿内郷遂及公邑○郑锷曰地政欲取于地者均也政或为正或为征此均地政均力政宜依康成为征盖考下公旬用民之日知此政当为征地守欲制其域者均也【○贾氏曰谓畿内川衡山虞泽虞皆遣其地之人民守护之及其入山林川泽取之者使出税以当邦赋】地职欲于任其事者均也【○贾氏曰若农圃之属】均人民牛马车辇之力政欲用其力者均也【○郑康成曰力征人民则治城郭涂巷沟渠牛马车辇则转委积之属】<br />
　　黄氏曰均人掌均力政自国中推行之于天下犹闾师之民职县师之军赋遗人之委积也周礼地职必聨地守山川林泽丘陵坟衍原隰五地其政本通而虞衡之地必常辨之不使与民杂因其地之多寡媺恶而均之必使一夫之所受皆足以食其一家不使有余不足相悬絶是故地政均则地守地职可均矣民之作业不同必使皆得自尽其力而后任公家之事为之程等与贡税相补除不使轻重劳逸不相侔是故地守地职均而后力役可均矣力政力役之政令不必改字○王氏曰地政上所以正下地守地职下所以供上人民牛马车辇之力征则征于地守地职之人而已<br />
　　凡均力政以嵗上下丰年则公旬用三日焉中年则公旬用二日焉无年则公旬用一日焉<br />
　　郑康成曰丰年人食四鬴之也人食三鬴为中歳人食二鬴为无歳歳无赢储也公事也旬均也【○刘执中曰旬犹周徧也谓均其民力周徧皆用其三日焉】○郑锷曰或谓周礼一经于徒役之事以为用民之力事之至大故屡言之今观均人视嵗上下为用民之节不过一日二日三日之差奚为其然余尝论之是説自前汉始文帝集诸儒刺六经作王制以为用民之力歳不过三日自是学者不敢违郑康成觉其不通遂改旬为均曰公事均用三日余尝笑其凿古者龙见而毕务火见而致用水昬正而栽日南至而毕故卫文公楚宫之作仰占定星之中诗人以谓得其时制则知力役兴于农隙之时十月之候营室之中也一旬而三日则一月而九日计冬之三月则二十七日矣年丰则食有余多用其力不为虐也一旬而二日则一月六日计冬之三月则十八日矣中年食少歉减丰年三分之一也一旬一日则一月三日计冬之三月则九日矣无年而力役不作减三分之二如以为一歳不过三日奚必谆复作经屡言役事之为大乎<br />
　　陈及之曰此所役者非师旅行役之事师旅行役逺者二三年近者过时而反安能以歳三日为断或谓此非师旅行役则人主用民力荒矣殊不知师旅行役之事非歳所常有就使有之则其调自有定制东征之师三年而归采薇首尾一年何谓三日审如是説则无年公旬用一日苟有门庭之宼如东郊之患泾阳之患一日恶可集事是皆书生之説也王制内则云五十不从力征六十不与服戎则力征岂不与戎事异乎陈君举则曰古者民年三十而事六十而免名在官者三十年约其在官之齿而以歳三日为断用之九十日而免则终身不复役其説以之从力征则善谓戎事则未可也军事不得以时日为断虽愚者亦知其説郷大夫云国中二十而征野十五而征夫年十五而使之力役非人情矣当以二十为防六十而免在官者四十年林勋本政书曰凡调役之法冝使丁夫皆十人为聫歳轮一人祗役一月周而复始凡执役在官则其九人各于其家偿其三日之役如此民无道路之劳官无交畨之冗公私各得其所周礼所谓五人为伍十人为聫者也想先王用民大要如是若每人役其三日烦扰为甚<br />
　　凶札则无力政无财赋不收地守地职不均地政贾氏曰凶札即廪人不能人二鬴之歳【○王昭禹曰荒政所谓弛力】<br />
　　郑康成曰无财赋恤其乏用也财赋九赋也【○王氏曰荒政所谓薄征○李景齐曰民方资利以自赡安可以税敛重扰之乎故无财赋】<br />
　　郑康成曰不山泽及地税【○王氏曰荒政所谓散利也○李景齐曰有地守地职则有贡矣不则不责其贡】亦不平计地税也非凶札之歳当税乃均之耳【○李景齐曰有财赋地守地职之事则必有政不均地政则尽弛之】○黄氏曰特言无财赋者国中九职盖有不授地而出征赋者如百工商贾闲民夫布皆是凶札无财赋其见于经者关市不征是也均人掌均力政凶札舍力役是其职也无财赋不地守地职无预于均人其言此者盖为均地政凶札最先舍力政甚则弛财赋又甚则不山泽及地税至此则不均地政每歳均之其中不免常有小小变易则亦常常均之凶札未至于不地守地职则亦均之不均者不扰动之也力税役赋皆免地政不均可也<br />
　　李景齐曰一歳之入固国用所由以给今以凶札而悉弛之则何以供一歳之入是以见先王之备凶荒者畜积有素矣<br />
　　三年大此则大均<br />
　　郑锷曰上文凶札之故而不均特权时之变耳久而不修则法浸以坏故于三年大比时则大均不以一时之变废万世之常此纪纲所以不坏也【○郑康成曰有年无年太平计之若乆不修则数或缺○刘执中曰谓国之力役事寡而民之力政尚多三年用民而犹有未役者故大比之三年之外取其未役者役之所以能尽公旬三日之法】○黄氏曰大均因于大比大比不可移易大均亦不可移易古者大均有礼今制三歳占籍名曰推排歳旱则免虽古法其大意则甚失之矣<br />
<br />
<br />
<br />
　　周礼订义卷二十一<br />
<经部,礼类,周礼之属,周礼订义><br />
　　钦定四库全书<br />
　　周礼订义卷二十二　　　　宋　王与之　撰<br />
　　师氏中大夫一人上士二人府二人史二人胥十有二人徒百有二十人<br />
　　薛平仲曰天祐下民作之君作之师君师之职人主所以承天之以善天下之民有一未善先王以为由已致之师保之官特设于教典之中尊之中大夫下大夫之爵责之长善救失之任使人主无动不善所以善天下之本<br />
　　杨谨仲曰书太师太傅太保曰三公盖周公之所位者也冢宰卿之职也以其为百官之长是以周公或谓冢宰以公任卿之职今师氏保氏乃中大夫下大夫之职司徒之属官虽职兼诏王媺諌王恶实以教国子为事其徒至百二十人则职至烦冗矣安得以为周召之师保哉○郑锷曰三代之教世子入则有保出则有师则师氏保氏教世子之官其职掌以媺诏王继言教国子之事盖其进则诏王以媺退则掌国子之教故以师名官言其足以为人之模范也<br />
　　程氏曰古者自天子达于庻人必须师氏以成其徳业故舜禹文武之圣亦皆有所从学后世师傅之职不修友臣之义未着所以尊徳乐道之风未成于天下<br />
　　陈君举曰师氏以教诏传道为名其所处宜尊严而其职宜贵求之于书则与虎贲缀衣同称诗人亦以趣马膳夫并列于雅夫虎贲缀衣趣马膳夫皆贱有司也皆人之所押而玩者也皆不可与啓廸賛襄者也今以教诏传道之官错举而混置之无乃轻乎是不然人主之自治非其广廷聼决之为难而其深居宴坐之足患非其公卿大夫夹辅之为难而其侍御仆从顺适其意之易惰也人主之心帷平时为易纵人臣之言惟卑者为易入<br />
　　陈及之曰师氏以道教国子以媺诏王而其徒百二十人盖居虎门之左司王朝帅四夷之以守王门其徒不得不多也<br />
　　掌以媺诏王<br />
　　郑锷曰不曰美而曰媺盖告王为善不待已着然后言于其尚防以告焉使王即防而为之<br />
　　愚按媺与美同凡人主一言一行之善师氏指其所以善者而诏告之进之于广大髙明之域如所谓将顺其美者也<br />
　　吕氏曰程伊川谓后世知求治而不知正君知规过而不知养德盖后世谏诤之官所以正君之恶者未尝不设若从容和缓以养君之德者则阙焉师氏以媺诏王专以从容和缓养君之德不幸君有过则有保氏之官在焉故二官皆言王举则从听治亦如之一则优游容与以养君之善德不使有一毫之拂一则秉义守正以正君之邪心不使有一事之违使人君既有所养又有所畏所以二者不可偏废<br />
　　以三德教国子<br />
　　吕氏曰大司乐掌成均之法以教国子此又以从容和缓以媺诏王之师氏敎国子古人敎国子之意如此○郑康成曰国子公卿大夫之子弟师氏敎之而世子亦齿焉学君臣父子长防之道【○王氏详説曰周礼所谓国子有并言太子者有不及王太子者望经为解学者不可不辨以王制考之皇太子王子羣后之太子公卿大夫元士之适子此以王太子緫言之也文王世子曰凡学世子及学士必以时此以王太子异言之也夫师氏保氏大司乐乐师之所谓国子者并言王太子也大胥小胥所谓学士者不及王太子也且大胥言掌学士之版以待致诸子王太子不预可知矣小胥言廵舞列而挞其怠慢者以王太子之贵非小胥所得而责之也又可知矣诸子言帅国子而致于太子则是以国子兴太子异也又可知矣】○王昭禹曰上则诏王下则教国之子弟皆出于师氏君臣上下所以同德而无异道<br />

                    <br>
                        　　陈彦羣曰古者国子之敎极严盖其以父兄之任为官与未命之士不同苟敎之无素而一日用于朝廷宗庙之间与庸人何异汉人不知敎国子而朝廷宗庙之间又率皆以父兄保任为即其后遂欲除任子之令不知任子之不得人由敎养之未至耳先王赏延于世未尝以官授不才之子弟今之国子监正为敎国子设故太学补选先于国子其为法则优而教养异于古矣<br />
　　一曰至德以为道本<br />
　　郑康成曰德行内外之称在心为德施之为行○黄氏曰孟子曰规矩方圎之至也圣人人伦之至也防纇纎疵非其至也德至而后可以尽道故曰苟不至德至道不凝焉○吕氏曰至德者精粹不可名之谓道者溥博渊泉无声无臭惟至德以为道本故有所据依【○朱氏日至德云者诚意正心端本清源之事道则天人性命之理事物当然之则修身齐家治国平天下之术】<br />
　　二曰敏德以为行本<br />
　　吕氏曰既有至德以为道本又须见之于所行方可敏者不息之谓○朱氏曰敏德云者强志力行蓄德广业之事行则理之所当为日可见之迹也○王昭禹曰丕则敏德盖德不敏则为于暂而废于久始于勤而终于怠亦无由而至矣<br />
　　三曰孝德以知逆恶<br />
　　郑康成曰孝德尊祖爱亲守其所以生者也孔子曰武王周公其逹孝矣乎孝在三德之下三行之上德有广于孝而行莫尊焉<br />
　　朱氏曰孝德云者强志力行不忘其所由生之事知逆恶则以得于己者笃实深固有以眞知彼之逆恶而自不忍为也○吕氏曰前言道本行本此言知逆恶自非实有孝德于已则犯上陵节之事必有习而不察者惟实有行德能免此【○黄氏曰孩提之童无不知爱其亲然至于为恶逆迭相出入者不知其性者也不知其性固不能有诸已矣是故逆恶乗间而作亦莫能知之夫谓之孝德固无逆恶者临深履薄之戒虽圣贤终其身不敢已也故曰一出言不敢忘父母一举足不敢忘父母所谓知逆恶者不待彰著而后知爱亲本有之性少有差殊则知之矣此尽心知性之学德未有不本于事亲故三德卒归于孝徳三行自事亲推之于尊贤事师无本不立】<br />
　　緫论<br />
　　朱氏曰此三德者虽各以才品之髙下资质之所冝而教之然亦未有专务其一可以为成人者是以别而言之以见其相须为用而不可偏废盖不知至德则敏德者散漫无所统固不免乎笃学力行有不知道之讥然不务敏德而一于至德又无广业而有空虚之不知敏德则孝德仅为匹夫之行而不足以通乎神明然不务孝德而一于敏则又无以立本而有悖德之累此先王之敎所以本末相资精粗两尽而不于一偏也<br />
　　敎三行<br />
　　朱氏曰德也者得于心而无所勉者也行则行之法而巳不本之以德则无所自得而行不能以自修不实之以行则无所持循而德不能以自进是以既教之以三德必以三行之虽其至末至粗而无所不尽而德之修也不自觉矣然是三者似皆孝德之行而已至于至德敏德则无与焉盖三者之行本无常师必协于一然后有以独见而自得之非敎者所得而与言唯孝德则其事可指故又推其类而兼为友顺之目以教之以为学者虽诚未得于心而事亦可得而勉使其行之不已而得于心则进于德而无待加勉况其又能即是而充之以周于事而泝其原孰谓至德敏德之不可至哉或曰三德之教大学之学也三行之教小学之学也郷三物之为敎也亦明而详矣<br />
　　一曰孝行以亲父母<br />
　　吕氏曰前言孝德此又言孝行实有诸已谓之德见之行事谓之行既实有孝德于已矣须见于行事之间而后吾之孝德愈进亲意愈洽矣<br />
　　二曰友行以尊贤良<br />
　　吕氏曰必尽子弟之职以供洒扫应对之事而后先生长者方肯开我【○王昭禹曰君子以文防友以友辅仁则友者相尊也相助也吾以友行尊贤良则贤良亦将以友行而助我】<br />
　　三曰顺行以事师长<br />
　　吕氏曰所谓贤良者国中之先生长者也所谓师长者朝夕与吾处者也朝夕与吾处者其歳月为甚乆其条目为甚烦才有一毫不顺便失事师长之道须是十分逊悌方可○王昭禹曰师以德行教人者也长以齿位临我者也<br />
　　荀子曰师然而然则是知若师也此以顺行事师之谓记曰悌长而无遗此以顺事长之谓<br />
　　緫论<br />
　　黄氏曰六德三德同此德也六德举其成德之可名者也三德原始要终使之所由入也六行三行同此行也孝悌而已矣司徒以此敎万民而賔兴之师保以此敎国子而推择之国之贤能皆出于此师氏教国子而掌以媺诏王者君正莫不正也师氏将顺保氏正救皆引之以当道也国子成德而后万民有所观法故曰行归于周万民所望此其所以列于敎官司谏掌纠万民之德而劝之朋友正其行而强之道艺司救掌万民之衺恶过失而诛让之以礼防禁而救之皆列于其下<br />
　　居虎门之左司王朝<br />
　　李景齐曰虎门路寝也画虎以示威武之象至于中门为雉门亦畵雉以象文明外文明而内威武髙明柔克沉潜刚克之意文明着于外威武潜乎内则王之威亦德威而已【○朱氏曰正义谓路寝庭朝及库门外之朝非常朝此是常朝故知在路门外盖路寝朝在路门之里议政事则在此外朝在库门之外国有大事询众庶则在此非常朝也毎日常朝王立于寝门外与羣臣相揖而已王又先揖羣臣就位王使入揖亦有髙下不同如天揖同姓是也胡明仲常云近世朝礼每日拜跪乃是秦法周制元不如此】郑锷曰居门左者左尊而右卑师道尊故也言居门左则保氏居门右可知矣<br />
　　郑康成曰司察也察王之视朝若有善道可行者则当前以诏王【○黄氏曰司王朝奸慝滛邪皆得察之】<br />
　　掌国中失之事以敎国子弟<br />
　　郑康成曰中中礼者失失礼者【○杜氏曰记君得失若春秋是也】敎之者使识旧事○郑锷曰国朝典故人有所不知者必以是而敎之焉○陈君举曰敎以三德三行以立其根本又须敎以国政使之通逹治体故国政之中者敎之以为法不中者敎之以为戒使之洞晓国家之本末源流则他日皆良公卿也<br />
　　凡国之贵游子弟学焉<br />
　　黄氏曰国子又曰国子弟弟系之于其兄也贵游子弟其父兄之爵尊者也游郑谓无官司者也司士曰以能任事此盖不任之以事者与诸子游倅之游同义游倅非适不必贵贵游子弟兼适庶必贵者盖常与王居者故国中失之事皆使学焉<br />
　　李景齐曰周自有敎国子之官师氏掌以媺诏王今考其职敎国子者尤详焉乃所以广于诏王之道非有二事也何者国子所頼以宿卫王宫最于王为近且宻师氏居虎门之左司王朝而以媺诏王则王之所闻者善言所知者正道固可以格其非心然退而寒之者众则此心易摇故必详于教国子使之皆善则在王所者长防卑尊无非薛居州王谁与为不善古之人臣所以纳君于善而古之人君所以自置其身于无过者莫急于此保氏之职掌諌王恶而养国子以道者盖亦是意后世之君非无所谓谏诤辅拂之臣而深居退处所对不过宦官女子则君心之易蛊冝矣<br />
　　陈君举曰古者取士先国子次俊造夫国子非但王人之谓也记曰羣后之太子卿大夫元士之适子皆造焉则诸侯子在其中矣今见于经师氏居虎门教国子则卫王宫之士庶子宫伯所领者也大司乐成均教国子是谓胄子则常在学者也其余不常在学特名在学士之版则歳春秋之一合诸学其籍在诸子其教则大胥小胥由此观之列国之子与在周行者同卫王宫同入成均同学士之版于斯取才焉而用之曽何内外之辨传言鲁公之子伯禽卫康叔之子牟齐太公之子伋俱事成王而宣王欲得国子之能训导诸侯者樊穆仲以鲁侯对略可覩矣犹以为未广也则乡党有賔贤国有贡士是谓俊造盖以三百六十官迭来四方之彦而博极一时之选是故天下无遗才而王室亦无世官之故曰凡周之士不显亦世周衰世卿为政姻娅膴仕而诸侯子不在教育选举之科小雅刺之曰东人之子职劳不来西人之子粲粲衣服言仕京师者輙得志下国之士壅于上闻甚则卫之贤者仕于伶官简兮之卒章曰彼美人兮西方之人兮风人以是为冝承事王者而困穷至此先王之泽熄矣汉设左官之律凡仕于诸侯者皆左选也且不得宿卫大乐律曰除吏二千石到六百石关内侯到五大夫以为舞人而诸侯子弟不与焉国子之分内外于是始何示人不广乎<br />
　　凡祭祀賔客防同丧纪军旅王举则从【才用反】听治亦如之<br />
　　郑康成曰举犹行也○贾氏曰此数事王行之时师氏则从以王所在皆须诏以美道故也○郑康成曰听治谓王举于野外以听朝○贾氏曰上数事皆有朝以听治之故从王亦如上虎门之左同故曰亦如之<br />
　　王氏曰师氏保氏凡祭祀賔客防同丧纪军旅王举则从听治亦如之则是诏媺谏恶之官无适而非从夫然后王无一媺之弗为无一恶之弗去○郑景望曰王之出入起居无不与知随事而将顺正救之则达善于萌止恶于防过冝寡而德易成<br />
　　使其属帅四夷之各以其兵服守王之门外且跸【音毕】贾氏曰属即序官上士府史胥徒之等使此人帅四夷之隷若秋官蛮隷等○王氏详説曰司隷云掌帅四翟之隷使之皆服其之服执其之兵守王宫与野舍之厉禁是司隷帅之矣师氏之属又从而帅之○郑康成曰兵服旃布弓劒不同【○贾氏曰东方南方其服布其兵劒西方北方其服旃其兵弓矢】○郑氏曰门外中门之外跸止行人不得迫王宫○陈君举曰天子中门之外下有兵卫上有卿大夫子弟之卫今也不设于此而使四夷之隷为卫若以服逺人为美观则先王虑患疑不如此非我族党其心必异脱有他祸萌于辇毂之下又岂止美观而已【○王氏曰王唯无恶而有媺则四夷服而为役可责以守御也○孙氏曰师氏以媺诏王将欲起其修省之职而警其怠荒之渐故因之统帅焉五之人众矣曰其在王宫者曰其守王宫者则亦择而使之非杂然并进也○易氏曰四翟之民即南方之蛮东南之闽东方之夷东北之貉其服属为有素非西戎北狄比盖周自文王之世西有昆夷之患北有玁狁之难惟东南之地王化先及以基王业至周公摄政制礼作乐推原乎主化之所始南方曰象则有象胥之职以待蕃国之使东夷之乐曰韎则有韎师之职以为宗庙之乐及此四翟之隷司隷亦帅之以备王室之守也】<br />
　　朝在野外则守内列<br />
　　郑锷曰非特在国可使之守若朝在野外虽使之守藩盾之内列亦可大抵诏王以媺使吾王之德足以服人则虽无城郭沟池亦足以为固<br />
　　保氏下大夫一人中士二人府二人史二人胥六人徒六十人<br />
　　郑康成曰保安也以道安人者文王世子曰保也者谨其身以辅翼之而归诸道○史氏曰王者之行美恶而已既有师氏以诏媺又有保氏以谏恶此所以善日加益而不自知孔子语事君之道必曰将顺其美正救其恶故上下能相亲此保氏不可不立如此<br />
　　掌谏王恶<br />
　　王氏曰师氏未有媺而诏之故曰掌以媺诏王保氏有恶而后谏故曰掌谏王恶○郑锷曰或谓圣贤之君不免有过自非桀纣孰肯为恶今设官以諌王恶何耶余以为王者正身以正天下故有诏媺之官导之于善又不可无敢谏之臣以谏止其非媺则诏之于防若夫恶则必须力陈其非而去之人君未必肯为恶特保氏之官以谏恶为职职在谏恶故能保王之身辅翼之而归诸道<br />
　　而养国子以道乃教之六艺<br />
　　史氏曰师氏之德行既根诸内而保氏所养养此而已夫有诸内必形诸外则艺也仪也人孰患其不习哉○郑锷曰説者谓敎以德行则不言养敎以艺仪先言养之以道何也余以为艺则一能之可称仪则容止之可观养之以道然后敎之中有所主表里相符华实相副矣养则涵养其心优而柔之使自求之餍而饫之使自趣之<br />
　　王氏曰道与之才先王达之以为艺道与之貌先王制之以为仪<br />
　　一曰五礼二曰六乐<br />
　　郑康成曰五礼吉凶军賔嘉六乐云门大咸大韶大夏大濩大武<br />
　　三曰五射<br />
　　郑司农曰五射白矢参连剡注襄尺井仪○贾氏曰先郑云五射已下无正文或别有所见白矢者矢在侯而贯侯过见其镞白参连者前放一矢后三矢连续而去剡注者谓羽头髙镞低而去剡剡然襄尺者臣与君射不与君并立襄君一尺而退井仪者四矢贯侯如井之容仪<br />
　　四曰五驭<br />
　　郑司农曰五驭鸣和鸾逐水曲过君表舞交衢逐禽左【○贾氏曰五御者御车有五种鸣和鸾者和在式鸾在衡韩诗云升车则马动马动则鸾鸣鸾鸣则和应先郑依此而言水曲者谓御车随逐水势之屈曲而不堕水也过君表者若毛诗传云褐缠旃以为门裘缠质以为□闲容握駈而入轚则不得入谷梁亦云艾兰以为防置旃以为辕门以葛覆质以为槷流旁握御轚者不得入是其过君表即褐缠旃也舞交衢者衢道也谓御车在交道车旋应于舞节逐禽左者谓御駈逆之车逆駈禽兽使左当人君射之人君自左射故毛传云自左膘而射之逹于右腢为上杀礼记云佐车止则百姓田猎是也】<br />
　　五曰六书<br />
　　郑司农曰六书象形防意转注处事假借谐声【○贾氏曰六书象形之等皆依许氏説文象形者日月之类是也象日月形体而为之防意者武信之类是也人言为信止戈为武防合人意故曰防意转注者考老之类是也连类一首文意相受左右相注故名转注处事者上下之类是也人在一上为上人在一下为下各有其处事得其冝故曰处事假借者令长之类是也一字两用故名曰假借谐声者即形声一也江河之类是也皆以水为形以可工为声但书有六体形声实多江河之类左形右声鸠鸽之类右形左声草藻之类上形下声婆娑之类上声下形圃国之类外形内声阛阓衡衔之类外声内形】<br />
　　六曰九数<br />
　　郑司农曰九数方田粟米差分少广商功均输方程羸不足旁要今有重差夕桀句股【○贾氏曰皆依九章算术而言云今有重差夕桀句股者此汉法増之】<br />
　　王昭禹曰养国子以道然后此之所敎彼之所学相得以意于心应于手见于面盎于背不待言而后喻其能礼乐也非特钟鼓玉帛而已礼与天地同节乐与天地同和彼之所及也其能射御也非特主皮执辔而已至于射以观德行而武可习御不诡其遇而驰必正彼之所及也其能书数也非特记今昔计乗算而巳至于书足以文道德性命之情数足以致髙天星辰之逺彼之所及也六艺之所致理不在乎粗而在乎精则何适而非道乎<br />
　　乃敎之六仪一曰祭祀之容二曰賔客之容三曰朝廷之容四曰丧纪之容五曰军旅之容六曰车马之容○郑锷曰仪者德性之表见于动容周旋之际者也祭祀有祼献荐彻之仪其容欲穆穆皇皇【○郑康成曰祭祀之容齐齐皇皇】賔客有拜迎揖逊之仪其容欲严恪矜庄【○郑康成曰賔客之容穆穆皇皇】朝廷则踧踖如也鞠躬如也其容欲其济济跄跄【○郑康成日朝廷之容济济翔翔】丧纪则有临丧之容【○郑康成日丧纪之客累累顚顚】军旅则有介胄不拜之容【○郑康成曰军旅之容暨暨詻詻】车马则有不内顾不亲指之容【○郑康成曰车马之容匪匪翼翼○贾氏曰祭祀之容至齐齐翔翔皆少仪文丧纪之容至暨暨詻詻玉藻文车马之容匪匪翼翼亦少仪文】国子异时从事于宗庙朝廷之上讵可不素敎之哉单子视不登带言不过歩貌不道容叔向以为无守气晋侯视逺足髙目不在体足不歩目单子以为不能久古之人视威仪省祸福则教国子以容仪诚不可缓然皆以道通之然后敎之则艺仪皆道之所寓欤<br />

                    <br>
                        　　凡祭祀賔客防同丧纪军旅王举则从听治亦如之使其属守王闱<br />
　　郑锷曰闱者宫中巷门【○王氏曰旁出之小门】深宫虽非人所可知然自古史氏所书幽隐之事末有不彰闻于外者谏恶之官尤当自宫闱始○史氏曰使其属守王闱所以几其出入从而谏也○王氏曰师氏保氏皆使其属守则亦有保之名焉守事非其身之所任矣黄氏曰保氏守王闱则益廹近矣师氏有四夷之隷故在门外然保氏掌谏王恶则其察之当益详<br />
　　司谏中士二人史二人徒二十人<br />
　　郑康成曰谏犹正也以道正人行○郑锷曰官以谏为名乃谏王之职周家保氏谏王恶乃为万民立司谏何耶余以为王者处心不在一身而在天下巳之德已成而无过亦欲天下之民有德行而无过恶为民设司谏犹巳有诏媺之师为民设司牧犹已有谏恶之保<br />
　　愚按司谏之职即今之提学官而设于敎官之属以德行道艺之教皆自郷而行之兴贤兴能之事皆自郷而推之万一郷里之间好恶不一而学术之或偏毁誉不公而选举之失实则流孰从而御之先王所以耳目于司谏而廵问观察将以扶植正学而维持公论者实在乎此观纠正辨考之辞便见有检察核实之意<br />
　　掌纠万民之德而劝之朋友正其行而强之道艺吕氏曰天生蒸民有物有则民之秉彜好是懿德非三代之盛谁能理防民德<br />
　　郑康成曰朋友相切磋以善道○朱氏曰人之大伦其别有五必欲君臣父子兄弟夫妇之间交尽其道而无悖非有朋友以责善辅仁孰能使之然哉故朋友之于人伦其若轻而所系甚重其分若疎而所关甚亲其事若小而所职甚大此古之圣人修道立敎所以必重乎此而不敢忽非强附乎四者之间也自世敎不明君臣父子兄弟夫妇之间既皆莫有尽其道者朋友之伦废阙尤甚夫人伦有五而其理则一朋友又其所借以维持是理而不至于悖者也由夫朋友之义废而责善辅仁之职不举彼四者又安能独尽而乆存哉<br />
　　郑锷曰掌纠万民之德知其所修者德则劝之使亲近朋友以自辅盖自天子至于庶人未有不须友以成修德于内行见于外虑其矫僞怪竒则正其行使归于中庸又强以道艺使不至于鄙朴<br />
　　廵问而观察之以时书其德行道艺辨其能而可任于国事者<br />
　　郑康成曰廵问行问民间也可任于国事任吏职○郑锷曰廵而问之观而察之见其德行道艺可书者则以时书之其或才能过人颖脱于伦辈之中他日可任国家之事者又别白而条具之<br />
　　吕氏曰郷官一属特立一司谏专掌民事甚有意司谏以前若郷大夫考其德行察其道艺州长考其德行道艺党正书其德行道艺旅师书其孝悌睦婣有学闾胥书其敬敏任恤到司谏又纠万民之德而劝之朋友正其行而强之道艺如此详尽方始以时书德行道艺辨其能而可任于国事者彼此各有一簿书互相参考<br />
　　以考郷里之治以诏废置以行赦宥<br />
　　郑康成曰廵问劝强万民而考郷里吏民罪过以告王所当罪不○王氏曰知吏之实故可以诏废置知民之实故可以行赦宥○郑锷曰废置以驭吏赦宥以寛民民之不善非民之罪吏之过先王责吏不责民故吏不能敎民则罪之而民之德行道艺未至乃教之未至也如已为过恶能从吾之谏而改之吏则可废置而民则可赦宥也○郑景望曰司谏以万民德行道艺之能否考乡里之治而诏废置凡曰乡州族党闾比之吏孰敢罔民而欺上<br />
　　王昭禹曰考六郷之治以诏废置固乡师之事先王惧乡师之职考之或有未尽故使司谏廵问而观察之有以知吏之敎治之实此所以亦委以考其治而诏废置也然郷师言歳终司谏不言则司谏所以考而诏之者不必歳终也<br />
　　司救中士二人史二人徒二十人<br />
　　郑康成曰救犹禁也以礼防禁人之过者也【○王昭禹曰语曰汝弗能救欤则救者所以止其恶也】○郑锷曰易系辞言小人以小善无益而弗为小恶无伤而弗去是故恶积而不可掩罪大而不可解先王设司救之官救其恶于细微使不至于灭身乃所以救之也○史氏曰民之有司谏司救犹王之有师氏保氏所以使之归媺改恶后世师氏保氏不立而以司谏兼司救之职为王补阙而拾遗民有衺恶过失不知以威诛让之以礼防禁之而一于刑辟先王之意失矣<br />
　　掌万民之衺恶过失而诛让之以礼防禁而救之项氏曰邪与正反恶与善反过则非改失则非悔邪恶虽未丽于法然作于其心害于其事故不可以不救过失虽丽于法然犹未尽刑焉故亦救之而已【○王昭禹曰衺恶在心过失在事衺恶虽故罪而未丽于法过失虽丽于法然非故未可以施刑先王皆宥之○黄氏曰衺恶未丽于罪犹今法轻情重过失丽于罪犹今法重情轻】诛责之以法使之知悔而不为防禁之以礼使之自克而不犯皆所以救之于未甚○史氏曰诛与让不同防与禁亦异心之愧耻因辱而生辱之则追悔其巳徃身之犯法因囚而改囚之则思底于自新<br />
　　易氏曰如郷饮郷射祭社祭禜祭酺之类无非救之以礼而纳之于善<br />
　　凡民之有衺恶者三让而罚三罚而士加明刑耻诸嘉石役诸司空<br />
　　史氏曰让者切责之罚者挞击之士司宼之属○郑锷曰衺恶出于故为虽未丽于法害己加于人让之至于再三乃有不愧畏焉则加以挞罚冝矣挞罚之加又至于三而不改是则怙终之人归诸士师之官去其冠饰而书其罪恶之状着之背以明示诸人而耻之可也坐诸嘉石视其罪之轻重定其坐日之久近坐日已满则使司空役以劳辱之事则衺恶之心自消矣○郑康成曰嘉石朝士所掌在外朝之门左使坐焉以耻辱之既而役之司空使事官之作也坐役之数存于司宼<br />
　　郑景望曰司谏既纠民之德矣衺恶过失又有司救一官救止于将然防禁于未然而诛让于已然让之三而后罚之罚之三而后刑之喻之也悉警之也至待之也久书所谓左右有民师保万民其在是乎<br />
　　其有过失者三让而罚三罚而归于圜土<br />
　　郑康成曰圜土狱城【○孙氏曰归圜土之刑人不亏体罚人不亏财是亦教之以礼非廹之以刑】<br />
　　郑锷曰过失虽非故为原其过误让之可也安有至三皆误耶故亦三让而罚不悛昼则任以事夜则归以圜土视为囚徒也无知之民冝用刑禁以驭之耻之役之俟其改过自新委曲至此盖重于用刑耳【○王昭禹曰先王谓人之知虑生于忧患死于安乐且以劳告强其支体汚辱发其志气是故敎之以圜土平之以嘉石三年之任五等之役则其劳苦以强之辨之有明刑拘之以桎梏则其汚辱以教之】黄氏曰司救圜土与司宼圜土轻重不同司宼圜土郷宫断狱丽罪为当杀司刺讯于臣民以为过失而宥之者也此非司救让罚之所得行于其初有司直执而治之卒乃寘之圜土司救圜土即郑所谓酗醟好讼抽拔兵器误伤害人虽有罪本其为无意者也是故让罚行焉不改而纳之圜土此其轻重之等不同司救圜土先嘉石司宼嘉石先圜土<br />
　　緫论<br />
　　黄氏曰衺恶虽未丽于罪而诛其意故让罚不改坐诸嘉石罪之则无其法也过失虽丽于罪而原其意故让罚不改内诸圜土本以待过失之当宥者是犹以本法治之凡司救调人当行之事皆禀之于司徒与其地治者听之<br />
　　凡歳时有天患民病则以节廵国中及郊野而以王命施惠<br />
　　史氏曰天患菑眚民病札瘥也以旌节表之使民知施惠出于王命也○黄氏曰施惠惧其养之不给而或陷于罪○郑锷曰郷师言以王命施惠而不持节此乃持节者盖郷师歳时廵国及野赒民囏阨乃歳之常也此则天患民病遣行廵视一时之恩故执节以为信汉唐以来遣使持节以赈民凶荒其基于此二官持节与否虽或不同以王命施惠欲恩归于王则一而已<br />
　　杨氏曰衺恶过失非天患民病之类盖司救以救民为职故凡歳时有天患民病而以王命施惠所以振救之【○郑景望曰兼以救民瘼为职也夫为防万民之过恶而立官以施惠特兼之岂不以民衺恶过失重于烖害也此亦自古皆有死民无信不立之意】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十二<br />
　　钦定四库全书<br />
　　周礼订义卷二十三　　　宋　王与之　撰<br />
　　调人下士二人史二人徒十人<br />
　　郑康成曰调犹和合也○史氏曰凡人之心方其有触则怒怒则争争则鼎镬在前不顾也及其怨隙已成杀伤被执退省其身已无生路追念其父母妻子不可复见未始不悔悟而恨旁人之不我救止先王灼知人情之隠设调人以谐和于始使不至于此地忠厚之至也<br />
　　掌司万民之难【乃旦反下同】而谐和之<br />
　　项氏曰难相与仇雠凡民之难常起于有已有物己与物偶不能无爱恶爱恶相攻则忮心生故有以一日之忿而为终身之仇雠眦睚必报虽死无恨此其为难岂胜言哉先王于是命调人谐和之<br />
　　凡过而杀伤人者以民成之<br />
　　郑康成曰过无本意也成平也○郑锷曰过误杀伤在此无可雠之理在彼有必雠之义调人合乡里之民立为证佐共明其非本意以平其怨怒之心亦省刑罚之一端【○刘执中曰成之必以民者使其比闾相亲爱之民劝佐而行其成则不敢变渝而复不平○郑康成曰春秋传曰惠伯成之之属】○郑景望曰故杀故伤断以正刑无所复议过非本意而报以正刑圣人所不忍周家之法五刑之疑虽大辟皆有赦有罚司刑者原刑定法则如此<br />
　　鸟兽亦如之<br />
　　郑康成曰过失杀伤人之畜产者【○项氏曰如鲁人以介共鸡而相攻亦难之所起也】<br />
　　凡和难父之雠辟【音避】诸海外兄弟之雠辟诸千里之外从【才用反】父兄弟之雠不同国君之雠眡【音视】父师长之雠眡兄弟主友之雠眡从父兄弟弗辟则与之瑞节而以执之<br />
　　史氏曰凡怨雠蓄积于心不见则已见则不可已故和之之法亦在于弗使之见此谓之辟○项氏曰和难者非能止忠臣孝子之心和之使勿雠也亦不过劝之使辟焉尔○郑康成曰和之使辟于此不得就而仇之九夷八蛮六戎五狄谓之四海主大夫君也春秋传曰晋荀偃卒宣子盥而抚之曰事吴敢不如事主【○郑锷曰一国之主有仪有卫胡为有过误兄杀耶所谓主者乃主以利得民之主左传所载家臣谓大夫皆曰主彼为主君则其臣事之人岂无豫让之于智伯者乎】瑞节玉节之剡圭【○黄氏曰瑞与节也节岂旌节欤】和之而不肯辟者是不从王命也王以剡主使调人执之治其罪也【○刘氏曰若襄二十二年子展所以黜游氏之义○项氏曰与雠者瑞节使执其雠以归于官有节则无敢敌者而忠臣孝子不至于遭害又执之于官杀之则非民之专杀而其雠之子孙不能以复报也】<br />
　　贾氏曰父之雠已下皆是杀人之贼王法所当讨即合杀之未杀之闲虽以防赦犹当使离乡辟雠此经畧言其不言者皆以服约之【○愚案唐虞之法省过无大康诰亦曰乃有大罪非终乃惟眚灾适尔既道极厥辜时乃不可杀调人所言谓过而杀人耳然过者在所赦而于人有父兄君臣之雠不可同处伤孝子顺孙之心故使之辟非谓凡伤杀者皆然】赵商问春秋之义子不复雠非子臣不讨贼非臣楚胜之徒犹言郑人在此雠不逺矣不可以见雠而不讨子夏曰居父母之仇如之何孔子曰寝苫枕干不仕不与共天下遇之市朝不反兵而鬭天下尚不反兵海内何为和之○项氏曰父母之雠不与共戴天凡四海之逺虽有至孝之心不能往矣故辟之海外兄弟之雠不反兵然千里之外足矣从父兄弟之雠不同国同国则必报君与父同师长与兄弟同主友从兄弟同○史氏曰海外逺矣千里之外次之不同国又次之亲疎之义岂无等差<br />
　　黄氏曰杀人者罪不至死非其子弟之心故为辟雠之法上之人行法原情故过误杀伤许和解至于子弟之心岂能防故又使相辟而后其难可和不然各奋私义怨雠滋多民不和矣○郑景望曰子弟之心视其父兄见杀见伤而从末减也则有所不能忍圣人又忍其情使杀人之父兄者辟之逺方异地以伸夫为子弟之情弗辟则论其违令之罪而拘置之于其地于过误而弛重辟之施縁人情而立辟雠之法茍在四海之内在千里之内与之同国而不报焉非臣子也故得而报之者臣子之志伸而在海外在千里之外在异国虽不得报亦足以慰其志矣此调人之官所以谓之和难也<br />
　　王氏详说曰复雠之人本为父兄子弟设交游师长主友之家则何预于外人哉贾氏以无子为言得之矣<br />
　　凡杀人有反杀者使邦国交雠之<br />
　　贾氏曰既杀一人其有子弟复杀之恐后与己为敌而害已故郑云欲除害弱敌其杀人者或逃向邻国所之之国得则雠之也【○史氏曰杀人者死王已杀之仇家复思报焉与邦国共弃之○郑锷曰此盖有司以法杀人有敢雠而杀之者其所杀者虽有司之身原其意乃不服国家之法宜天下所不容】<br />
　　凡杀人而义者不同国令勿雠雠之则死<br />
　　刘氏曰杀人而合于义为谋祸恶之未发而能先事杀之朝士曰凡盗贼军乡邑及家人杀之无罪是也迁其子孙使居异国【○郑锷曰此盖当刑而逃窜不官许人捕者也人有捕之格鬭致死虽曰两下相杀然杀之合义故令辟而之他彼人之父兄子弟皆勿得而雠之雠之则是杀奉命之人乌可不死哉○史氏曰宜杀者勿使雠异国而处息其怨心若有雠者是不知上之法禁杀之可也】○项氏曰杀人而义则彼必不义也然犹使之不同国先王不忍使人臣子与杀其君父者同处然既义而不同国则不可雠矣雠之必死以伸义也愚按曲礼曰父之雠弗与共戴天兄弟之雠不反兵交游之雠不同国檀弓子夏问孔子居父母昆弟之雠意亦类此然后知复雠一事其重如此周官调人之职乃使其父兄师长之雠皆有所辟然则礼经岂教人杀人调人岂纵恶容奸者乎盖礼记所言主为复雠之人言周礼所言主为人雠之人设且调人之和难乃过杀人者耳非过杀人者自许以复雠也又曰凡杀人而义者不同国令勿雠雠之则死谓如为众杀之得其宜则不当雠故亦勿雠朝士曰凡杀仇雠者书于士杀之无罪此仇雠谓所当杀者然后书于士无罪不书是有过也如此则调人之职甚明其所和者在于过而其所不雠者在于义使谓之纵恶也瞽瞍杀人臯陶为士则执之法之所在虽天子不得庇其父岂有人君立法又汲汲于和其难哉吾以是知调其过与义者乃所以顺其情也故公羊子曰父不当诛子复雠可也父受诛子复雠此是为子之道此虽论有司之事与调人之职语异而意同其雠之可复与不可复亦视其当杀与不可杀耳唐宗时殿中御史杨万顷杀张审素二子手杀万顷繋表于斧言父寃状议者多言当宥宗下勅曰国家设法期于止杀各伸为子之志谁非徇孝之人展转相求何有纪极遂杖杀之使其父果有寃死乌得行一切之意至宪宗时韩愈因梁恱事作复雠状以为据礼经则义不同天考法令则杀人者死礼法二事皆王政之大端杀之与赦不可一例宜集议奏闻酌其宜而处之则经律无失其防是观其当诛则用调人交雠之义观其不当诛则用调人复雠之说<br />

                    <br>
                        　　凡有鬭怒者成之不可成者则书之先动者诛之郑康成曰鬭怒辨讼者也○史氏曰鬭怒平之则不至于争不受平者为籍以纪使其不可以再犯先动者诛则虽有怒者不敢先以丽于罪此皆息怨息讼之要术也【○王昭禹曰好勇鬭狠将亡其身以及其亲必有以成之使彼此各无亏焉茍其不可成亦强梁而不可教者也故必书以志其事茍又先动所谓怙终贼刑则必诛之】<br />
　　陈及之曰胡五峯曰昔先王盛时不令而行不禁而止天下风动无一不得其所令行禁止天下无寃民今司徒之属有调人者掌谐和万民之难有辟雠之法有交雠之令有成鬭怒之书此下陵上替政令不行之明验周公经世之典顾如是哉呜呼周公之法令岂特为当时计哉为当时计则成王之为君周召之为臣其百执事有司皆贤大夫也不令而行不禁而止固不当有如调人者可也若以周公身致太平此等官不必置是相率为茍安之计一日周公死后人无所仗矣且司市之法曰国君过市则刑人赦夫人过市则罚一幕世子过市则罚一帟夫设罚以禁过市者为其燕游无度也以成王之君夫人世子岂至于燕游无度哉设法以防之为后世也凡此等可以类推○郑锷曰调人之法不以复雠为重乃许以辟免战国遂有借交报仇以成闾里之侠如郭解之徒皆报私怨儒者之论复雠如韩愈栁宗元纷纷不一调人之法果可行于后世乎<br />
　　媒氏下士二人史二人徒十人<br />
　　郑康成曰媒之言谋也谋合异类使和成者今齐人名麴曰媒<br />
　　贾氏曰媒氏在此者集名云配俪男女取地道生息故也<br />
　　薛氏曰人之至情室家子孙之望无以繋縻其志则为善之心有不可得而固于是有媒人焉掌万民之判而合之故凡男女之无夫家者上之人实为之制礼而防合之使夫内有室家保守之安下有子孙长久之望则教可得而致矣<br />
　　掌万民之判<br />
　　郑锷曰鲁昭娶吴为同姓谓之吴孟子陈司败讥其不知礼盖婚姻合二姓之好当辨氏别族有百世而不可通者周人立媒氏之官虑万民之愚不知其别乃为之掌其判使男女者知其别然后可以通婚郑康成以为判者半得耦为合主合其半成夫妇也余以为判别也谓男女之别知其族类之所由别则无同姓为婚之失也【○史氏曰曲礼曰男女非有行媒不相知名非受币不交不亲故日月以告君齐戒以告鬼神为酒食以召乡党朋友以厚其别也盖有判则有合】<br />
　　凡男女自成名以上皆书年月日名焉<br />
　　吕氏曰成名者案内则子生三月之末男角女羁以见于父父名之宰书曰某年某月某日某生而藏之宰告闾史闾史书为二其一藏诸闾府其一献诸州史州史献诸州伯州伯藏诸州府其制详宻如此战国以来不复重民之生此制废阙久矣【○史氏曰若春秋桓六年九月丁夘子同生是也○郑锷曰男女始生三月父名之际必记于版则知其二十三十可以嫁娶之时矣】<br />
　　令男三十而娶女二十而嫁<br />
　　郑康成曰二三者天地相承覆之数也易曰参天两地而数焉【○贾氏曰王肃曰家语哀公问孔子曰男子十六精通女子十四而化是则可以生民矣开礼男三十而有室女二十而有夫岂不晚哉孔子曰夫礼言其极亦不是过男子二十而冠有为人父之端女子十五许嫁有适人之道于此以徃则自婚矣然则三十之男二十之女中春之月者所谓言其极法耳】<br />
　　李氏曰防姻之礼要在及时国无鳏民则桃夭之咏作丧其配耦则有狐之刺兴彼室家而繋之以王者之风为人主者不可不察孟子对齐宣曰内无怨女外无旷夫王如好色与百姓同之于王何有诚哉是言也人主知好色而不知下无室家知逞欲而不知下有怨旷其可乎天地不合万物不生有夫有妇然后为家上得以养父母下得以育子孙生民之本于是乎在故设官主判合之礼<br />
　　凡娶判妻入子者皆书之<br />
　　郑锷曰娶妻者若媒氏书之而判妻入子亦书之者盖判之为言分别而去也民有夫妻反目至于仳离巳判而去书之于版记其离合之由也入者不宜入者也已无嗣子或入同宗之子以为嗣如今世之立嗣入其所不宜入茍不记之则他日之防姻无别矣司农以入子为嫁女康成谓媵侄娣不聘之者甚失入子之义矣【○郑景望曰后世之法不许收养异姓子孙与此意同盖虑同姓为防乱人理也然法存而入子者未尝书于官嫁娶者无官以司其判则姓虽异而实同礼虽备而人理实乱者有矣先王所深恶也】<br />
　　中春之月令防男女<br />
　　郑康成曰中春隂阳交以成昬礼顺天时也○王氏详说曰王子雍执孙卿之言以为霜降逆女冰泮杀止遂别家语以为说曰霜降而妇功成嫁娶者行焉又曰冬合男女且疑仲春之月遂非婚姻之期曾不谓诗之所言大率以春为正如曰有女懐春如曰春日迟迟女心伤悲如曰仓庚于飞熠燿其羽皆以春为正<br />
　　于是时也奔者不禁若无故而不用令者罚之<br />
　　郑锷曰或谓是时令防男女之当嫁娶者使得以及时则奔者宜禁反不禁之郑康成以谓重天时权许之是否余以为康成一语之谬伤败风教至今牢不可破可胜叹哉周人立法之本意言奔者不禁若无故而不用令与今律文言若之若同若之为言及也谓不禁男女之奔及无故不用令者俱有罚耳奈何以为重天时权许之耶【○陈君举曰奔者不禁不当行而行也无故不用今宜成礼而不成礼也故当皆有罚○史氏曰纳采问名纳吉纳徴请期防礼之当也当中春之月而是礼有不备者皆谓之奔奔者不禁聴其杀礼而成防也内则曰聘曰妻奔曰妾先王重聘礼故有是说其实皆由媒氏而合可谓之淫奔乎国有凶荒家遇丧祸必待备礼男女失时矣此谓之故无故而不备礼其罚也宜矣】○郑景望曰罚者罚其父母兄弟尸防嫁之责也<br />
　　司男女之无夫家者而防之<br />
　　郑康成曰司犹察也无夫家谓男女之鳏寡者<br />
　　凡嫁子娶妻入币纯帛无过五两<br />
　　郑康成曰纯实缁字纳币用缁妇人隂也凡于娶礼必用其类【○王氏曰防姻欲致一故用纯色之帛】五两十端也必言两者欲得其配合之名十者象五行十日相成也【○王氏曰天数五地数五五位相得而各有合五两则以天地合数为之】士大夫乃以纁束帛天子加以谷圭诸侯加以大璋杂记曰纳币一束束五两两五防然则每端二丈○郑锷曰记言男女无币不交不亲昬礼必用币币以将厚意亦礼之所寓也纯帛五两富者无过乎此贫者亦可以及焉礼之中制也然娶妻入币而嫁子亦入币者盖嫁女则彼当入币入入于女家<br />
　　禁迁葬者与嫁殇者<br />
　　郑康成曰迁葬谓生时非夫妇死既葬迁之使相从殇十九以下未嫁而死者生不以礼相接死而合之亦是乱人伦也○史氏曰男女生为夫妇死则同穴迁葬者谓以死者求妇嫁殇者谓以死者求夫不经之甚以此坊民后世犹有苍舒而合葬者【○王昭禹曰婚姻所以合二姓之好天地之义受命则于祖亲迎则于扉三月而后庙见未庙见而死犹不迁于祖祔于皇姑归葬于女氏之党以示其未成妇殇而死者乃妄为嫁娶岂礼之意乎】<br />
　　凡男女之隂讼聴之于胜国之社其附于刑者归之于士<br />
　　郑锷曰男女隂讼言不可道也岂可宣露于人哉胜国之社国亡则社存奄其上栈其下不受霜露之气隂闭无所通隂讼聴于此隐而不露儒者相传云召伯聴男女之讼于甘棠之下余尝笑其不考行露甘棠二诗甘棠美召伯之教明于南国而行露乃聴讼诗耳召伯若于甘棠之下聴男女之讼闻周公胜国之社之说宁不愧耶<br />
　　王氏曰社隂故于兹聴隂讼神所在也明当敬而不防<br />
　　郑康成曰不在赦宥者直归士而刑之不复以聴士司冦之属<br />
　　司市下大夫二人上士四人中士八人下士十有六人府四人史八人胥十有二人徒百有二十人<br />
　　薛平仲曰夫妇男女人之大欲存焉其次则财利之所交先王既为之设媒氏以遂人之大欲矣而就利之心容可不致其规画哉方其致民而交易人情固易哗也非有位尊权重者以镇之则情伪纷纷殆有不可得而遏者故司市必以下大夫为之长而质人之质其成人之敛其布亦各士为之其大纲固巳举矣而犹虑夫情伪之不胜穷而耳目之不足以尽防也彼其市肆之间固有深知其情伪而足以为耳目之用者于是自胥师至肆长夫皆居之次而谙于市道者必使司市辟之故精于伺察者则以为胥师善于物价者则以为贾师司虣以禁鬭嚻司稽以执盗贼胥以袭其不正肆长以平其名实凡市治之所当曲防者莫不各庀其司焉彼其徒既乐于上之用矣其有梗于市者曾不得苟容于其间则虽使五尺之童入市而莫之或欺矣及其市治之可行也其所谓商贾者能无淹沮之忧乎所谓齐民者能无仓卒之须乎于其后也则有泉府之官以人之征布而制敛散之权焉用以济市政之穷四民之相须者于是有定志矣<br />
　　掌市之治教政刑量度禁令<br />
　　刘氏曰治谓正万民交易之法【○贾氏曰即下文云大治小治】教谓使三市信义不欺【○贾氏曰即下文以次叙分地之等谓教之处置货物也】政谓平百物轻重之价【○贾氏曰即下文政令禁物靡等】刑谓制盗贼奸伪之民【○贾氏曰即下文以刑罚禁虣】量谓执五量以定谷米之平度谓谨五度以定布帛之制【○贾氏曰即下文量度成贾者】禁谓壊法乱俗之物不儥于市令谓宣教立政之事必宪于民【○贾氏曰即下文贾民禁伪是也】八事者司市之大经○王昭禹曰致天下之民聚天下之货使之懋迁有无阜通货贿者莫大于市茍无官以司之则智诈愚勇怯暴攘夺诞慢决性命之情以争无所不至矣先王由是设官以司之治以理之教以化之政以正之刑以制之以量多寡则有量以度长短则有度止使勿为则有禁敕使为之则有令治教者本政刑者末量度者所以辅治教之器禁令者所以辅政刑之具八者既立防制曲备虽有智者不能逞其奸虽有勇者不敢肆其暴<br />
　　郑景望曰攷有司治市之法乃善俗之政也天下之乱积于人心之趋利利之所聚莫甚于防市于此致详焉是亦所以正人心而遏乱源也养之必有以教之利之必有以防之细大毕举无有偏枯罅漏之处斯其为王政欤<br />
　　以次叙分地而经市<br />
　　郑锷曰治市虽有上八者之法将以经理之使井井有条则又当有九法<br />
　　郑康成曰次谓吏所治舎思次介次也若今市亭然叙肆行【户刚反】列也○王昭禹曰叙所谓各于其地之叙是也【○刘执中曰谓司市二十有八人各以其所居之次为序分其地掌其肆】○郑康成曰经界也○贾氏曰经界其市使各有处所不相杂乱<br />
　　以陈肆辨物而平市<br />
　　郑康成曰陈列也○王昭禹曰物所聚当陈之使买者易见辨之而使不杂则货贿各以类聚无混淆之患此市所以平也<br />
　　以政令禁物靡而均市<br />
　　郑司农曰靡侈靡也○王昭禹曰物之侈靡易【以豉反】售【受又反】民将贵异物而贱用物故以政令禁之则物无异尚人无异好市适于均而无不平之患矣<br />
　　以商贾【音古】阜货而行布<br />
　　郑康成曰通物曰商居卖物曰贾阜盛也○郑司农曰布谓泉也<br />
　　王昭禹曰货资商贾而后阜布资货物而后行盖布者所以权百物而通之货苟不阜则布无所通故必以商贾阜货而行之<br />
　　以量度成贾【音嫁】而征儥【音育】<br />
　　郑康成曰征召也【○史氏曰招诱也】儥买也【○贾氏曰儥字所训不定下文贵儥郑注贵卖之亦望文为义也】○王昭禹曰量以量多少度以度长短既以度量而平之则物价之高下既定然后可以召儥儥卖也<br />
　　以质剂【子随反】结信而止讼<br />
　　愚案质剂见小宰<br />
　　史氏曰质以人证剂以书约信要立则市无争讼矣【○郑锷曰空言无信负则不偿讼乃不止为之长质短剂结为一定之约有信不欺则争讼可止矣】<br />
　　以贾民禁伪而除诈<br />
　　郑康成曰贾民胥师贾师之属○郑锷曰以伪饰货民被其欺则诈不可除用贾民以为市胥知物情伪则诈可除矣<br />
　　以刑罚禁虣而去盗<br />
　　郑康成曰刑罚宪徇扑○项氏曰以强害人谓之虣非其有而取之谓之盗○王昭禹曰利之所在强梁者或不能无虣贪污者或不能无盗不惩之以威则不能禁而去之故大则以刑小则以罚<br />
　　以泉府同货而敛赊<br />
　　郑康成曰同共也○王昭禹曰凡市之不售与货之滞于民用者则以其价买之此所以敛之也物楬而书之以待不时而买者各从其抵而予之此所以赊之也敛之则民无贱儥之患赊予之则民无贵买之患如此则开阖敛散出于一人盈虚有无通乎上下岂非与民同其货乎<br />
　　大市日昃【音则】而市百族为主朝市朝时而市商贾为主夕市夕时而市贩【方万反】夫贩妇为主<br />
　　郑康成曰日昃昳中也市杂聚之处言主者谓其多者也○郑司农曰百族百姓也○贾氏曰百族或在城内或在城外容其来往故于日昃以后主之言百族为主则兼有商贾贩夫贩妇商贾为主则兼有百族贩夫贩妇贩夫贩妇为主则兼有百族商贾郑锷曰百族殆市之豪族大姓以财雄之人欤商贾阜通不过视其财之多寡豪族大姓独饶于财尽合商贾之财货而有之于日昃之时继商贾之后靡物不聚则其市大于商贾矣言于朝市之前谓其市之为甚大【○王昭禹曰自朝至于日中为商贾交易之市百族乃百官族姓非专市利则宜避商贾故大市日昃而市百族为主】贩夫贩妇所得纎微至夕而罢故夕为主【○王昭禹曰贩夫眅妇朝货夕卖衣食于日力其贩也以日之余力故夕市夕时而市】<br />
　　凡市入则胥执鞭度守门市之羣吏平肆展成奠【音定】贾上【时掌反】旌于思次以令市市师涖焉而聴大治大讼胥师贾师涖于介次而聴小治小讼<br />
　　郑锷曰先儒之说谓市在一院之内则宜有门市者以时入门市胥执鞭度以守之市之羣吏上旌以令之市师是时入于思次【○郑司农曰市中候楼也○郑康成曰若市亭】胥师贾师入于介次【○郑康成曰市亭之属别小者也○黄氏曰序官胥师贾师皆二十肆则一人介次其治舍也】有讼则聴之所谓平旦侧肩而入者敢冐法慢吏而罔市利哉鞭度者无刃之殳系鞘于上则为鞭因其长刻尺寸则为度争门者则执鞭以威之争长短者则执度以齐之物一而用二又因以禁戢焉羣吏则自胥师以下各平其列肆使有分界而不争展省其货之成否使中度而不罔利【○王氏曰器中度布帛精粗中数木中伐鸟兽鱼鳖中杀此所谓成也】肆定物成乃奠价之高下而揭柝羽之旌于思次以令市使人望而知其当市也利之所在皆有贪得之心上旌之次其名曰思使之见利而思义耳市师【○郑康成口市师司市也】涖此所以聴大治大讼则亦冝先致思欤若夫胥师贾师虽市小吏而小治小讼亦于介次而聴之言介则知思之为大言思则知介者思之次也市师聴治讼之大胥师贾师聴其小岂非大事从其长小事则专达欤<br />

                    <br>
                        　　凡万民之期于市者辟布者量度者刑戮者各于其地之叙<br />
　　王昭禹曰期于市者谓有卖买要约于市也○贾氏曰凡万民之期于市者有此已下三事<br />
　　黄氏曰辟法也布泉也四方之布杂至必于是攷法非法不用贾谊曰钱法不立郑曰攷实诸泉入其意当如是【○王氏详说曰辟若宰夫之所谓失财用物辟名之辟同谓名存而实亡也○王昭禹曰辟布者谓犯法所罚之布】<br />
　　黄氏曰度量者官为之式掲以示民使凡为斗斛丈尺者取法于此也郑言若今处斗斛及丈尺恐亦以此【○贾氏曰谓斗斛处置于米粟之肆丈尺处置于绢帛之肆】<br />
　　贾氏曰叙则诸物行肆之所【○王昭禹曰叙则前所谓以次序分地而经市者也○刘执中曰辟布者犯罪于司市所谓出布者以马得罪则立之于马肆以量得罪则立之于粟米之肆以度得罪则立之于布帛之肆其刑戮而尸于市皆亦有常也不失其叙者所以令众而惩其恶】<br />
　　凡得货贿六畜者亦如之三日而举之<br />
　　郑康成曰得遗物者亦使置其地货于货之肆马于马之肆则主求之易也三日而无识认者举没入官<br />
　　凡治市之货贿六畜珍异亡者使有利者使阜害者使亡靡者使微<br />
　　郑锷曰货贿之为用六畜之为养珍异之为玩懋迁其有无虽资于商贾作法以低昂实本公上○郑司农曰亡者使有无此物则开利其道使之有○郑康成曰利利于民谓物实厚者害害于民谓物行苦者使有使阜起其贾征之使亡使微抑其贾却之侈靡细好使富民好奢微之而已【○王昭禹曰物之靡者特贱以却之使微而已】○李景齐曰先王因物之盈虚善否适时而为之低昂不惟使之有无相通亦习俗所系不可不正<br />
　　凡通货贿以玺节出入之<br />
　　黄氏曰玺节掌于司关货出入皆司闗受之入达于市出达于其所至此市政也故见于司市职货之出内必有司闗之闗节王之司市邦国之司市不自为出内郑言非也○王昭禹曰货贿用玺节以防其欺出自市达于门关入自门关达于市<br />
　　国凶荒札丧则市无征而作布<br />
　　郑锷曰凶荒札丧之际民方困阨茍市有征则物贵而民重困故市无征当是时民困于财钱不乏则民苏故宜铸作布泉也周景王时铸大钱单穆公曰古者天降灾戾于是乎量资币权轻重以救民卒铸大钱以劝农赡不足百姓防利焉然则凶荒札丧而作布乃救患之一术○陈及之曰市既无征则物聚多物多则钱重钱重则物反轻非所以便商贾也作布则物虽多而钱不重商贾其利则来者多矣<br />
　　凡市伪饰之禁在民者十有二在商者十有二在贾者十有二在工者十有二<br />
　　郑锷曰市者奸伪渊薮利之所在有禁以禁之则不敢为有刑以刑之则不敢犯禁莫先于伪饰盖奸人欺民以罔利伪以为真能禁其伪饰则人不受其欺矣○王昭禹曰王制曰有圭璧金璋不粥于市命服命车不粥于市宗庙之器不粥于市戎器不粥于市牺牲不粥于市用器不中度不粥于市兵车不中度不粥于市布帛精粗不中数幅广狭不中量不粥于市奸色乱正色不粥于市锦文珠玉成器不粥于市衣服饮食不粥于市五谷不时果实未熟不粥于市木不中伐不粥于市禽兽鱼鳖不中杀不粥于市周官司市所谓在民在商在贾在工者十有二乃此类也凡此之类其数有二十四在工不得作在民不得畜在商不得资在贾不得粥别而言之故各有十二盖圭璧一金璋二命服三命车四宗庙之器五戎器六用器七兵车八奸色九锦文十珠十一玉十二凡此在工不得作也牺牲一布二帛三衣服四饮五食六五谷七果实八木九禽十兽十一鱼鳖十二凡此在民不得畜者也商则资此而通之者也贾则因此而粥之者也故分而言之亦皆十有二○刘执中曰伪饰之禁十有二而四民共当其罚刑无敢犯之者所以立制度而厚风俗也○陈君举曰岂惟虑民之欺亦不使之废业以作无用之物人废业则本不厚矣物无用则国不实矣<br />
　　市刑小刑宪罚中刑徇罚大刑扑罚其附于刑者归于士<br />
　　郑锷曰司冦五刑如国刑如野刑之类而无市刑今有三等之刑又有归于士之刑者盖众之所聚不可以常刑治而争利于市以犯有司者皆奸民之雄少纵不治则市不肃俟其已甚断于士师则无及故随其犯之轻重而用三等之刑非五刑之刑小刑已决罚必表宪其所犯之由中刑则行而徇路使人见其鞭笞之状大刑不决罚于官府往就其地扑以示之使其知司市而不可犯也三刑之外有犯五刑者则归于士师司市不敢专司徒于万民不服教而有狱讼者媒氏男女之隂讼与此皆言附于刑者归于士盖谓用五刑而已<br />
　　国君过市则刑人赦夫人过市罚一幕世子过市罚一帟命夫过市罚一盖命妇过市罚一帷<br />
　　郑康成曰谓诸侯及夫人世子过其国之市大夫内子过其都之市市者人之所交利而行刑之处君子无故不游观焉若游观则施惠以为说国君则赦其刑人夫人世子命夫命妇而使之出罚异尊卑也【○郑锷曰不言天子公卿乃言国君以下过市之事者盖侯国逺去王畿无所畏惮则游观易纵所宜防也○陈君举曰自国君过市刑人赦以下先王所以禁其过市者盖此等宜在朝不宜在市正所以别市朝分贵贱定士农工商之业】○刘迎曰先王之立法防人欲于未然之前不待其已然而禁之夫市者不特利之所在天下竒技淫巧之物聚焉一或过市则所见异于前竒靡淫侈之物得以荡其心而变所守于内矣故以赦市之刑人愧之所以制其心于未然而不敢为过市之举也至于夫人世子命夫命妇皆不期而骄侈者故罚其帷幕帟盖正所以责其无以自蔽而见淫侈之物也国君而下尚然况天子何求而不者乎○王氏曰过市非所以明逺利也市人犯刑以利而已国君近利则市人何诛焉故国君过市则刑人赦所谓刑人亦宪徇扑三者而巳幕也帟也盖也皆庇下之物为上近利则无以庇下矣○黄氏曰匿王与后而不见以为攷礼正徳必不当有此<br />
　　凡防同师役市司帅贾师而从治其市政掌其卖儥之事<br />
　　郑康成曰市司司市○贾氏曰市司帅而从以其知物贾者也<br />
　　【阙】氏曰所谓市者非特国市而已遗人五十里有市市有候馆则所以待宾客防同师役之事量人营军之垒舎量其市朝州涂军社之所里则道路之与军社亦有市矣有市则有卖儥之事而当时未尝有外市之官特以国市总之惟防同师役之时则市师帅贾师而从之是以国市之官而分任其事○王昭禹曰如此则师众所聚无贱儥贵买以伤民财之患矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十三<br />
<经部,礼类,周礼之属,周礼订义><br />
　　钦定四库全书<br />
　　周礼订义巻二十四　　　宋　王与之　撰<br />
　　质人中士二人下士四人府二人史四人胥二人徒二十人<br />
　　郑康成曰质平也○郑锷曰物有不齐之价人有争利之心买欲贱卖欲贵价若不平则争竞之端起周家立质人以中士二人为之王平定物价既治其质剂又治其书契息争竞也<br />
　　掌成市之货贿人民牛马兵器珍异<br />
　　郑康成曰成平也○王昭禹曰物有美恶直有贵贱人有好恶二三而不齐苟使买儥之人自相为市无所质而自化居庶物有无相济岂可得哉此质人所以掌成其买儥焉成者使彼此皆成而无亏也<br />
　　项氏曰货贿财物也○郑锷曰人民奴之称耳粥于市者岂良人哉○项氏曰兵器弓矢戈防也○王氏详说曰王制云戎器不粥于市谓私粥也若官为粥之而平其价何不可之有不然六乡六遂之间以嵗时简其兵器者当资之于何人耶孟子曰农夫以其粟易器械陶冶亦以其械器易粟是兵器非乡遂之农所自为也明矣【○郑锷曰王制谓戎器不粥于市殆亦夏商之制欤】郑康成曰珍异四时食物【○项氏曰锦文珠玉也】<br />
　　凡卖儥者质剂焉大市以质小市以剂<br />
　　杨氏曰质谓牙保剂谓卖买交纳○郑锷曰诞谩欺诈之心常由利起不有以结其信则争讼多刑狱烦故凡卖儥者必使立质大市则物与钱俱多则用质质则立见以为证小市则物与钱俱寡故用剂剂则立文约以齐之不必立见也说者谓大曰质小曰剂质则所期者逺剂则所期者近故又有长曰质短曰剂之说康成谓人民牛马谓大市兵器珍异为小市何其说之不通耶<br />
　　掌稽市之书契<br />
　　郑康成曰稽攷也治也书契取予市物之券也其券之象书两札刻其侧○易氏曰契之为物人执其一予者执左见其予之之仁取者执右见其取之之义合之以为验示其取予之信而已<br />
　　同其度量壹其淳【音准】制巡而攷之犯禁者举而罚之○王昭禹曰同其度则齐其长短同其量则齐其浅深壹其淳则齐其布帛之幅广壹其制则齐其布帛之匹长既同而壹之又巡行而考校之【○项氏曰巡攷具物不中于度量不合于淳制】其或犯禁则举其货罚其人如此则诈伪者无所容其间矣质人言犯禁者举而罚之而不言凡财物司门言凡财物犯禁者举之而不言罚者盖言举而罚之则凡财物可知矣司门所举未及交利也故举之而已<br />
　　凡治质剂者国中一旬郊二旬野三旬都三月邦国朞期内聴期外不聴<br />
　　郑康成曰谓赍契券者来讼也以期内来则治之后期则不治所以絶民之好讼且息文书也郊逺郊也野甸稍也都小都大都<br />
　　王氏曰质剂之治宜以时决久而后辨则证逮或已死亡其事易以生伪故期外不聴亦所以省烦扰【○史氏曰市之交易本无可贳其许贳者必其信结以为先故立券以贷之其过期而不偿者必力屈而无所出矣使官为聴其逾期之讼则积年之负将不胜其征索而民亦困矣期外不聴先王教民以折券弃债也】<br />
　　人中士二人下士四人府二人史四人胥二人徒二十人<br />
　　郑康成曰民居区域之称○郑锷曰孟子曰市防而不征法而不则天下之商皆恱而愿藏于其市说者以为货物贮藏于市中而不租税故曰防而不征其有货物久滞于而不售者官以法为居取之故曰法而不防然则防人之官掌市中之区域者盖有授田夫一防之防有市肆居货之防则市中可藏货物之地故设防人之官○王昭禹曰掌敛市五布而名官曰防人以其布出于市之中也○李景齐曰先王为治市而设官者有十所以掌其征者仅一防人其余惟在于防民之奸与夫治其有无相通之政轻重之意可槩见<br />
　　掌敛市絘【音次】布緫【音防又音揔】布质布罚布布而入于泉府<br />
　　郑康成曰布泉也○王昭禹曰所敛之泉谓之布所入之府谓之泉盖布言布利于外泉言利出于一孔愚案絘布胥师所取其在次之布也緫布肆长緫敛在肆之布也质布质人所税质剂者之布也罚布司市所举犯市令者之布也方货入于市胥师贾师各居其次辨物经市其间有诈伪者罚之以布出于次谓之絘布货入于肆肆长随其所货之物收其税緫而计之其数非一谓之緫布质人卖儥之质剂如今田宅牛马官给券以收税谓之质布司市于辟布等有犯于市令举而罚之谓之罚布防人正掌市防之地凡诸物邸舎之税防人得以敛之然防人本敛防布亦兼敛五布者欲使之知取以任地者不可取其物之税取其物之税者不得取其地之税防人所敛必入于泉府又将敛市之不售与货之滞于民者虽取之实予之岂若后世因之以夺民之利哉<br />
　　凡屠者敛其皮角筋骨入于玉府<br />
　　贾氏曰谓屠杀牛羊之类其人亦有地税因其屠即取皮角筋骨堪饰器物者使入玉府以当邦赋【○王氏曰屠者正以肉为利皮角筋骨则其余财敛而入之于玉府则明玉府所取非民正利】<br />
　　凡珍异之有滞者敛而入于膳府<br />
　　郑锷曰膳府以供王及后世子之膳羞乃用其滞而不售者盖物之珍者其价必增髙市人不之市则其物滞者言其售之不速也官为敛之非徒有以供贵者之膳亦使物不臭腐而商贩不絶<br />
　　史氏曰皮角筋骨非食物也故敛而入于玉府所以资百工之器用也食物之有珍异屠者资以为生而有滞焉将腐败而不可食敛而入于膳府则民不失财官得实用所谓两利<br />
　　緫说<br />
　　陈君举曰王荆公尝谓周礼一书理财居其半自有周礼以来刘歆辅王莽专为理财至荆公熙宁亦专理财所以先儒多疑于周礼今细考之亦诚有可疑且以防人一官论之所谓絘布者郑氏谓列肆之税即今之房廊钱所谓防布者郑氏谓诸物邸舎之税即今之白地钱又有罚布者卖买不平之罚质布者质人巡考犯禁之罚即今之撘地钱又有緫布者子春谓无肆立持之税若熙宁间不系行钱人凡屠者敛皮角筋骨入于玉府即今所谓纳筋骨者敛珍异之滞者入于膳府则以供一人之玩好者徳宗宫市之其初只教官与百姓交易后乃用宦者为使买之多不偿其本钱熙宁不系行钱郑侠奏议谓负水拾髪担粥提茶皆有免行然则防人之弊安得不至于此其他自山虞以至泽虞自卝人以至掌炭又有上项征税如此其未至市肆者在川则有川禁泽则有泽禁金玉铅锡则有禁齿革羽毛则有禁絺绤薪炭则有禁所以取民者无一不备与夫司门犯禁之财司关举货之罚巾车之车折则入赍马质之马死则物更先王所以不与民争利者全不见于此书所以王莽用周礼遂有五均六干列肆里区无不征之荆公用周礼遂有坊河渡白地房廊搭罚六色免行市例之类无所不有至使周礼之书后人不得尝试夫周家之法果如是耶抑用之者失其实耶<br />
　　胥师二十肆则一人皆二史贾师二十肆则一人皆二史司虣十肆则一人司稽五肆则一人胥二肆则一人肆长每肆则一人<br />
　　郑康成曰自胥师及司稽皆司市所自辟除胥及肆长市中给徭役者【○贾氏曰自胥师至司稽皆是府史之类非命士已上胥及肆长与胥徒同】<br />
　　刘执中曰市肆设官如此之繁非以为利也市肆之民日趋于小人之域者未必不由乎利故肆立一长五肆一司稽十肆一司虣二十肆一贾师一胥师而緫之以人涖之以司市防乎利之溺斯民于诈伪也【○愚按薛说见司市】<br />
　　胥师各掌其次之政令<br />
　　贾氏曰序官胥师二十肆则一人故云各掌其次之政令<br />
　　而平其货贿宪刑禁焉<br />
　　王昭禹曰货贿之价腾则伤泉低则伤物胥师为之平焉故不得擅为高下也○郑康成曰宪表县之贾氏曰刑谓市中之刑宪徇扑者○王昭禹曰宪禁则伪饰之禁在民在工在商在贾者是也　易氏曰宪刑禁使之知所趋避<br />
　　察其诈伪饰行【下孟反】儥慝【他得反】者而诛罚之聴其小治小讼而断【丁乱反】之<br />

                    <br>
                        　　郑司农曰儥卖也慝恶也谓行且卖奸伪恶物者○王昭禹曰诈谓人诈伪谓物伪诈以饰行伪以儥慝【○郑锷曰饰行则矫为崖异竒衰之行或托怪神使一市之人奔走聚观者也儥慝则鲁人之饮羊鬻鞭之栀泽者也此不诛罚则市肆乱矣】○王昭禹曰小治小讼胥师各即其次断之大者则之市师所以省烦扰去留滞<br />
　　贾师各掌其次之货贿之治辨其物而均平之展其成而奠【音定】其贾然后令市<br />
　　郑康成曰贾师定物贾○史氏曰贾之有师贾之所取法也各掌其次则左右有局各司其局其曰货贿之治言所治无非货贿之事○郑锷曰在肆之物美恶混淆贾人所能辨况为贾师尤精别其善否故使之辨其物○史氏曰既辨其物而使均平既展其成而使贾定则民之交易无可议于是而令市孰有受其饰行儥慝者哉【○贾氏曰辨其物而均平之与胥师所掌同展其成而奠其贾则与胥师异以其知物贾故也】<br />
　　凡天患禁贵儥者使有恒贾<br />
　　郑康成曰恒常也谓若贮【知吕反】米谷棺木而睹久雨疫病者贵卖之因天灾害阨民使之重困○史氏曰物价翔踊不可禁禁之则深藏而不出求者多则贾不得不贵虽有智巧何以弭之先王之市已先知其货贿多寡有无之所在故能使其必儥而市价可使不贰故曰使有常价后世无法以处徒肆其刑威以禁之虽日挞而求其价之有常不可得已<br />
　　四时之珍异亦如之<br />
　　郑康成曰荐宗庙之物○贾氏曰珍异亦是富人贱时预贮而贵时卖之○王昭禹曰四时之珍异乘其好僻而贵之禁其贵儥则珍异少抑民之所好正矣<br />
　　凡国之卖儥各帅其属而嗣掌其月<br />
　　郑司农曰谓官有所斥卖贾师帅其属更【音庚】相代直月为官卖之均劳【○史氏曰嗣掌其月若今所谓番直也】<br />
　　凡师役防同亦如之<br />
　　贾氏曰此亦从行所在当直为官卖买也<br />
　　司虣掌宪市之禁令禁其鬭嚻者与其虣乱者出入相陵犯者以属游饮食于市者<br />
　　郑康成曰司虣禁暴乱【○王昭禹曰胥师掌宪刑禁矣司虣又宪之盖胥师所宪者凡市伪饰之禁而已司虣所宪非止于此凡鬬嚻虣乱之属存焉】<br />
　　郑康成曰嚻讙也○王昭禹曰鬭以力争嚻以口竞○易氏曰虣则以强虐物乱则以私逆理出入相陵犯则纵恶害人者以属游饮食于市则恣情以乱俗者【○郑司农曰以属游饮食羣饮食者○王昭禹曰成王所谓羣饮弗佚者】<br />
　　郑锷曰为治之道凶暴不去无以安善良强梁不逐无以保柔弱古人有牧羊去败羣之说市者利之所在而凶强之渊薮也周人将以安善良保柔弱使市不扰乃于十肆立司虣一人专以察强暴为事宪禁令于市以禁之<br />
　　若不可禁则搏而戮之<br />
　　郑锷曰以上皆不待教而诛者何待禁之不可而后搏耶盖王者之刑皆不得已然后用禁之不可然后搏而戮之仁恕之道也<br />
　　史氏曰先王有心于爱民故设吏以禁虣后世有心于取利故设吏以为虣民有一物吏思得之既不可以自取必借奸民以为囊槖彼或不从则鬭嚻虣乱陵犯无所不至民不得已而予之吏既受矣奸民于是愈肆吏方拱手聴命而敢搏而戮之乎是以欲行禁暴当先择吏之良者以处于上而下之奸民自化矣<br />
　　司稽掌巡市而察其犯禁者与其不物者而搏之郑康成曰司稽察留连不时去者○郑锷曰周家于五肆则立司稽一人使之微伺而隂察之非审察之久何以见其实名官曰稽义如此<br />
　　王昭禹曰司虣十肆一人司稽五肆一人不言各掌与胥师贾师之属异者盖司虣司稽以肆之数制其员而所掌则通一市焉【○王氏详说曰二官聨事通职不有司稽则何有司虣故不言各掌】○项氏曰犯禁则凡犯市之禁者○史氏曰不物不正之物竒器淫巧凡不适于用者皆是也<br />
　　项氏曰搏伺而擒之<br />
　　掌执市之盗贼以徇且刑之<br />
　　贾氏曰市中之刑无过宪徇扑此掌执市之盗贼亦无过小盗徇扑而已刑者必徇故徇刑两言之○王昭禹曰执盗贼徇且刑之使众知畏而不敢犯也<br />
　　胥各掌其所治之政执鞭度而巡其前掌其坐作出入之禁令袭其不正者<br />
　　郑锷曰攷之序官凡官府必有胥徒而胥者才智之称盖有才智之人为之市之有胥二肆则一人于胥师以给使令后世五百之徒耳比之胥师又微乎微者也乃使之各分所治之地而掌其政者盖执丈二无刃之戈可为威以慑奸人亦可谓度以订尺寸故也○王昭禹曰司市言执鞭度守门胥言执鞭度而巡其前者盖方入则守门已入则巡其前虽不同而执鞭度则一○郑锷曰又使之巡市肆之前凡坐者坐行者行出者出入者入各有职业不为游手者知其趋市之人其行坐出入不正者则掩其不备袭而捕之<br />
　　凡有罪者挞戮而罚之<br />
　　郑锷曰若有罪则挞而戮之又从而罚之○易氏曰挞以示威戮以示辱是固恶夫罔利而陷于罪戾也○郑康成曰罚之使出布<br />
　　肆长各掌其肆之政令陈其货贿名相近者相逺也实相近者相尔也而平正之<br />
　　郑锷曰肆者商贾所陈货贿之区货贿杂陈名实相乱贵贱相悬则有受其欺者每肆立一长掌其次政令使陈货贿者各为之区别【○王昭禹曰所谓陈肆辨物而平市也】名相近而实不同者使之相逺【○郑司农曰谓若珠玉之属俱名为珠俱名为玉而贾或白万或数万恐农夫愚民见欺故别异令相逺使不得杂乱欺人也】则不得以名而实实相近而名不同者使之相迩【○郑康成曰迩亦近也○易氏曰实相近者如布帛之实异而衣被则一所以为相迩也】则名虽非而不失实平其价正其物物不失实价得其当肆之政令无出于此<br />
　　敛其緫布掌其戒禁<br />
　　易氏曰緫布乃别肆之税凡商旅之贸易卖儥或以斗斛受之或以权度受之緫而名之曰緫布【○史氏曰緫计其数而敛之以为征税】○王昭禹曰敛其緫布者肆长敛而输于人也故人之敛五布而緫布与居其一焉○黄氏曰戒禁盖立持卖者之戒禁也○史氏曰敛布之戒禁也<br />
　　泉府上士四人中士八人下士十有六人府四人史八人贾八人徒八十人<br />
　　吕氏曰自泉府而上凡货事系之乡师自廪人而下凡谷事系之遂人以此见古赋钱于市赋粟于野故里布屋粟固所有也○易氏曰泉府宜列于天官今乃列于地官司徒之属者以其掌市之征布故尔○郑锷曰考其名钱之意曰泉者谓出于一孔曰布者谓其布散于天下泉府所藏者钱布不名布而名泉盖轻重敛散之权出于公上如泉之源当出一孔故耳<br />
　　掌以市之征布敛市之不售货之滞于民用者以其贾买之物楬【音竭】而书之以待不时而买者<br />
　　贾氏曰征布即人絘布已下之布并入泉府而藏之○郑锷曰谓之征布谓以正取而得之也○黄氏曰敛市不售货滞于民用者用货则敛不然则否○郑司农曰物楬而书之物物为揃书其贾楬着其物也不时买者谓急求者也○杨氏曰泉府之法非以取利也敛市之不售所以便商贾使无滞货不为其贱而买之也以待不时而买者所以便民使无乏用不为其贵故贾之也○陈君举曰天之生物不自用用之者人人有财不自用用之者君系辞曰理财正辞禁民为非曰义君不理则权在商贾操市井之权断民物之命缓急民之所时有也虽贱不得不卖裁其价太半可矣虽贵不得不买倍其本十百可矣民何以能育是故不售之货则敛之不时而买则与之物楬书之使知其价而况赊物以备礼贷本以代生皆所以缓贫窭而抑兼并管仲平轻重李悝平籴夀昌常平皆古意也<br />
　　陈及之曰熙宁间置市易务且谓成周之市法内帑出钱数百万以为本市易司遣人于岭南诸处市货以压富商之利原其意为利耳岂泉府之法哉<br />
　　买者各从其抵【音帝】都鄙从其主国人郊人从其有司然后予之<br />
　　郑康成曰抵实柢字柢本也本谓所属吏主有司是【○贾氏曰谓本主所属之吏乃付之即都鄙从其主之类是也○刘执中曰即下文所谓賖者各从其抵者如六乡六遂之人买者则本其族鄼之吏保任之如都鄙之民买者则本其食采邑之主在朝者保任之也已上皆賖买各从其主与有司保任之也○郑司农曰抵故价也】<br />
　　黄氏曰主者别治大夫也释谓以公卿大夫常在王朝其都鄙则遣人治之若季氏费宰公山弗扰之辈天子都鄙盖亦然○贾氏曰都鄙可兼大小都及家邑国人谓住在国城之内即六乡之民郊人即逺郊之外六遂之民○易氏曰有司则从其乡遂之官○陈及之曰民买物于泉府必从其主从其有司何也盖非时买物或置不急之务非官府为之节制则害财破家若此类其细已甚<br />
　　陈君举曰此特济民之急权其出于贩鬻则不可继也<br />
　　凡赊者祭祀无过旬日丧纪无过三月<br />
　　郑司农曰赊贳也以祭祀丧纪故从官贳买物【○王氏曰赊谓之赊则不即入其价也】○刘执中曰以上皆赊也故曰凡赊者祭祀无过旬日谓吉事不废业故旬日可偿丧事无过三月凶事废业容其运为以偿者也【○郑锷曰三月天时一周种者亦熟蚕者亦成可以偿矣】○史氏曰民之急莫急于丧祭阙则贫者号呼乞贷而无所今也官给其物以应之立其期使偿之初无息取息于丧祭之家非仁政也<br />
　　凡民之贷者与其有司辨而授之以国服为之息郑司农曰贷者谓从官借本○郑康成曰有司其所属吏与之别其贷民之物定其价以与之<br />
　　愚案国服陈止斋读服如服公事之服谓民之贷者还本之后更以服役公家几日为息徐牧斋读服如侯甸服之服谓民之贷者以其服之所出来输彼此价直必不等除得本之外余皆为息二说俱胜注疏至李叔寳欲矫责偿出息之说以防人所征之布贷之于民使因其所服之业为生生之计如农服田野之事嫔妇服丝枲之事息者亦如司徒以保息六养万民所以保之使生息非责其利此说固好恐非泉府之所能继盖泉府所征之布将以敛商贾之滞货不时而买者既楬以元贾有急而赊者复偿以元直至于民之称贷又以财生息之则其法穷矣不如陈及之之说曰立法不惟以便下苟下得其利而官失其物则非法也泉府藏物多矣不赊贷与人则必至弊壊嵗月既久不可用赊贷与民民转徙于他所既得其利异时以元物入官各贡所有为息则官府亦得其便矣不特是也周礼凡商贾悉有税今市泉府物而贷之则免其税既免其税而贡息焉何不可之有然必与有司辨而授之者防民之伪也世之奸猾无行者巧伪曲说至官府而赊贷官府不知其奸而与之则异日未必能偿与其有司辨则不复有此患凡此等制得贤而后可行否则不胜其弊王荆公吕嘉问为市易官掊克细民聚敛滋甚豪商大贾怨咨盈道及人有言则曰泉府呜呼吾不知先王之法使人怨咨而尚不顾哉<br />
　　郑锷曰后世青苗取息名曰利之适以祸之非周家立法之意<br />
　　凡国事之财用取具焉嵗终则防其出入而纳其余○贾氏曰国事谓有司为国家之事兴作用财物者皆来问泉府取财为具焉○杨氏曰泉府敛市之征布其所得几何说者谓先王所以变通天下之财者在此不知闗市待膳服以下皆经费也邦之大用内府待之小用外府待之泉府所谓国事之财用者特内外府之待与夫经费之外者耳其所用而取具者亦可知矣○郑锷曰泉府所入者皆财也故国之财用可以取具亦犹大府所入者皆赋也故国之赋用取具焉<br />
　　郑康成曰防计也纳入也○贾氏曰出谓出府防计用财入谓于防人敛取絘布已下纳其余者若国家来取财不尽而有余则纳与天官职币<br />
　　司门下大夫二人上士四人中士八人下士十有六人府二人史四人胥四人徒四十人每门下士二人府一人史二人徒四人<br />
　　郑康成曰司门主王城十二门【○贾氏曰知王城有十二门者案匠人云营国九里旁三门四面各三门是谓十二门】若今城门校尉【○贾氏曰案经每门下士二人据在门开闭者此司门是都司緫监十二门官故举汉法况之】<br />
　　愚案门关次于市官之后以闗与门市常相聨设官以司之将以御奸盗禁竒货后世反恃此为征商之利孟子曰古之为闗将以御暴今之为闗将以为暴<br />
　　掌授管键【其展反】以啓闭国门<br />
　　郑锷曰天府宗社之重宫禁之严四方之人毕趋焉则门之啓闭尤当谨而严故用下大夫掌授之以管键或谓籥搏键器也则又谓键为牡盖以入者为牡容者为牝谓用管籥以啓门用键牡以闭门王安石谓授键则以司门緫统诸门故掌授之以啓门也<br />
　　几出入不物者正其货贿<br />
　　愚案正故书为正如中度中数中量皆正也不物者既于出入之际而察之则货贿皆可得而正矣<br />
　　王昭禹曰不物有所几而后害者亡靡者微货贿有所正而后亡者有利者阜<br />
　　凡财物犯禁者举之<br />
　　陈及之曰所谓犯禁者即司市伪饰之法在民商贾工者十有二是也<br />
　　王氏详说曰质人云犯禁者举而罚之司门云凡财物犯禁者举之司关云凡货不出于关者举其货而罚其人三者亦相为异同盖司关之所举者举其不出于关之货自内而出者由市及门由门及关自外而入者由关及门由门及市是关为内外之要津故人之货必出于关不出于关则举而罚之若夫司门质人之所举者特举其犯禁之货言犯禁则不出于关者罚有所不及言不出于关则犯禁者罚必有所兼行然质人司关举而罚之至司门则举而不罚盖举之在司关罚之在质人而以其财归司门耳不然一犯禁之物质人罚之司关又罚之何其酷耶<br />
　　以其财养死政之老与其<br />
　　陈氏曰老吾老以及人之老幼吾幼以及人之幼所以教天下之孝慈况出身勠力而死于王事者上有父祖下有子孙弃而不养不足以相报养不以礼不足以示劝春养子以象阳之生秋享耆老以象隂之成而外饔酒正司门稾人各供其职事冢人之职凡死于兵者不入兆域战败无勇投诸茔外以罚之罚其身而养其父祖子孙者不罚无以示义不养无以示仁春秋时齐将救郑属子三日朝以乗车而繋两邑焉召顔涿聚之子晋曰温之役而父死焉今君命汝以是邑也服车而朝魏文侯于死事之家嵗使使者劳赐其父母汉有儿兵皆有所为而然<br />
　　祭祀之牛牲繋焉监【古衔反】门养之<br />
　　贾氏曰祭祀之牛牲即充人云散祭祀之牲○易氏曰此则受之于充人者也故充人则责之司门而司门则责之监门○王昭禹曰有司门又有监门者盖司门以下大夫二人为之其属则有二十八士凡以緫管王城十二门而已至于十二门又各有士二人乃所谓监门也○王氏曰必使监门养牲则为其于郊于国各有所近便于共取夙夜啓闭未尝乏使便于养视且众所出入其养视不谨易以几察故也然而祀五帝享先王不系之门则其致严又异于此矣<br />

                    <br>
                        　　凡嵗时之门受其余<br />
　　贾氏曰四时之祭门非一故云凡若月令秋祭门者是祭庙门此门亦谓国门十二者除四时祭外又有为水祈祷若左传庄二十五年大水用牲于门之事○易氏曰祭门不敢用散祭祀之牲特受其共牲之余者而用之<br />
　　凡四方之宾客造【七到反】焉则以告<br />
　　郑康成曰造犹至也○贾氏曰四方诸侯来朝觐至关关人告王至郊郊人告王至国门门人告王王遣人往迎之<br />
　　司闗上士二人中士四人府二人史四人胥八人徒八十人每关下士二人府一人史二人徒四人<br />
　　郑康成曰闗界上之门【○贾氏曰王畿千里面五百里界首而置三闗亦十二关】王昭禹曰在国曰门在境曰关【○郑锷曰在国之门则晨昏为啓闭之防在境之关不过为通货贿之路而已】<br />
　　掌国货之节以聫门市<br />
　　黄氏曰关在郊故曰郊关货行于关门之内故称国郑谓商所发司市之玺节非也不惟市无节而货方自外入安得遽节于司市凡节皆掌节守之玺节付之司关使通货贿聨谓与门市为聨<br />
　　郑景望曰商贾蓄货待时而贵儥因患以阨民亦王政所甚恶也以聨关市则货无所隐泄必以时虽欲壅利以病人不可得也<br />
　　司货贿之出入者<br />
　　黄氏曰货入司关予节乃得入门而达于市<br />
　　掌其治禁与其征防<br />
　　王昭禹曰有以治而理之则货贿之高下美恶无混淆之患有以禁而止之则货贿之靡害不物无交通之弊【○张氏曰治之者治之以市官之法而已○刘迎曰掌其所治之禁则几不物也王制谓闗执以几正此六治禁】<br />
　　史氏曰掌其征与其防积○易氏曰孟子云市防而不征法而不防说者谓或赋其地之防而不征其货或治以市官之法而不赋其防防则坐贾之所输征则行商之所出故防人掌敛市之防布而入于泉府泉府又以市之征布而敛不售之货是市有征布又有防布若关则无防布而有征布何者司关掌货贿出入是有行商之征布关无市官之法安得有市宅之防布然此所谓征防者是辨其合征合防者而关白焉故司关征之又五百里至于国门国门虽有不物之几而无货贿之征盖市则行商有征布坐贾有防布此司关所以掌其征敛而聨门市也○张沂公曰王制曰古者关几而不征称商之时也商以前国用少不征犹得周以后国用弥广不征不得<br />
　　凡货不出于关者举其货罚其人<br />
　　陈及之曰郑氏谓从私道辟税非也文王治岐关市讥而不征周公立法关有关税防有防税盖以商贾利多于农苟不征之则末作多而务本者少然既税之关则不征其防既征其防则不税之关取之甚优何至于辟税哉盖不出于关必伪饰之物司市所禁以罔民利者故必举其货焉【○王昭禹曰凡货不出于关者则贪利以忘义徇私而背公故举其货罚其人】<br />
　　凡所达货贿者则以节传【张恋反】出之<br />
　　郑康成曰商或取货于民闲无玺节者至关关为之玺节及传出之其有玺节亦为之传传如今移过所文书○王昭禹曰节以验其物传以书其数○郑锷曰既授以节又为之传使所至无留碍<br />
　　黄氏曰节传非司关所得为凡所达货贿虽不自市来由门至关不由门径造关司关皆以节传出之达之于其所至入无传出有传掌节所谓凡通达于天下者必有节以传辅之者也<br />
　　国凶札【侧八反】则无闗门之征犹几<br />
　　郑司农曰凶谓凶年饥荒札谓疾疫死亡无关市之征者出入无租税○王昭禹曰司门几出入不物者则关门固亦有几矣今以荒札之时宜去几矣然而不巳焉故曰犹几春秋传曰犹可以已而不已之辞祸故多藏于细微于人之所忽故虽凶札之时犹几<br />
　　凡四方之宾客敂【音叩】关则为之告<br />
　　郑康成曰谓朝聘者敂关犹谒关人也○郑锷曰四方宾客敂关求入朝暴客不可不防宾客不可不迓故为之告定王使单襄公假道于陈以聘楚候不出疆司空不视涂单子归告王曰陈侯必有大咎国必亡周之秩官有曰敌国宾至关关尹以告行理以节逆之候人为导卿出郊劳司里授馆由是言之门吏之告礼宾防奸之意两存焉<br />
　　有外内之送令则以节传出内之<br />
　　贾氏曰外之送令谓从诸侯之国畿外而入者则关人以节及传内之至王内之送令者谓有王命从王国而出则亦以节传出之送至畿上【○郑锷曰内送令王命达于诸侯外送令邦国以闻于朝廷以节传出纳之则下情必上达而王命布于四方然诸侯亦以令为言者所谓诸侯之复欤】○王昭禹曰节所以为验传以辅节所以防奸也<br />
　　陈君举曰先王之制寝室有阃闾里有闬出有棘梐居有郛郭以达门关皆纳民于轨而禁其非义自畿而达之外国与之节而掌于王官其不同者则不达而天下如一是以诸侯无私防大夫无私交士无游说民各土著周衰国自为政鲁废六关秦人焚节璧马假道戍人掌管惟驰车是利无所禀命盖王官之守不行于外服矣汉文又去关禁当时矫伪而出乘传而行郡国出粟赋钱无敢如何防创七国之变后复用乘武帝增至三辅都尉讥察至有诸侯以关入免者纲纪太宻东都有关都尉矣<br />
　　郑景望曰说者以聨门市参相聨比检猾商也货不出闗谓从私道出辟税者则没其财而挞其人司门几出入不物者征税也犯禁谓商所不资者举之没入官凡此与后世州县征税之场栏检要逻剥刻农贾何以异曰否王政之所禁为夫末胜而本益微奸欺得志而移俗习故夫检商之政示笃本而正民志也夫负贩之民贸易之际欺者得利则信实者安得不易虑而为欺奸者得利则纯直者安得不相怵而为奸故门市以参聨之玺节以出入之举其货罚其人以惩畏之此非以为征利也设防于趋利之氓养其信实纯直之心出入不物几竒衺也财物犯禁恶逐末也用犯禁之财物养死政之老示先义也先王导民非有物以与之第窒其趋恶之路使欺不得设奸不得行此立法建官之意与后世专于殖利者可同年而语哉<br />
　　掌节上士二人中士四人府二人史四人胥二人徒二十人<br />
　　郑康成曰节犹信也行者所执之信○吕氏曰案春秋司城荡意诸来奔效节于府人即此谓府二人者也古者必有府人藏此节所以效于府人○贾氏曰节连于门市故亦连类在此<br />
　　掌守邦节而辨其用以辅王命<br />
　　王氏详说曰邦节者下文所谓玉节角节用之于内外诸侯虎节龙节人节用之于邦国使者符节玺节用之于司门司关司市及乡遂之闲緫而言之皆邦节也郑氏以典瑞之珍圭牙璋谷圭琬圭琰圭为邦节且掌节自掌节典瑞自典瑞焉可以珍圭牙璋之类而为节乎<br />
　　黄氏曰掌节在关取予便也节皆邦节有守节有行节玉节邦国守之角节都鄙守之是谓守节使节及门关道路之节皆行节也必自掌节出郑言关市道路之官皆得为节如此则杂主掌节何以设专职哉○郑康成曰王有命则别其节之用以授使者○郑锷曰命出于一人无敢不信而矫诬以作命者殆或有之故王虽有命必用节辅之以为信<br />
　　守邦国者用玉节守都鄙者用角节<br />
　　郑康成曰玉节之制如王为之以命数为大小角用犀角其制未闻○易氏曰玉则美在其中而畅达于外诸侯之象角则致力于内而捍御于外公卿大夫之象守则守节之义○郑锷曰命为诸侯使守邦国者用玉节以辅之玉所以比徳凡出封而为邦国之君者皆有君子之徳命为君长使守都鄙者用角节以辅之角之为物上穷而善触都鄙之长职当外御其侮内蕃王室也康成谓诸侯于其国中卿大夫王子弟于其采邑有命者亦有节以辅之故用玉节用角节似失之矣<br />
　　凡邦国之使节山国用虎节土国用人节泽国用龙节皆金也以英簜【吐党反】辅之<br />
　　郑锷曰王者遣使行乎天下何所往而不通然无节以为信则诈心或萌于所遣之人而疑心或起于所至之国故必持节然后行前言玉节角节则王命之守此言虎节人节龙节则使者执行以为信所往之国有平地山泽之不同铸金为节各为虎龙人之象山国多虎泽国多龙平土之地则人之所聚如晋楚之多山吴越之多水陈郑之平原旷野视其所执之节可明其所往之邦孰敢矫诬以妄适哉○王昭禹曰小行人有管节而掌节不言掌节所掌谓之邦节以辅王命所谓邦国之使使邦国者所执也小行人所达谓之天下之节则所谓龙节人节虎节管节邦国都鄙使者所执非王官所掌掌节不言都鄙之使节则使都鄙者无节以旌节行之而已<br />
　　郑锷曰节皆用金取其寒暑燥湿不能变也使者执节亦欲不更所守故有取于金焉辅节必以英簜所以防其外簜竹也所谓瑶琨篠簜是也以簜为函画为文彩使其英华外着内有不变之刚外有可观之文尊王命而重使华也【○王昭禹曰诗曰二矛重英又曰朱英緑縢则英之为饰明矣】○易氏曰金以为之铸象有坚而不变之义簜而加以英饰有仪文相接之礼<br />
　　门关用符节货贿用玺节道路用旌节皆有期以反节郑康成曰门关司门司关货贿者主通货贿之官谓司市也道路者主治五涂之官谓乡遂大夫也凡民逺出至于邦国邦国之民若来入由门者司门为之节入由关者司关为之节其商则司市为之节其以征令及家徙则乡遂大夫为之节唯时事而行不出关不用节也变司市言货贿者玺节主以通货贿非必由市或资于民家焉变乡遂言道路者容公邑及小都大都之吏皆主治五涂亦有民也符节者如今宫中诸官诏符玺节者今印章旌节今使者所持节也○王氏曰门关则以符合之货贿则以玺验之道路则以旌表之○黄氏曰节皆自掌节出符节付之门关之官玺节专之司关旌节付之道路之官郑曰乡遂大夫是也此专为民徙及有征令者也使随事用之王使旌节掌节予民之自外来者皆当有路节由都鄙者都鄙予由甸稍者甸稍予至关司关留之则予符节而入至门着出入之日出关反符节司关还其所留节而出入之自内出者于其所由予路节有传郑言唯时事而行不出关不用节是也盖关门之内常往来者也有期反节不独民与商虽门关道路之官亦有期而反之反而复予弊则更为邦国都鄙使节反必有时守节易世而反反则复予此皆掌节专行之职○郑康成曰将送者执此节以送行者皆以道里日时课如今邮行有程矣以防容奸擅有所适<br />
　　薛氏曰龙节虎节人节以金为之辅之以英簜至于符玺旌三节不言辅者以下文有以传辅之言凡则六节皆辅之以传矣但以金为者既辅之以英簜又辅之以传以竹为者不过以传辅之春秋之时所谓龙节者辅以玉而不辅以英簜昭二十九年公在郓使公孙衍献龙辅于齐侯说者以为龙辅玉者名所以取之辅龙节者矣至西汉时有铜虎符是龙节之属皆以金为之竹使符是旌节之属皆以竹为之周制行于汉而不行于春秋悲矣<br />
　　凡通达于天下者必有节以传辅之<br />
　　郑康成曰必有节言逺行无有不得节而出者○郑锷曰通达于天下非止于一乡一州可不与之节乎虽有节以为信必有传以为辅传者所以书其事二者相依而行是以有辅之之义<br />
　　无节者有几则不达<br />
　　郑康成曰圜土纳之<br />
　　孙氏曰先王之防范斯世使循循然入于矩度之内而无敢放意肆行自陷于颠越不恭之域以其有此具也夫制为之节达之天下同其法则居邦国都鄙守之以为重适郊野四方者执之以示信命令假之而行货贿待之而通故滛朋比徳不得逞其私合党缔交不果遂其志夫一物之微所系于人心之操舎国势之安危若是其切岂非先王驭天下机要哉<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十四<br />
　　钦定四库全书<br />
　　周礼订义巻二十五　　　宋　王与之　撰<br />
　　遂人中大夫二人<br />
　　郑康成曰六遂之地自逺郊达于畿中有公邑家邑小都大都○陈及之曰郑氏説六遂之地距王城百里以外至二百里若然则在郊甸中矣然秋官乡士掌国中遂士掌四郊则六遂之地亦有在四郊者盖六乡取国中之民作之不足则及四郊而乡士掌六乡之狱治在国中也六遂取四郊六乡余地作之不足则及郊甸而遂士掌六遂之狱治在四郊也所谓遂者正五家为邻至五县为遂必地里相连民居相接然后始成保伍可以相保相受相纠若分散别在他处则何以相管属耶<br />
　　王氏详説曰六遂之官与六乡之官一同六遂之法与六乡之法一同但六遂之官卑于六乡一等六遂之法与六乡相为异同耳且以乡遂之官言之六乡有大司徒在六遂则为遂人六乡有小司徒在六遂则为遂师六乡有乡大夫在六遂则为遂大夫六乡有州长在六遂则为县正鄙师即党正也鄼长即族师也里宰即闾胥也邻长即比长也然大司徒六命之卿而遂人不过中大夫小司徒中大夫而遂师不过下大夫此六遂之间长贰也乡大夫六命之卿而遂大夫不过中大夫州长中大夫而县正不过下大夫等而下之皆卑一命故六乡之下士一命而六遂之下士不命此乡遂之官异也且以乡遂之法言之六乡上地无莱亩而六遂上地则有莱五十亩矣六乡以一人为正卒其余为羡卒六遂则以一人为正卒一人为羡卒其余为余夫矣六乡所言伍两卒旅师军详于军制六遂所言遂沟洫浍川详于田制然军旅未始无田田制亦未始无军要之互文见义也他如遂大夫所谓三嵗大比则帅其吏而兴甿即乡大夫所谓宾兴贤能之法鄙师所谓祭祀若党正所谓祭禜鄼长所谓祭祀即族师所谓祭酺里宰所谓召敛即闾胥所谓召令邻长所谓徙于他邑从而授之即比长所谓徙于国中及郊从而授之也然五物之询徳行道艺之攷见于乡而不见于遂岂六遂无此等人耶○薛平仲曰乡民之居于国中及郊者先王为之兴贤能而使之出长入治以为之成市交易而使之各得其所夫然后务本尚实之风始有以转移斯民之趋向遂居六乡之外去王城百里之逺斯民朝夕之从事无非耕桑陇亩之务钱鏄耒耜之用如使其心嚻然有恶劳好逸之念亦何能一日自安于田里是以先王居民于野自五家而积之虽无所异于乡緫而名之曰遂焉所以使之自遂于其间不然吾能教之以稼穑而遂民或至于饱食暖衣而逸居焉岂非先王所惧哉【○孙氏曰周官内六乡而外六遂由遂以往采邑参焉一以遂法治之盖教必始于近以六乡为四方之标凖耕必勤于野以六遂为王畿之劝相遂虽互文见义亦各有先务也】<br />
　　掌邦之野<br />
　　郑康成曰郊外曰野谓甸稍县都○黄氏曰遂人因六遂而为名六遂在甸则所掌者甸地而已而曰掌邦之野盖合稍县都鄙法之当行者通掌之稍县都鄙居民防里授田沟洫治地皆野法与甸同其法悉自遂人出稍为邑县鄙为都则各聴于其主非遂人之所属也遂人中大夫秩比小司徒县二千五百家鄙五百家随民众寡而为之甸稍县鄙居民皆如此惟甸则合县为遂○曹氏曰遂人之职惟以掌邦之野为言然六遂之政令刑禁与稽民授田简兵教耕令赋起役之事无非本于六乡之成式遂人以下特其文互见而言之稍略耳<br />

                    <br>
                        　　以土地之图经田野造县鄙形体之灋五家为邻五邻为里四里为鄼【作管反】五鄼为鄙五鄙为县五县为遂○王昭禹曰土地之图大司徒所建之国以土地之图经田野则以所建之国为井牧沟涂田莱之类而经之也○郑康成曰经形体皆谓制分界也【○王氏曰其县鄙之地域有形其井邑沟涂有体其所以制而成之则有法○王昭禹曰形具而后有体故有县鄙之形斯为井邑沟涂之类以体之冇王国之形斯为门闱宫室之类以体之其所以体之者莫不有度数存焉夫是之谓形体之法】○易氏曰小不曰邻言鄙之成则邻之成可知大不曰遂言县之成则遂之成在其中言县鄙则举中以见上下<br />
　　项氏曰比则亲之至邻则始相邻近闾则同门里则同居族则族葬鄼则相賛助而已鄙之名卑于党县之名小于州凡遂之制皆放于乡【○郑康成曰异其名者示相变耳】○王氏曰比相保则邻亦相保闾相受则里亦相受族相葬则鄼亦相葬矣党相救则鄙亦相救矣州相赒则县亦相赒矣乡相宾则遂亦相宾矣【○王昭禹曰遂独不言者乡以教为主遂以耕为主】<br />
　　愚案以五起数以四成之四里则百家乃是数之小成<br />
　　陈宏甫曰周乡遂之法至百处无不以五起数盖百人是二队不百人不足以为甲更调起不得愚案遂之邻里鄼鄙县遂与乡之比闾族党州乡之法无异然司徒于乡不说经田野者以国中民防接比行保伍之法易故不必经与造民野处四散保伍之法难行复用经田野造县鄙成然后可定民居若小司徒经土地而井牧田野一句乃是制井田起军赋与制保伍以定民居不同井邑自四井以下则以四起数造县鄙自五家以下则以五起数井天下之田用丘甸法比天下之居用保伍法故曰地不里居田不井授终苟道也<br />
　　緫论<br />
　　曹氏曰乡遂王政之本皆以室数制之不容增减自郑氏参以里数欲求强合始指若干里为乡若干里为遂既室数与里数不合于是积算王畿千里之地去若干里为山林川泽又去若干里为不易一易再易之数然终有抵牾安有采地之制异于乡遂之说旁加广狭之说周家简易之制未免汨没于异同之论<br />
　　皆有地域沟树之使各掌其政令刑禁<br />
　　郑锷曰皆有地域以为之辨沟之以水树之以木有限域之周围有沟树之阻固建官设吏以治之使各掌其所治之政令刑禁民可得而治矣○易氏曰上言形体之法度地居民之法此言各掌其政令刑禁则命六遂之吏因县鄙之法而推行井地之法<br />
　　以嵗时稽其人民而授之田野简其兵器教之稼穑○贾氏曰授之田野若下夫一防百亩简其兵器若族师旗鼓兵革<br />
　　黄氏曰乡以州党居民防其卒伍即为军法故常自为六军而田与追胥皆竭作遂虽以县鄙居民而其军赋在丘乘军师田役皆有司马之法作其众庶而后防其车人之卒伍或多或少不可预定是则正卒犹不尽起况羡卒乎士师掌乡合州党族闾比之聨与其人民之什伍使之相安相受以比追胥之事谓之乡合则非野法也常常比之使之相安相受故仓卒可用遂未尝比安能临时尽起而用之乎故以为郑之说未尽然也惟起徒役无过家一人者似是然野之制军一甸七十五家耕之共一车则一家一人自有定制是则小司徒所谓无过家一人者仍为乡法耳六遂民数与六乡同权力相并事体略等先王诚有深意也地之等不同人之多寡亦异常有进退故以嵗时稽而授之皆农民也故惟教之自衞力穑之事授之田野野盖虞衡欤○王昭禹曰兵器不简则稼穑不可得而教必先衞其地域而有之然后斯能致力于稼穑不然虽有粟不可得而食<br />
　　凡治野<br />
　　黄氏曰治野言凡通乎邦国都鄙<br />
　　以下剂致甿<br />
　　王昭禹曰剂约剂所谓要书与甿约以征役用下地为率所以致之也【○黄氏曰致甿其事在旅师】○郑康成曰变民言甿异内外也甿犹懵懵无知貌也○曹氏曰六乡授田分上地中地下地为任民多寡之数而此则不复差别一以下地每家止任二人为率盖六遂既比乡为差逺而在野之地为最寛宜优其役而厚其力使之受地多而征调少庶民皆愿为之甿欲耕于王之野以滋生齿以实遂地○陈君举曰此指授田之夫言之者从役皆以下剂致甿岂有饶逺之间<br />
　　以田里安甿<br />
　　贾氏曰田则百亩之田里则五亩之宅【○王昭禹曰出则辈作于田入则族息于里授之田则彼得以安其耕授之里则彼得以安其居】<br />
　　以乐昬扰甿<br />
　　郑康成曰乐昬劝其昬姻如媒氏防男女扰顺也【○贾氏曰男女人之大欲存焉配以昬姻即顺民意】<br />
　　以土宜教甿稼穑<br />
　　王昭禹曰十二土名物不同稼穑之所宜亦异甿不能皆知故以土宜教之大司徒教稼穑植艺是也<br />
　　以兴耡【音助】利甿<br />
　　杜氏曰助谓起人民令相佐助【○刘执中曰兴起同井之民更相耡耨则各享其利】○王氏曰孟子曰唯助为有公田许慎释耡以商人七十而耡则助耡一也兴之以助公田则甿得所私焉所以利之<br />
　　以时器劝甿<br />
　　郑康成曰时器铸作耒耜钱镈之属○王氏曰善其器则以劝谓之时器则器之用各有时若耜以耕铚以获<br />
　　以彊予任甿<br />
　　郑康成曰彊予谓民有余力复予之田若余夫然【○李氏曰田作劳人之所惮吾彊其力而予之以地则民无遗力矣○项氏曰若野自六尺以及六十有五是也】<br />
　　緫论<br />
　　曹氏曰生有常产居有常室而甿之安逸可知婚姻相通礼文相乐而甿之顺扰可知壤物之辨则甿知稼穑之宜耡耦之兴则甿享共耕之利农具有常器则因其时而劝之丁壮有余力则加其田而任之咸使之有固志而休养生息无余憾矣<br />
　　以土均平政<br />
　　黄氏曰乡民合士与农而教之故授田少役多每月读法四时田猎春秋祭祀征役丧纪防聚多贡税轻野皆农民专以稼穑任之故授田多役简贡税重以土均平政政如字政役不平而后人机巧趋利或遂逃其业利均则政平土均之职可致【○郑康成曰政读为征土均掌均平其税】<br />
　　辨其野之土上地中地下地以颁田里上地夫一防田百畮莱五十畮余夫亦如之中地夫一防田百畮莱百畮余夫亦如之下地夫一防田百畮莱二百畮余夫亦如之<br />
　　愚案郑锷说见大司徒造都鄙及小司徒均土地之下<br />
　　郑康成曰防城邑之居孟子所云五亩之宅树之以桑麻者也【○郑司农曰防居也子云有田一防谓百畮之居】莱谓休不耕者○项氏曰里以防计田以畮计田有汚莱里无上下故里皆一防而田有多寡○郑康成曰六遂之民竒受一防虽上地犹有莱皆所以饶逺也【○项氏曰上地无莱田则非治野致甿之法遂人之致甿必优于乡○曹氏曰遂既以下剂致甿虽上地亦使之少休不耕庶不尽其地力所以优遂民也○周氏曰遂人掌邦之野其地必广而瘠若置都邑处必狭而肥故遂人上地有莱田】曹氏曰乡不言夫一防惟言受田而遂之上地中地下地皆言夫一防乡不言余夫而遂之上地中地下地皆言余夫亦如之者盖乡去王城密迩遂在乡之外地有逺近势有重轻赴愬有易难恤察有详略特示优厚于六遂非以薄六乡也亦不泄迩忘逺之深指其为均一也<br />
　　薛氏曰先儒谓父子祖孙不可分者为余夫未知授田之制则何以也曰司徒言均土地而稽其人民上地家七人中地家六人下地家五人今此田莱固有定制为子孙蕃盛家有十人必以五人为正夫受下地之田五人为余夫受田亦如下地夫之数家十一人以六人为中地正夫而五人为下地余夫家十有二人则六人为中地正夫而六人为中地余夫家十有三人则七人为上地正夫六人为中地余夫家十有四人则七人为上地正夫七人为上地余夫至于家十有五人则五人为下地正夫其十人则分为两下地余夫从此推之虽百口之家亦可分若家止九人则将何为孟子曰上农夫食九人其次食八人彼以此七人而受上地之田则田莱之广且美岂不能赡九人耶【○愚案此说颁余夫田亦如三等受田之数】<br />
　　图说曰先王之于民受地虽均百亩然其子弟之众或食不足而力有余则又以余夫任之诗所谓侯彊侯以经所谓以彊予任甿也然余夫之田不过二十五亩以其家既受田百畮又以百亩与之则彼力所不逮矣故其田四分农夫之一而已礼言上地田百畮莱五十畮中地二十五畮莱亦二十五畮下地二十五畮莱五十畮则所谓如之者如田莱之多寡而已非谓余夫亦受百畮之田如正农也郑氏之说不与孟子合贾氏又从而释之此附防之论也○刘氏曰亦如之者亦如其莱也余夫未具夫妇未当受田如其莱而已孟子曰余夫二十五畮【○愚案此说颁余夫田视正农受莱四分之一大约不过二十五亩求合孟子之说】<br />
　　黄氏曰里即其防之所在上中下地亦以其人之多寡授之孟子曰余夫二十五亩乡田同井则乡法也遂人上中下地田莱余夫如正夫之数野法也所谓彊予也一夫百亩以今亩计之为四十亩臣妾闲民移用野法一甸六十四井七十五家耕之上地当授田三百九十九夫田莱公田皆计余百九十七夫中地当授田四百二十二夫余百五十四夫下地当授田四百五十夫余七十六夫上地余最多王制上农夫食九人其次食八人其次食七人小司徒减上二等自七人为则上地当容此二等也故增一百十五夫而登矣二家増三人中地二家五人盖与上下相进退也二家五人则一家三人一家二人故增六十五夫而登矣下地余少増二十五夫而止耳然其下有食四人者有食三人者可任者未必皆二人也要之当使有余以待増不使当増而不足先王制事无不如此郑谓六遂之民竒受一防本谓民居郭巳受宅又竒受一防于野其说误而疏家又谓余夫竒别更受防备离居之法益疏矣【○愚案此说作讣夫受田其地有余又与前二说不同】<br />
　　易氏曰或曰上地人数之损则将迁之中地下地乎下地人数之增亦将迁之上地中地乎中地之增损亦然曰非迁其人也因其人之损益为田之进退而已遂师以时登其夫家之众寡遂大夫以时稽其夫家之众寡然后遂人以嵗时稽其人民而授之田野正为是也<br />
　　礼库曰司徒是造都鄙法遂人是颁田里法不容相类<br />
　　陈宏甫曰盖都鄙受田之制与邦国同六遂受田之制与六乡同互见其义<br />
　　凡治野夫闲有遂遂上有径十夫有沟沟上有畛【之忍反】百夫有洫【况域反】洫上有涂千夫有浍【古外反】浍上有道万夫有川川上有路以达于畿<br />
　　郑康成曰十夫二邻之田百夫一鄼之田千夫二鄙之田万夫四县之田○郑锷曰田必资水水欲通于川行必由路路欲达于畿自一夫之田至千夫之田为遂沟洫浍所以通水于川自夫闲之遂至万夫之川为径畛涂道路所以通道于畿广深各二尺曰遂言水自是而之他也广深倍遂曰沟言十百相交而水相往来也广深倍沟曰洫言水相流通如人血脉也广二寻深二仞曰浍言众水皆防乎此也至于川则集众流而无所不通宜至于海矣通水以此则旱有所资而水亦无浸淫之患遂上有径可容牛马沟上有畛可容大车洫上有涂可容乗车一轨浍上有道可容乗车二轨则川上有路可容乗车三轨通道以此则车与徒无所往而不达凡此五沟五涂之制自禹以来至是始备【○项氏曰先王不能使天下无旱涝能使旱涝不为灾有沟以道水而有】【涂以防水因夫之多寡而为之道水因水之大小而为之防水水则达扵川道则达扵畿若其广深则匠人详之矣】陆佃曰小司徒九夫为井匠人亦九夫为井井闲有沟自井地言之遂人十夫有沟自涂言之然遂人百夫有洫而匠人十里为成成闲有洫则九百夫之地遂人千夫有浍而匠人百里为同同闲有浍非一同之闲包以一浍而已谓共闲有浍也成同地之广者也洫又浍沟之大者也于成举洫于同举浍亦其大略云耳○陈及之曰周制井田之法通行于天下安有内外之异哉遂人言十夫有沟以一直度之也凡十夫之田田首必有一沟以防水以方度之则方一里之地所容者九夫其间广四尺深四尺者谓之沟则方一里之内凡四沟矣两旁各一沟中闲二沟遂人云百夫有洫是百夫之地相连属而同以一洫防水以方度之则方十里之成所容者九百夫其闲广八尺深八尺谓之洫则方十里之内凡四洫矣两旁各一洫中闲二洫至于浍亦然若川则非人力所能为故匠人不为川而云两山之闲必有川焉遂人万夫有川亦大约言之耳大槩遂水防于沟沟水防于洫洫水防于浍浍水防于川其纵横因地势之便利遂人匠人以大意言之遂人以长言之故曰以达于畿匠人以方言之故止一同耳【○陈氏曰遂人所言者积数也匠人所言者方法也积数则讣其所有者言之方法则积其所围之内者名之其实一制也○陈君举曰沟洫之制无乡遂采地之异遂人言夫者指实地者言之山林川泽不在其数匠人以里言者沟洫咸在其中所以用里数也○薛氏曰遂人言卜夫有沟以旁加言之也匠人以九夫为井井闲谓之沟以实数言之也】愚案遂人自十夫起数匠人自九夫起数井田之法惟九夫共井未有十夫共者此郑氏所以谓遂人法与匠人不同也必欲合其说宜以大约计之不可拘也遂人所谓夫闲有遂即匠人广二尺深二尺之遂也遂人十夫为沟即匠人九夫为井井闲广四尺深四尺之沟也匠人谓九夫而遂人乃云十夫者遂沟以十夫之地约之耳而匠人方十里为成成闲广八尺深八尺谓之洫计一成之地乃是百井九百夫之地方有洫而遂人言百夫有洫盖止言百夫之田始共一洫而成闲有洫则緫一成之内九百夫之田凡九洫矣匠人言百里为同同闲广二寻深二仭谓之浍计一同之地乃是万井九万夫之地而遂人言千夫为浍盖止言千夫之田始共一浍而同闲有浍则緫一同九万夫之田凡九十浍矣人力所为止于浍此外则自然之川故遂人万夫有川而匠人一同九万夫之外亦曰专达于川要知一同之内自浍而达者已有川矣此皆以大约言之<br />
　　黄氏曰此与匠人一法乡不为沟洫夫屋九比遂野法也沟洫之制详八家皆私百亩其中为公田沟洫不独治田且设固焉自甸达于畿皆野法也故曰凡治野遂人十夫有沟匠人九夫为井盖一井十夫其中为遂而沟环之地居十夫而井实得九夫之地也案司马法一同万井九万夫则虽乡一井亦谓十夫之地为遂沟与野同不为洫浍孟子言方里而井井九百亩盖一里十夫容九百亩于其中非谓方一里只得九百亩也治地郊与野异者郊居百里四同之地无多山陵林麓其地之高者为城郭防园平者为田负郭之田多膏腴下者为薮牧其间水泽足以灌溉亦必为沟畎以行之但不为洫浍涂路经纬之形如治野耳观载师郊田则当时因土之宜可见遂沟兼径畛不能为一夫寛饶之使有余地也诗中田有庐畺埸有皆寛饶之地畺埸其界域也积方百夫沟经纬其中而洫环之成方十里千夫之地十除其一为百井九百夫洫经纬其中而浍环之同方百里十万夫之地十除其一为万井九万夫浍经纬其中而川环之遂人言百夫有洫者谓积方百夫而洫居其外也匠人言方十里为成成闲广八尺谓之洫者开方十里而洫居其中也方十里则为百夫者十遂人言千夫有浍者亦积方千夫有浍在其外也匠人言方百里为同同闲广二寻谓之浍者亦开方百里而浍居其中也方百里则为千夫者十故曰其法一也遂人言万夫有川通地势而着经界之法也匠人言专达于川因地势以见非人力之所为也然则川形未必正方其旁多华离之地皆不井书曰濬畎浍距川川盖山泽自然之位故匠人曰凡天下之地势两山之闲必有川焉疏家言此川亦人造疎甚郑康成小司徒注成方十里其中八里为甸六十四井五百七十六夫出税旁加一里为一成十里三十六井三百二十四夫治沟洫积而至四都八十里旁加十里乃得方百里为一同积万井九万夫其四千九十六井三万六千八百六十四夫出税二千三百四井二万七百三十六夫治洫三千六百井三万二千四百夫治浍乖误甚矣自十夫积而至十万夫皆十除其一者九夫共得一夫之地以治遂沟径畛且有寛余之地矣其余洫浍涂路为地可计百夫之洫为地十七亩有竒涂如之积而为一成十里为方百夫者十洫涂之地三夫半而已安用三百二十四夫哉千夫之浍三十五亩有竒路加浍十一亩有竒通为四十六亩积而为同百里为方十夫者十涂路之地四十六夫而已又安用三千六百井三万二千四百夫哉一同百里为方十里者百洫涂三百四十夫郑言一同二万七百三十六夫治洫大抵遂人展地匠人制形一同之地定为万井沟洫棊布于是以小司徒丘乘之法比之自井为邑为丘而为甸七十五家耕之出车一乘又为县为都其法备矣一同万井九万夫六千四百井出税赋车百乘其余二千六百井为山林川泽邑里县鄙为洫浍涂路沟畛不计犹有余则为闲田遂人下剂致甿固当常有地以待之六遂赋车千乘而为六军十二同一同未必尽平地能为九万夫不足则兼取班孟坚汉书曰同方百里提封万井除山川淳卤城池邑居园囿术路三千六百井定出赋六千四百井虽大约言之且其说未必尽合周礼然其论井地则精于郑矣郑康成注小司徒曰九夫为井方一里小司徒经之匠人为之沟洫相包乃成其说是矣惟不悟遂人匠人本一法因见遂人以十夫起数则曰此沟洫法也匠人以九夫起数则曰此井田法也两说既离乃欲合遂人于司马法以为乡遂皆无公田皆税夫又欲合小司徒于匠人则以为畿内不为井田而小司徒丘甸实井田也乃曰此为造都鄙法及见孟子八家皆私百亩其中为公田诗雨我公田遂及我私春秋初税亩传言谷出不过借有若对鲁哀公盍彻皆井田也则又欲合之于周礼乃以为周制王畿用夏贡法邦国用殷助法乡遂公邑之吏役民以公使不得恤其私诸侯专一国贪暴无艺故通其率以什一为正夫岂独纷错无统而矫诬先王失建邦设土树后王君公之大体矣司马法乡法也不独不为公田沟洫之制亦略故以夫屋比地而一同万井三万家与小司徒夫屋为合是为乡法遂人野法也沟浍距川与小司徒井牧为合是为野法经乡野异条郑谓之同制何据哉司徒施教法于都鄙比闾族党乡州与王国同故以室数制其域不使山川沟洫妨其实地正不为井田而康成反以丘甸为造都鄙法何据哉野九一而助国中什一使自赋孟子教滕文公使复先王旧法则诸侯有野与王国同矣康成知邦国用遂法合于孟子而不知什一自赋亦孟子之言乃谓通其率以什一为正则又何哉曹氏曰因授田而思至于治沟洫因沟洫而思至于治涂路必使纵横参错曲折而后进不得以率意而直达人以为此特定田制耳此特通水利耳不知先王寓兵于农藏丘乘于井牧而御外侮防冲突之意已潜寓于其间也<br />

                    <br>
                        　　以嵗时登其夫家之众寡及其六畜车辇辨其老幼废疾与其施【式氏反】舎者<br />
　　郑康成曰登成也犹定也【○王昭禹曰登上其籍】夫家犹言男女也○王氏曰遂人既登其夫家众寡六畜车辇遂师又以时登则遂师登之于遂人遂人登之于小司徒【○郑锷曰小司徒颁比法于六乡之大夫使各登其乡之众寡则颁于六遂从可知也】○郑康成曰施读为弛【○郑锷曰辨其可施以事者与其可舍者则病者得所养而壮者不为游手】<br />
　　易氏曰知夫家众寡之数则上地任三人而舍其四下地任二人而舍其三凡父祖子孙之不可分而兄弟夫妇之交相养者举在是知六畜车辇之数则老得以食肉祭得以用牲车得以供服乘辇得以载任器者举在是至于辨老幼废疾与其施舍者则敬老慈幼与夫养万民之疾病禄庻人之在官者又非一端而已○曹氏曰校登必以嵗时盖前嵗之已登者逮于今则増损不同矣一时之已登者越三时则耗亡不等矣民自生齿以上皆登于版耕稼起于一夫而王畿千里之民无不各任其力调兵起于伍长而六军七万五千之众无不各禀其令虽车辇器械之细牛马六畜之猥冗无不素具于籍一旦有事随取而足盖其凡目可稽而储备有实此功用在乎素讲所谓事前定则不困者此也<br />
　　以颁职作事以令贡赋以令师田以起政役<br />
　　郑康成曰职谓九职分其农牧虞衡之职使民为其事也载师云以物地事授地职互言矣贡九贡赋九赋政役出徒役○易氏曰先职事贡赋而后及于师田政役无非因其财力而用之先王岂徒用其财力哉爱养斯民于是乎在<br />
　　若起野役则令各帅其所治之民而至<br />
　　贾氏曰起野役若小司徒起徒役毋过家一人之类【○郑康成曰役谓师田若有功作也】令各帅其民而至者谓县正已下县正云若将用野民则帅而至是县正受遂人之令也<br />
　　以遂之大旗致之其不用命者诛之<br />
　　郑康成曰遂之大旗熊虎【○贾氏曰遂人虽是大夫合用鸟隼之旟致众今遂人掌众与大司徒同故得用熊虎为旗】○王氏曰乡师致民以司徒之大旗遂人所谓大旗亦司徒之大旗于是建焉于遂言遂之大旗则乡可知于乡言司徒之大旗则遂亦可知<br />
　　凡国祭祀共野牲令野职<br />
　　郑康成曰共野牲入于牧人以待事○贾氏曰野职薪炭之属此官令之委人敛之故委人云敛薪刍凡疏材木材<br />
　　易氏曰遂人掌邦之野故此数节皆谓之野牲曰野牲以六牲出于野共而入于牧人职曰野职以薪刍疏材木材出于野而令委人敛之<br />
　　凡宾客令脩野道而委积<br />
　　郑康成曰委积于庐宿市○贾氏曰大司徒令野脩道委积谓緫令遗人此于百里外野道又令之故注云是亦令遗人<br />
　　黄氏曰大司徒大宾客令野脩道委积小司徒小宾客令野脩道委积遂人凡宾客令野脩道而委积遗人委积以待宾客独军旅无所见军旅急兴王师所至得辄发是宜有成法<br />
　　大丧帅六遂之役而致之掌其政令及葬帅而属【音烛】六綍【音弗】及窆陈役<br />
　　郑康成曰役给墓上事及竁也○贾氏曰竁谓穿圹之等○黄氏曰帅六遂之役致之郑云致于司徒恐未然致之于稍人遂人不直致于司徒也稍人曰大丧帅蜃车与其役以至以聴于司徒綍举棺索【○贾氏曰据在棺则曰綍据在道则曰引六遂之役不在道故据在棺而言綍】用綍旁六执之者天子其千人与【○贾氏曰杂记诸侯执綍五百人大夫三百人以此约之则天子千人愚案窆字见乡师】<br />
　　贾氏曰六乡近使主殡及啓朝为始在祖庙之中将行载棺于蜃车属六綍则六遂为终至于在道言引则还使六乡为始至圹窆下棺则还使六遂为终○黄氏曰及葬大司徒亲帅乡役属六引遂亦帅野役属六綍及窆陈列之使背碑引綍司徒皆节制之司徒节制野役见于经者独此事<br />
　　凡事致野役而师田作野民帅而至掌其政治禁令○王昭禹曰言事而又言师田则事乃力政之事○郑锷曰国有功役之事又有师田之事功役则用当役之人师田则众民竭作故于事言野役于师田言野民当役之人则致之使自至众力竭作则其事之大有以作而起之遂人帅而至掌政治禁令以齐一之则众虽繁不乱矣○黄氏曰事为司空事典帅而致于稍人稍人帅而聴于司马<br />
　　遂师下大夫四人上士八人中士十有六人旅下士三十有二人府四人史十有二人胥十有二人徒百有二十人<br />
　　刘执中曰遂大夫各居其遂以施政教遂师则賛遂人居司徒之府以治六遂之政令犹乡师賛小司徒居于内以治六乡<br />
　　愚案刘氏之说推之盖司徒主六乡遂人主六遂乡师为司徒之攷遂师为遂人之攷乡师居司徒府固无可疑遂人遂师亦必居朝以緫六遂之事自乡遂大夫以下至比邻之长则各居其所治矣但乡大夫既曰卿则必朝之六卿兼之以其地在百里之内故其官可居于朝若六遂在二百里则遂大夫必各居其所治之遂可也<br />
　　各掌其遂之政令戒禁<br />
　　贾氏曰遂师所掌如乡师亦二人共主三遂<br />
　　易氏曰政若颁职作事以起政役之类令若令野职野赋令野脩道之类戒与禁则辅此而已<br />
　　以时登其夫家之众寡六畜车辇辨其施舍与其可任者<br />
　　王昭禹曰登其籍于遂人乡师以时稽其夫家众寡遂师登而不稽者以有遂大夫稽之也<br />
　　郑锷曰经言施舍多矣或以施为弛或只读如本字此辨其施舍继以与其可任则施当读为弛盖对可任而言○项氏曰民有贵贱老幼废疾贤能在所施舍其可任者又有家三人二家五人家二人之异故辨之以知民力○刘迎曰遂师之辨施舍与可任将以井牧其田野<br />
　　经牧其田野辨其可食者周知其数而任之以征财征以作役事则聴其治讼<br />
　　郑康成曰经牧制田界与井也【○刘执中曰经牧谓随地而増莱田也】○王氏曰犹小司徒所谓经土地而井牧其田野不言井则以下言辨其可食者周知其数而任之故也○郑锷曰辨其田之可耕则耕之野之可畜则牧之○郑康成曰可食谓今年所当耕者【○刘中义曰一易之田间一嵗而可食再易之田闲二嵗而可食】○易氏曰遂之三地有田皆有莱为莱则不耕为田则可以耕而食辨其可食而后可以周知井牧田野之数既知其数然后可以颁地任民○曹氏曰遂民授田虽有上中下三等之殊其闲或系于天时人事之不齐则地力所出亦不可以定法而槩论固有上地稍薄亦可以为中者有中地稍薄亦可以为下者倘恃吾定数不加精察则财征役事不为民病者几希<br />
　　郑康成曰财征赋税之事○易氏曰取其财谓之财征用其力谓之役事二者周知其数而任之故征不病民财役不伤民力征不均则有治治不服则有讼遂师聴之<br />
　　巡其稼穑而移用其民以救其时事<br />
　　王昭禹曰稼穑之时不可缓民之札丧为无常苟困于札丧而力不逮则时事于是乎废先王乃移用其民以救之○易氏曰水溢旱干非一遂之民所能胜故移用他民以救之亦如五党相救之法然则与大司徒之移民何别曰大司徒移民者移之使有余财遂师移用其民者移之使有余力<br />
　　凡国祭祀审其誓戒共其野牲<br />
　　王氏详说曰案大宰职云大祭祀掌百官之誓戒大司冦云涖誓百官戒于百族祀大事也誓戒又祀事之大也大宰掌之所以致其谨大司冦涖之所以防其犯六乡司徒之官逺在二百里之中誓戒之事固无预焉但审之而已审其誓戒即共其野牲矣是以先期而辨事盖大司徒预于国之大祭祀小司徒预于国之小祭祀皆奉其牛牲而羞其肆遂官逺矣遂师之共野牲者共于遂人遂人之共野牲者共于牧人六遂何誓戒之有郑氏阙然无说而以审为聴误矣○王昭禹曰遂人凡国祭祀共野牲遂师又共野牲则賛遂人共牲入于牧人也以遂师登六畜牧其田野故也<br />
　　入野职野赋于玉府<br />
　　郑康成曰民所入货贿以当九职九赋中玉府之用者○王氏详说曰六遂之地民曰野民牲曰野牲道曰野道役曰野役职曰野职无适而非野职九职赋九赋大府内府之所掌其所以入于玉府者特式贡之余财耳今六遂之民而以九职九赋得入于玉府者何耶盖玉府掌玩好之物成周之制使民各任其所赋若角人掌以时征齿角凡骨物于山泽之农以当邦赋之政令羽人掌以时征羽翮之政于山泽之农以当邦赋之政令掌葛以时征絺绤之材于山农征草贡之材于泽农以当邦赋之政令野职野赋之得入于玉府者其是欤○黄氏曰虞衡本自为一官府而属于遂以其有农当授地颁职作事通于遂政而遂师徴财征故其当入玉府者由遂师专达其余则与凡赋入于有司<br />
　　宾客则巡其道脩庀【匹尔反】其委积<br />
　　郑康成曰巡其道脩行治道路○郑司农曰庀具也<br />
　　大丧使帅其属以幄帟先道野役及窆抱磿【音歴】共丘笼【力量反】及蜃【市轸反】车之役<br />
　　郑康成曰幄帟先所以为葬窆之闲先张神坐使以幄帟先者太宰也其余司徒也○王氏曰幕人大丧共帷幕帟绶今此幄帟非幕人所共矣道野役帅以至墓【黄氏曰谓道之居先备缓急用之】磿者适歴执綍者名也【○贾氏曰天子千人分布于六綍之上谓之适歴者分布稀疏得所名为适歴执綍之人背碑负引而退行遂师抱持版之名字巡行而校録之以知在否故云抱磿】丘笼之役竁复土也其器曰笼蜃车柩路也柩路载柳四轮廹地而行有似于蜃因取名焉行至圹乃说更复载龙輴【○贾氏曰四轮廹地而行即辁车以二轴贯四轮四轮即说文云无辐曰辁是也】○王氏曰蜃车载闉圹之蜃者○王昭禹曰遂师则共蜃车之役人也曹氏曰凡取于野之物供朝廷以成礼者势力号令所驱在后世常有旁科杂扰之患今惟一遂师专之政不出于多门吏不至于并縁而六遂之民亦免于苛征倍役矣<br />
　　军旅田猎平野民掌其禁令<br />
　　郑康成曰平谓正其行列部伍【○易氏曰如大司马狩田之礼陈车徒有司平之】<br />
　　比叙其事而赏罚<br />
　　贾氏曰比叙者校比次叙其行伍而行赏罚<br />
<br />
<br />
<br />
<br />
<br />
<br />
　　周礼订义卷二十五<br />
<经部,礼类,周礼之属,周礼订义><br />
　　钦定四库全书<br />
　　周礼订义卷二十六　　　宋　王与之　撰<br />
　　遂大夫每遂中大夫一人<br />
　　贾氏曰遂大夫各主一遂如郷大夫各主一郷但其官皆卑于郷官命数皆减一等是以遂大夫中大夫一人不使卿差次至邻长则是不命之士为之其郷之比长则下士○薛平仲曰六郷之民既环居于国城之内外则公卿大夫实易以从容其间先王因势之便以分其职则<br />
　　爵秩之隆所以加于六遂一等者其理则然<br />
　　非固厚于六郷彼为遂之民者既间居于甸<br />
　　稍县都之中而所谓王子弟之亲与夫公卿大夫之尊又皆食邑于其内则其统临而镇抚之者盖亦至矣而遂复设官以从而教治之则爵位之杀所以降于六郷一等者盖所重在彼抑岂有薄于六遂者哉<br />
　　又曰六遂中大夫六人下大夫三十人上士百五人中士七百五十人下士三千人邻长不命万二千五百人【○愚案邻长推为五家之长其受田与五家等本非有禄以养之余说见比长】<br />
　　各掌其遂之政令以岁时稽其夫家之众寡六畜田野辨其可任者与其可施舍者<br />
　　贾氏曰此与遂师职意同○王昭禹曰郷大夫以岁时登其夫家众寡遂大夫不登以遂人登之盖郷之官莫尊于郷大夫遂之官莫尊于遂人【○李嘉防曰遂师曰登遂大夫曰稽遂大夫稽之于下遂师登之于上】<br />
　　易氏曰郷大夫辨其可任者国中自七尺以及六十野自六尺以及六十有五皆征之则遂大夫所谓可任者犹是郷大夫言其可舍者国中贵者贤者能者服公事者老者疾者皆舍则遂大夫所谓可施舍者亦犹是<br />
　　以教稼穑以稽功事<br />
　　易氏曰黍稌高下穜稑先后以教稼穑有如此者田莱之荒治牧畜之登耗以稽功事有如此者【○郑康成曰功事九职之事民所以为功业】<br />
　　掌其政令戒禁听其治讼<br />
　　易氏曰掌其政令戒禁则制之于未然听其治讼则决之于已然此虽郷大夫之所不言然六郷有井牧之制卒伍之制有贡赋税敛之事举此可以见彼○王氏详说曰遂师遂大夫言政令戒禁至于县正鄙师鄼长里宰则特言政令而戒禁无与邻长于政令又无与<br />
　　令为邑者岁终则防政致事<br />
　　郑康成曰不言其遂之吏而言为邑者容公邑及卿大夫王子弟之采邑政令戒禁遂大夫亦施焉【○曹氏曰王畿千里之地自六郷六遂之民緫为十有五万家其余地天子使史治之不统于遂官者是为公邑公邑之外为大夫之采邑者是为家邑家邑之外为卿之采地者则为小都小都之外为王子弟之采地者则为大都虽日家曰都各有不同而实皆采邑也遂大夫令为邑者则所职不止于六遂并与公邑卿大夫王子弟之采邑皆治之则所治者广矣】○易氏曰为邑之吏有政有事一岁之政岁终必防一岁之事岁终必致吏之勤怠善否皆可于岁终攷之【○曹氏曰歳终会政致事将以达其可诛可赏可废可兴之实于朝廷】<br />
　　正岁简稼器脩稼政<br />
　　郑康成曰简犹阅也稼器耒耜镃基之属稼政孟春之月令所云皆脩封疆审端径术善相丘陵阪险原隰土地所冝五谷所殖以教道民必躬亲之○易氏曰简之脩之于正岁之始先期而为之具也○曹氏曰此亦教邑甿者<br />
　　三岁大比【毗志反】则帅其吏而兴甿<br />
　　郑康成曰兴甿举民贤者能者如六郷之为兴犹举也【○刘迎曰兴甿不过明有功属地治而己后世孝亷贤良之举即兴贤能之遗制力田即兴甿之遗制岂可比而一之】○黄氏曰郷之所谓贤者皆以徳能者皆以道遂未尝以此教安得以此兴之甿即遂人下剂致之田里安之乐昬扰之也七万五千家几二万人必当有桀异聦慧者于是乎兴之○李景齐曰六遂以耕为主遂大夫所掌要不过教民稼穑之事宾兴何与焉盖大司徒以乡三物教万民而宾兴之继以施教法于邦国都鄙则教之施于六遂亦可知也田野之中莫非可取之才有遂大夫从而兴之固不至老于龛岩深谷之下而不获进矣【○曹氏曰宾兴之礼既详见于郷则遂之兴甿安得不同于郷大夫宾兴之初郷近于内故以教为主遂逺于外故以耕为主前后互见其实一也】○易氏曰小雅曰或耘或耔黍稷薿薿攸介攸止烝我髦士求髦士于或耘或耔之间得非六遂兴甿之遗意○曹氏曰教养之本在于井田耕农之中郷遂之有司所以察其民者固非一端而公论之所称者固非一日则兴于井田者决无虚伪趋竞之人于是取而用之其贤而有徳者可以仪表于民庶之上观感而化而风俗厚矣其能而有才者可以图回于事为之间纲举目张而治绩着矣【○林椅曰在遂邻有长里有宰县有正大比兴甿为此耳】<br />

                    <br>
                        　　明其有功者属其地治者<br />
　　黄氏曰遂大夫专以教稼穑为职而里宰合耦于耡鄼长趋其耕耨无非农事者故兴甿明其有功者亦惟田功而已虽然谨庠序之教申之以孝弟之义虽在畎亩不敢废也故汉举孝弟力田有三代遗意属其地治者谓有黜陟废兴治地之官当有阙絶于是以新兴之甿聫属之兴贤能曰出使长之入使治之兴甿曰属其地治者各因其平日之所服习者而官之故曰兴士于庠序兴农于畎亩【○郑康成曰属犹聚又因举吏治有功者而聚勑其余以职事○王氏曰明其有功者则察举其属人之有功属其地治者则聮比其地治之职事】○曹氏曰明有功非不及徳也其服勤于田畆而有功者即其实徳也属地治非不及教也其聫属于地治而无旷者即其实教也<br />
　　凡为邑者以四达戒其功事而诛赏废兴之<br />
　　易氏曰六遂之所稽者功事功事则农事之着于功者也为邑者以四达而戒之所以见王政之公通行于天下四达即所谓四达而不悖为公邑者四达于邦甸之地为家邑者四达于家削之地为都邑者四达于小都大都之地四达而戒其功事则民无不趋于事事无不着于功行之以诛赏废兴则功事之戒无非教矣○黄氏曰四达谓达之于四畺凡为邑者皆得戒其功事而诛赏废兴之事即所谓以稽功事者也【○郑康成曰四达者治民之事大通者有四夫家众寡也六畜车辇也稼穑耕耨也旗鼓兵革也○刘执中曰治教其民有四事可以上达于王一曰食达有以御水旱二曰兵达有以治军旅三曰贤达有以补教化四曰能达有以成政治为邑之事惟是四者可达于王则受上赏○郑锷曰里鄼县鄙之吏位卑职微无由自达于上令戒之以勉立辨事以谓遂大夫当达之遂人遂人达之司徒司徒达之于王彼其小吏勤职于下得以声名彰彻于上安得不自勉哉○王氏曰凡国之政令自王达之于大司徒自大司徒达之于遂人自遂人达之于遂大夫自遂大夫达之于为邑者此之谓四达】<br />
　　郑锷曰有以戒之于其先则视其勤惰以行诛赏废兴诛赏废兴非遂大夫所得而专亦达于王而已<br />
　　县正每县下大夫一人<br />
　　王氏曰遂官各降郷一等其官各亦降焉故州谓之长县与党同谓之正鄙与族同谓之师<br />
　　各掌其县之政令徴比<br />
　　贾氏曰谓政教号令徴发校比之等○黄氏曰徴徴敛也谓之政令徴比比而徴之小司徒井邑丘甸令贡赋税敛之事是也<br />
　　郑锷曰或徴其赋役或比其众寡非有政令何以治哉<br />
　　以颁田里以分职事掌其治讼趋【音促】其稼事而赏罚之项氏曰颁田里谓一百畆之类○贾氏曰分职事者即九职之功事也○郑锷曰民事不可缓稼事伊始则趋之使趋时<br />
　　易氏曰颁田里所以安民也分以职事听其治狱亦所以安之而已然人情安则狃于故常而不知勉故为之趋其稼事而赏罚行焉赏罚虽不可详先王之时入其疆而田野治则有庆入其疆而土地荒芜则有让赏罚之行于上也耕耨者有秩叙之赐不耕者有祭无盛之耻赏罚之行于下也然急于劝民而作之以不自已则民无不举之职事【○郑锷曰民之好逸恶劳古今则一何古之农民不惮作劳丁壮耕而妇女馌后之农民不昬作劳至于舍其耒耜而去于游手是无他古者非特务农之君以劝农为先盖亦为吏者得用赏罚以与之从事勤于三时者吏则有赏彼安得不慕赏以致勤惰于稼事者吏则有罚彼安得不畏罚而自惰观县正趋其稼事而赏罚之之语信周家之吏劝民有术矣然考其赏法无所见惟里宰行其秩序之说意其为力田之赏如汉世力田者赐爵一级二级之类若夫不耕之罚则出屋粟是也○李嘉防曰颁田里分职事虑有不得其平于是掌其治讼趋其稼事必有勤惰之分故有赏罚】<br />
　　若将用野民师田行役移执事则帅而至治其政令○王氏曰移执事若遂师所谓廵其稼穑而移用其民以救其时事也○易氏曰众之所集多寡不等则移民以执事治其政令所以用之简之任之也<br />
　　既役则稽功防事而诛赏<br />
　　刘执中曰稽攷其功程防其羣吏所集之事职否而正其诛赏<br />
　　黄氏曰亦攷察之如郷师<br />
　　鄙师每鄙上士一人<br />
　　郑锷曰教法行于六郷而六遂无书攷徳行道艺之事三岁兴甿何鄙师犹郷之党正名谓之师非有敎法何以为师乎<br />
　　各掌其鄙之政令祭祀<br />
　　黄氏曰遂之祭祀见于此所以敎敬也郑以郷党祭禜遂鄙视党然郷州祭社野县不祭社又禜之名不出疑野祭法略皆不立名或社或禜皆得祭于此岂非里社者欤○郑锷曰鄙师掌其祭祀则祭祀之时亦如党正敎其礼事明矣<br />
　　凡作民则掌其戒令<br />
　　郑康成曰作民谓起役○易氏曰戒令所以肃众志军法以百家应调发之数故鄼长以旗鼓兵革帅其民而至至五百家为一小阵然后鄙师为之掌其戒令<br />
　　以时数其众庶而察其媺恶而诛赏<br />
　　郑康成曰时四时也○黄氏曰数众庶稽其在不也媺恶其人之善良竒衺也自遂师至鄙师皆行诛赏与郷不同郷之诛赏必告于上○易氏曰周官校登稽比之政皆言众寡鄙师独言众庶盖至于五百家则利足以同营害足以同御斯可以言庶矣众至于庶则有媺有恶鄙师以时而数之又从而察之媺谓成于郷三物者因民之所好而兴之非有心于赏之也恶谓陷于郷八刑者因民之所恶而去之非有心于诛之也其终至于杀之而不怨利之而不庸民日迁善而不知为之孰谓遂官专于耕而非教耶项氏曰县正稽功防事审其功也鄙师察其媺恶审其行也在外则县正诛赏之在内则鄙师诛赏之蔑有容其奸矣<br />
　　岁终则防其鄙之政而致事<br />
　　李嘉防曰鄙管五鄼职众事伙冝于此防其政而致事于县正<br />
　　鄼长每鄼中士一人<br />
　　各掌其鄼之政令以时校登其夫家比其众寡<br />
　　郑康成曰校犹数也○王昭禹曰族师以时校登其夫家则郷师统其事鄼长以时校登其夫家则遂师统其事<br />
　　王氏详说曰小司徒与郷大夫言登夫家之众寡至族师则曰校登其族之夫家众寡遂师言登夫家之众寡遂大夫言稽夫家之众寡至鄼长则曰校登其众寡曰校登者登之而致其审矣盖族百家也鄼亦百家也惟百家然后为可校况上自遂大夫县正鄙师下自里宰鄼长皆不言丧纪之事惟鄼长言丧纪犹六郷之官上下不言葬埋惟族师言葬埋然则四闾为族使之相葬则四里为鄼亦使之相葬等而上之党相救州相赒郷相宾愚以为在鄙在县在遂理或然也等而下之闾相受比相保愚以为在里在邻理或然也不然邻长何以曰掌相纠相受与比长所谓相受相和亲者同乎又何以曰徙于他邑则从而受之与比长所谓徙于国中及郊则从而授之者同乎<br />
　　以治其丧纪祭祀之事<br />
　　贾氏曰丧纪民之丧纪若郷师所云族共丧器之类祭祀谓若族祭酺之类若然县当祭社与州同县正鄙师鄼长皆不言所祭神者六遂六郷互见其义【○李嘉防曰六遂之民以农为急丧祭易于旷礼使百家之长治之则职亲而事举】<br />
　　若作其民而用之则以旗鼓兵革帅而至<br />
　　易氏曰先王寓兵于民而其器亦出于民无事则藏之器无不完有事则出之器无不利盖至于百家而后兵器始备若作民而师田行役则族师以旗鼓兵器帅而至鄼长亦以旗鼓兵革帅而至盖以是帅之以是用之所谓不教而殃民者无有矣<br />
　　若岁时简器与有司数之<br />
　　郑康成曰简器简稼器也兵器亦存焉有司遂大夫【○李嘉防曰言有司则见其众】<br />
　　凡岁时之戒令皆听之<br />
　　郑锷曰有戒令躬往听之归而告戒一鄼为之长者职当然也【○贾氏曰鄼长中士唯承受遂人巳下之事不得专听断郑知听谓受听而行之】<br />
　　趋其耕耨稽其女功<br />
　　贾氏曰鄼长弥亲民故趋其耕耨并稽攷女功之事○郑康成曰女功丝枲之事○李嘉防曰男耕女桑俱其职也故鄼长以稽之<br />
　　郑锷曰遂大夫以教稼穑为职县正则趋其稼事鄼长里宰则趋其耕耨何也春耕而夏耨皆稼穑之事非县正只趋耕于春而鄼长只趋耨于夏里宰之兼趋其耕耨也遂之官以劝农为职则凡稼穑三时之务皆当督之使疾趋时若夫女功之事遂官皆所当稽独使鄼长稽之岂惟一鄼有女功耶亦互见之义<br />
　　里宰每里下士一人<br />
　　郑锷曰六郷之长谓之宰至治一里者犹郷也闾胥亦以宰为名何耶宰取其能裁制耳一里之众茍无宰制之能何以治之职之卑者于尊无嫌所以同夫宰之称○黄氏曰一车七十五人二十五人一人为甲长谓之甲士即里宰也四丘为甸三甲七十五人春秋作丘甲盖一丘二十五人起羡卒矣<br />
　　掌比其邑之众寡与其六畜兵器治其政令<br />
　　郑康成曰邑犹里也○郑锷曰治一里之政令冝以里为言乃曰邑者盖有以五家而称邑者如邻长言邑是也有以十家而称邑者孔子言十室之邑是也有以四井为邑者小司徒所言是也有緫六遂皆名曰邑者遂大夫言凡为邑者是也二十五家亦谓之邑盖邑者聚居之义众之所聚皆可以通称也<br />
　　以岁时合耦于耡以治稼穑趋其耕耨行其秩叙郑锷曰一里之家相与耦耕冝自配合何待里宰余以为耦耕之法一耜之广者五寸二耜为耦广深一尺故合二耜则须两人共发之人有老幼力有强弱为耦者未必通耕则耕者废里宰岁时往即耡室为合其耦使人人适均斯无废耕之事耡之为言助也【○易氏曰耡非公田也周之井田皆为长畆其长百歩其广一歩中间为甽不易之地一畆三甽一易之地一畆二甽两易之地一畆一甽甽广一尺垄高一尺二人各执其耦而共发之合二人之耕则耜广五寸二耜为耦正合一甽之地于是而合耦则两两相助谓以两家之民而耡两夫之田十夫百夫亦然】里宰合耦之所教为治所之名月令季冬命农计耦耕事盖扵此室计之所谓时者其季冬欤为合耦以治稼穑乃趋其耕耨使无失时然有以趋之无以劝之无益也行其秩序所以劝之欤宫伯言行其秩叙说者谓秩者禄廪之常叙者迁进之次此农民耳所谓秩序者何也余谓此乃力田之赏也汉自高后置力田官而尊其秩欲以劝励天下使之务本文帝又置力田赏员以是知秩叙者爵一级爵二级之数里宰推而行之则庶防有迁进之渐以激劝之也【○贾氏曰或家有一夫二夫共耦若长沮桀溺耦而耕或先后次序相助佐为之○曹氏曰里宰合耕于耡之法尤为井田均民力之要指耦者谓两人相助而耕皆取同力相与佐助之义方里而井井九百畆其中为公田八家皆私百畆同耕公田公事毕然后敢治私事此即合耦之意也然合耕非止一井而已盖合百家之众共耕十千畆之田诗人所谓骏发尔私终三十里亦服尔耕十千维耦言使民均其耕耦之力共其刈获之利自束作西成少长相从平秩有序虽遗秉滞穗亦得以惠及鳏寡独之民○黄氏曰邻长无爵故行其秩使有禄所谓禄足以代其耕是也盖时时给之皆甿也不相帅属故以其才等行其序有序则有秩秩序定则有后有先有帅有从有司政令皆可应也周礼凡其体敌不能相帅属者则皆秩叙宫伯月终均秩歳终均叙郷师邦事作秩叙是也】<br />
　　緫论<br />
　　李景齐曰周家以农事开国诚知夫热耕冻耘霑体涂足人所甚劳激昻振励不可不极其至故敎稼穑则有遂人廵稼穑则有遂师以简稼器修稼政则有遂大夫既教之又巡之稼器稼政又无不曲致其意则民冝不敢不勉矣犹未也至于合耦而耡与夫趋其耕耨鄼长里宰复有以尽其职县正之官又有以趋其稼事而赏罚之以旌其勤而抶其不勉者则知先王设官以为农者如此其详而官与民日周旋乎襫袯耒耜之中其情可为无间所谓馌彼南畆田畯至喜七月之风亦可想矣后世以劝农为职者足不至田畆口不问菽麦常率一游要不过具文而已<br />
　　以待有司之政令而徴敛其财赋<br />
　　易氏曰前言治其政令里宰之所以稽乎下后言待有司之政令里宰之所以听乎上盖邑之众寡与夫六畜兵器皆里宰所掌故政令可得而治焉若财赋之事则遂人既已令之遂师又从而征之非里宰所专所以必待有司之政令又见先王取民之有制也【○贾氏曰此言待有司徴敛者谓县师旅师○郑锷曰所谓有司者其遂人欤】<br />
　　邻长五家则一人<br />
　　掌相纠相受<br />
　　贾氏曰使五家各相纠察【○王昭禹曰相纠则为其有辠竒衺相及故也】宅舍有故又相容受也○王昭禹曰比长言相及则邻亦相及矣邻长言相纠则比亦相纠矣比长言相和亲而此言相賛者相賛则欲其相和亲也邻相賛则比亦相賛也比相和亲则邻亦相和亲矣<br />
　　曹氏曰相纠相受乃使五家之邻长得以专之盖比屋而居五家之势为至近朝夕出处五家之情为易知其间纯实而朴厚与怀奸而餙诈者皆不逃于目睫之顷以之相纠可使有所警而不为非以之相受可使有所劝而必为善变化其气质潜消其邪心所谓举贤兴甿皆由此乎基之不然民散处于遂者其善恶岂一人所能尽究哉【○李嘉会曰六郷之民居近郊近则易亲比长以和亲言六遂之民散居田野则逺此曰相纠而不及和亲】<br />
　　凡邑中之政相賛<br />
　　刘执中曰邑中之政谓里宰也<br />
　　郑锷曰不独治其一邑之政彼有政焉此其助之此有政焉彼亦我賛则邻里相通短长相补庶无一政之或阙【○易氏曰相賛则左右前后相与利而导之有贡赋税敛焉五家相与賛其财有师田行役焉五家相与賛其力此上之政令所以为易供也五家如此先王之政推而达之天下矣】<br />
　　徙于他邑则从而授之<br />
　　郑康成曰从犹随也授犹付也○郑锷曰卒伍之法起于五家之邻一邻徙则一伍废邻不可徙徙必有故【○黄氏曰徙不惟不便其处上中下地人多寡絶相逺则不容不徙】徙于他邑则随而付之明其人自官而徙非私迁也与比长所谓徙于国中及郊同然比言国中及郊此言他邑者遂中地广以下剂致甿讵可容之逺徙即徙于旁邑或可也所谓邑者殆指里宰之里中为邑【○曹氏曰新迁之地始至之情或扦格未平又使邻长躬至其所而授之使相信而有所据相敬而无所疑然后徙居者所至如归】○王氏详说曰比长言徙于他而邻长言徙于他邑盖六郷无邑公邑采邑皆在六遂比长言为之旌节邻长不言邻长之于六遂既非国中及郊所以徙而授之无旌节以行之<br />
　　緫论里宰邻长<br />
　　曹氏曰县正而下如鄙师鄼长虽各有职掌大抵皆趋耕稼稽民数谨征役治丧祭戒令诛赏往往略同惟耦耕徙居最为重事乃不列于县鄙鄼之官独见于二十五家之里宰五家之邻长者盖邻长虽微能纠察其善恶使氏无遁情里宰虽微能恊此耕耦使民有余力等而上之有百家之鄼长五百家之鄙师又有二千五百家之县正次第而考覈之申明而劝勉之六遂之内冝皆良民而无惰农也<br />

                    <br>
                        　　旅师中士四人下士八人府二人史四人胥八人徒八十人<br />
　　郑锷曰旅犹处也然孔子于易则曰旅不处也惟其不处是以名旅○易氏曰旅如羁旅商旅之类皆托宿于外未安其居新甿亦然故以旅名○孙氏曰先王之民入有保受出有节传岂容浮游旅寄于四方今民以羁旅为名官以新甿为职岂非自狭徙寛移偏聚之民于阔旷之野上之人当劳来安集之乎○易氏曰或谓旅师之新甿继于邻长之后即民之徙于他邑而为之授者然他邑居亦六遂之邑乃遂人以下剂致甿之法非旅师以质剂致民之法观旅师一职言平颁兴积以至使无征役始末皆凶荒补助之政大司徒之荒政十有二不言移民之事若食不能人二鬴有非荒政所能聚者然后廪人为之移民就谷凡质剂所致者悉补助之或受为甿则谓之新甿此所以有旅师之法<br />
　　掌聚野之耡粟屋粟闲粟而用之<br />
　　郑康成曰野谓逺郊之外○郑锷曰康成谓耡粟者民相助作一井之中所出九夫之税粟夫民既相助作何名又出税粟恐无此理耡粟者合耦于耡而不趋合耦之令者罚使出粟【○刘执中曰耡粟为有五畆之宅不耡而艺之乃出不毛之粟】屋粟者有田不耕载师所罚之粟【即郑说○张氏曰屋粟不授田徙居之粟○杨谨仲曰郑以屋粟为所罚田不耕者之粟既有此罚则天下无不耕之田所罚之粟不常有旅师果何如掌哉乡遂公邑皆为沟洫三等采地乃为井田则是当时之田有九一而助者则公田也有用什一之法而使自赋者则无公田者也有公田则所聚之粟谓之助粟乃八家助耕之所收无公田者所聚之粟则谓之屋粟乃三家共其所税之粟而输之以其三三相保其税】闲粟闲民无职事者所出一夫之征粟【○杨谨仲曰其间民无职事者乃不受田之余夫则常有之矣所赋之粟乃其常也○易氏曰间粟即甸地间田所出之粟】○曹氏曰此三等之粟在农民常赋之外旅师之所专掌愚案郑氏改而为若最无义王氏连上读之为是<br />
　　王氏曰掌聚野之耡粟屋粟闲粟而用之者聚此三粟而用以颁以施以散<br />
　　郑康成曰是粟县师征之旅师敛之而用之○王昭禹曰载师以时徴其赋则耡粟屋粟间粟皆在焉闾师以时徴其野之赋贡亦耡粟之类耳旅师于无事则徴焉聚而用之而已<br />
　　以质剂致民平颁其兴积<br />
　　孙氏曰遂人以下剂致甿旅师以质剂致民皆别为籍以稽之○项氏曰以治地之约契案民数而致之则其颁之也平且无所肆欺也【○王昭禹曰立见谓之质立约谓之剂以此致民防伪冒也】<br />
　　郑康成曰兴积所兴之积谓三者之粟【○黄氏曰兴发也】平颁之不得偏颇有多少县官徴聚物曰兴今云军兴是也○陈君举曰此乃颁其积平其兴谓颁我所积以平其价之兴也司稼掌均万民之食而赒其急平其兴正是旅师之义<br />
　　施其恵散其利而均其政令<br />
　　郑康成曰以赒衣食曰惠【○王氏曰施其恵若民有艰阨不责莫偿】○郑锷曰遗人掌邦之委积待施惠野鄙之委积待羁旅矣此旅师又聚三等之粟以施惠以待羁旅何遗人与旅师施惠则同其所用则异王制言自诸侯来徙家期不从政比长有徙于国中及郊之文又有徙于他为之旌节而行之之文然则旅师所施惠者皆为新甿之羁旅于野而未有所授之地也与遗人之待羁旅不同何以知之名官曰旅而言凡新甿之治皆听之则知之也<br />
　　郑康成曰以作事业曰利【○王氏曰资之以利本业者又散以与之○郑锷曰散利则有时而之○黄氏曰散其利不使积贮者有所专擅常平平卖之法也】<br />
　　易氏曰行之以王命则谓之施惠行之以有司之常法则谓之散利无多寡不均之患故谓之均此先王所以待凶荒之民也○曹氏曰虑其名籍之不定则为质剂以致之虑其物价之兴踊则颁此积粟以平之赒其囏阨则施之以实惠助其资本则散之以实利其曰政令之均盖均是数者无一夫不遂其所欲耳<br />
　　緫论<br />
　　陈及之曰周家之为民虑至矣嵗有凶荒则有补助之政旅师实掌其事平其所兴徴者颁其所积聚者凡质剂所致者悉补助之施其惠散其利而均其政令盖无有偏党不均之患矣此先王所以待凶荒之民而大司徙十有二教之所谓散利也郑氏乃以均其政令为使之出息夫岂有补助之政而俾之出息乎介甫青苗之法遂取以为证又以平颁为不问其所欲否而槩与之殊不知旅师之法特救荒政耳意在救民苟乐岁粒米狼戾则民自有余何至贷于官府哉青苗之法每岁再行取二分之息意谓贷者必穷民否则大奸猾而富足之家则不愿取夫贷于穷民及奸猾则未必能出息故为无问其所欲否而槩与之说则富足之家亦强使贷矣<br />
　　凡用粟春颁而秋敛之<br />
　　易氏曰春颁者平颁其兴积秋敛者聚野之耡粟屋粟而用之盖凶荒之岁秋虽不熟尚有余积或可移用及春作之始茍非上之人为之补助则将有救死不赡之患此先王所以专立春颁之法汉之春和议赈贷正与同意【○礼库曰旅师郑氏云每岁如振贷非也正是専贷新甿○李景齐曰颁之以春则民有以济其乏而敛之以秋则粒米狼戾之时不至于谷贱而伤农○曹氏曰其聚之也不杂于常赋其用之也亦不施于常农惟新甿得用之】<br />
　　孙氏曰先王之恤囏阨养老幼有予之而不复取惟新甿则春时所颁秋时必敛亦以新甿之转徙不一茍予而不取既非可继之道又长游隋之习必定为敛散之法然后可持乆不替人情亦将自勉乎职业不徒仰食于官府矣<br />
　　凡新甿之治皆听之使无征役以地之媺恶为之等○郑康成曰新甿新徙来者也【○贾氏曰即上徙于他者】治谓有所求乞【○刘执中曰给其粮食颁其田宅劳来而安集之皆所以听其治】使无征役复之也○黄氏曰等复除之等郑谓以其人之多寡授上中下地非也授地之法常法也遂人已见此言使无征役则为复除之等明矣<br />
　　易氏曰或谓新甿之治与遂人下剂致甿之说同是不然遂人致甿以下地而此之授地则以媺恶为之等不止乎下地也郑氏以下剂为家取二人而此则使人之无征役并与二人亦不役也是知遂人乃甿之常法旅师乃凶荒补助之法使无征役非尽使之无也王制曰自诸侯来徙家朞不从政则从于遂者亦可知要必限以岁月之期然后以地之媺恶为之等媺谓不易之上地恶谓再易之下地以三地为轻重之等至期则征役行之<br />
　　孙氏曰新甿虽无征役乆之亦不能免<br />
　　稍人下士四人史二人徒十有二人<br />
　　薛平仲曰六郷之法则曰国中以及郊六遂之法则凡曰为邑者盖国以容六郷邑以容六遂甸稍县都皆其邑之所积则稍人之职得不继于遂官之后乎○郑康成曰主为县师令都鄙丘甸之政距王城三百里曰稍家邑小都大都自稍以出○黄氏曰自甸而往以稍名官者甸稍一法举稍以包甸都鄙郷法不为丘乗之制其余则野法而曰掌令丘乗之政令盖不为丘乗者非其所当令也<br />
　　掌令丘乗之政令<br />
　　薛平仲曰前乎县师之作众庶既以其系于公邑者而緫之矣此言稍人之令丘乗则以其出于公邑者而征之矣盖遂地车赋之正法也○易氏曰丘即四邑为丘乗即四丘为甸之所出緫名之曰丘乗军制之始也【○曹氏曰自有一丘之马而车乘之数以之始自四丘之四马而车乗之数以之定由此推之十乗百乗千乗万乗而大备故曰丘乗】世之言军制者曰五人为伍至万二千五百人为一军六郷六军凡七万五千人为千乗王畿十倍其数则七十五万人为万乗是每乗当用七十五人今以丘乗推之四丘为甸甸之为井者凡六十有四其为夫者凡五百七十有六以五百七十六夫而使之共出革车一乗甲士三人步卒七十二人其军制亦止于用七十五人何也曰家出一人为正卒此徒役之大数甸出革车一乗此出军调发之数【○陈及之曰备之多以存武备调之少以优民力】是知每次调发则五百七十六家共出七十五人并一革车其余未调发者可以应八次调发之数所谓万二千五百人为一军者非尽发此六郷之人合诸乗之丘共为一军也或曰万二千五百家为一郷有比闾族党州郷之名故万二千五百人为一军即有伍两卒旅师军之数今合诸乗共为一军而亦有伍两卒旅师军者何也曰居郷则寓兵之制出军则部伍之数古者军国异容不明言之六遂之间既以伍两卒旅师军为万二千五百人之聨及其用也亦以诸乗万二千五百人而统之以伍两卒旅师军之法使其战阵行列之际无异乎平时统率之义此丘乗之制政令于是乎出○王氏曰丘之政令司徒所掌乗之政令司马所掌稍八掌令丘乗之政令耳丘言其地乗言其赋所谓同则丘地也所谓徒役輂辇蜃车则乗赋也其作而帅以至掌其政令以听于司马司徒则所谓令丘乗之政令也<br />
　　若有防同师田行役之事则以县师之法作其同徒輂辇帅而以至治其政令以听于司马<br />
　　王氏详说曰县既受法于司马矣稍人又听于司马者县师所掌邦国都鄙稍甸郊野之地域稍人所掌丘乗之政令是县师之掌遍于王畿之间稍人之掌止于三等之采地县师受法于司马稍人又从而受司马之法于县师以见小大之相维也【○黄氏曰徴发之令司马下之县师县师下之甸县都复以其法授稍人据其法以作其众庶而帅之稍人下士得主兴作事而为之帅其意矣以听于司马听其分县师郷官稍人甸官其作事县师受灋于司马稍人受灋于县师中外相应】<br />
　　郑锷曰先儒谓同徒者司马所调之同余以谓一甸增二里十里乃为一成积至于百里乃为一同出车千乗至于一同则人徒车辇可足用故谓之同徒非司马所调之同【○林氏曰郑氏谓司马所调之同盖同则丘地以其地之所聚谓之丘以赋役之同谓之同○易氏曰以其同井而耕同里而居帅而为役谓之同矣○曹氏曰古者不轻用民之力固曰一嵗之役不过三日而更代则忽去忽来无乃纷然扰民是以若作民而师田行役则合其卒伍夫卒伍而言合必有抽摘调发之冝必有更休畨戍之道故先为聨法以为出处之便使凡出征者有居外之势而其聨则畱以代其更役之事凡出而有事一乗之卒皆平昔之相保相受者是之谓同徒其昼战则目相视夜战则声相闻行以车为卫止以车为营各致死力以相应援莫敢任意以驱驰此车战之良法】<br />
　　大丧帅蜃车与其役以至掌其政令以听于司徒郑康成曰蜃车及役遂人共之稍人者野监是以帅而致之既夕礼曰既正柩宾出遂匠纳车于阶间则天子以至于士柩路皆从遂来○贾氏曰以其监三等采地是野监故得并监六遂蜃车之事司徒地官掌徒庶之政令故稍人帅众以听于司徒○黄氏曰此蒙上以县师之法作之稍人帅而听于司徒<br />
　　委人中士二人下士四人府二人史四人徒四十人○贾氏曰委人主敛野赋与遗人在道以供宾客亦与徴敛之官连类在此○项氏曰路室有委畜聚之小者○王氏详说曰多曰积少曰委积则及于牢米薪刍委则止于薪刍地官有遗人乂有委人取其予之之义则名官曰遗取其聚之之义则名官曰委言遗则可以兼委积言委则积有所不足故遗人言郷里门关郊里野鄙县都皆以委积为言委人言祭祀宾客丧纪则特曰薪刍与夫木材至于言军旅则又曰共其委积薪刍者谓军旅委积之薪刍非委积也○薛平仲曰薪刍之所聚曰委盖地利之至末也视稍人之丘乗其轻重有间矣然稍人以下士为之而委人之官既畀以中士又辅以下士何其于至微且末者顾重其职哉盖丘乗之当共稍人令之足矣所谓薪刍者其责之于民则常病于细而用之于上则不胜其广先王必以中士掌之于以示地利之在所爱惜也此斯民野赋之共曾不以细而不堪命欤<br />
　　掌敛野之赋敛薪刍<br />
　　郑康成曰野谓逺郊以外敛野之赋谓野之园圃山泽之赋<br />
　　王昭禹曰薪以给外内饔爨烹之用刍以给马牛之用委人掌敛之甸师帅其徒以薪蒸役外内饔之事<br />
　　凡防材木材凡畜聚之物<br />
　　郑康成曰凡防材草木有实者○王昭禹曰防材臣妾之所聚木材虞衡之所作凡言防材木材则其材非一色【○郑锷曰九职任万民使臣妾聚敛防材今乃设一官以敛之何也此乃委积之所须者所待为至广则所积冝至多矣非九职任民之比故専设一官以聚之】<br />
　　郑康成曰凡畜聚之物瓜葵芋御冬之具也【○王昭禹曰言凡聚畜之物非一色】<br />
　　愚案薪刍防材木材畜聚之物皆在地赋外委人于敛野赋之下而兼掌之则所赋之内必有可以通融者不然其敛于民虐矣<br />
　　以稍聚待宾客以甸聚待羁旅<br />
　　郑康成曰聚凡畜聚之物○王氏曰稍聚者所聚稍给之物甸聚者所聚甸赋之物○刘执中曰稍聚去王城三百里宾客有时故以待之甸聚去王城二百里而羁旅无时故以待之【○项氏曰稍广故以其所聚待宾客可以备礼○黄氏曰遗人野鄙之委积待羁旅委人以甸聚待羁旅先王之政不使一人有乏絶之患○项氏曰甸小于稍故待羁旅过客其用微】<br />
　　郑锷曰遗人以野鄙之委积待羁旅盖遗人之待者米粟之待而委人之待薪刍木材防材而已<br />
　　凡其余聚以待颁赐<br />
　　郑康成曰余当为余声之误余谓县都畜聚之物○贾氏曰上已云甸稍此余聚是县都中畜聚之物○王氏曰余聚者所聚经用之余物颁则用财之余事故以余聚待之【○项氏曰其余则待往来之颁赐○李嘉防曰颁赐有在宾客有在军旅有在出疆之使既以委人余聚待之至遗人不以颁赐立额盖遗人施恵以下皆非常用故颁赐不可得兼】<br />
　　以式灋共祭祀之薪蒸木材宾客共其刍薪丧纪共其薪蒸木材军旅共其委积薪刍凡防材共野委兵器与其野囿财用<br />
　　郑康成曰式法故事之多少○易氏曰薪刍防材木材之类实祭祀宾客丧纪军旅之切于用者物虽至微无非大宰之式法<br />
　　郑康成曰薪蒸给炊及燎麤者曰薪细者曰蒸木材给张事【○贾氏曰掌次云大次小次及幕并须木材故以给张事】<br />
　　郑锷曰宾客共刍薪军旅言共其委积薪刍者盖军旅之所共不一此特共其委积之薪刍尔○贾氏曰防材是百草根实可以助禾粟以供马牛<br />
　　郑康成曰野委谓庐宿止之薪刍○贾氏曰委积之中有薪刍在野故曰野委其六郷之庐宿委积薪刍自六郷共之兵器承野委之下明与野委同为宾客所用故知是守卫宾客陈兵之器【○郑锷曰共其野委则乂并与守野委之兵器而共之野委不守则敌人钞略以乏军须必为之防可也】<br />

                    <br>
                        　　郑康成曰野囿之财用者苑囿藩萝之材【○贾氏曰苑囿藩罗以遮禽兽○王昭禹曰野囿财用以备资给○曹氏曰古者师行三十里车徒皆止止则必宿而宿必有路室之委是谓野委岂可无兵器以助其守卫乎路室必有藩篱之固是谓野囿又岂可无财用以助其防闲乎】<br />
　　凡军旅之宾客馆焉<br />
　　贾氏曰诸侯以军旅助王征讨者谓之军旅之宾客○黄氏曰凡防师者不入闗故军旅宾客馆于此使委人馆之者就薪刍也<br />
　　郑康成曰馆舍也【○曹氏曰国事莫重于兵则委人之须备者亦莫详于兵军旅之宾客于是可以即安于馆焉】<br />
　　緫论<br />
　　曹氏曰薪刍材木皆麤恶而琐细者取之于野而敛不及于民聚之于臣妾而力不妨于农备之于素暇而忧不形于仓猝储蓄有余给使无乏取者不病于求之难与者常见其供之易故宾至如归师行宿饱脱有号召有会同则上作下应求得欲从人无不办矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十六<br />
　　钦定四库全书<br />
　　周礼订义卷二十七　　　宋　王与之　撰<br />
　　土均上士二人中士四人下士八人府二人史四人胥四人徒四十人<br />
　　郑康成曰均犹平也主平土地之政令【○吕氏曰此所以周道如砥其直如矢】○贾氏曰土均草人稻人皆土地之事薛平仲曰自稍人之令丘乘则民知国事之当力委人之敛薪刍则民知野赋之当备然使均齐之政不行则民将以厉巳为怨孰知听命之为义是则土均所由设也○王氏详説曰均人所掌非止于土政之政有力政存焉土均所掌则止于土而已故均人云地职土均则曰他事均人云力政土均则曰地贡【○薛平仲曰乡有均人以均力政于郷遂有土均以均地政于遂乡岂无任于地事遂岂无职于力役盖乡之环于王城者役为重固力政之所当审遂之列于田野者耕为重尤地政所当审此其职之所由分○李嘉防曰均人所急在力政故用中士而事简土均所掌者广故用上士而官众】<br />
　　掌平土地之政<br />
　　王氏曰均人无所不均故曰均地政土均虽有及乎地征然以土为主未及乎均人故言平土地之政【○郑康成曰政读为征所平之税○贾氏曰下文云以和邦国都鄙故知北平者亦据邦国都鄙若乡遂公邑征税则均人平之】<br />
　　以均地守以均地事以均地贡<br />
　　易氏曰此即闾师任民之职而均之也自农圃至薮牧皆谓之地守【○曹氏曰乡遂井田地域沟封之守山林川泽掌固司险之守皆是也】自耕植至畜养皆谓之地事【○曹氏曰凡有事于地如治沟洫设涂木之类皆是也】自九谷草木鸟兽至山泽之材皆谓之地贡均之则高下媺恶重轻适其平<br />
　　黄氏曰均地贡自甸始推而行之于天下然其本必起于均地政地政均则地事地守皆可均盖与均人一法均人所以不均地贡者国中九贡闾中之法无不均矣【○王氏曰有职必有事有事必有职均人均地职而不均地事土均均地事不均地职均人均力政不均地贡土均均地贡不均力征者互见也】<br />
　　以和邦国都鄙之政令刑禁与其施舍礼俗丧纪祭祀皆以地媺恶为轻重之灋而行之掌其禁令<br />
　　曹氏曰先王虽有均平天下之政不至于和未免一于任法则前日均平之政将以齐民反以戾民政令刑禁施舍皆朝廷已定之法也法可守也而其间法之所不能尽者得无犹有未便于人情乎犹有未尽于地力乎犹有未冝于风俗乎是必察夫土地纎悉之异冝者而平之凡礼文之异同见于古先之已行者不必遽易沿袭之积乆见于习俗之便安者不必辄变凡施之于丧纪祭祀者皆不敢尽决于朝廷之法更以地之媺恶为其厚薄轻重之节而后可以使人各适其适斯其所谓和也○项氏曰和之如何以地媺恶为轻重之法而行之政令之缓急刑禁之寛猛施舍之宜否礼俗之因革丧祭之丰约冝者令之不冝者禁之使之适于和而已和则中节之谓也礼器曰礼也者合于天时设于地财顺于鬼神合于人心理于万物【○黄氏曰为之轻重之法使无偏废难行之节所谓和也必本于地之媺恶盖其丰俭厚薄皆于此乎可见刑禁亦必有以和之则一切之法以律天下冝其所难行矣掌其政令盖已和而着为禁令也】<br />
　　緫论<br />
　　吕氏曰古之设官有緫大法操体统者又有斟酌损益弥缝其间者两者交相济然后大纲举而万目不遗所谓土地之政载在大司徒小司徒如以土防之法辨五地之物施十二教井牧其田野此是緫大法操体统者乃是大为之防然一乡之间其土又有肥瘠厚薄无縁事为之制曲为之防须设官斟酌弥缝于其间此土均之法所以设也土均所均之土地非在大司徒小司徒之外即是大司徒所掌之上而斟酌损益之若论大纲土地司徒已自平之正縁其间有曲折厚薄肥瘠不同土均之职其位正可以入出阡陌周旋井里随乡土均之盖虽説山林然山林之中又有高下虽説川泽州泽之中又有高下惟是土均周旋阡陌然后能均所谓均地守者是分民授土各守其地均地事者是各任其事均地贡者随土而出贡以和邦国都鄙之政令刑禁和者是斟酌调和言不改大法而就中斟酌也所谓礼俗丧纪大法巳有大司徒掌之此又就中观其媺恶其中又有重中之轻轻中之重虽有王者所颁之礼然随乡各自有俗君子行礼不求变俗刑不上大夫礼不下庶人若冠昬丧祭大者固不出先王所颁其他细微又从其俗丧纪厚薄之等祭祀多寡之数皆相其媺恶为轻重厚薄地美俗厚法从重地恶俗薄法从轻此所谓轻重之法且如大司徒施十二教以祀礼教敬又须土均就祀礼中斟酌得冝凡事莫不如此<br />
　　草人下士四人史二人徒十有二人<br />
　　郑康成曰草除草也○易氏曰掌土化之法而名官以草人者草乃所以为化也<br />
　　薛平仲曰均一之政既行则斯民之从事于耕稼者是虽有地利之难致且将为之致力所谓土化之法下地之稼孰不各兴其事而使地之无遗利哉此固草人稻人列于土均之后也<br />
　　掌土化之灋以物地相其冝而为之种<br />
　　王昭禹曰移瘠而肥移恶而美夫是之谓土化土化者因形移易之也○刘执中曰既相其地髙下之冝种之九谷又取九兽之粪以化其土然后种之非特用其粪以令其民薙草而灰之以和其粪则地有可化之理故月令季夏大雨时行烧薙行水利以杀草若欲化也则以水火变之今之农民莫不如是<br />
　　凡粪种骍刚用牛赤缇【音低】用羊坟【符粉反】壤用麋【音眉】渴【其列反】泽用鹿咸泻【音昔】用貆【呼丸反】勃壤用狐埴【时力反】垆【音卢】用豕彊防【音槛】用蕡【扶云反】轻爂【孚照反】用犬<br />
　　项氏曰夫土不能皆美以形质则有肥硗以地利则有厚薄于此必致人功焉化薄而厚化硗而肥非粪种不可然地各有冝故草人物色其地冝相而为之粪种粪种者积壅秽以培毓之今南方田皆然郑司农以为以兽骨汁渍其种失矣○郑锷曰地之色有骍赤而性刚者有既赤而又为縓缇之色者【○项氏曰一染谓之縓】有坟起而又壤解之者【○郑氏曰坟壤润解也○胡氏曰无块曰壤其性和缓特起曰坟其性高燥】有旧为泽而今则渴竭者有本咸苦而又泻卤者有勃壤则粉解而粘者有埴垆则粘疏而不坟者【○胡氏曰土粘曰埴其性胶固卑下曰垆其性次塥】有彊防则坚强而不和柔者有轻爂则轻脆而不厚重者凡此九等物其色知其性将以化之则随其所冝或用牛或用羊或用麋鹿或用貆狐或用豕犬或用麻蕡者【○易氏曰八物皆以粪化草此则独以草化之耳○王氏曰粪种以粪粪之唯用蕡非以粪而亦谓之粪者其用之也亦如以粪粪之】皆可以变恶而美易瘠而肥<br />
　　稻人上士二人中士四人下士八人府二人史四人胥十人徒百人<br />
　　薛平仲曰以三农生九谷言之则九谷之种皆民职之当事何独于稻人而命官哉盖下地之卑水之所钟水之势不达则稻之利不兴徐导其壅溢之势以致其稼穑之利夫盖有难为功者矣是又稻人之所特设必以上士居之<br />
　　掌稼下地<br />
　　易氏曰职方氏辨九州之国皆有所冝之谷惟稻一种独冝于荆盖荆二州厥土惟涂泥乃沮洳下湿之地故言其谷冝稻此稻人所以掌稼下地【○李嘉防曰稼下地必先治水而后治草者盖草生则地不见草死则地益肥积之数次其上益高其根益宻而积壅淤于水靣乃可种焉此稼泽之法】<br />
　　以潴畜【勅六反】水以防止水以沟荡水以遂均水以列舍水以浍冩水<br />
　　易氏曰稻稼下地冝于水而巳然水所以养稼亦所以害稼使水之徃来不穷而下地无旱潦之忧亦恃吾之所以治水者有其道耳○郑锷曰地之下者水之所聚当先为潴以畜水左传云规偃潴禹贡云彭蠡既潴谓畜水使不流【○王氏曰待旱也】水内有所潴而外焉无防以止水之来无益地故又当为防以止之【○王氏曰待水也】将以动荡余水使之行则为广深四尺之沟【○项氏曰稻冝下地民之食为多黍稷冝高小旱不足患故专设下地之官潴畜之以防旱止之必有以行之故荡之于沟】将均受其平地之水则为广深二尺之遂【○项氏曰行之必有所归故均之以遂之田首小沟○王昭禹曰遂受诸潴而□之者也○郑康成曰遂田首受水小沟也】将以弃水而去之则为小列而舍【○项氏曰由遂而入田之畦畎则谓之列○贾氏曰先郑以舍为舍去之舍后郑为止舍之舍下文浍是冩去水则此舍为止水于其中】将使水去之速则为广二寻深二仞之浍以冩之使归于川【○项氏曰水于是防焉既处之必有以去之故冩之以浍浍田尾大沟去水者也○王昭禹曰浍者通诸沟而□之川也】○黄氏曰水政蓄泄掌在稻人则以稻之所急也<br />
　　以涉其芟作田<br />
　　王昭禹曰毁草为芟○郑康成曰作犹治也开遂舍水于列中因涉之去前年所芟之草而治田种稻【○黄氏曰草芟着土则复生故以涉之草死田肥故曰作田】<br />
　　凡稼泽夏以水殄草而芟荑之<br />
　　郑康成曰殄絶也【○郑司农曰春秋传曰芟爽蕴崇之】○郑锷曰稼于下地以去水为先若夫稼泽则法又不同泽者草之所生所以去草为先盛夏水热芟之夷之以水殄之草不生则地可稼○王氏曰夏以水殄草则以夏水如汤利以杀草也<br />
　　泽草所生种之芒种<br />
　　贾氏曰水钟曰泽有水及咸卤皆不生草即不得芒种故云草所生【○李嘉防曰泽地草易生而害其种种以芒练草或生焉则不至以害其种之茂】○易氏曰芒种稻之有芒者<br />
　　旱暵共其雩敛<br />
　　项氏曰旱暵则其雩祭之所敛以稻所急水者也愚案雩祭所敛必是下地所产卑湿之物须稻人以共<br />
　　丧纪共其苇事<br />
　　郑康成曰苇以闉圹御湿之物【○贾氏曰言御水之物则在棺下用之】○王氏曰丧纪共其苇事苇生下地故也○曹氏曰泽冝于芒则有芒种之种旱急于雨则有雩祭之敛泽冝于苇则有丧纪之供古人于下地无一而有弃物矣<br />
　　土训中士二人下士四人史二人徒八人<br />
　　薛平仲曰遂自草人稻人之官设而治地之事毕矣土训之地图诵训之方志凡其载九州之所有土物之所生风气之所冝于是乎为王训之以广其见闻然后制其赋而各因其有施其教而不易其俗其所关盖甚大也虽然二官皆以训为名明辨而启迪之开陈而敷宣之之谓也山川土田之冝风俗美恶之尚古今封域之所更厯代圣贤之所迹彼其岸谷高深之异变封壤离合之异势先后之相禅盛衰之相代其必有故矣训之以图而事有可鉴训之以志而事有可稽则一人之所以奄方舆揽图籍于民上者其将兢业于此乎○曹氏曰土训诵训皆以训名官则其开广王心启沃君德其所关至不少也况当天子省方之时二官夹王车以从行于以备顾问进讽谏览今而思古即旧见而订新闻涉歴愈深观省愈的天下之利害愈审斯其为训也岂寻常诵説之谓乎易氏曰此二官为王巡守设也且地图掌于司徒方志掌于外史更何与于此二官之职今土训緫言天下之地图以诏地事之利害诵训分言天下之方志以诏观事之媺恶非巡守而何然王者巡守四方虽万乗之尊仪卫严备无不顺适其所欲至于五方异气寒燠燥湿异候刚柔轻重异齐茍不为之精察其利害媺恶则非臣子爱君之道故土训于诏地事之后为之道地慝以辨地物而原其生以诏地求者此以膳羞奉养为主也诵训于诏观事之后为之道方慝以诏辟忌以知地俗者此以次舍居处为主也二者既诏其慝则能精察其利害媺恶然后膳夫庖人得以别其品掌次掌舍得以辨其冝二官实左右之<br />
　　掌道地图以诏地事<br />
　　郑康成曰道説也説地图九州形势山川所冝告王以施其事也<br />
　　王昭禹曰其地异冝其民异数其谷异种王将制其职贡巡其封域而物之有无事之利害莫不知之则土训道地图诏地事与有力焉<br />
　　道地慝以辨地物而原其生以诏地求<br />
　　刘执中曰慝恶也恶风恶气恶水恶兽恶山恶路恶川皆为地慝而辨其所产之物有害于人者以豫诏于王○郑康成曰辨其物者别其所有所无原其生生有时也以此二者告王之求地所无及物未生则不求也【○林氏曰上有所求各以其所有则下之所共易致冝于青者不冝于冝于豫者不冝于兖则土训之诏地求可知】<br />
　　郑锷曰道地图以诏地事则以地形告使知地事之所冝道地慝以辨地物则以地气告使知地物之有毒原其生以诏地求则以地利告使知地物之所产○曹氏曰凡地慝地物地求三者皆于训説之间而敷陈之则利害知所避就取予知所防闲<br />
　　王巡守则夹王车<br />
　　郑康成曰巡守行视所守也天子以四海为守愚案必使土训夹王于巡守之时以其知四方土地之利害欤<br />
　　诵训中士二人下士四人史二人徒八人<br />
　　郑康成曰能训説四方所诵习及人所作为乆时事○林氏曰土训之所训者土地之图诵训之所训者方志之书<br />
　　掌道方志以诏观事<br />
　　郑锷曰方志如宋有宋志郑有郑志一方之志载其一方之事则凡一方之可观者具载于书道其方志则王有游如少昊之墟如大庭之库如殽之二陵相之帝丘之类王可问而知<br />
　　刘执中曰四方地里山川人物皆有其书以志之掌诵其书训其义从王有所观瞻而未知本末者则以其志诵训以诏之<br />
　　掌道方慝以诏辟忌以知地俗<br />
　　项氏曰方慝其方言语动作所恶者以诏人君辟忌而勿言之勿为之恐惑人瞻听且不茍于言行也诏之者如是则地俗皆可知矣或曰方慝五方之气能使邪以病人者诏其起居饮食毋犯其所忌也然此説近于土事非方志也<br />

                    <br>
                        　　陆氏曰李巡曰兖信也徐舒也轸也荆强也豫舒也雍壅也冀近也【谓西河之间情性相近】其论方俗之情性大槩如此盖民生天地之闲刚柔缓急系水土谓之风好恶趋舍随君之情欲谓之俗故太平之人仁丹穴之人智大之人信崆峒之人武秦人尚气力先猎射燕人少思虑多轻薄此皆风使之然也吴楚之信巫重祀郑卫之亟防流淫魏之少恩生分周之高冨下仕韩之椎剽燕之轻急齐之伪诈不情吴越之好劒轻死豳贵正信而尚礼器鲁重亷耻而尚礼义宋多君子而多稼凡此皆俗使之然也地高者冝黍稷下者冝稻麦山气多男泽气多女东南多丝纩西北多织皮先王于民因其地以施教顺其俗以施政山者不使居川泽者不使居中原居山者不以鱼鼈为礼居泽者不以鹿豕为礼骍刚之地粪种不以羊赤缇之地粪不以牛然后五方之民各安其性乐其业无偏蔽之患此大司徒土均载师土方土训诵训所以有功于天下也○曹氏曰凡方慝辟忌地俗三者皆于训説之间而敷陈之则醇厚之风可囘而竒衺之俗可易<br />
　　王巡守则夹王车<br />
　　王昭禹曰土训道地图诵训道方志王尝闻之矣巡守夹王车备王或质所闻王且见而知之矣<br />
　　山虞每大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人<br />
　　贾氏曰山林皆土地之事故在此<br />
　　愚案大者曰虞故山虞泽虞皆中士小者曰衡故林衡川衡皆下士然大山大泽大薮徒八十人小者皆徒二十人此等皆山泽之民有斩伐之事则共其役事已则还受职于山泽何尝有厚禄以养之王氏以山川林麓泽薮所出之冨足以禄此徒非也<br />
　　薛平仲曰山泽天地之藏财用之渊国家之所资者厚民生之所赖者众如使括而归之于上适以开斯民竞利之心纵而委之于下重以启斯民忘本之念是以先王为之虞焉以虞度之以严其法也为之衡焉以权衡之以平其政也民知利之为可资而不知利之为可饵则土物爱而厥心臧教化之端孰切于此陈及之曰周礼有颁田法而山泽未尝颁之民太宰以九职任万民乃有虞衡以作山泽之材则知畿内山泽皆官物也特置虞衡之官以掌之分山林川泽为上中下三等而设官有多少之异却令山泽之农以时入山林川泽入山林者供薪蒸木材入川泽者共川泽之奠以当邦赋然则周制何以不颁之民而乃设官以掌之民自有之则有田不耕趋末者众矣今也设官以掌使旁近之民以时而入又俾各供所有以当邦赋则上之政令有制而下之取有节<br />
　　掌山林之政令物为之厉而为之守禁<br />
　　贾氏曰案下文林自有衡官掌之彼是竹木生平地者此是山内之林也○易氏曰山有虞林有衡此兼言掌山林之政令者以林衡受法于山虞也所受之法即所守之厉禁○林氏曰为之厉则别其地以为之限为之守则命其人以为之守为之禁则设其法以为之禁养之有道取之有时用之有礼则贪残之民不得以暴天物矣<br />
　　李景齐曰利之出于山林川泽者先王与民共之而周礼皆有禁焉何也盖利之所在人所竞趋官不为之守禁则纷争力夺何时而巳虽山林川泽各置虞衡之官而有以示其禁焉则兼并者不得逞而其利可以均及于民矣【○王昭禹曰文王治岐泽梁无禁盖商之末世犹凶年也以荒政拯之而巳成王周公之时茍不禁之谓之无政矣】<br />
　　仲冬斩阳木仲夏斩隂木<br />
　　郑康成曰阳木在山南者隂木在山北者冬斩阳夏斩隂坚濡调【○曹氏曰日之所在木必坚刄可用故仲冬仲夏之斩木为材者必相其山之南北】<br />
　　王氏曰考工记曰凡斩毂之道必矩其隂阳阳也者稹理而坚隂也者疏理而柔是故以火养其隂而齐诸其阳则毂虽敝不藃所谓阳木则稹理而坚者也所谓隂木则疏理而柔者也防理而柔冝以火养则斩以仲夏使盛阳之与火养同意隂木如此则阳木斩以仲冬冝矣【○王昭禹曰斩阳木必以仲冬以水之盛气养其坚则齐诸其隂也斩隂木必以仲夏以火之盛气养其柔以齐诸其阳也如此则坚者不失倔强柔者不失于弱矣】<br />
　　凡服耜斩季材以时入之<br />
　　贾氏曰服谓牝服即车平较皆有凿孔以轸子贯之所以谓之牝服耜谓耒耜随曲长六尺六寸车人所造二者皆须坚韧故斩季材少木为之【○王氏曰季标枝也盖因其材而揉焉】时即上文仲冬仲夏之时【○王昭禹曰夫财美工巧然而不良则不时不得地气也故以仲冬斩阳木以仲夏斩隂木凡服耜斩季材因天时以养材因天材以养气然后工之巧行焉】<br />
　　令万民时斩材有期日<br />
　　郑康成曰时斩材斩材之时也有期日入出有日数为乆尽物【○王昭禹曰草木零落斩木之时使终是时而斩之则将贪取而尽物故令之以时又期之以日有期日则节其时】<br />
　　凡邦工入山林而抡材不禁<br />
　　曹氏曰邦工朝廷之梓匠○郑康成曰抡犹择也○贾氏曰上文仲冬斩阳木仲夏斩隂木坚韧之极时但国家须材不在冬夏故此邦工入山林不禁又不言时节须即取之足故也<br />
　　春秋之斩木不入禁<br />
　　贾氏曰上文据国家使工择木故非冬夏亦得入山林此据万民取木故十月入山林春秋斩木不入禁斩四野之木可也虽斩四野未至于三月亦不得伐桑柘故月令季春云无伐桑柘【○曹氏曰抡材虽不禁而春秋之不可斩材则自有禁也】<br />
　　凡窃木者有刑罚<br />
　　郑康成曰窃盗也○刘执中曰谓厉禁之内○王昭禹曰窃木者有刑罚然后厉守禁令莫敢犯焉【○曹氏曰天之生物有限人之用物无穷若荡然无制暴殄天物则童山竭泽何所不至刑罚之施至是不得不行】<br />
　　若祭山林则为主而修除且跸<br />
　　郑康成曰为主主辨护之【○贾氏曰辨护者谓供时用相礼仪○项氏曰山虞山神之所依也故使之主祭焉】修除治道路塲坛【○王氏曰修修祭事除除地为墠】○王氏曰跸止人犯其祭虞主山林掌其政令且为之厉禁也<br />
　　若大田猎则莱山田之野及田植虞旗于中致禽而珥【如志反】焉<br />
　　郑康成曰莱除其草莱【○贾氏曰谓于防南拟教战之处芟去草莱南北二百五十步东西步数虽未闻广狭可容六军三三而居一偏○或曰舜使益烈山泽而焚之禽兽逃匿鸟兽之害人者消则虞人因田猎而莱山泽者亦以除民之害故也】弊田田止也山虞有旗以其主山得画熊虎其仞数则短也【○贾氏曰礼纬旌旗之杠天子九仞诸侯七仞大夫五仞士三仞若军吏是卿大夫则杠长五仞今山虞虽有熊虎为旗仞数则短冝三仞】田止树旗令者皆致其禽而校其耳知数也【○贾氏曰以听乡任左故皆取左耳也】<br />
　　易氏曰大田猎者天子亲行之礼莱山田之野则聨于大司马之职田植旗则兽人所谓令禽注于虞中是已致禽而珥珥如小子珥于社稷之类田毕而祭也郑氏谓珥当为衈取其左耳以効功故曰衈盖取字之偏旁以为左耳其説未为不善如肆师小子羊人言祈珥郑氏亦曰珥当为衈羽牲曰衈且引杂记之言成庙则衅之与此効功之言不同人取左耳为毛牲谓羽牲曰衈之文自相背驰况大司马言致禽以祀祊致禽馌兽于郊皆行祭礼于致禽之后不应致禽之后方取左耳以効功刘执中释肆师之职曰珥当为弭字之误也弭谓小祝之弭兵灾盖田猎所以训兵弭兵烖正田猎之事肆师于狩之日涖卜来岁之戒亦弭兵烖之意义见肆师祈珥説<br />
　　曹氏曰祭祀田猎凡有关于山林者皆使山虞掌之既身为之主以示神之所依又修除且跸以肃其坛墠之所既莱其田以开其可阵之地又植旗弭禽以示其田猎之当止一则以敬鬼神之森列凡一木斩伐不敢分幽明为异观一则以搜猎为不得已故于驱驰逐利之祭不敢使众欲无所限节先王于林木一物其谨重如此非仁矣乎<br />
　　林衡每大林麓下士十有二人史四人胥十有二人徒百有二十人中林麓如中山之虞小林麓如小山之虞郑康成曰衡平也【○曹氏曰官以衡名惟欲其权衡之平耳有所偏重则非平矣】平林麓之大小及所生者竹木生平地曰林山足曰麓贾氏曰山虞尊使中士为官首下士为之佐林衡卑故下士为官首胥徒多于山虞者以林麓在平地盗窃材木者多故须巡行者众【○刘执中曰胥徒増多于山虞者麓在山下养材为多共国者众则用之者倍去民为近则其守为劳】<br />
　　掌巡林麓之禁令而平其守<br />
　　项氏曰山虞掌其政令衡巡察之而巳【○王氏曰林之政山虞掌之林衡掌其巡之禁令而已泽之政泽虞掌之川衡掌其巡之政令而已然则林衡正于山虞者也川衡正于泽虞者也】巡之则知其守而均平之使各得其冝郑康成曰平其守平其地之民守林麓之部分王氏曰泽虞言使其地之人守其财物而林衡不言林衡言平其守而泽虞不言互见也<br />
　　以时计林麓而赏罚之<br />
　　项氏曰以时防计林麓之繁耗而赏罚守者<br />
　　若斩木材则受灋于山虞而掌其政令<br />
　　郑康成曰法万民入出时日之期○贾氏曰山虞官尊故设之林衡若斩木材期于虞边受焉○王昭禹曰山林之政令林衡不得掌之其斩木材之政令而已仲冬斩阳木仲夏斩隂木斩木之法也服耜斩季材万民时斩材斩材之法也【○曹氏曰山虞以时斩材而林衡则受法于山虞以严其戒一有不平则计其守者之功过而赏罚之矣】<br />
　　川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人<br />
　　郑康成曰川流水也禹贡曰九川涤源○贾氏曰官及胥徒多者以其川路长逺巡行劳役故也<br />
　　掌巡川泽之禁令而平其守以时舍其守犯禁者执而诛罚之<br />
　　郑康成曰舍其守者时案视守者于其舍申戒之【○刘执中曰时谓獭祭鱼之后则舍其守禁以纵万民渔焉不平其守则渊潜不可得以遂性不舍其守则鲜食不可得以养民】<br />
　　刘执中曰犯禁谓以数入于污池非时取鱼鼈者也王氏曰泽亦必如此而不言亦互见也<br />
　　祭祀賔客共川奠<br />
　　郑康成曰川奠笾豆之实鱼鱐蜃蛤之属○王氏曰共川奠共川物之奠也不言物以泽虞见之<br />
　　泽虞每大泽大薮中士四人下士八人府二人史四人胥八人徒八十人中泽中薮如中川之衡小泽小薮如小川之衡<br />
　　郑康成曰泽水所钟水希曰薮禹贡曰九泽既陂尔雅有八薮<br />
　　贾氏曰案郑诗云叔在薮火烈具举举薮明知无水又尔雅薮在释地篇故知水希曰薮若职方泽薮曰具区之类及毛传云薮泽皆为一者以其有水则为泽无水则为薮元是一物<br />
　　又曰用中士尊于川衡者以泽中之所出物多也<br />
　　掌国泽之政令为之厉禁使其地之人守其财物贾氏曰案上山虞林衡川衡皆不言国独泽虞云国泽者文有不同皆互见【○李嘉防曰泽属乎国惧民因地以致争今海之沙岸湖之陂渚凡利入之厚无不租税于官而后渔焉此之谓也】<br />
　　王氏曰使其地之人守其财物则人自为守所以泽虽大莫或害其养蕃<br />
　　以时入之于玉府颁其余于万民<br />
　　黄氏曰国泽为有皮角珠贝非民所得有者故以时入于玉府而颁其余<br />
　　郑康成曰入之以当邦赋○刘执中曰时取之有时泽薮之利非民田之正税故入于玉府以供王之好赐然玉府有常数也<br />
　　王氏曰山林川泽皆有财物帷泽入于玉府者泽物最小也所以自养取薄所以养人从厚夫是之谓王德又颁其余于万民则虽泽物亦不尽利○黄氏曰蓤芡苇蒲与民共之【○刘执中曰谓令其守发其厉俾万民雉兎者徃焉刍荛者徃焉渔猎者徃焉期日既满则复其厉禁所以长育蕃阜俾之生生而不穷故曰薮牧养蕃鸟兽则山薮无物不遂其性】<br />
　　凡祭祀賔客共泽物之奠<br />
　　郑康成曰泽物之奠亦笾豆之实芹茆蓤芡之属<br />
　　丧纪共其苇蒲之事<br />
　　郑康成曰苇以闉圹蒲以为席<br />
　　若大田猎则莱泽野及弊田植虞旌以属禽<br />
　　王氏曰泽野所谓薮也<br />
　　郑康成曰泽虞有旌以其主泽泽鸟所集故得注析羽【○王昭禹曰山虞以旗致禽则熊虎山物也泽虞以旗属禽则鸟羽泽物也】<br />
　　贾氏曰云属禽者谓百姓致禽讫虞人属聚之别其等类每禽取三十焉若然则致禽与属禽不同而郑云属禽犹致禽者郑互见为义【○王氏曰或言致禽或言属禽则皆致而属之不言珥以山虞见之】<br />
　　緫论<br />
　　易氏曰有政令有禁令禁令即政令之所禁者也山林之政令山虞专掌之国泽之政令泽虞专掌之林衡川衡特巡山林川泽之禁令而已是林衡正于山虞川衡正于虞衡然林衡列于山虞之后川衡列于泽虞之前者以山林川泽为序也山虞物为之厉而为守禁泽虞为之厉禁使其地之人守其财物林衡川衡之所谓平其守者平此者也山虞以时入木材而令万民时斩材而林衡之斩木材则受山虞之法泽虞以时入财物于玉府颁其余于万民而川衡则以时舍其守山泽之利与民共之者也林衡正于山虞故以时计林麓而赏罚之川衡正于泽虞故犯禁者执而诛罚之平其守者之守其禁也若夫大田猎之日虞人莱所田之野为表百步此山虞泽虞之职林衡川衡无与焉山虞以旌致禽而泽虞以旌属禽者以熊虎之象冝于山而鸟羽之饰冝于泽也兹其辨尔<br />
　　陈君举曰古者金玉之所出皆掌之王官侯国不得擅而有也关讥所禁皆归之公上侯国不得擅而私也是以名山大泽畿外不以封列土之诸侯畿内不以颁禄仕之王臣皆天子使吏治之而纳其贡赋诸侯自食税田之外余不敢过而问焉盖先王不以予诸侯之意所以抑制其强而防闲其侈心也考之周礼凡山泽之数司书掌之以计吏治山泽之赋大府掌之以待邦用九州之川浸山薮职方掌天下之图而诸侯无所焉至于伯禽侯于东鲁而锡之山川乃天子之加赐是固异恩而非可以例观也人谓周制山林川泽有虞衡之官为之厉禁疑若专利于上而无遗利在民矣考之山虞令万民时斩材有期日未尝不与民共之而有司特禁其过不使贼而已泽虞则使人守其财物以时入于玉府则实为民守之王官特以其赋入于玉府而推本先王领于王官之意盖使侯国不得以障管云尔非不知与民共财也周德既衰凡王国所恃者诸侯皆得专利之齐干山海之藏晏子告之以山泽各有所守不可为也是犹知守先王之法至于桃林之塞古函谷也晋守之郇瑕之地古解池也晋实有之凡天子之塞邑皆不领于王官而惟私意是取春秋之作于郑不系虎牢于卫不系楚丘其类非一盖所以别天下之重虑侯国擅而兼之也自秦殚天下之财赋归之公上凡山泽陂池之赋皆为天子私藏而汉制属之少府以供养天子然初制踈阔山海之在吴者得以铸钱煮盐而因以成七国之祸至武帝之时凡五岳尽在天子之郡而不诸侯而郡国亦置盐铁官以司农湖官云梦官凡郡有山泽之处皆使置吏掌之诸侯惟食租税而巳虽曰抑制诸侯之强而先王不尽利以遗民之意荡然无复存矣<br />

                    <br>
                        　　迹人中士四人下士八人史二人徒四十人<br />
　　贾氏曰掌邦田之政亦是地事故在此○王氏曰名曰迹人以迹知禽兽之处而后可得田而取矣薛平仲曰自虞衡有以司山泽之藏则山泽所出非民生日用之常者先王盖不以轻动斯民之心非国家经用之冝者先王亦不以强抑斯民之心故从禽可欲也而田猎之禁则有迹人以掌之寳货可欲也而金玉锡石之禁则有卝人以掌之夫然后自角人至于掌蜃其取诸山泽之农者皆以当邦赋之政令夫自太宰之九职言之其所以任山泽之农者盖如彼而所以取山泽之赋者则如此既已使民之不贪而又使民之易从此先王所以顺山者不使居川不使居渚者居中原而弗敝也其教化则流行乎中矣<br />
　　掌邦田之地政为之厉禁而守之<br />
　　郑康成曰田之地若今苑也○贾氏曰迹人主迹禽兽之处有禽兽处则为苑囿以林木为藩篱使其地之人遮厉守之<br />
　　王氏曰邦田无地则鸟兽无所生有地而无政则其生不能蕃息虽有政不为厉禁以守之则侵地盗物所以干有司者众矣虽为厉禁以守之然雉兎者徃焉亦弗禁也<br />
　　易氏曰邦田常田也田之义有三大田之时虞人莱所田之野教民以战陈之事天子为之乗革路建太常见于司马者是也其次牧畜于囿设囿游之禁以时取其兽而不废乎祭祀賔客之用天子为之载斿车之旌见于囿人者是也若夫邦田之地政非囿人所禁之囿亦非大司马所莱之野平田之地迹其鸟兽之所萃者谓之迹人迹人掌其地政则为之厉禁以守之当邦田之时天子为之载木路巾车言木路以田是也【○杨氏曰邦田之地自天子至诸侯大夫时田之所故天子杀则下大緌诸侯杀则下小緌大夫杀则止佐车佐车止则百姓田猎先王山林川泽皆有厉禁况邦田之地乎惟以时入则不禁如獭祭鱼然后渔人入泽梁之类】<br />
　　曹氏曰太宰九职任民四曰薮牧养蕃鸟兽养蕃之任有二祭祀賔客之供囿人掌之其曰囿游之兽禁又曰牧百兽则牧是也搜苗狝狩之所取迹人掌之其曰掌邦田之地政为之厉禁而守之则薮是也兽而可牧不过羊豕六畜之类取于囿足以供矣若田猎之兽非可以常兽牧之其地之广将以备教兵之用不可以比于囿其兽之多非林薮之深茂不能养蕃于其中不为之厉禁则兽之奔轶四出不能遂其蕃息之性他日无以供田猎之取则于教战之典为有阙矣故凡邦田之地尽使迹人大为之防而为之厉禁焉而后踪迹以取之非若囿而牧之可以随取而得也<br />
　　凡田猎者受令焉<br />
　　郑康成曰令谓时与处也○项氏曰令之以所取之法○贾氏曰其受令者谓夏官主田猎者【○易氏曰受迹人之令则不至于罢民力】<br />
　　禁麛卵者与其毒矢射者<br />
　　刘迎曰麛卵庶禽之胎也皆不中杀之物毒矢毒弓矢以攻兽也所谓餧兽之药先王仁及禽兽岂专以生之为事哉取之而中于用则何恶于取杀之而得其死则何害于杀【○王昭禹曰禁麛卵者生之以其时禁毒矢者杀之以其礼】王氏详説曰迹人所谓禁麛卵与毒矢者一年之中未始不禁月令禁麛卵于孟春非孟春则不禁矣禁餧兽于季春非季春则不禁矣是三百六旬之中禽兽之得幸免者三十日耳则知周之与秦法意逺矣<br />
　　卝人中士二人下士四人府二人史二人胥四人徒四十人<br />
　　贾氏曰金玉出于地故在此○郑康成曰卝之言矿也金玉未成器曰矿○易氏曰金玉之函于石者谓之卝取玉则破卝而得取金则煅卝而成怪石黄金非卝所出緫名以卝人者举其类言之【○刘执中曰石而函金银者谓之卝卝或又函于石中必穿石而后见煅之以火则金石分焉而金多产于土中或杂于沙中今邕州之西南防山生竹皆方其下有黒石方如骰子中必函铜谓之块金石其土中有金或块登数两者耕种其田者多焉白金之卝多函于中夜有光如疋者其气也民多宿于山以候之】<br />
　　郑锷曰宝货所在不设官以守则豪族巨室擅发地藏而利权不归于公上后世坑冶之官原起于此<br />
　　掌金玉锡石之地而为之厉禁以守之<br />
　　郑康成曰锡鈏也○贾氏曰为之厉禁亦谓使其地之民遮护守之【○刘执中曰全地之道以养五行】○易氏曰天地之宝生于山泽金玉锡石之贵饥不可食寒不可衣先王不尽以予民设之官为厉禁以守之非私之也上以资邦用下以使斯民之弃末厚本而已<br />
　　若以时取之则物其地图而授之<br />
　　王昭禹曰天之财地之利盛衰消息不能常齐取之者适其盛衰消息之时也○郑康成曰物地占其形色知咸淡也【○郑锷曰物其地则视其土色以别其所产】授之教取者之处【○易氏曰使其案图而取之】○曹氏曰物其地者乃示所当取之处不使之广肆其锄凿也图而授之者乃示以所冝取之品色不使之纵意旁搜也<br />
　　巡其禁令<br />
　　郑康成曰行其禁明其令○易氏曰利孔所在奸百出既禁之又令之又从而巡之【○郑锷曰巡其禁令以防窃取】然后卝人取之而入于职金职金受之而入其金锡于为兵器之府入其玉石丹青于受藏之府所以待邦之大用玉府所以共王之玩好者也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十七<br />
<经部,礼类,周礼之属,周礼订义><br />
　　钦定四库全书<br />
　　周礼订义卷二十八　　　宋　王与之　撰<br />
　　角人下士二人府一人徒八人<br />
　　贾氏曰角人至掌蜃亦是徴敛之官故在此○郑锷曰齿者象之牙骨则麋鹿骨之类独以角名官何耶以弓人为弓攷之角也者以为疾也穉牛之角直而泽老牛之角紾而昔长二尺有五寸三色不失理谓之牛戴牛一弓之用角如此其多则此之齿骨冝不同也<br />
　　掌以时徴齿角凡骨物于山泽之农以当邦赋之政令郑康成曰山泽出齿角骨物大者犀象小者麋鹿○陈氏曰齿角骨物玉府缮人等皆用<br />
　　之【○李嘉防曰齿角筋骨可供器留于民无用强取之恐匿而不出以之当邦赋】<br />
　　【则君不徒取民亦乐输】<br />
　　陈及之曰自此下凡所谓山农泽农盖平时以射田猎取絺绤及染草为业者非此则不徴○吕氏曰角人征齿角于山泽之农羽人征羽翮于山泽之农皆以当邦赋之政令盖各随其所产以当其赋视后世以钱为赋责民之所无者异矣○曹氏曰有山之农有泽之农有平地之农田平地之田使供十一之税是谓平地之农山泽之利亦各据其土地所产所入而赋之是谓山泽之农其曰以当邦赋盖以山泽所冝有者畧仿十一之制以输于公上亦如平地之农输谷粟十一之租于公上也【○李景齐曰周自田赋之外至于羽毛齿角一草一木之微莫不有征凡以邦国之不可阙冡宰所谓山泽之赋是矣然观角人羽人与失掌葛之所征者皆曰取之山泽之农以当邦赋之征令则是出所征之物则可以当邦赋而不复出田税】<br />
　　以度量受之以共财用<br />
　　郑锷曰官之受之欲其尺寸之中度其他齿骨之类不可以尺寸度者必量其多寡故以度量受之<br />
　　羽人下士二人府一人徒八人<br />
　　郑锷曰车服旌旗则用以为斾矢则用以为括物之资羽多矣<br />
　　掌以时征羽翮之政于山泽之农以当邦赋之政令郑康成曰翮羽本也○贾氏曰此羽人所征羽者当入于钟氏梁以为后之车饰及旌旗之属<br />
　　凡受羽十羽为审百羽为抟十抟为防【古本反】<br />
　　郑康成曰审抟防羽数束名也尔雅曰一羽谓之箴十羽谓之防百羽谓之緷其名音相近也一羽则有名盖失之矣○郑锷曰审言察其数之详抟言束百枚而可执防言其数多则卷而束之举物之数未尝无名独羽之名见于此亦犹诗载五紽五緎五緫以记丝之数也○易氏曰以度受之则知其物之长短以量受之则知其物之多寡以权受之则知其物之轻重其或不可受之以权以度以量者则为审为抟为防无非参酌其数以当邦赋之政则所用有补于国所赋不加于民缓急可以相资有无可以相通赋用两得于是为至<br />
　　掌葛下士二人府一人史一人胥二人徒二十人掌以时征絺绤之材于山农凡葛征征草贡之材于泽农以当邦赋之政令<br />
　　王昭禹曰诗言葛之覃兮继之是刈是为絺为绤则絺绤皆葛也言其物则曰葛言其服治之功则曰絺绤精者为絺麄者为绤<br />
　　郑康成曰草贡出泽防纻之属可缉绩者【○郑锷曰草贡即闾师所谓贡其物○李嘉会曰物虽微细不敢强取于民必曰当邦赋俾知赋不可免自然竭力为之彼有余力上无乏使此法之善也】<br />
　　权度受之<br />
　　郑康成曰以知轻重长短也○贾氏曰角人齿角不须称直言度量此经葛草不须量故以权度受之使知斤两长短<br />
　　掌染草下士二人府一人史二人徒八人<br />
　　郑康成曰染草蓝蒨象斗之属【○贾民曰蓝以染青蒨以染赤象斗染黒】<br />
　　掌以春秋敛染草之物<br />
　　项氏曰春秋草生成之时故敛染草待时而颁之则夏纁秋染夏之时【○李嘉会曰染草不敛于染人而敛于掌染草者虑染人縁色日而求多于山泽之农故或敛或用不专于一官】<br />
　　王氏曰掌染草至掌蜃所征亦必当邦赋之政令而不言者则以角人羽人掌葛见之<br />
　　以权量受之以待时而颁之<br />
　　郑康成曰权量以知轻重多少时染夏之时【○贾氏曰案天官染人云春暴綀夏纁秋染夏夏为五色至秋染五色故郑云染夏之时时谓秋时也】○王昭禹曰染人春暴练夏纁秋染夏则纁之物颁以夏染夏之物颁以秋<br />
　　掌炭下士二人史二人徒二十人<br />
　　掌灰物炭物之征令以时入之<br />
　　郑康成曰皆山泽之农所出也【○郑锷曰灰者防氏綀帛之所用炭者宫人炉炭之所共皆邦用之所须其掌之有官冝矣】<br />
　　王昭禹曰掌葛掌染草莫不有征敛之时掌灰炭之政令但曰以时入之何也盖角羽草葛其生成有时非时则其物未成而不中用故征敛皆有其时若夫炭灰则无时而不有故亦无时而不征特以时入之而已<br />
　　以权量受之以共邦之用凡炭灰之事<br />
　　掌荼下士二人府一人史一人徒二十人<br />
　　郑康成曰荼茅莠也<br />
　　掌以时聚荼以共丧事<br />
　　郑康成曰共丧事者以着物也既夕礼曰茵着用荼【○贾民曰案既夕礼为茵之法用缁翦布谓浅黑色之布各一幅合缝着以荼柩未入圹之时先陈于棺下缩二于下横三于上乃下棺于茵上是也】○郑锷曰荼以御湿非常用之物设官以聚之岂豫凶事哉孝子所尽心虽过求何害<br />
　　征野防材之物以待邦事凡畜聚之物<br />
　　郑康成曰荼茅莠防材之类因使掌焉征者征于山泽入于委人【○贾氏曰以委人掌敛野之赋敛疏材等故也】<br />
　　掌蜃下士二人府一人史一人徒八人<br />
　　郑康成曰蜃大蛤月令孟冬雉入大水为蜃<br />
　　掌敛互物蜃物以共闉圹之蜃<br />
　　刘氏曰互物鼈属【○项氏曰有甲互掩者】蜃物蠯蛤属○郑康成曰闉犹塞也将井椁先塞下以蜃御湿也【○贾氏曰士丧礼筮宅还井椁于殡门之外注云既哭之则徃施之竁中是未前井椁材乃徃施之圹中未施椁前巳施蜃于椁下以拟御湿也】○王氏曰用蜃以御湿除貍虫郑司农曰春秋传始用蜃炭言僣天子也<br />
　　祭祀共蜃器之蜃<br />
　　郑司农曰蜃可以白器令色白【○贾氏曰案左氏云石尚来归蜃公羊以为冝社之肉以蜃器而盛肉故名肉为蜃是祭社之器为蜃大行人云归脤以交诸侯之福则宗庙社稷之器物谓之为脤是其宗庙社稷之器皆蜃饰之】<br />
　　愚案祭有酒器有肉器亦皆有以蜃为饰者鬯人云凡山川四方用蜃是酒器也大宗伯云以脤膰之礼亲兄弟之国是肉器也<br />
　　共白盛之蜃<br />
　　郑康成曰盛犹成也谓饰墙使白之蜃今东莱用蛤谓之义云【○贾氏曰尔雅地谓之黝墙谓之垩黝黑也垩白也然则比经所云白盛主于宗庙垩墙也】<br />
　　易氏曰四者微物而用不可缺故设官以掌<br />
　　緫论<br />
　　陈及之曰凡此皆民业以自利者也先王之时凡民于田税之外至有趋末作者一切征其物大意欲抑末重本熈宁间京师市井凡贩卖小民虽拾发鬻薪提茶等类悉出免行钱不出者毋得贩鬻市道其意亦曰抑末作游手之民然不知先王之世民无不受田者虽商贾家亦受田特减于农民抑其末作使反其本则退有可耕之田不至失业饥寒自井田既坏小民亡立锥之地势不免贩卖以自资今而曰抑之归农则退岂有可耕之地哉故重税适所以启其怨咨之心饥寒之患而曰使之务本恶在其为政也介甫常曰周礼一书理财者几半周公岂好利者哉观此言若非为利然安在其不为利也<br />
　　囿人中士四人下士八人府二人胥八人徒八十人郑康成曰囿今之苑○薛平仲曰遂自虞衡之官极而掌蜃之微莫不有职君子所以治野人者悉矣而天子之囿游始见诸此谓之囿游信非弃田以为园囿使民不得衣食者比也<br />
　　掌囿游之兽禁<br />
　　项氏曰囿游苑囿游牧之兽或曰燕游处也禁者其蕃卫之禁<br />
　　刘迎曰兽人冬献狼夏献麋春秋献兽物皆所以备祭祀賔客之须囿人之牧百兽以为死兽生兽之共耳其曰囿游之兽禁则囿游如刍荛雉兎之徃是也谓之禁则不得侵取之非谓为囿游以为行乐焉或者文王之囿方七十里焉夫灵台灵沼之乐其有麋鹿鱼鼈则先王岂无囿游哉先儒以侈心待先王谓以囿游备行乐卒以开人君盘游之乐而离宫别馆未必不自此启也<br />
　　牧百兽<br />
　　郑康成曰备养众物也今掖庭有鸟兽自熊虎孔雀至于狐狸凫鹤备焉【○李嘉会曰兽既供于兽人又供于囿人盖兽人所得或生而致之则养之于囿人故曰牧】<br />
　　祭祀丧纪賔客共其生兽死兽之物<br />
　　王氏曰兽人共生兽死兽囿人共生兽死兽之物者兽人所其田猎所囿人所共囿游所牧共其物若麋肤熊蹯之类○刘执中曰物者所共有名件也<br />
　　人每下士二人府一人史一人徒二十人<br />
　　郑康成曰筑地为墠季秋除圃中为之诗云九月筑圃十月纳禾稼<br />
　　薛平仲曰囿人以掌天子之园囿示民以其所同乐也然可乐之事易流则当务之急者易缓此人之官又以列于此也夫以人掌国之圃而人之官且曰每下士二人府史各一人徒二十人则圃之在国中者意亦多由是观之先王始终于农事者固于此乎见圃随在而有者抑于此乎见地利盖无遗于国中矣<br />
　　掌国之圃而树之果蓏珍异之物以时敛而藏之王昭禹曰载师以圃任园地所谓国之圃则属于公者人之所掌也所谓民之圃则属于私者闾师之所任也【○贾氏曰此据祭祀丧纪賔客者徴敛藏之其余则闾师征敛之也】○郑康成曰果枣李之属蓏瓜匏之属【○项氏曰有核曰果无核曰蓏一云在木曰果在地曰蓏】珍异蒲桃枇杷之属○王昭禹曰先王之时径行必有桑疆必有所以尽地力而无遗利方物之生则辟为圃所以种植及物之成则筑圃为所以获<br />

                    <br>
                        　　凡祭祀賔客共其果蓏享亦如之<br />
　　郑康成曰享纳牲也○贾氏曰此谓祭祀宗庙二灌后君迎牲纳之于庭时后夫人荐朝事之豆笾中有果蓏之物故云享亦如之<br />
　　易氏曰珍异果蓏物之至微而人专掌之者以祭祀賔客之奉皆于此乎出也<br />
　　廪人下大夫二人上士四人中士八人下士十有六人府八人史十有六人胥三十人徒三百人<br />
　　薛平仲曰人既已为登谷之备矣则仓廪之官当有以为储蓄之备也先儒以廪为藏米以仓为藏谷【○李嘉防曰廪造于平地之上仓造于屋之下】故廪人之官必以下大夫二人居之【○贾氏曰此官使下大夫为首徒三百人以米廪事重出纳又多故也】自谷而舂揄以为米则米之为用所当贵重爱惜者而官其可轻哉是以廪人为之长而仓人以中士为之属焉然廪人之后必继之以舍人仓人之后必继之以司禄不为无意盖舍人之职其主宫中官府之次舍者也而宫中官府之稍食又非谷禄比于此焉不汲汲以均之则所以为养亷怙耻之本者得无有亏于自公退食之际而请谒行于私昵之闲其有不可胜虑矣是则舍人所以次之也若夫谷禄之制自公卿大夫以至庶人之代其耕者多寡高下固有定数矣彼其以田赋禄而征其租上以共王赋下以享宗庙给私奉业子孙又非一时稍食者之比于此焉不知所以裁之则无功受禄者特未免有伐檀之刺而世禄之家鲜克由礼者亦岂无自而致哉是则司禄所以次之也是盖先王务农重谷之教故叙次其设官如此<br />
　　掌九谷之数以待国之匪颁赒赐稍食<br />
　　郑锷曰廪人掌谷谓米出于谷故耳○易氏曰天府职曰若祭天之司民司禄而献民数谷数则知九谷之数专掌于司禄今复见于廪人何也贾氏谓廪人掌米仓人掌谷其义诚然盖仓人掌粟入之藏辨九谷之物则掌谷可知廪如御廪常廪之类则皆米也不然明堂位何以曰米廪有虞氏之庠释者以鲁谓之米廪虞帝上庠今藏粢盛之委焉非米而何以廪名官所掌者米而云掌九谷之数者兼掌九谷之数也【○李嘉防曰数则一岁所入之目以数而入以数而出正廪人所掌故不曰物而曰数】是知仓人掌谷司禄掌九谷之数廪人即其九谷之数以知廪米之数凡以待国之匪颁赒赐稍食而已郑康成曰匪读为分分颁谓委人之职诸委积也【○李嘉防曰分颁者使自随其数而入之不独委人也委人特一而已】赒赐谓王所赐予给好用之式【○郑锷曰君于臣下廪人继粟者是也】稍食禄廪【○贾氏曰此即司士以功诏禄又王制云下士视上农夫九人禄中士倍下士之类】<br />
　　以岁之上下数邦用以知足否以诏谷用以治年之凶丰项氏曰岁言其成岁年言其成若岁终定时成岁皆以成岁言若有年大有年皆以成言制国用者必于岁之终谷粟之既入故曰以岁之上下数邦用敛谷粟必于秋之成谷粟之始熟故曰以年之上下出敛法礼曰制国用必于岁之杪是也<br />
　　易氏曰年之有凶丰岁之所以有上下○郑康成曰数犹计也<br />
　　项氏曰以岁之升降得谷之多少计国之所用多则足少则否乃诏在上用谷之隆杀以治年之凶丰故年适丰虽粒米狼戾不侈于有余年适凶虽饥馑荐臻不苦于不足则以有治之之术也易于萃言用大牲于升言利用禴是也○易氏曰制其财之多寡权其礼之增损非廪人之事特以邦用之足否诏之于上凡以治年之凶丰而巳年之凶丰天也所以治之者人也治之则权其多寡增损而为之开辟敛散其于丰也不为妄费以蠧其国其于凶也不为过取以害民【○李嘉防曰岁自立春至次年立春天时也年自正月朔旦至岁除王政也天时虽不同王政不可阙合三者治之斯可】<br />
　　凡万民之食食者人四鬴上也人三鬴中也人二鬴下也贾民曰万民食食者谓民食国家粮食者上谓大丰年中谓常年下谓少俭年此虽列三等以中年是其常法○郑康成曰此皆谓一月食米也六斗四升曰鬴【○杨谨仲曰国之量非后世比防氏为量方尺深尺其实一鬴乃六斗四升今人所用之斛深亦一尺而方几二尺止容五斗而以古之量少今之量几五倍于古矣然以中岁均人月食三鬴则是旬食一鬴日食六升四合矣量至汉犹然赵充国以为卒武贤欲引万出张掖以一马自负三十日为米二斛四斗麦八斗则讣人日食米八升王莽欲立威乃议六十万众赍三百日粮十道并出严尤曰计一人三百日用粮十八斛则是人食六升以此考之周之中岁人日食六升四合上岁人日食八升五合不为过矣】王氏曰民之食可以鬴计者校登夫家贵贱老防废疾之数观稼省敛稽比财物其法详也【○王昭禹日先王之民生齿以上有食之端已书于版校登稽比之法又详则凡民之幼壮寡登耗无不知也以口授田以田制食观稼省敛又以时出焉则凡其食之有余不足无不知矣】<br />
　　若食不能人二鬴则令邦移民就谷诏王杀邦用易氏曰冡宰制国用其谷之所积皆有定所凡荒政所不能聚者均其逺近之所就谷而巳○郑康成曰杀犹减也○王氏详説曰大司徒云大荒大札则令邦国移民通财为外诸侯设也廪人云若食不能人二鬴则令邦移民就谷为内诸侯设也盖乡遂公邑但移用其民而已郤非移民通财与移民就谷也乡遂公邑同为天子之民若夫都鄙则各从其主矣郑氏释此以为就谷都鄙之有者诚得其説○郑锷曰梁惠王移民就粟孟子讥之何耶盖周官之民有田以耕其饥偶出于天时之水旱而已惠王不能制民之产凶岁则移民是为无政○刘氏曰古者三年耕必有一年之蓄九年耕必有三年之蓄以三十年之通计虽有旱干水溢民无菜色犹设廪人就谷之法则患未至而预为之防【○李嘉防曰储蓄所以立国非有大凶旱鸟可轻动】<br />
　　凡邦有防同师役之事则治其粮与其食<br />
　　王昭禹曰治者量逺近为之节○郑康成曰行道曰粮谓糒也止居曰食谓米也○郑锷曰防同师役有逺近之异则曰粮曰食亦冝不同逺则治其粮庄子言适百里者宿舂粮适千里者三月聚粮盖言逺也近则治其食诗云朝食于株左氏云食时而至盖言近也<br />
　　易氏曰粮乃防同师役之所急者太宰以九式均节财用而不及防同师役之式小宰之七事有所谓防同军旅田役之戒具共其财用然防同所用者不过牢礼委积膳献饮食之飱牵则有賔客之式矣军旅田役所用者不过工事币帛刍秣匪颁之数者则有工事之式币帛之式刍秣之式匪颁之式矣惟最急之粮食乃无式焉盖式法出于九赋之中乃国家之经费冡宰制国用则以邦国之贡待吊用万民之贡充府库二者之外随处而积以待邦之大用则防同师役之类凡九式所不载者皆取具于此不然仓人共道路之谷积饮食之具遗人凡賔客防同师役掌其道路之委积若非前二者之积将何所从出然特道路之所费而已若廪人之治其粮与其食又兼在道之费及止居之费也<br />
　　大祭祀则共其接盛<br />
　　郑康成曰接读为壹扱再祭之扱扱以授舂人舂之【○易氏曰接犹承也天子亲耕借田以共粢盛非有司亲承之与常谷同何以致敬于鬼神故甸师以时入之于廪人廪人接之以藏于神仓及大祭祀之时廪人则共其所接之盛是以舂人接之则舂谷而为米人接之则炊米而为食然后王者得以亲承祭祀其为敬至矣○王昭禹曰谓之接盛则其所以接神者在是欤】<br />
　　郑康成曰大祭祀之谷借田之藏于神仓者也不以给小用<br />
　　緫论<br />
　　陈及之曰廪人至食人凡九谷出入尽掌之而不防计何也以司防考之以九赋之法令田野之财用以九功之法令民职之财用掌国之官府郊野县都之百物财用凡在书版图者之贰以逆羣吏之治而听其防计则是官府与府藏财赋无不系焉而廪人以出入之大计听之司防矣<br />
　　舍人上士二人中士四人府二人史四人胥四人徒四十人<br />
　　郑康成曰舍犹宫也主平宫中用谷者○贾氏曰舍人主米谷故与廪人仓人连类在此<br />
　　掌平宫中之政<br />
　　郑康成曰政谓用谷之政○贾氏曰舍人緫主给米之事而掌平王宫中之政谓平其给米多少【○李嘉防曰宫中之政非独六宫凡官府次舍皆在焉禄廪既众非舍人掌之不可】<br />
　　易氏曰有王宫有后宫王宫之宫宫正为之均其稍食后宫之宫内宰为之均其稍食所以平宫中之政则舍人也【○王昭禹曰舍人掌宫中之政以賛宫正内宰之事者也故宫正掌王宫之政令纠禁内宰治王内之政令而舍人则掌平宫中之政】<br />
　　黄氏曰舍人犹诗言室人于内者也耕者劳于外食者逸于内先王存糜耗之戒焉故以其职曰掌平官中之政以至掌其出入既无事而食而其政不平出入不以法不其甚欤<br />
　　分其财守以灋掌其出入<br />
　　贾氏曰财即米也丧大记云纳财朝一溢米○黄氏曰守谓积聚米给予也【○易氏曰守禁之所谓之财守】○郑康成曰分其财守者计其用谷之数分送宫正内宰使守而颁之也而行出于廪人其有空阙则计之还入【○贾氏曰必送米与宫正内宰者以二宫皆有宿卫之人须米料之数也○愚案此可见成周时凡官长各受其财而分之所属】<br />
　　易氏曰出之于廪人入之于官中皆有法存焉廪人不妄供宫中不妄取所谓平其政者莫先于此<br />
　　凡祭祀共簠簋实之陈之<br />
　　郑康成曰方曰簠员曰簋○贾氏曰孝经云陈其簠簋注谓内员外方受斗二升者直据簠而言若簋则内方外员旊人云为簋实一觳豆实三而成觳豆四升三豆则斗二升可知但外神用瓦簋宗庙当用木○郑锷曰用簠以盛稻粱用簋以盛黍稷○王昭禹曰实之以言其物陈之以言其数【○王氏曰既共簠簠之器又以人所共之实实之陈之也】<br />
　　賔客亦如之共其礼车米筥米刍禾<br />
　　郑康成曰礼致饔饩之礼○贾氏曰聘礼曰致饔饩使卿韦弁归饔饩米百筥设于中庭车米三十车陈于门外禾三十车刍薪倍禾又掌客上公米百有二十筥车米四十车禾五十车刍薪倍禾侯伯米百筥车米三十车禾四十车刍薪倍禾子男米八十筥车米二十车禾三十车刍薪倍禾皆言陈是其所陈多少之数【○郑锷曰车米以车载之筥米以筥盛之也】○林氏曰掌客掌其礼而舍人共其物<br />
　　丧纪共饭米熬谷<br />
　　郑康成曰饭所以实口不忍虚也君用粱大夫用稷士用粢【○贾氏曰丧大记文】皆四升实者惟盈【○贾氏曰士丧礼文】熬谷者错于棺旁所以惑蚍蜉【○贾氏曰蚍蜉欲向棺置此惑之○王昭禹曰使异物不得亲其肤而已】丧大记曰熬君四种八筐大夫三种六筐士二种四筐加鱼腊焉<br />
　　以岁时县穜稑之种以共王后之春献种<br />
　　郑康成曰县之者欲其风气燥达○郑司农曰春王耕于借则后献其种也后献种见内宰职○贾氏曰内宰上春后献种且助王耕事此岁时县者从纳禾治得子即县之以至春献之<br />
　　掌米粟之出入辨其物<br />
　　郑康成曰九谷六米别为书【○贾氏曰九谷之名已见大宰注六米者九谷之中黍稷稻粱苽大豆六者有米麻与小豆小麦三者无米】<br />
　　岁终则防计其政<br />
　　郑康成曰政用谷之多少○王昭禹曰宫正月终防稍食岁终防行事内宰岁终防内人稍食舍人掌米粟之出入而辨其物岁终则防计其政亦所以通职聨事也<br />
　　仓人中士四人下士八人府二人史四人胥四人徒四十人<br />
　　项氏曰仓人掌藏粟者<br />
　　掌粟入之藏<br />
　　郑康成曰九谷尽藏焉以粟为主○贾氏曰月令首种不入郑注引旧记首种谓稷也即种粟是五谷之长下文九谷此云粟是以粟为主【○李嘉防曰一岁所粟则先熟兼中国之地率多种粟盖粟耐干虽岁之旱不至太失此九谷之物必以粟而緫其名】<br />
　　辨九谷之物以待邦用<br />
　　项氏曰谷各有所冝用故辨其物以待用○郑锷曰邦之用谷也有匪颁赒赐稍食之殊则其精粗亦异故冝辨其色焉<br />
　　若谷不足则止余灋用有余则藏之以待凶而颁之郑康成曰止犹杀<br />
　　王氏曰法式所用有虽不足不可以巳者有待有余然后用者所谓余法用则待有余而余用者【○愚案黄氏説见遗人以待施惠之后】○易氏曰大府所谓式贡之余财以供玩好币余之赋以待赐予委人所谓凡其余聚以待颁赐止余法用止此者欤有余则藏之以待凶而颁之是乐岁则取之于民凶年则遂以颁之于民取之不以为虐颁之乃所以为利无非充裕民之仁政<br />
　　凡国之大事共道路之谷积食饮之具<br />
　　王昭禹曰大事则戎祀之类盖戎以出征而祀亦有在郊者故仓人共道路谷积食饮之具若戎祀之外则非所共也○黄氏曰大事大师役也其小者遗人委积自足共之其大者仓人共其谷积食饮之具食糗糒饮浆酏也<br />
　　司禄中士四人下士八人府二人史四人徒四十人刘迎曰司禄者司谷禄先儒误为爵禄矣不然何以与仓人司稼同列耶○易氏曰司禄逸篇弗可攷矣此经犹存其官之名者以序见之不特见之序官而已天府曰若祭天之司民司禄而献民数谷数则受而藏之郑氏谓司禄为文昌第六星禄之言谷也则以掌天下之谷数者谓之司禄亦犹掌天下之民数而秋官有司民之职盖民之损益关乎天谷之丰耗系乎民此司民及三年大比则以万民之数诏司寇司寇及孟冬祀司民之日献其数于王王拜受之且有天府之登知司禄之于谷数亦然则王者以民为天民以食为天其类同其义可推矣<br />
　　司稼下士八人史四人徒四十人<br />
　　郑康成曰种曰稼如嫁女有所生○薛平仲曰以廪人仓人之藏而制为舍人司禄之用其数固有权度矣然不知稼事之为勤怠徒取诸彼以予此则民得不以为厉巳哉舍农事而趋末作弃生养而就游惰是又先王之所甚惧于是司禄之官复有以继于后诚以夫取稼事之已成者人知禄食之所当得勤之于稼事之方兴者不知民力之为甚至司稼则因天之时察地之利轸念民劳而督趋之上之厚于民者如此则民之奉于上者当如何<br />
　　掌巡邦野之稼<br />
　　王昭禹曰种曰稼获曰穑先王既有以教之又观之巡之则有时治之则有法而此又有巡稼之官者盖稼事而灭裂则穑事亦以灭裂故致详于稼事以作其始则穑事之所以成终可知矣<br />
　　而辨穜稑之种周知其名与其所冝地以为灋而县于邑闾<br />
　　郑康成曰周犹徧也徧知种所宜之地县以示民后年种谷用为法也<br />
　　易氏曰所谓法者周自后稷播种百谷以为乡师天以其粒食生民国其子孙千有余年而后王业始大南宫括以躬稼有天下而归之于稷原其始也公刘太王王季文王武王周公六君子可谓不替其业者周公作六典举前日播种之法而备见于大司徒即以其法而责于司稼之官司稼复以其法而县于邑闾使稼者取法焉播种之法明为稼之效着当时所以善其始者有道矣<br />

                    <br>
                        　　巡野观稼以年之上下出敛法<br />
　　陈君举曰郑氏谓周制畿内用贡法邦国用助法司稼之职为贡法设岂知司稼不是这法是预前观其稼而后上下其出敛之法若不预前观稼如何上下其法后刘晏正传此法每四方水旱则先知之然后为赒救敛之政<br />
　　愚案周行井田借民力以耕非复有所谓敛则司稼所谓以年之上下出敛法者盖年之上则为民敛而藏之于年之下则为民出而赈之仓人所谓有余则藏之则敛之之谓所谓以待凶年而颁之则出之之谓常平义仓之法岂不见于此哉<br />
　　掌均万民之食而赒其急而平其兴<br />
　　郑康成曰均谓度其多少赒廪其艰阨【○李嘉防曰司稼尤近民故赒急平兴以先之又不足廪人始有移民就谷之事】<br />
　　愚案平其兴亦当如旅师谓平均其所兴举之粟以给之<br />
　　黄氏曰司稼巡稼知岁之丰凶民之寛急为最切故通掌其事<br />
　　舂人奄二人女舂抌二人奚五人<br />
　　贾氏曰舂人有奄者以与女奴同处故也○郑康成曰女舂抌女奴能舂与抌者抌抒臼也诗曰或舂或抌○黄氏曰舂人饎人稾人皆宫中之事以用谷故属地官舂抌炊防因祭祀賔客使内人皆识其劳苦烦辱不止稼穑之艰难<br />
　　掌共米物<br />
　　郑康成曰米物言非一米<br />
　　祭祀共其齍盛之米<br />
　　贾氏曰器实曰齍则黍稷稻粱是也在器曰盛则簠簋是也【○王昭禹曰稷谓之粢实于簠簋谓之盛祭用众谷而緫曰粢者举粢以该众也】郑锷曰祭祀共齍盛之米共之饎人<br />
　　陈氏曰楚语云天子亲舂郊禘之盛又曰天子郊禘之事王后必舂其粢谷梁曰三宫米而藏之御廪盖祭祀贵于出力以致养而后可以交于神明则舂盛固所以自尽也然王耕借不过三推则舂盛之礼盖亦如此然后舂人卒其事以共之<br />
　　賔客共其牢礼之米<br />
　　贾氏曰下别言飨食则此言牢礼谓饔饩之米郑氏谓实筐筥知非车米者以其公车米四十等非舂人所共故也然则车米出于税禹贡五百里米是也○王昭禹曰賔客共其牢礼之米则以共饎人簠簋之实牢礼之米多矣必共其饎人簠簋之实者【○郑锷曰賔客共牢礼之米则共之于掌客】则以賔客车米筥米自舍人所共故也<br />
　　凡飨食共其食米<br />
　　郑康成曰飨有食米则飨礼兼燕与食<br />
　　掌凡米事<br />
　　饎人奄二人女饎八人奚四十人<br />
　　故书作○郑司农曰饎人主炊官特牲馈食礼曰主妇视饎防<br />
　　贾氏曰祭祀共盛共王后六食不在天官者以其因舂人又因地道之成故在此<br />
　　掌凡祭祀共盛<br />
　　郑康成曰炊而共之<br />
　　共王及后之六食<br />
　　郑康成曰六食六谷之【○李嘉防曰食不及世子盖世子养于王宫女所当共若出就外傅女不得而共】<br />
　　凡賔客共其簠簋之实<br />
　　郑康成曰谓致飱饔<br />
　　飨食亦如之<br />
　　王氏曰舂人舂谷以为米饎人炊米以为食其职事相成故舂人祭祀共齍盛之米饎人祭祀共盛舂人賔客共牢礼之米而饎人共其簠簋之实饎人共王及后之六食饔飱亦共簠簋之实而舂人不言其米则以言祭祀賔客从可知也<br />
　　稾人奄八人女稾每奄二人奚五人<br />
　　郑司农曰稾读为犒师之犒主冗食者故谓之犒贾氏曰与廪人连类在此【○李嘉防曰以用奄八人盖分俵诸处不可不多其员】陈君举曰自膳夫至腊人不过充君之庖者悉领于冡宰至于共外内朝冗食者反不领于冡宰顾见于地官之稾人夫饮食男女人之大欲存焉于共奉天子饮食而必掌之外朝之士大夫者盖恐内官奄人求巧于饮食之中而弥缝其意以导谀纳谄故使外朝之士大夫掌之而太宰实领之者诚以检防逾侈遏絶侥幸所以正人主之心术者在此也至于内外朝冗食者之食见于稾人之职而主之奄人意者犹后世之所谓赐食焉而或取之内厨者是也颍考叔为颍谷封人有献于郑庄公而公赐之食以此类推之所以示其隆礼爱贤之义而稾人共冗食者之食其犹汉世之所谓主熟食者乎至若内外朝之俸禄廪给则所以掌之者固有其人非尽出于一奄人之手也<br />
　　掌共外内朝冗食者之食<br />
　　易氏曰外朝库门外之朝内朝路门外之朝○郑锷曰天子有三朝此特言内朝外朝而不及路寝之朝非冗吏治文书之所也<br />
　　贾氏曰冗散也外内朝上直诸吏谓之冗吏亦曰散吏以上直不归家食稾人共之因名冗食者<br />
　　若飨耆老子士庶子共其食<br />
　　郑康成曰士庶子卿大夫士之子弟宿卫王宫者<br />
　　掌豢祭祀之犬<br />
　　郑康成曰豢犬豕曰豢不于饎人言者其共至尊虽其潘防戋余不可亵也【○李嘉防曰食之余者惟利乎犬因以豢焉先王不使一物之无用】<br />
　　郑锷曰祭祀之牛牲系于监门而犬则豢于稾人各有以处之职虽卑者所系亦不轻矣<br />
　　緫论司徒官属<br />
　　陈君举曰周礼六官大宗伯治礼司寇治刑司马治兵司空治事而天官治典最难攷然其职无非切于王后焉夫纲纪出治之所犹可説也至于地官掌教则又难晓焉以属官考之自乡老至比长自遂人至邻长皆乡遂之官自封人至畜人皆畺畜牧之官自载师至均人皆掌财赋征役之官自司市至泉府皆掌市井自司门至掌节皆掌门关自旅师草人稻人虞衡以至掌染草炭荼蜃极于人囿人无非山林川泽田畴之官几于六十官所谓教官者师氏保氏司谏调人司救鼓人不过六七而已其他则整顿田畴分擘郊里征敛财赋掌管山泽纪纲市井管钥门关而巳当时谓之教典何也説者谓司徒典教止五六人而已其如乡遂关市山泽之官盖分托焉而非专于教事是以教官为后世治文墨语言诵授者设也殊不知先王教民自经界始八八为井五五为军市有奠居里有聨比无非习民于正而寓之以道德之意俾之分定而虑不易事同而心臧生厚而德优易直而淳厐以服从上令是曰教典师保谏救调媒之官则其导媺恶训礼刑判合昬冠者也而岂徒谓是哉豳诗述风化之所由孟子言王道之本无非田圃之事诚知本者后世政教殊轨疆理之问不登于庙堂徃徃大臣能设学置博士弟子员则曰是有志于教化者何以纳民于善也○吕氏曰司徒之职皆是均土受民不见所谓掌教者盖生养便是教既富能教资富能训使他衣食足各保其生方教以君臣父子夫妇长幼之义谷粟如水火而后民兴于仁制其田里使养其老圣贤之论富民未有不及于教所谓富而教之者也或曰唐虞三代学校与后世大段不同只学官一事可见在舜时命防典乐教胄子在周时大司乐掌成均之法以治建国之学政而合国之子弟焉何故皆是掌乐之官掌教欲得优游涵养鼓舞动荡深入其心这一个所在不是官司自秦汉以后把做官司看了故与唐虞三代题目自别虽足以善人之形而不足以善人之心虽是法度具举然不过以法制相临都无深入人心道理大抵教与政自是两事后世错把教做政看学者但当看三代所以设教命官教养之意且如周礼一书设官设教所以便民若师氏保氏大司乐大胥小胥之类所教不过是国子然当时所谓乡遂所谓兴贤能在周三百六十官之内并存不见有设教之官虽是州序党庠畧见于周礼然未尝见其州序是何人掌之其法又何如只看此亦是学者所当深思且如周礼设官下至于射夭鸟至微至纎之事尚皆具载岂于兴贤能国之大教反不见其明文盖凡领六官者皆是法之所寓只縁学校不是官司非簿书期防之事故不领于六官其上者三公论道不载于书其下者学校设官不领于六官盖此二者皆事大体重非官司所领惟国子是世禄之家鲜克由礼以荡陵德不可不设官以教养之至其所以教养之意均非簿书期防之可领学者当识先王之意可也盖先王设教虽非六官所掌而所以设教未尝有理无事有体无用本末亦自备见但只不在官聨官属之中舜之时自国子之外畧不见其掌教之官然庶顽防説若不在时侯以明之挞以记之书用识哉欲并生哉工以纳言时而飏之如此之备在周人学官虽不领于一属然而比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通达强立而不反谓之大成终始备具至不率教者屏之逺方终身不齿又见体用本末无穷处三代以上所以设教命官至理精义要当深攷愚案司徒所掌大抵田赋等事似与大宰九贡九赋太府以下等官相类细考之则大宰官属所掌皆国之财赋而司徒所掌皆教之田野之事所以谓之教官后世谓六部如六官故谓户部如司徒抑不知今户部所掌乃大宰属官太府等事初无与乎掌教之职矣<br />
　　黄氏曰右地官卿一人中大夫五人下大夫十五人上士四十八人中士一百三十人下士二百八十八人王之门关十二下士各二人则又四十八人府一百三十人史二百十九人贾八人胥二百二人徒二千四百五十六人又舞徒四十人奄十二人女舂抌二人女饎八人女稾十六人奚八十五人是皆着于数者也山虞林衡川衡泽虞人皆中下士【阙】　府史胥徒又司市立胥徒又司市立胥师贾师司虣司稽胥肆长皆不能计其数者也乡老皆公即三公乡大夫皆卿即六卿六乡三十州州长皆中大夫州五党党正皆下大夫党五族为七百五十族族师皆上士族四闾为三千闾闾胥皆中士闾五比为万五千比比长皆下士六遂大夫亦中大夫六遂之县视州鄙视党鄼视族里视闾其余各下于六乡之一等六乡之余民居四郊其官为四郊之吏稍不为邑县都不为都有吏主之皆不可以数计也<br />
　　吕氏曰緫计地官公卿大夫士通用三十万夫有竒府史胥徒不在数虞衡迹人等亦不在数据畿内之地似难容得许多官司畿内户口难供得许多官须考【○愚案陈及之説见前论官职多寡】<br />
<br />
<br />
<br />
　　周礼订义卷二十八<br />
　　钦定四库全书<br />
　　周礼订义卷二十九　　　宋　王与之　撰<br />
　　春官宗伯上<br />
　　项氏曰春官以治教之始在于礼象天地之化始于春○郑锷曰自舜命伯夷典三礼其官曰秩宗周人因名曰宗伯説者谓宗尊也伯长也天下所宗者惟宗于礼此礼所以为尊也近世王安石云宗典祀礼者也宗伯掌天神地示人鬼之礼故谓之宗然宗伯所主何独祭祀之礼哉自四方言之东者之始自四时言之春者时之始宗伯于四时之官独为长故以伯称之春秋之际鲁有夏父弗忌为宗人盖周之旧也<br />
　　惟王建国辨方正位体国经野设官分职以为民极乃立春官宗伯使帅其属而掌邦礼以佐王和邦国<br />
　　郑康成曰礼谓曲礼五吉凶军宾嘉其别三十有六【○郑锷曰礼犹火取之槐檀则火在槐檀取之杏枣则火在杏枣取之柞槱桑柘则火在柞槱桑柘火无所不在礼亦无所不在有君臣则礼在君臣有父子则礼在父子有夫妇则有夫妇之礼有朋友则有朋友之礼行乎道路至于州巷放乎搜狩脩乎军旅冠昏丧祭饮食起居无非礼也掌礼之官讵可以专乎一哉如司尊彞司几筵之名司为礼官之属所谓笾豆之事则有司存】<br />
　　项氏曰礼之用以和为贵民生有欲而无分则争争则乖先王制礼为之节文以事其鬼神示其余则宾以亲之军以同之粲然有文足以相接则乖争之患何自而作故曰和【○程氏曰古者冠昏丧祭车服器用等差分别莫敢逾越故财用易给民有常心今礼制未脩奢靡相尚卿大夫之家莫能中礼商贩之类或逾王公礼制不足以检饬人情名数不足以旌别贵贱既无定分奸诈攘夺人人求厌其欲而后已】<br />
　　吕氏曰礼官之长是为宗伯坛场昭穆之等聘享射御之节贯本末而等文质者所谓礼也神人之所以治上下之所以和失其礼则僭乱谄妄而渎乎神乖争陵犯而悖乎人上下皆失其分安得而和成周萃礼乐于一官和云者盖亦包乐于其间后世礼乐废坏治人者不过簿书期防之末至于祀典尤为不经间有一二仅存不过曰使先王文物不废乎吾世而已所谓治人者漫不知其语矣<br />
　　愚案六卿自宰以下皆以有司言独宗伯不言司四官皆言垂象独宗伯不言象以见礼乐法而不说而致中和之用足以为参赞化肓之功非可以有司比也<br />
　　礼官之属大宗伯卿一人小宗伯中大夫二人肆师下大夫四人上士八人中士十有六人旅下士三十有二人府六人史十有二人胥十有二人徒百有二十人薛平仲曰礼有小大有本末大者经小者纪本者义末者数经既立则纪不可以偏废故犬宗伯之贰有小宗伯焉义既明则数不可以不具故宗伯之属有所谓肆师焉肆之为言陈也郊特牲曰其数可陈也其义难知失其义而陈其数祝史之事也知其义而敬守之天子之所以治天下也然则有宗伯以明其义又有肆师以陈其数则周之礼可不谓之大备乎<br />
　　大宗伯之职掌建邦之天神人鬼地之礼以佐王建保邦国<br />
　　郑康成曰建立也立天神地人鬼之礼谓祀之祭之享之礼吉礼是也【○李嘉防曰和邦国谐和其情也建保邦国则各安其分守矣天神人鬼地各安其分推以化民治国特余事耳】<br />
　　唐氏曰虞书巡守脩五礼臯陶谟言自我五礼至命官则曰典朕三礼盖五礼兼神人三礼事神之礼也宗伯先言建邦之天神人鬼地示之礼则所谓典三礼次之以吉凶军宾嘉则五礼也<br />
　　郑康成曰保安也○王昭禹曰合五礼而言则曰佐王和邦国别三礼而言则曰佐王建保邦国盖封国则颁祀此之谓建祭则受福此之谓保【○黄氏曰伯夷降典折民惟刑功配禹稷而其事始于事鬼神是则建保邦国诚有其本也纣谓祭无益牺牲粢盛既于凶盗祖伊以为商亡之决如是也】○贾氏曰上单言邦据王为言以佐王建保邦国则统侯国言之矣<br />
　　以吉礼事邦国之鬼神<br />
　　黄氏曰吉礼居其首礼主敬敬莫着乎祭○郑锷曰祭祀之交于神明有受福之道故以吉名之○郑康成曰吉礼之别十有二事<br />
　　王氏曰谓之建则礼当自王出谓之事则非特王国而已<br />
　　王氏详说曰或言鬼神示或言神示鬼何曰此所以为秩宗之官也以上下秩之则曰神鬼示以内外秩之则曰鬼神示以尊卑秩之则曰神示鬼<br />
　　孙氏曰先王明于天地之故察于人之理知所以接三才者即吾保邦之实政不容外三才而自任其私智也故天以气覆物吾则用禋祀实柴槱燎以祀之地以形载物吾则用血祭貍沈疈辜以祭之至于人鬼之奉则立之尸以人道飨焉凡此者皆实致其义实当其情求之于心验之于事一有违于天有悖乎地有愧乎先则为不克祀不克祭不克享矣惟圣人能享帝孝子能享亲此之谓也<br />

                    <br>
                        　　以禋祀祀昊天上帝<br />
　　愚案自此至雨师皆祀天神<br />
　　张氏曰郑注禋祀则变禋为烟取其尚臭据洛诰曰明禋又国语曰精意以享曰禋徧观书传皆言禋是精洁致祭之名凡祀天日月星辰风师雨师皆取烟燎不言可知今祀天言禋祀日月言实柴祭天礼重故取禋敬之名以别之郑不明此意改禋为烟谬哉书曰禋于文玉武王又曰禋于六宗○郑锷曰谓之禋祀明在乎致其心斋精明诚一为主而已<br />
　　陈及之曰祀昊天上帝总言祭天耳昊天犹言苍天也○程氏曰孝经云郊祀后稷以配天宗祀文王于明堂以配上帝天与帝一也天言其体也帝言其主也在郊则言天以其冬至物生之始故祭于员丘而配以祖陶匏藳鞂扫地而祭宗祀言上帝以季秋物成之时故祭于明堂而配以父以宗庙之礼享之【○王昭禹曰昊天之有上帝犹国之有君五精之帝则犹四方之诸侯诸侯有君道故皆谓之君五精之帝有帝之道故皆谓之帝天者帝之体帝者天之用体嫌于不能降用嫌于不能辨故言其降而与物接则以昊言天言其升而与物辨则以上言帝○郑锷曰周礼有言天有言昊天上帝有言上帝有言五帝言天则百神皆预大司乐所谓天神皆降之类是也言五帝则无预乎昊天上帝司服所谓祀昊天上帝祀五帝亦如之之类是也言上帝则无预乎五帝掌次所谓旅上帝张氊案祀五帝则张大次之类是也言天言帝神各不同至于昊天上帝则兼举其统天言之以其气之浩浩故曰昊天以主位乎上故曰上帝位为最尊物无以称其徳惟致其精意可以享之故以禋祀祀昊天上帝国语所谓精意以享谓之禋是也○愚案天之与帝其实则一如伊川之说无疑如五帝之谈郑氏亦失之详见小宗伯】<br />
　　以实柴祀日月星辰<br />
　　项氏曰日司昼月司夜星辰司次十有二辰二十有八星○郑司农曰实柴实牛柴上也○郑锷曰日月星辰民所瞻仰而在祀典者必以气臭而达之故用实柴实牲燔柴则气臭上达矣【○陆氏曰古者之祀日月其礼有六郊特牲郊之大报天而主日配以月一也玉藻曰朝日于东门之外祭义曰祭日于东祭月于西二也小宗伯四类兆日于东郊兆月于西郊三也大司乐乐六变而致天神及象物月令孟冬祈来年于天宗天宗者日月之类四也觐礼拜日于东门之外礼日于南门之外拜月于西门之外礼月于北门之外五也左传雪霜风雨之不时于是乎禜之六也夫因郊报而祀之非正祀也类禜而祀之与觐礼诸侯而礼之非常祀也春分朝日于东门之外秋分夕月于西门之外此祀之正与常也日言朝则于日出之朝朝之月言夕则于月入之夕夕之日坛谓之王宫以其君道也月坛谓之夜明以其明于夜也】<br />
　　以槱燎祀司中司命飌【音风】师雨师<br />
　　郑康成曰槱积也三祀皆积柴实牲体焉或有玉帛燔燎而升烟所以报阳也○王氏曰柴而实牲然后槱燎天祀之所同也或言实柴或云槱燎相备而已贾氏曰先郑以司中是三台司命是文昌今三台与文昌皆有司中司命故后郑不从武陵太守星传云文昌宫六星一上将二次将三贵相四司命五司中六司禄又云三台一名天柱上台司命为太尉中台司中为司徙下台司禄为司空【○郑锷曰祭法王立七祀曰司命曰中霤曰国门曰国行曰泰厉曰户曰灶此所谓司命者乃七祀之司命所谓司中者其七祀之泰厉乎盖人受命以生万物之命系于司命人受中以生万物之性系于司中论者谓人之性正则中过则厉司中以正言之泰厉以反言之其实一也七祀之神其五者托体乎地故以血祭祭之此二者托体乎天故以槱燎祀之各从其类也】春秋纬云月离乎箕风必扬沙是风师箕也诗云月离于毕俾滂沱矣是雨师毕也【○崔氏曰祭司中司命风师雨师之法皆谓随其类祭之所以然者谓星辰运行无方故兆日于东郊兆月于西郊象日月之生兆风师于西方不从箕星者箕星天位尔兆司命于南郊既无风云取放故直以天神是阳兆于南郊兆雨师于北郊者水位在北也风师箕雨师毕司中司命文昌第四第五星或曰中能上能其牲则少牢故郑注祭法云牲以少牢其祭之法先以牲体置于薪上而燔之以升烟于天以降神然后以玉礼神于坐玉则用璋邸射以祀之用半圭之璋取杀于四望】<br />
　　以血祭祭社稷五祀五岳<br />
　　○愚案自此至百物祭地示也<br />
　　郑康成曰隂祀自血起○项氏曰血毛告幽全之物又曰血祭盛气也则以地道有幽隂之义而求之以血也【○郑锷曰血之为物有象而非虚有形而非实物之幽盖亦求之于虚实之间】<br />
　　陆氏曰社祭五土之稷祭五谷之神祭社必及稷以其全功均利以养人也祭必有配社配以勾龙【共工氏子】稷配以柱【烈山氏子】商之时又易柱以弃其功利足以侔社稷故也<br />
　　郑节卿曰五祀见于周礼礼记杂出于史传多矣左传家语则以五祀为重该熙黎勾龙之五官【○陈止斋曰案春秋传魏献子问于蔡墨以为社稷五祀谁氏之五官对曰少皥氏四叔重为勾芒该为蓐修及熙为防此其三祀也颛顼氏子黎为祝融共工氏子勾龙为后土此二祀也后土为社稷为田正然则社稷五祀当为一句】月令以五祀为门行户灶中霤白虎通范高堂隆以五祀为门井户灶中霤郑氏释大宗伯之五祀则用左氏家语之说释小子之五祀则用月令之说释王制五祀则用祭法之说门户人所资以出入中霤人所资以居灶井人所资以饮食【○郑锷曰中霤土也季夏祀之井水也冬祀之门金也秋祀之户木也春祀之灶火也夏祀之皆五行之小神在地者故其祭亦自血始或谓天子七祀此祭其五何也余以为司中泰厉以槱祀之矣】○王氏详说曰此即王氏之说虽本于月令然乃宫中之小祀岂可与社稷五岳同科左氏传载魏献子问于蔡墨以为社稷五祀谁氏之五官其说甚明<br />
　　郑康成曰五岳东岱宗南衡山西华山北恒山中嵩高山不见四渎者或省文○黄氏曰郑谓四渎五岳之匹非四渎川祭四望则四渎在焉○郑锷曰五山为国重镇者国所赖以镇则神皆托于土故此三者同于血祭【○黄氏曰春秋传曰触石而出肤寸而合不崇朝而雨徧天下者惟泰山乎其功用大故与社稷同其秩祭】<br />
　　以貍沈祭山林川泽<br />
　　郑锷曰山林有功于貍藏川泽有功于涵容祭山林之牲则埋之祭川泽之牲则沈之各象其徳○张南轩曰古者祭山川以其能云雨泽润万物为之坛壝立之祝史设之牲币所以致吾祷祠之实而交孚乎隐显之际诚之不可掩如此后世亦有山川之祠而人其形封其地则失之矣【○崔氏曰祭之法各当其时山林于坛川泽于坎故礼记云四坎坛祭四方牲用少牢王服冕牲玉各放其方之色乐则奏宾歌函钟舞大夏】<br />
　　以疈辜祭四方百物<br />
　　王昭禹曰疈者肆而磔之辜者制而磔之四方异体肆而不全故祭以疈百物异用制而不变故祭以辜亦各以其物宜【○崔氏曰蜡祭之法昔者伊耆氏始为蜡蜡索也周则十有二月合聚万物而索享之祭先啬一神农是也司啬二后稷是也农三谓田畯邮表畷四表畷者田畯督约百姓于井间之处猫虎五坊六水庸七昆虫八凡祭之礼以先啬为主司啬为佐猫为食田防虎为食田豕坊庸为止水等皆为田事其祭之法视四方丰耗而祭之不成之方缺而不祭故记云年不顺成八蜡不通既蜡之后黄衣而腊先祖五祀于是劳农而休息之】<br />
　　总论<br />
　　胡仁仲曰成身莫大于礼礼莫重于祭王者继天为子故祭天于郊祭地于社祭名山大川五祀各于其方后世儒者论祭天地之礼于天则有昊天上帝有五方帝有感生帝夫土不可以有二王而天可以有七帝乎于地则或立方泽或立方丘员丘为母齐衰期不敢亢其父者尊无二上故也王者父事天母事地而可崇地以抗乎是故兆于南郊埽地而祭者昊天上帝而已天言其气帝言其性社祭土所以神地道名山大川者宝货财用之所出四方之所据依也五祀者土与水火金木人所日用不是之报将谁报焉行与门户举失轻重岂礼也哉礼之所贵贵其义是故王者祭天以柴燎牲使气上达语其精神则谓之禋语其感极则谓之类语其方兆则谓之郊指事异名其实一也<br />
　　以肆献祼享先王以馈食享先王以祠春享先王以禴夏享先王以尝秋享先王以烝冬享先王<br />
　　郑锷曰庙祭之序始者王以玉瓒酌郁鬯献尸是为祼献既祼于是迎牲而杀乃行朝践之事朝践礼毕乃行馈献之事则荐以今世之食以其序推之则肆馈献也献朝践也祼始祼也谓之肆者诗曰或剥或亨或肆或将剥者解牲体肆者解而陈之俎也始而祼以求之中而荐腥则以神事焉终而荐熟则以人养焉此经乃以肆献祼为序何耶余攷郑康成之说云于祫逆言之者与下共文明六享俱然祫言肆献祼禘言馈食着有黍稷互相备王安石以为羞其肆而酌献焉则以祼享先王其祼也犹事生之有享羞其熟而馈食焉则以食享先王其食也犹事生之有食也然祫以合食为主未尝无食禘以审禘昭穆为主未尝不祼祼主于敬食主于爱二者亦互见祠春禴夏尝秋烝冬之享时祭之名也礼不丰不杀所以称时有以少为贵者有以多为贵者春夏以搜苖而奉祭祀时物方生可献者寡故春以词为主夏以乐为主而已尚词者为物不足以言词道意也尚乐者阳气浸盛乐由阳来也此所谓以少为贵也秋冬以狝狩而奉祭祀百物既登可献者众故秋以荐新为主冬以备物为主焉尝者物初成始可尝于是而荐新也烝者物毕皆可烝于是而备物也此以多为贵者也【○王昭禹曰至于烝则众物尽矣其备小物水草之葅陆产之醢在焉其备美物也三牲之俎八簋之实在焉其备阳物昆虫之异在焉其备隂物也草木之实在焉天之所生地之所产茍可以荐者莫不咸在此其所以为盛与】<br />
　　陈君举曰祠禴尝烝此四时孟月王亲祭于祖庙之礼肆献祼馈食四时孟月吉皆用此二礼注谓为六个祭名不是○陈及之曰尔雅曰禘大祭也盖天子四时之祭曰祠禴尝烝而三年大祭曰禘其祖之所自出为东乡之尊其余皆合食于前皆为禘也丧服小记大传所谓王者禘其祖之所自出以其祖配之祭法谓有虞氏禘黄帝而郊喾夏后氏禘黄帝而郊鲧殷人禘喾而郊后稷皆谓三年大祭祭其祖之所自出诸侯亦四时有祭而三年之祭曰祫合食于祖庙而食大夫亦有时而祭而三年之祭曰殷春秋传谓殷以少牢郑氏所引鲁礼则非鲁不当有禘孔子谓鲁之郊禘非礼也周公其衰矣又曰禘自既灌而往者吾不欲观之矣盖成王之赐伯禽之受皆非也孔子于春秋欲贬而不胜书故因事而贬若吉禘庄公禘于太庙用致夫人是已此大宗伯所谓肆献祼及馈食者谓祭之礼有此四等也而必两言之者明宗庙有祼鬯礼既灌而献有荐腥礼既荐而肆有荐熟礼既肆而馈有馈食礼自禘及四时祭皆然<br />
　　总论<br />
　　王氏详说曰天神之祀以烟为歆神之始地祗之祭以血为歆神之始人鬼之享以祼为歆神之始其实天神同于烟地示同于血人鬼同于祼且诗曰芃芃棫朴薪之槱之书曰柴望大告武成记曰燔柴于泰坛祭天也今以日月星辰为实柴司中司命风师雨师为槱燎然则祀昊天上帝非柴非燎何以为烟乎是禋祀云者取其歆神之始耳记曰郊血大享腥三献爓一献熟夫郊天也大享祫也三献社稷也一献羣小祀也用血者未始不熟用熟者未始无血此所以谓腥其俎熟其殽也今以社稷五祀五岳为血祭则貍沈疈辜何以为非血乎是血祭云者取其歆神之始耳司尊彞曰春祠夏禴祼用鸡彞鸟彞秋尝冬烝祼用斚彞黄彞今以肆献言祼而馈食与四时之享何以为不用祼乎是肆献祼者取其歆神之始耳<br />
　　以凶礼哀邦国之忧<br />
　　郑康成曰哀谓救患分烖凶礼之别有五○郑锷曰天子之于诸侯位虽君臣情则父子未有子疾病痛苦父不为之忧者故邦国有忧则有凶礼以哀之愚案盛衰消长天之道也圣人不患其凶患无其备故以是礼继于吉礼之后<br />
　　以丧礼哀死亡<br />
　　郑康成曰哀谓亲者服焉疏者含襚○郑锷曰隐公之时天王使宰咺来归惠公仲子之赗文公之时王使荣叔归含且赗是也<br />
　　以荒礼哀凶札<br />
　　郑康成曰荒人物有害也曲礼曰嵗凶年谷不登君膳不祭肺马不食谷驰道不除祭事不县大夫不食粱士饮酒不乐札读为截谓疫疠<br />
　　以吊礼哀祸烖<br />
　　郑康成曰祸烖谓遭水火宋大水鲁庄公使人吊焉廏焚孔子拜乡人为火来者拜之士一大夫再亦相吊之道【○易氏曰神所祟谓之祸天所毁谓之烖】<br />
　　以禬礼哀围败<br />
　　易氏曰国之见围谓之围师之败绩谓之败以禬礼哀之于是合财以补其乏若澶渊之防诸侯谋归宋财是也【○贾氏曰大行人云致禬以补诸侯之灾小行人云若国师役则犒禬之】<br />
　　以恤礼哀寇乱<br />
　　郑康成曰恤忧也邻国相忧兵作于外为寇作于内为乱○郑锷曰左传言救邢之事曰简书同恤礼有相救之道隐公亦云君命寡人同恤社稷之难则恤礼者问之劳之见天子忧恤之意【○王昭禹曰恤以救之若衞有狄人之难而齐桓救之】<br />
　　王氏曰丧礼凶礼以彼丧荒哀之也吊礼禬礼以我吊禬恤哀之也<br />
　　以宾礼亲邦国<br />
　　郑康成曰亲谓使之相亲附宾礼之别有八○黄氏曰宾礼皆王之所以礼答诸侯朝觐宗遇防同诸侯脩王事王皆以礼见之也<br />
　　郑锷曰天子之于诸侯以分言之则君臣以情言之则宾主故先王不待以纯臣之义而以宾礼亲之我有以亲之彼安得不吾亲哉【○易氏曰臣道以尊天子为主宾道以亲诸侯为主】<br />
　　春见曰朝夏见曰宗秋见曰觐冬见曰遇<br />
　　郑康成曰朝犹朝也欲其来之早【○易氏曰朝如日出如寅之朝而朝于天】宗尊也欲其尊王【○易氏曰宗如万物相见于南方而其类皆有所宗】觐之言勤也欲其勤王之事【○易氏曰觐谓物成之时各觐其实以报乎上】遇偶也欲其若不期偶至【○易氏曰谓闭藏之时其相见若邂逅之遇○胡康侯曰古者有遇礼不期而防以明造次亦有共肃之心春秋书遇私为之约自比于不期而防者直欲简其礼耳故凡书遇者皆恶其无人君相见之礼也】<br />
　　郑锷曰朝宗则在朝时则用春夏其位则诸公东面诸侯西面说者以为万物交际之时以象生气之文人君则于堂下而见之所以通上下之情觐遇则在庙时则用秋冬其位则诸侯一于北面说者以为万物分辨之时以象杀气之质也人君则于堂上而见之所以正君臣之分记曰觐礼不下堂而见诸侯下堂而见诸侯天子之失礼也由夷王以下盖朝宗出迎宾则下堂觐礼不迎宾则不下堂也朝则天子当宁而立宁者门屏之间以象阳之出布散于外觐则天子当扆而立扆者户牖之间以象隂之入藏于内此又朝觐之别也【○李嘉防曰当宁若今临轩将以图事诹政当扆退立于扆以受诸侯之献功】<br />

                    <br>
                        　　陈及之曰大宗伯曰春见曰朝至冬见曰遇大行人曰春朝诸侯而图天下之事秋觐以比邦国之功夏宗而陈天下之谟冬遇以协诸侯之虑时防以发四方之禁殷同以施天下之政又曰侯服一见甸服二嵗一见男服三嵗一见采服四嵗一见衞服五嵗一见要服六嵗一见司马曰春以礼朝诸侯图同事夏以礼宗诸侯陈同谟秋以礼觐诸侯比同功冬以礼遇诸侯协同虑时以礼防诸侯发同禁殷以礼同诸侯施同政郑康成以六服之内以时分来或朝春或宗夏或觐秋或遇冬贾公彦从而广之曰春则东方尽来夏则南方尽来秋则西方尽来冬则北方尽来以余论之皆未允以为春则东方诸侯尽来耶则比功之礼未尝施之矣以为夏则南方诸侯尽来耶则协虑之礼未尝施之矣若图事专以待东方诸侯比功专以待西方诸侯陈谟专以待南协虑专以待北则王政岂无偏党之患哉案周官云六年五服一朝又六年王乃时巡考制度于四岳诸侯各朝于方岳又案王制诸侯于天子比年一小聘三年一大聘五年一朝然则四方诸侯六年惟一朝耳若然以春来则曰朝以夏来则曰宗以秋来则曰觐以冬来则曰遇耳犹汉律春曰朝秋曰请吴王濞春不朝使人为秋请是也又尚书康王初即位太保率东方诸侯入应门右毕公率西方诸侯入应门左则是康王初即位四方诸侯以朝适皆在京师又安有春则东方来夏则南方来秋则西方来冬则北方来耶其所谓图天下之事等语作礼者之词而司马又承之也而其有可疑者大行人谓六服诸侯朝有疎数之节六年而毕近世苏东坡说书亦以一朝为毕朝未约其实也当从识者论之<br />
　　愚案古人封建诸侯有人民有社稷焉若以春则东方诸侯皆来夏则南方诸侯皆来卒不幸有乘间而起如昆夷玁狁之难孰从而折冲御侮之空其一方同时毕集断无此理茍纵其自便不朝京师万一有专擅难制之事如唐之藩镇又何以为制驭诸侯之权要知王者欲亲诸侯必设为可亲之礼或不能朝于春则可以宗于夏或不能觐于秋则可以遇于冬但六年之内不可不一次来王不然巢本南方国巢伯来朝何以曰朝不曰宗韩本北国韩侯入觐何以曰觐不曰遇要知古人立为朝觐宗遇之礼于春夏秋冬之间以见四时皆来王之日而礼非有所轻重于其间<br />
　　时见曰防殷见曰同<br />
　　郑康成曰时见者言无常期诸侯有不顺服者王将有征讨之事则既朝觐王为坛于国外合诸侯而命事焉春秋传曰有事而防是也○郑锷曰以有事而防则时见者国有事之时而来见其防之有时故谓之防<br />
　　郑康成曰殷犹众也十二嵗王如不巡狩则六服尽朝朝礼既毕王亦为坛合诸侯以命政焉如王巡狩殷见四方四方分来终嵗则徧【○郑锷曰易有殷荐礼有殷奠则殷为盛多之义殷见者合众多之国而来见其来必同故谓之同也○黄氏曰殷有三义众也正也盛也殷见殷类义皆当为正协时月正日同律度量衡考礼修徳正刑故谓之殷同】<br />
　　王氏详说曰时防则事出非常故无常时殷同则有常时亦如常朝之嵗但防同之礼因朝觐之时行之故又曰大朝觐<br />
　　时聘曰问殷覜曰视<br />
　　王昭禹曰时聘殷覜王人之所以宾于诸侯时聘施于时见之后以恩问之故时聘曰问【○黄氏曰时聘存覜省也各以其时行之犹时防时巡五嵗而徧】殷覜施于殷见之后以事有所察治故殷覜曰视<br />
　　郑锷曰聘以财为礼其名曰问有问遗之意覜以见为礼其名曰覜有省视之意攷行人言时聘以结诸侯之好殷覜以除邦国之慝此乃王见诸侯之文槩以为诸侯聘覜乎天子则与行人之文不合槩以为王者之礼则又与大宗伯诸侯见王之文不合合二官攷之盖聘覜之礼王与诸侯交用之何以言之时聘曰问殷覜曰视继于春见曰朝夏见曰宗之下则曰问曰视者为诸侯问视乎王之礼也若以行人结好除慝之文例之则又是王者聘以结诸侯之好覜以除邦国之慝也人徒见古者比年小聘三年大聘小聘使大夫大聘使卿皆臣聘乎君遂谓君无聘乎臣之理殊不知小行人有曰王之所以抚邦国诸侯者嵗徧存三嵗徧覜五嵗徧省则王有覜礼于诸侯明矣其所以异者诸侯行之则曰问视天子行之则曰除慝结好天子之覜见于小行人三嵗之制若夫聘礼则无传春秋之时王臣来聘于鲁者八亦可以为证<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷二十九<br />
　　钦定四库全书<br />
　　周礼订义卷三十　　　　宋　王与之　撰<br />
　　以军礼同邦国<br />
　　王昭禹曰先王以宾礼一天下有不帅则军礼于是乎用○郑康成曰同谓威其不协僭差者军礼之别有五【○贾氏曰僭差若郊特牲云宫县白牡朱干设锡之类皆诸侯僭也】○郑锷曰凡此五礼天子用之侯国亦用之所以谓之同【○项氏曰出而军师卒伍入而比闾族党皆一致也故大师之礼无以异于大均之礼大田之礼无以异于大役之礼惟封亦然用田役师均封虽若不同其所以为军礼未始异故曰同然同之不以礼无异于不同故必以礼同之】<br />
　　愚案军礼之设谓之同邦国者以见戢奸慝平暴乱王者未尝不与人同必若鳏寡之有辞于苖而后大师之礼因众所共恶者以用众必若庶民乐有灵台而后大役之礼因众所用欲者以任众赋役欲其均于是有大均以恤乎众车马在所简于是有大田以简夫众以至民心所恃以为固者在邦国之封域则行大田之礼以合夫相保之心舎此数者曷尝劳民动众以从一已之欲易之师曰师众也能以众正可以王矣观师之义则知王者之制军礼将以合人心于大同故毎事以众言之从众则同不从众则异其义可见<br />
　　易氏曰军礼统六师大师之礼而已大均大田大封大役何以亦谓之军礼盖制军有常胜之道有幸胜之道幸胜之道求胜在敌常胜之道求胜在我先王所以有征无战以在我有是五者之礼也<br />
　　大师之礼用众也<br />
　　郑锷曰五军以为师以师统军以军统旅以旅统卒以卒统两以两统伍上下相统闻鼓进闻金止此大师之礼以用众故欲其同<br />
　　杨氏曰先王行师其坐作进退以鼓铎镯铙为之节而不可乱左不攻左右不攻右则刑诛随之五伐六伐七伐乃止齐焉勇者不敢先怯者不敢后所谓大师之礼用众以此<br />
　　大均之礼恤众也<br />
　　王昭禹曰因地以令赋因家以起役地有肥硗而赋有轻重家有上下而役有多寡此所以恤其事【○郑锷曰以衣服则均而无等降之殊以饮食则均而无贵贱之别贵而为将者暑不张盖贱而为士者亦宿车下左传所谓均服振振自庐以往振廪同食此大均之礼也以恤众固欲其同】<br />
　　大田之礼简众也<br />
　　郑康成曰古者因田习兵阅其车徒之数○王昭禹曰春教振旅夏教茇舍秋教治兵冬教大阅此所以简其能【○郑锷曰艾草以为防褐纒旃以为门裘纒质以为槸闲容握驱而入轚则不得入田车欲其好四牡欲其阜阅其丁壮数其器甲此大田之礼也以简众故欲其同】<br />
　　大役之礼任众也<br />
　　黄氏曰大役之礼如召诰命庶殷丕作是也○王昭禹曰大役则帅其民而至起徒役则无过家一人丰年则公旬用三日中年则公旬用二日无年则公旬用一日此所以任其力【○郑锷曰量之以逺近赋之以丈尺程其力计其功或城郭道涂之脩或宫室桥堑之役致之以大旗鼔之以鼛鼓此大役之礼也以任众故欲其同】<br />
　　大封之礼合众也<br />
　　郑康成曰正封疆沟涂之固所以合聚其民【○黄氏曰如康诰封康叔是也建牧立监所以纠合邦国】○王氏曰合众者地有定域民有常主所以合其志也【○郑锷曰封人之封四疆也或百里或二百里或三百里或四百里或五百里各有封域以为阻固此大封之礼也以合众故欲其同】<br />
　　以嘉礼亲万民<br />
　　郑康成曰嘉善也因人心所善者而为之制嘉礼之别有五<br />
　　王昭禹曰可欲之谓善充实之谓美美之至则为嘉盖兄弟之义男女之情朋友之信故旧之爱宾客之好善之实也无以文之不能充善而至于美充美而至于嘉【○郑锷曰吉之与嘉皆美善之义祭祀之礼谓之吉以祭有受福之道也嘉则非特吉而已虽美亦未足以尽之易曰亨者嘉之防又曰嘉防足以合礼且天运至于南方万物相见无所不通然后为嘉之防人道至于亨嘉之防然后足以合礼兹嘉所以为美之至也饮食冠昏宾射享燕脤膰贺庆之礼皆人心之所善安得不为美之至与】<br />
　　黄氏曰嘉礼所以教民相亲也饮食昏冠自天子达于庶民<br />
　　以饮食之礼亲宗族兄弟<br />
　　王昭禹曰饮食之礼所谓族食族燕之礼<br />
　　以昏冠之礼亲成男女<br />
　　王昭禹曰昏冠之礼谓昏礼冠礼○郑康成曰亲其恩成其性【○郑锷曰昏者礼之本冠者礼之始昏则以亲男女之情冠则以成男女之徳也】<br />
　　以宾射之礼亲故旧朋友<br />
　　郑康成曰射礼虽王亦立宾主王之故旧朋友为世子时共在学者天子亦有友诸侯之义武王誓曰我友邦君司寇职有议故之辟议宾之辟【○黄氏曰立宾主敌也是故谓之耦亦谓之朋孟子曰友也者友其徳也不挟贵不挟长而友射亦有燕其乐章小雅伐木是也】○郑锷曰待以宾礼而与之射见人君不忘故旧之情不弃朋友之好<br />
　　以飨燕之礼亲四方之宾客<br />
　　郑锷曰诸侯来朝曰宾诸侯之臣曰客待以享燕之礼所以示隆厚之情享在朝燕在寝享则设几而不倚爵盈而不饮以训恭俭燕则脱履升堂行无算爵以醉为度以示慈惠说者见定王谓公当享卿当燕谓礼各有所施余以为行人于诸侯上公则三享三燕侯伯则再享再燕子男则一享一燕其实诸侯与其臣朝聘有享又有燕彼定王之言特示公卿之别尔如管仲平戎于王王以上卿之礼享管仲则大夫亦享也湛露之诗天子所以燕诸侯则诸侯亦燕也故以四方宾客总言之<br />
　　王氏详说曰行人言享不及燕掌客并言享燕然行人言享者言其献数掌客言享者言其数疎之数享终乃燕虽不言燕燕在其中<br />
　　王氏曰宗族兄弟饮食之而已致其爱也四方宾客则有燕享之礼致其敬也【○陈祥道曰行苇燕九族同姓棠棣燕兄弟伐木燕朋友若燕诸侯则有湛露燕羣臣嘉宾则有鹿鸣燕夷狄则所谓蓼萧王燕则诸侯毛此燕诸侯以齿王燕饮则为献主非王自为燕于大仆见王之所以燕者必于内朝之地故曰王燕则相其法于酒正见王之燕饮有多寡之数故曰王燕共其计也于鞮鞻氏见王之燕必有乐故曰燕亦如之】<br />
　　以脤膰之礼亲兄弟之国<br />
　　薛氏曰腥曰脤【○王昭禹曰脤谓祭祀之肉盛以蜃器者膰谓熟肉助祭执事因赐之以为胙者】熟曰膰大宗伯以血祭祭社稷以馈食享先王是社稷主腥故谓之脤宗庙主熟故谓之膰兄弟之国亲也故兼脤膰以赐之诸侯之国疎也故归脤而已故脤膰以亲兄弟之国归脤以交诸侯之福是也【○郑锷曰分而言之社稷之肉曰脤宗庙之肉曰膰以左传攷之成十三年刘康公成肃公防晋侯伐秦成子受脤于社不敬又定公十四年天王使石尚来归脤则脤为社稷祭肉明矣然左传又云国之大事在祀与戎祀冇执膰戎有受脤而孟子言夫子以膰肉不至而行说者皆以为宗庙之祀则膰为祭宗庙之肉矣】<br />
　　愚案郑锷以祭社稷曰脤祭宗庙曰膰是矣薛氏以腥曰脤谓社稷用腥以熟曰膰谓宗庙主熟亲如兄弟若祭社稷之脤祭宗庙之膰皆当及之疎如异姓归脤而不及膰则所及者止于社稷之肉或者见公羊谷梁有生居俎上曰脤熟居俎上曰膰遂以肉欲不壊盛以脤器凡助祭执事皆赐膰以为胙不知兄弟之国分处于外未必皆与乎祭而熟肉亦不可以至逺特于以祀以享之际不欲以已专其福思与兄弟共之当有牲以折其俎然必曰脤膰者为此乃脤膰之胙以示其致享致爱之道然也刘氏谓其广祚而嗣祖先得之然非兄弟之国至二王后及异姓为王所特尊者亦得与焉如王使宰孔赐齐侯胙又曰宋先代之后也天子有事膰焉又所以广其福也<br />
　　以贺庆之礼亲异姓之国<br />
　　郑锷曰情之亲者因物以示恩情之疎者托言以见意异姓之国情之疎者【○郑康成曰异姓昏姻甥舅】必有文辞以见意故有可贺之事则以言贺之有可庆之事则以言庆之若夫贺庆之别则贺或有财而庆则专以言而已观行人言贺庆以赞诸侯之喜不别同姓异姓而总谓之诸侯则同姓之邦非无庆贺要以待异姓为主<br />
　　以九仪之命正邦国之位<br />
　　郑锷曰出于人君有贵贱之殊者命也见于文物有隆杀之别者仪也列于表着有高下之等者位也命有贵贱故仪有隆杀仪有隆杀故位有高下欲正其位必先辨其仪欲辨其仪必先定其命诸侯之国既分列于四方其位不可得而序惟以九仪之命正之则位之高下无不当矣【○项氏曰此皆自王国言之诸侯之制仿此】○王昭禹曰命以徳定其数仪以命制其节位以仪辨其分车旗衣服之数此所谓五仪职服位器之类此所谓九仪职服位器之类茍无王命以行之则下不得以聴上不得以使是故九仪有命然后职足以莅事服足以称徳位足以临人器足以行礼则足以治官足以使国足以守牧足以分州伯足以分方然后邦国之位先后有序高下有等谓之邦国指侯国言之【○王氏详说曰典命所言分诸侯与诸侯之臣为言宗伯所言并诸侯与诸侯之臣为言上公九命侯伯七命子男五命此诸侯之五仪四命三命再命一命不命此诸臣五等之命岂非分言之乎自一命至九命自受职至作伯岂非并言之乎宗伯九仪之命皆可约典命为解也但典命所言之命自尊及卑宗伯所言之命自小及大自尊及卑正其分也自小及大又权之所在也此宗伯所以为春官之长○王昭禹曰先王之时有定命之数典命掌之有加命之数宗伯掌之加命非定命也故谓之九仪之命】○李嘉防曰有命则有仪今曰九仪之命知命之所以贵者以有仪也知仪之有别则知命之所由辨然不曰正羣臣之位而曰邦国则诸侯五等之爵卿大夫士四等之序举别之<br />
　　壹命受职<br />
　　王氏详说曰一命者典命公侯伯之士一命子男之卿一命是已天子之下士一命虽不见于典命然府史胥徒皆官长所自辟除若士则为六卿之属矣岂有不命者为之乎一命受职则此三等与○王昭禹曰所治谓之职未命之士非无职然非受于王至一命则所受之职受于上矣○郑康成曰始见命为正吏【○王昭禹曰子男之士不命则此或加子男之士为之】<br />
　　再命受服<br />
　　王氏详说曰再命者典命公侯伯之大夫再命子男之卿再命是已天子之中士亦再命以下士而知也卿大夫服冕【○郑康成曰谓受冕之服卿大夫自冕而下如之服○黄氏曰自冕而上犹今服绯为章服也】士服爵弁【○贾氏曰凡言士者无问天子士诸侯士皆爵弁以助祭士冠礼皆有爵弁】再命受服则此三等与○王昭禹曰公侯伯之大夫与子男之卿皆再命固已受服矣以公侯伯之士与子男之大夫皆一命则此或加公侯伯之士子男之大夫为之<br />

                    <br>
                        　　三命受位<br />
　　王氏详说曰三命者典命公侯伯之卿三命是已王之上士三命以中士而知也盖公侯伯之卿无非命于天子是命于天子之卿者三命也始有列位于王朝者曲礼曰诸侯之大夫入天子之国曰某士大夫即卿也是与天子之上士等也三命受位则此二等与【○陈及之曰三命与上士有位于朝元士也郑子产谓有位于朝是亦受位者也檀弓谓朝不坐燕不与是无位也○郑康成曰三命有位于王者阙官至陞朝也管仲曰天子之二守国高是也】<br />
　　四命受器<br />
　　王氏详说曰四命者典命王之大夫四命公之四命是已曲礼曰无田禄者不设祭器卿以下必有圭田是大夫之有田禄也四命受器则此二等与【○郑锷曰有王朝之大夫有诸侯之大夫其名同其命异故有当造当假之殊公侯伯之与王之大夫皆四命得以自造若公侯伯之大夫再命未得受器则其假用也固宜不假是为僭礼礼运以是谓乱国也】黄氏曰四命王之下大夫食采于稍地始得祭其有功徳者受地于小都是为中大夫公之亦四命孟子曰惟士无田则亦不祭未受地也○陈及之曰祭器凡笾豆之类命士虽有之而不具为大夫则始具祭器不假于人是为受器○王昭禹曰公之固已受器矣公侯伯之卿皆三命则或加公侯伯之卿为之<br />
　　五命赐则<br />
　　郑锷曰窃意公侯伯之四命矣加以五命为子男之君赐以此八则使比王畿都鄙之长盖外为子男之君校其爵等正与畿内都鄙之长同也【○刘迎曰先儒以则为未成国之名大夫四命出封加一等赐之子男之国谓之未成固不可若未出封亦赐之采地则为都鄙矣以八则治都鄙列之都鄙则可以为赐则也不然秋官都则岂非治都鄙八则】<br />
　　六命赐官<br />
　　郑锷曰王朝之卿六命若封于大都小都之地得自置臣属治其家邑如诸侯故得赐官盖大夫不得具官有地而得置官者设一官以兼摄众事耳故管仲官事不摄孔子讥之惟六命之卿得以具官及其出封则为侯伯故晋侯之臣荀偃自称曰其官臣偃实先后之彼为侯伯有官臣即在朝六命而具官者尔【○李嘉防曰古者大夫之家必有宰治其家事六命之卿又加于大夫得以自置其臣于是有赐官使其赐国为诸侯自然有卿大夫士之位不待乎上之赐然所以赐之官者止家宰耳】<br />
　　七命赐国<br />
　　易氏曰子男未足为成国之称至侯伯然后可以言国或以王之卿而出封或以子男有功而加封皆得以有其国【○郑锷曰六命之卿加以七命出为侯伯则赐以附庸之国侯附庸九同伯附庸七同然子男亦有五同三同之附庸独于七命言之者子男附庸不足以谓之国】<br />
　　八命作牧<br />
　　郑锷曰七命之侯伯有功徳者加以八命则为诸侯之长谓之牧太宰所谓建其牧是也王制曰二百一十国以为州州有伯伯即牧也商谓之伯虞夏与周则谓之牧故曲礼曰九州之长入天子之国曰牧【○郑司农曰王之三公亦八命】<br />
　　九命作伯<br />
　　郑康成曰上公有功徳者加命为二伯得征五侯九伯者【○陆氏曰书与周礼伯常称牧盖自内言之则屈于二伯故称牧大宗伯八命作牧曲礼九州之长入天子之国曰牧是也自外言之则伸于诸侯故称伯王制所谓方伯之国是也虞十二牧夏九牧周九州则九伯而王制言八州八伯则王畿之内不见伯焉郑氏以为商制是也然周牧伯之名见于经传多矣连帅特见于诗序若夫五国之属于经无闻左传曰晋侯享公请属鄫岂非所谓连属与公羊传曰自陜以东周公主之自陜以西召公主之书曰毕公帅东方诸侯入应门左太保帅西方诸侯入应门右所谓九命作伯也与周所谓天子之老二人同矣周有九伯则畿内亦牧而太宰言施典于邦国建其牧主为邦国故也愚案余说见大宰】<br />
　　陈及之曰所谓命为天子所命也其出受地则恩出于上不可为常例也命诸侯则大宗伯摈命卿大夫则小宗伯摈其策文则内史作之书文侯之命冏命之类是也其礼仪衣服车旗宫室国家各视其命之数与夫命圭藻借建常樊缨贰车牢礼之数一一有隆杀当攷典命及大行人之官<br />
　　总论<br />
　　郑锷曰职服器位皆曰受者自下言之命出于上臣之防者受之而已则与官国皆曰赐自上言之非天子之赐则人臣不得而有也牧与伯皆曰作者其权重其势逼其位尊非有人臣所不能为之功不可得而作也王安石云九仪之命皆加命也其说是矣<br />
　　以玉作六瑞以等邦国<br />
　　刘氏曰舜陟帝位始受天下之朝则辑五瑞既月乃日觐四岳班瑞于羣后是玉作六瑞古有之矣○郑康成曰等犹齐等也○郑锷曰君臣不可无辨故执瑞玉以辨等降之差俱以玉为之以比其有徳之义名曰瑞则以为合符之验也观其所执有以知尊卑之等今乃王执镇圭与公侯伯子男并列何以谓之等邦国耶盖镇圭尺有二寸天子守之平居无事守之以镇国未尝执至诸侯之朝或执圭或执璧天子则执镇圭以临之诸侯所执者九寸七寸五寸而天子执尺有二寸之圭以受其朝不患其无别也<br />
　　王执镇圭<br />
　　郑锷曰镇圭则琢以四镇之山以为饰山安静不动明王者能镇安天下职方氏九州各有镇山皆琢于此【○或曰镇圭犹天府所谓玉镇非四镇也○林氏曰镇圭尺有二寸则天数也缲借五采五就备文徳也其玉用全无厐杂也】<br />
　　王氏详说曰王之圭不止于镇大圭搢之以朝日冒圭受之以朝诸侯至于镇圭则所用广矣小行人以见诸侯典瑞以征守以恤凶荒故言六瑞必特曰镇圭【○郑锷曰王有大圭又执冒四寸以朝诸侯此独言镇圭者盖朝则执冒以冒诸侯之圭璧至于大圭则搢于衣带之间耳然邦国之君或圭或璧特始朝则执以为合符而已后亦止于用笏故记曰凡笏天子以球玉诸侯以象大夫以鱼须饰竹士用竹笏所以书思对命不常执圭也】<br />
　　公执桓圭<br />
　　郑康成曰公二王之后及王之上公双植谓之桓桓宫室之象所以安其上桓圭盖亦以桓为瑑饰圭长九寸○窦严曰博三寸厚半寸剡上左右各半寸贾氏曰桓谓若屋之桓楹檀弓云三家视桓楹注云四植谓之桓彼据桓之竖而立则有四棱此于圭上而言下二棱着圭不见惟有上二棱故以双言宫室在上须桓楹乃安天子在上须诸侯乃安【○崔氏曰桓者柱柱者所以安上明宫室栋梁之材非柱不安象上公方伯佐王治天下所以匡辅王国为王所慿安也○胡伸曰桓之为物其体则仁其用则壮以承上为徳也所以承之者非一也故有兼制博用之意庇下容众者赖之以立而不有其力故有背私之意】○郑锷曰上公为二伯者执之见为国柱石之义<br />
　　王昭禹曰公执桓圭射人三公执璧者盖方其在朝为三公则近于王而有所屈则致君之体而不致其用故执璧及其在外为上公则逺于王而有所伸则有为君之位而致其用故执桓圭【○郑锷曰上公在外则其势以尊与诸侯并见则欲辨等级故所执者圭在朝宾射之时其势当异于常时之笏故特执璧所以异乎子男者特不琢蒲谷以为以耳】<br />
　　侯执信圭伯执躬圭<br />
　　郑锷曰郑说侯信圭琢人身之伸者以为饰伯躬圭琢人身之曲者以为饰陆佃云圭形直者为信圭曲者为躬圭不作人屈伸之状盖为侯则其势伸伯之于侯其势犹屈也【○崔氏曰文缛细者为信圭文麄者为躬圭信者明忠信谨敬以事上躬者欲其谨行而保其身】○郑敬仲曰侯视伯为尊尊者其道伸伯视侯为卑卑者其道屈<br />
　　崔氏曰执圭亦取圭洁之理明其洁以奉上<br />
　　子执谷璧男执蒲璧<br />
　　郑锷曰子男百里二百里未成国之君说者谓子有字人之徳故其璧则琢谷以为饰以谷能养人也谷又训善以善养人也男以安人为事故其璧则琢蒲以为饰蒲之为席人所安也又取蒲以柔从之义记曰柔从若蒲苇是也【○崔氏曰执蒲璧以象天地所生之物○刘氏曰璧有中虚所以受益有循环所以勤道治民之徳未大成不可以忘其道则其执璧宜矣○李嘉防曰谷璧欲其有所养于内不遽求用于外蒲璧欲其有所安于下不遽求伸于人以之安分以之成徳】<br />
　　总论<br />
　　郑锷曰圭之制下方上圆取象天地而剡其上以象运用之无不利自王至伯皆君道也既得天地之体又尽天地之用故所执皆圭内有孔谓之好好有玉谓之肉肉倍好谓之璧璧之肉倍乎好其形圆明有体而无用也子男有君之体而用未足焉故所执皆璧【○胡氏曰圭之为物上锐下方其博三寸盖以为上则利为下则正而博则主生万物焉此天徳之用也璧之为物肉倍于好而其体员盖以实成体则为有余以虚致用则若不足而其体周而无间运而不穷此天徳之体也○项氏曰圭璧之异者圜杀直玉藻天子搢珽方正于天下诸侯前屈后直让于天子大夫前诎后诎无所不让亦此之类】<br />
　　胡氏曰男蒲子谷逺取诸物者侯信伯躬近取诸身者公桓则以若作室家譬之也<br />
　　以禽作六挚以等诸臣<br />
　　郑锷曰古之始见君者必有挚挚之为言至也执物以表其至诚之心也盖君子于其所尊不敢质也故用贽焉非特见君为然下而妇人童子亦莫不有挚记曰无辞不相接也无礼不相见也欲民之无相渎也○林之奇曰礼诸侯所执者玉而已币帛禽鸟皆非所执也彼据周官有执之之文孔氏注书正自周官误之大宗伯言执皮帛执羔执鴈至于工商执鸡春秋书大夫宗妇觌用币不闻执币也惟左氏曰禹防诸侯于涂山执玉帛者万国盖因玉连文其实执玉奠帛也若以帛可执则皮亦可执乎执皮帛犹可也羔鴈雉其可执乎臣之见君鞠躬屏气而乃手执羔鴈为礼容乎至尊之前羔鴈生物不知如何拜趋俯伏乎至于执死雉以见君岂其宜哉盖古者君臣始相见必其土地所有为挚见之礼首以五玉者不敢自有其宝也其余则以为庭实也○吕氏曰古者以禽为挚执之以见其所尊敬之物也挚用禽者所以致其养故膳夫之职以挚见者受而膳之司士掌摈士者膳其挚【○郑锷曰各执一挚所以表臣徳之各不同君受而膳所以见君徳之无不纳】执皮帛诸侯执圭璧与诸侯之贵执挚亦以禽则偪于下矣皮帛可制以衣裘圭璧则宝货因以比徳焉所以异于诸侯而为之等也妇人无外事惟酒食是议故挚用枣栗脯脩不用玉帛禽鸟天子无客礼无所用其挚唯告于鬼神用鬯以为挚宗伯以禽作六挚以等诸臣虞书亦云三帛二生一死贽此卿大夫士庶人之贽也【○王氏详说曰凡挚天子鬯诸侯圭卿羔大夫鴈士雉庶人之挚匹此曰禽作六挚盖曲礼广言之故天子之鬯诸侯之圭亦得谓之挚宗伯分言之故六等之玉谓之瑞六等之禽谓之挚曲礼所言虽广于之皮帛工商鸡又缺焉二礼所以不同也】<br />
　　执皮帛<br />
　　郑锷曰三贰公洪化寅亮天地以弼一人其名曰盖三公之下六卿之上位渐进乎上矣要当特立无朋然后足以称其位有天子之有诸侯之非有衣被人之徳与夫炳蔚之文着见乎外者不可以当此选【○崔氏曰执虎豹之皮者义取有文而能服猛】故执以皮帛盖束帛为挚饰之以皮皮实于庭而执帛以见也天子之以虎诸侯之以豹帛之色孔安国于书之三帛以为纁黄则诸侯世子公之附庸之君执之郑康成以为赤白黑则高阳高辛之后与其余诸侯执之周家三之帛其色有别固可知第于经无攷耳○王昭禹曰三公三与王坐而论道燮理隂阳则其道大同于物故公之挚则执璧璧之为物其形圆也则贰公化寅亮天地而已于道则不足于物则未能大同于徳则不羣于物为能无朋故其挚执皮帛【○刘迎曰羣臣之见天子莫不各有所挚宗伯以六挚等诸臣惟不及三公三公执璧乃见于射人之职夫以三公下执子男之璧非所以改容而礼之者不知子男已出封礼不嫌于亢若三公未就封则臣子也见天子之挚而执上公之圭几于太逼是以宗伯礼官之长不列之诸臣亦以三公不必备惟其非若卿大夫有常员有常挚也止见之射人有深防哉】<br />
　　卿执羔<br />
　　郑康成曰羔小羊○郑锷曰羔羣而不党跪乳而有礼六卿分职各率属以佐王辅弼之臣不可从谀故欲其羣而不党循礼恭逊则民不争故欲其致恭以有礼此所以执羔也【○易氏曰以纯厚礼信为徳羣而不失其类者卿之道也故执羔】<br />
　　大夫执鴈<br />
　　郑锷曰鴈来往顺时行列有序为大夫者循道以进退视义而去就欲如鴈之知时而行不失序此所以执鴈也【○易氏曰候时而行夙夜奉上而不懈者大夫之道也故执鴈】<br />
　　吕氏曰左传公防晋侯于瓦范献子执羔中行文子赵简子皆执鴈鲁于是始尚羔周礼尽在鲁而卿大夫羔鴈之制且因晋卿大夫方知以此见当时之礼散在诸国不能备虽鲁且如此也夫鲁之礼周公所传想无所不备而卿大夫所执正是帝王巡守之所脩五礼三帛二生一死贽在虞则五载一巡狩所脩在周则十二年巡狩所脩尊卑上下之分全在玉帛采章以别等差鲁所以不辨羔鴈亦是周东迁后巡狩之礼久不讲故耳<br />
　　士执雉<br />
　　郑锷曰雉耿介而守死五色皆备而成章为元士者欲其备文以相质又欲其耿介守节而不屈执雉宜矣<br />
　　易氏曰自士以下不用饰士于诸臣为卑也庶人工商则尤其卑者也此其等差皆其分守存焉<br />
　　崔氏曰雉用死者为不可生服也<br />
　　庶人执鹜<br />
　　郑康成曰鹜取其不飞迁○王昭禹曰府史胥徒庶人之在官者则庶人非特府史而已凡民在焉或联于乡遂相资以生或联于官府相须以行欲其不散迁故执鹜<br />
　　工商执鸡<br />
　　郑康成曰鸡取其守时而动○王昭禹曰工兴事造业以利其上商懋迁有无以利其上欲其趋时而动故执鸡<br />
　　郑锷曰古之工商亦有见君之理如工执艺事以谏郑商人以乘韦先牛犒师匠庆伶州鸠之徒皆工商之得以见君者也工制器商贸迁皆欲其不违乎时其挚以鸡宜矣<br />
　　总论<br />
　　王昭禹曰先王之时卿效其徳大夫效其智士效其节庶人工商效其职其才有余不敢过其分其实不足不得执其物<br />
　　贾氏曰天子诸侯之卿大夫士命数不同但爵称皆执皮帛爵称卿皆执羔爵大夫皆执鴈士执雉庶人已下虽无命及爵皆执鹜○易氏曰卿大夫士诸臣也庶人工商未为臣亦谓之诸臣以率土之滨莫非王臣茍有以自致于天子之庭皆得以执挚<br />
　　总论六瑞六挚<br />
　　王昭禹曰君道一故六瑞一以玉为之玉阳物也有君道焉此玉所以为瑞天子受而复宾之也臣道二故六挚以众禽为之禽者制驭于人者也为人臣者无以有已此禽所以为之挚天子受而不复臣之也<br />

                    <br>
                        <br />
<br />
<br />
<br />
<br />
<br />
<br />
<br />
<br />
　　周礼订义卷三十<br />
<经部,礼类,周礼之属,周礼订义><br />
　　钦定四库全书<br />
　　周礼订义巻三十一　　　宋　王与之　撰<br />
　　以王作六器以礼天地四方<br />
　　郑锷曰能通三灵交之者莫如阳精之纯故礼神有王祀神又有王【○崔氏曰若礼神之王置之神坐事讫収藏于玉府所谓植璧秉圭是礼神之王祀神之王烧之貍之不复収藏】以玉作六器者所以礼神也或象其体或象其用或象其形或象其义皆<br />
　　以礼之而已礼者荐于告神之始也○郑康成曰礼谓始告神时荐于神座【○李嘉防曰六器列于六挚之后见得人道尽则天道可求】<br />
　　以苍璧礼天以黄琮礼地以青圭礼东方以赤璋礼南方以白琥礼西方以元璜礼北方<br />
　　愚案郑氏以大宗伯有苍璧璜琮之文典瑞无之而云四圭有邸以祀天两圭有邸以祀地遂以苍璧所礼者冬至圎丘之祭四圭所礼者夏至郊天之祭璜琮所礼者昆仑之神两圭所礼者神州之<br />
　　神其説甚诞已于典瑞见之<br />
　　郑康成曰礼神者必象其类○贾氏曰尔雅肉倍好谓之璧好倍肉谓之瑗是璧圜也【○刘氏曰璧圆中虚象天也】郑锷曰天圎而运乎上故璧圎以象其体天之苍苍其正色也故璧苍以象其色色用苍以壮阳散之色求之地方而奠乎下故琮方以象其体黄者地之中色故琮黄以象其色用黄者以极隂之盛色求之説者又谓天地之玉用苍与黄典瑞又有四圭两圭之异何也余以为大宗伯之用苍黄者礼神之玉所谓植璧也典瑞所云祀神之玉所谓秉主也【○郑康成引以为证是矣】　林氏曰天以始事为功故以苍地以终事为事故以黄<br />
　　郑康成曰礼东方以立春谓苍精之帝太昊勾芒食焉圭鋭【○贾氏曰杂记賛大行云圭剡上左右各一寸半是圭鋭也】象春物初生【○易氏日圭鋭而首出其色以青象帝出乎震而物生东方之义也】<br />
　　郑康成曰礼南方以立夏谓赤精之帝炎帝祝融食焉半圭曰璋象夏物半死【○易氏曰璋明也其色以赤象物之相见乎离南方之义也】○郑锷曰隂生于午终于子午者南方之正位阳方用事而隂已生则夏者隂阳各居其半礼以半圭见隂功居其半不言祀中央者熊氏以为中央黄帝亦用赤璋然以类求神中央土色宜用黄孔氏以为当用黄琮然则土与地一类故不言<br />
　　郑康成曰礼西方以立秋谓白精之帝少昊蓐收食焉琥猛象秋严【○易氏曰琥威也其色以白象秋之肃物西方之义也○郑锷曰琥乃西方之义兽白色黒文尾倍其身一名曰驺故唐开元中辟讳而云礼西方以驺虞六玉之制不同独于琥则取其形以物形成于秋故也古者盐为琥形以示武敔为虎形以止乐亦此意而已○李嘉防曰隂至于秋气肃物成象之以琥言物虽已成威则可畏易于临卦二阳已复亦曰至于八月有凶观物思变宜豫防如此】<br />
　　郑康成曰礼北方以立冬谓黒精之帝颛顼元冥食焉半璧曰璜象冬闭藏地上无物唯天半见【○易氏曰黄者用藏也其色以元象乎物之归藏北方之义也】<br />
　　郑锷曰阳生于子终于午子者北方之正位隂方用事而阳已生则冬者隂阳各居其半礼以半璧见阳功居其半也<br />
　　皆有牲币各放其噐之色<br />
　　郑锷曰六噐之色有苍黄赤青白元之异牲之与币各从其类葢求神之道贵乎纯一也或谓六噐牲币各放方色牧人之官所谓阳祀用骍牲毛之隂祀用黝牲毛之何也余以为礼有降神之玉又有祀神之玉大宗伯噐币各放其色者礼神以降之则宜象其类至于祀神以尽其道则因其隂阳以告纯全而已然则大宗伯放其色即牛人所谓求牛也牧人言阳骍隂黝即牛人所谓享牛也<br />
　　以天产作隂徳以中礼防之以地产作阳徳以和乐防之<br />
　　愚案天产地产其説颇多今取其近似者叙之然后并述所见以待智者辨焉<br />
　　薛氏曰或者谓隂徳柔徳也柔徳易至于委弛故以天产作之天产者天之所禀赋而得之者因其所禀赋而作其委弛之气又以中礼防之葢礼所以治心飬性约而归之喜怒哀乐未之中也阳徳刚徳也刚徳易至于戾故以地产作之地产者地之所积习俗而成之者也因其所积习而作其戾之气又以和乐防之葢乐所以移风易俗裁而节之于喜怒哀乐既之和也【○孙氏曰天之所产是为隂徳在人为四端五常无以防之未免流于伪地之所产是为阳徳在人为耳目口鼻四肢无以防之未免纵于情自中礼和乐交举并行内以正性外以飬形水心曰民伪者天之属民情者地之属伪不可见而能匿情故为隂情可见而能灭伪故为阳礼乐兼防而中和兼得则生正而身安此古人之防言笃论】<br />
　　愚案以上説天产地产为人之禀赋于天地者而防之以礼乐与司徒以礼乐防民相似大宗伯之职不然<br />
　　郑康成曰天产动物谓六牲之属地产植物谓九谷之属隂徳隂气在人者隂气虚纯之则劣故食动物作之使动过则伤性制中礼以节之阳徳阳气在人者阳气盈纯之则躁故食植物作之使静过则伤性制和乐以节之如是然后隂阳平性情和而能飬【○王昭禹曰六牲之属皆味存焉谓之天产五谷之属皆气存焉谓之地产精之不足者补之以味形之不足者补之以气先王以气味作之则昼夜之所存平旦之所息无非精形之飬飬精之至隂徳生焉飬形之至阳徳生焉作之者使之生而无息也隂徳作已而教之以隂礼则民可以无怨阳徳作已而教之以阳礼则民可以无争隂徳民之所滛以中礼防之则民不滛矣阳徳民之所怠以和乐防之则民不怠矣】愚案以上説天产地产作动物植物以隂徳阳徳就人身隂阳之气觧之<br />
　　吕氏曰易曰大哉乾元万物资始一元统天天之产也资始之初形气方萌隐而未见有而未成此隂徳之作也圣人以人心有喜怒哀乐未之中与天产之作隂徳同故以中礼而防民之失其中易曰至哉坤元万物资生一元行于地地之产也资生之后形气已成显而可知彰而可见此阳徳之作也圣人以人心有喜怒哀乐而中节之和与地产作阳徳者同故以和乐防民之失其和中和合于礼乐而还以正夫人心致中和则天地位万物育故以礼乐合天地之化百物之产以事鬼神以谐万民以致百物无往而不在于中和也天产作隂徳天之中也地产作阳徳地之和也以中礼和乐防之以人之中和而同于天地也<br />
　　愚案此説天产地产作法天地生物之徳为礼乐防民之用亦只説得大司徒教民以中和之事<br />
　　薛氏曰诗曰天生烝民有物有则民之秉彞好是懿徳则徳者人心同然固有之性而非外铄我也喜怒哀乐未谓之中此中徳也在人心所存者神而未尝有隂徳之名喜怒哀乐之中节谓之和此和徳也在人心所过者化而未尝有阳徳之名殆夫判情伪为两涂岐动静为二理于静者湮没而不复振世始名之以隂徳于动者矜而不可遏世始名之以阳徳有名则有偏有偏则有累谓之隂徳则其身知入而不知出知收而不知纵如聚土如积尘如槁木泯泯然而日防矣谓之阳徳则其心知出而不知入知纵而不知收如奔走如摇旌如惊涛显然而日露矣静者愈静而至于忘动者愈动而至于助长圣人于此其可无作之之术乎由是静而为隂徳则作之以天产之乐动而为阳徳则作之以地产之礼记曰乐由天作则乐为天产又曰礼由地制则礼为地产作之以天产之乐则斯民有鼓舞动荡之志而向之湮没不振者有所作矣作之以地产之礼则斯民有齐庄中正之心而向之矜不可遏者有所作矣圣人犹以为未也乐胜则流礼胜则离彼其狃于偏胜而过于有所激未有不至于荡而无统乖而或离也故乐之胜者以中礼防之约而归之于喜怒哀乐未之中礼之胜者以和乐防之裁而节之于喜怒哀乐中节之和中和有以相济礼乐有以相资浑浑乎其为懿徳也哉<br />
　　愚案此説天产地产为礼乐葢以经有乐由天作礼由地制之语其于产字自説不出<br />
　　易氏曰乐记凡言礼乐者无非以天地为本如曰着不息者天也着不动者地也一动一静者天地之间也故圣人曰礼乐云夫礼乐岂玉帛钟鼓云乎哉其説正有合乎天产地产之义葢天之所产万物者阳也阳以动为主即乐记所谓着不息者惟其动而不息是以流行达或至于不中然而至阳之中作之以隂徳则隂之静者足以济乎阳之动其散见于万物者无非秩然品节为造化至中之理圣人体是中而制为之礼亦所以防天下之不中地之所以产万物者隂也隂以静为主即乐记所谓着不动者惟其静而不动是以深沉重厚或至于不和然而至隂之中作之以阳徳则阳之动者足以济乎隂之静其萃见于万物者无非翕然交畅为造化至和之理圣人体是和而作为之乐亦所以防天下之不和大宗伯之言隂阳所以明礼乐之各有其体乐记之言动静所以明礼乐之交相为用知一动一静于天地之间者皆自然之礼乐则知天产作隂徳地产作阳徳者实礼乐之本也此下经复言礼乐合天地之化百物之产不然三产字一也世儒二之何耶<br />
　　愚案此説得之而未彻<br />
　　愚案天产者日月风云雨露雷霆霜雪凡属乎天者皆天之产然圣人以为天产所作之徳谓之隂者以其徳隐然难见若日月之暖雨露之滋万物资之以生所以生者莫得而测皆天产所作之隂徳也天产之作易于或过如愆阳伏隂凄风苦雨与非时雷霆过时雪霜所不能免圣人必以礼为之防葢礼由隂作谓之中者有所止之谓礼以中止有以裁成其过而归之中则天产不至于过作而地产者山林川泽丘陵坟衍原隰凡属乎地者皆地之产然圣人以为地产所作之徳谓之阳者以其徳显然易见若山起于卷石之多及其广大草木生之禽兽居之水起于勺水之多及其不测鱼鼈生焉货财殖焉皆地产所作之阳徳也地产之作易偏而不及如土敝则草木不长水烦则鱼鼈不大甚至山童泽竭若动若植无所容山崩海若寳藏若货财无所聚圣人必作乐以为之防葢乐由阳来谓之和者有所谐之谓乐以和谐有以导达其不及而归之和则地产不至于不及而乱如是则礼乐之用可以合天地之化百物之产与司徒教民之事大不同近世説者不知宗伯所掌之礼乐闗于参天地赞化育之功拘于司徒五礼教中六乐教和之説释之始失其防<br />
　　以礼乐合天地之化百物之产以事鬼神以谐万民以致百物<br />
　　易氏曰上言礼乐之所从出故中和所寓有天地隂阳之异体此合天地之化百物之产则髙卑上下之际浑乎其为一致不知孰为天地耶孰为隂阳耶以事鬼神以谐万民以致百物又皆不出乎天地隂阳之妙而中和实有以感之孰谓礼乐为形气之末哉<br />
　　王昭禹曰天以阳生地以隂成隂阳相摩鼓之以雷霆润之以风雨动之以四时暖之以日月冬无愆阳夏无伏隂寒暑雨旸各适其中则天地之化是谓太和百物资天之阳以生资地之隂以成莫不负隂抱阳冲气以为和则百物之产是亦天地之委和而已先王之作礼乐一本于中和则其合天地之化百物之产亦以其自然之和也夫乐由阳来礼由隂作合生气之和导五行之行使之阳而不散隂而不宻刚气不怒柔气不慑四畅交于中而作于外其至也极乎天蟠乎地上下与天地同和节则礼乐之大和也其施于物也感动其善心移易其邪行无悖逆诈伪之心无淫泆作乱之事天地防合隂阳相得覆育万物以至于萌区达羽翼奋角觡生蛰虫昭苏羽者妪伏毛者孕育胎生者不防卵生者不殈则礼乐之委和也记曰乐者天地之和礼者天地之序惟其为天地之和序故能合天地之化又曰和故万物皆化序故万物皆别惟其能化别羣物故能合百物之产惟其和气以通乎幽则鬼神之无形可得而事矣以治乎明则万民之至愚可得而谐矣以格乎物则百物之有知可得而致矣○郑锷曰合者防聚其气使浑然不亏交通咸和也夫礼乐极乎天蟠乎地行乎隂阳通乎鬼神穷髙极逺不测深厚如此故幽焉以事鬼神则天地神示人鬼可得而礼明焉以谐万民则于朝廷形乎闺门行乎道路至乎州巷能使人心至于极和而极顺防焉以致百物则以此之中和导彼之中和凡禀中和之气者不期至而自至致犹以土圭致日月四时之致记曰大人举礼乐则天地将为昭焉然后草木茂区萌达羽翼奋角觡生则知礼乐之功用深妙如此<br />
　　凡祀大神享大鬼祭大示帅执事而卜日宿眡涤濯涖玉鬯省牲镬奉玉齍诏大号<br />
　　杨氏曰所谓人鬼大鬼非止先王而已凡在祀典如勾龙共工之类皆是故通谓之鬼若帅执事卜日至相王大礼惟大神示大鬼为然其余小祀则大宗伯不与故不言先王而曰大鬼所以别小祀若肆献祼馈食禴祀烝尝则施于宗庙故皆称先王<br />
　　郑康成曰执事诸有事于祭者○郑锷曰大宰緫百官大宗伯亦为其所帅宗伯礼官之长帅礼官之属以从大宰<br />
　　郑康成曰宿申成也【○项氏曰宿是致斋记曰三日宿孟子曰斋宿与大宰卜日遂戒同】涤濯溉祭噐也<br />
　　郑司农曰涖亲也○王昭禹曰玉以礼神鬯以求神皆宿眡而临莅之○贾氏曰天地有礼神之玉无郁鬯宗庙无礼神之玉而有郁鬯然宗庙有主瓉璋瓉亦是玉故曲礼云玉曰嘉玉【○李嘉防日天地用苍璧黄琮四圭両圭皆所以安神之灵宗庙有尸在位可以安神之灵于是用郁鬯以求神然宗庙非不用玉不以玉为主兼天地而备有之则以人道为尚○薛氏曰祭惟宗庙用祼天地社稷山川等祭则设秬鬯而已故鬯人共秬鬯郁人共郁鬯】<br />
　　郑康成曰镬亨牲噐也【○刘氏曰牲镬在庙门之外以亨牲备熟献兼省之焉】○郑锷曰亦躬省焉惧其不洁而鬼神不享<br />
　　郑锷曰黍稷谓之齍以玉噐盛之谓之玉齍康成分玉与齍以为二物非是也【○王昭禹曰于祭之日奉玉与齍】<br />
　　郑康成曰大号六号之大者以诏大祝以为祝辞【○贾氏曰六号是大祝】<br />
　　王昭禹曰以牲币齍奉鬼神示以鬼神示建保邦国而不为名号以尊大其羙以辨名其类则其尽志也略其尽物也渎矣<br />
　　易氏曰大宰云祀五帝止享先王亦如之非特文之先后与此不合而事之轻重亦不能不异大宰于祀五帝而卜日此则曰祀大神享大鬼祭大示帅执事而卜日岂非鬼神示之大礼大宗伯之所专掌而大宰嫌于偪故止及于五帝之祀乎大宰言及执事眡涤濯而此则曰宿眡涤濯岂非大宗伯先期而眡之大宰则至期而眡之乎大宰言賛玉币爵之事而此则曰涖玉鬯葢玉用之于天地而鬯独用之于宗庙大宰之祀五帝无祼岂非莅鬯之轻于賛玉币爵之事乎大宰言及纳亨賛王牲事而此则曰省牲镬葢君袒而迎牲卿大夫賛君是大宰賛杀生之事大宗伯省牲镬而已岂非省牲镬之轻于賛牲事乎大宰賛牲而此则奉齍葢祭祀以牲为贵齍次之小宗伯言五官奉六牲六宫之人奉六齍则齍之次于牲明矣大宗伯言祀大神示享先王亦如之而此则言祀大神祭大示享大鬼且及于大号大礼始终皆以大礼为言以其职之所专故正其名大宰嫌于偪故大神大示大鬼之礼特见于祀五帝之后兹所以不同<br />

                    <br>
                        　　治其大礼诏相王之大礼<br />
　　王昭禹曰治其大礼凡礼事之大者诏相王之大礼王礼之大者<br />
　　郑锷曰始焉治之则次序其先后之伦简习其进退之节使有条而不乱【○杂説曰先自治而后可以诏乎王帝曰伯夷汝作秩宗夙夜惟寅直哉惟清】行事则诏王又以相王使王不失其行礼之节【○黄氏曰今郊祀宰相为大礼使无职掌独随天子升降葢宗伯诏相之事也】<br />
　　若王不与祭祀则摄位<br />
　　黄氏曰王有三年之丧百官緫已以聼于冡宰至祭祀则宗伯摄其意为可知矣○郑锷曰礼官之长掌建祭祀享之礼故使之得以摄祭位<br />
　　王氏详説曰祭祀大事也见于天官大宰又见于春官宗伯是以二卿皆得以摄行其事若王不与祭祀则摄位此宗伯之明文大宰摄祭不见于常职而见于量人量人云凡宰祭与郁人受斚歴而皆饮之是大宰摄祭之事<br />
　　凡大祭祀王后不与则摄而荐豆笾彻<br />
　　王昭禹曰豆笾有荐谓正祭祀时豆笾有彻谓祭祀方毕<br />
　　郑康成曰荐彻豆笾王后之事○易氏曰宗庙六享王与后同裸献后亲荐八笾八豆九嫔賛其荐又賛其彻王后不与则大宗伯摄而荐之又从而彻之是大宗伯所摄之礼于王则见于祭祀之常者于后则见于祭祀之大者凡以节文乎是礼者也○郑锷曰王后不与亦出于一时之故后既不与九嫔亦不莅事故自始至终无不兼摄<br />
　　大賔客则摄而载果<br />
　　刘执中曰谓摄后耳郑氏谓君无酌臣之礼误矣郑锷曰后亚王礼賔故亦有祼献之礼当后之亚祼也内宰賛之故内宰之职曰凡賔客之祼献瑶爵皆賛若后有故而不与祼賔之事则大宗伯摄而载祼载之为言承之以往也言酌郁鬯载于璋瓉往而礼賔也后于賔客固无亲相授受之礼其礼也虽亲酌之实盛载以往大宗伯之摄取王后待賔客之义亦以载为言此承上文王后不与之下当为摄王后祼賔客耳【○易氏曰载者以舟载之也司尊彞言六彞皆有舟是已言载彞以舟而酌之以璋瓉所谓摄者如此】<br />
　　朝觐防同则为上相<br />
　　王氏详説曰小行人曰为承而摈此则曰为上相者何耶夫摈相一也司仪曰掌摈相之礼是已但出接客曰摈入诏礼曰相【○王氏曰相者相王摈者摈诸侯】因其事而异其名耳成周重賔礼故朝觐防同使宗伯为上相使行人为承摈在宗伯言相在行人言摈出入异辞也然小行人既为承摈矣而肆师又云大朝觐佐摈又何耶葢佐亦承也小行人于常朝觐为承摈肆师于大朝觐则为承摈大宗伯于凡朝觐皆为上相矣摈者五人卿为上相宗伯卿也【○郑锷曰摈相一耳分而言之不同合而言之摈亦相也乡党曰君召使摈为接賔客言之公西赤曰愿为小相为相主人言之】<br />
　　大丧亦如之王哭诸侯亦如之<br />
　　郑康成曰大丧王后及世子也哭诸侯者为薨于国为位而哭之檀弓曰天子诸侯也爵弁绖防衣○胡康侯曰周制王诸侯则大宗伯为上相司服为王制缌麻宰夫为掌邦之吊事戒令与其币器财用是王者所以懐诸侯<br />
　　王命诸侯则摈<br />
　　贾氏曰命谓以简防以辞命之并加以服○郑康成曰摈进之也王将出命假祖庙立依前南乡摈者进当命者延之命使登内史由王右以防命之降再拜稽首登受防以出此其略也诸侯爵禄其臣则于祭焉○易氏曰王命诸侯则摈是以接賔客之礼待之也○胡康侯曰凡封国大宗伯摈司几筵设黼扆内史作册命是天子大权非诸侯所得擅而行焉<br />
　　国有大故则旅上帝及四望<br />
　　郑锷曰旅非常祭也如禹贡言荆岐既旅蔡旅平九山刋旅之类皆因水灾之后而合祭也五帝因变故而有祷焉则合五帝与四望之山川旅而祭之不如常时之祭以事出于一时之变故不能如礼也郑康成曰上帝五帝也○薛氏曰典礼所载羣神之祀各有底定独于四望未有名言以四望为天神耶舜典望秩山川则为地以四望为地示耶此四望列于五帝则为天故尝谓望虽以名山大川为主实兼上下之神故时迈之诗言巡守告祭柴望且曰懐柔百神及河乔岳周礼于望皆言祀不及祭又典瑞四望与山川异玉大司乐四望与山川异乐左氏曰望郊之细也公羊曰方望之事无所不通则望兼上下之神圣人望而祀之明矣郑司农曰四望日月星海杜预曰望祀分野之星及封内山川许慎曰四望日月星辰河海太山郑元谓五岳四镇四渎是各以一説为证也望祀或设于郊天之后或设于巡守之方或旅于大故之时则望有常有不常之祀也<br />
　　王大封则先告后土<br />
　　贾氏曰大封若典命公八命卿六命大夫四命其出封皆加一等是其大封之事对封公卿大夫为采邑者为小封封是土地之事故先以礼告后土○刘氏曰王封诸侯取大社之土苞之以白茅而授之为其将取是土故大宗伯先告焉敬其事也○黄氏曰注防説后土非也古人常以后土对皇天春秋传曰君履后土而戴皇天后土地也五行之神后土黎所食者称号同耳禹贡徐州贡土五色孔传王者封五色土为社建诸侯则各割其方色土与之使立社周礼大封告后土谓将裂土而封之不曰社而曰后土社生物后土主土祈告因其事类而称之五行之神后土四时分王与黄帝祭于南方建国非其事类故武成告于皇天后土孔传曰告于天社是也大封宗伯告后土建邦国大祝告后土○易氏曰以大封之意告大示也<br />
　　乃颁祀于邦国都家乡邑<br />
　　郑康成曰颁谓班其所当祀及其礼○陈及之曰郑説是也天子祭天地祭天下名山大川诸侯祭社稷祭名山大川之在其地者若鲁人祭泰山晋人祭河不特此也凡其境内之山川悉祭之若颛臾祀东须句祀有济其国之在其地而无主后者亦祭之先王之世祀事悉举人鬼不相殽乱葢知其所凭依也实沈台骀之祟于晋相之夺衞享是鬼神无所依也其所不颁则不得祭春秋时季氏祭泰山楚人祀江汉睢漳晋人祀夏郊则此礼不行久矣<br />
　　易氏曰都家即三等采地亦有先君及社稷五祀之礼乡邑即六乡六遂亦有祭社及祭禜祭酺索鬼神之礼虽小大异等必以王命而后举所以继于颁祀邦国之后○王昭禹曰诸侯之国其制地有都家有乡邑祭社之礼皆有等降则典祀所颁尤以为重杨子曰节莫差于僭僭莫僭于祭先王于此尤致其详其所防岂不至哉<br />
　　周礼订义巻三十一<br />
　　钦定四库全书<br />
　　周礼订义卷三十二　　　宋　王与之　<br />
　　小宗伯之职掌建国之神位右社稷左宗庙<br />
　　王昭禹曰大宗伯之所建者礼也小宗伯所以佐大宗伯者特礼之物【○李嘉防曰国之神位礼之粗也如成周营洛相宅攻位必召公经营之周公继至则达观于新邑营而已】○易氏曰别而言之天神独谓之神合而言之人鬼地皆神<br />
　　郑康成曰库门内雉门外之左右【○贾氏曰郑以雉门为中门周人外宗庙故知雉门外库门内之左右】<br />
　　王昭禹曰右阴也而地道尊右社稷地类也故右社稷左阳也人道所尚君子于其亲事死如事生故左宗庙<br />
　　郑锷曰匠人云左祖右社匠人所掌者营作之事小宗伯所主者辨其方位也<br />
　　兆五帝于四郊<br />
　　郑康成曰兆为坛之营域○郑锷曰兆始也求神之道始于此地也求神各从其类故苍帝东赤帝南白帝西黒帝北各于其郊四郊为四帝之兆黄帝之位学者之论不一余以月令攷之中央土位于季夏之后夏火也火生土其相生也乃所以相继也然则黄帝之兆其同位于南郊乎説者谓玉用黄琮不用赤璋其位乃同南郊何耶余以为祭之玉当放其色求之之方各因其位<br />
　　王昭禹曰昊天之有上帝犹国之有君五精之君犹四方之诸侯诸侯有君道故皆谓之君五精之君有帝道故皆谓之帝又大宰解曰别而言之谓之五帝合而言之亦谓之上帝【○陈及之曰郑氏惑六经纬书谓以为青帝灵威仰赤帝赤熛怒黄帝含枢纽白帝白招拒黑帝汁光纪者五天也于是以昊天上帝为天皇大帝北辰耀魄宝由是有六天之説后世莫能废至唐许敬宗始立论非之近世学者亦知其诞大宰云祀五帝则掌百官之誓戒掌次曰祀五帝则张大次小次司服曰祀五帝亦如之大宗伯亦曰以青圭礼东方赤璋礼南方白琥礼西方璜礼北方小宗伯亦云兆五帝于四郊则是为迎气设于四郊之中立五兆所谓五帝者五行之精气东方青帝南方赤帝西方白帝北方黒帝中央黄帝郑氏所谓五人帝从祀之説则于义未害盖本月令之言夫人臣如重黎五行之官尚从祀则以五徳之帝配食于五行精气或者足欤案郑氏注大宗伯青圭礼东方等谓苍精之帝然则此所谓五帝者即郑氏所注大宗伯之文谓五帝精气之帝者郑氏于彼注已是于此五帝之下又别为五帝名则为诞矣】<br />
　　四望四类亦如之<br />
　　郑锷曰鲁有三望之祭或以为分野星及国中山川或以为日月星海攷之书云望于山川惟山川则望而祭之故楚昭王曰三代命祀祭不越望江汉睢漳楚之望也即是论之则四望之为五岳四鎭四渎明矣诸侯得祭其境内山川而礼下于天子故望止于三天子有天下祭及于四方故凡名山大川在四方者皆望而祭之四望之祭亦如五帝因其方而为之兆也先儒以四类为日月星辰攷之书云类于上帝惟天神则类而祭之以其神非一故也日出于东月始乎西其类宜于东西司中司命阳也其类宜于南雨师水也其类宜于北先儒以风师亦在西郊恐不然也五行箕星好风箕东方之宿也西则违其方位岂理哉<br />
　　兆山川丘陵坟衍各因其方<br />
　　郑康成曰顺其所在○郑锷曰五岳四渎神之最尊者也此言山川则祭法所谓山林川谷○陵能出云为风雨见怪物皆曰神之山川耳不为兆域惟因其所在之方为其卑也【○李嘉防曰原隰则卑下不祭】<br />
　　掌五礼之禁令与其用等<br />
　　郑司农曰五礼吉凶军賔嘉○易氏曰以吉礼言三代命祭祀不越望淫祀无福逆祀有罚此其所禁也天子祭天地四方嵗徧诸侯方祀嵗徧大夫祭五祀嵗徧此其所令也以賔礼言之变礼易乐为不从改制度衣服为畔此其所禁也朝觐宗遇防同为君之礼存覜省聘问为臣之礼此其所令也以军礼言之非赐弓矢不得征非赐斧钺不得杀此其所禁也大国三军次国二军小国一军此其所令也以嘉礼言之系之以姓而弗别缀之以食而弗殊百世昏姻不通此其所禁也男三十而娶女二十而嫁仲春为之防男女此其所令也以凶礼言之三年之防自天子达或短丧而朞或朝祥暮歌此其所禁也歠粥面深墨顔色之戚哭泣之哀此其所令也禁令施于五礼者不一而足大略如此先言禁令后言用等用等待禁令而后辨云耳用等即轻重隆杀之等见于九仪之命者是已【○郑氏曰用等牲器尊卑之差○王昭禹曰用等之不同有尊卑焉于是有庙祧之昭穆以辨尊卑有贵贱焉于是有衣服车旗宫室之禁以辨贵贱有亲疎焉有三族之别以辨亲疎】○郑锷曰禁令用等见于形名度数之间小宗伯掌焉其所不当为者则禁之其所得用者则令之如此则上不得以逼下下不得以上上下之分定矣【○礼库曰春秋之时纵逆祀者有见于臧文仲旅泰山者有见于季氏吉礼废矣归仲之赗闭秦之籴凶礼废矣楚子问鼎于周薛侯争长于鲁賔礼废矣嘉礼益扫地焉强委禽者乱基于公孙觌用币者变起于宗妇赐五瑴而虢乃同于晋求百牢而鲁乃屈于吴以桑林而享晋侯以肆夏而劳穆叔则婚冠享燕之礼又倒置矣】<br />
　　辨庙祧之昭穆<br />
　　黄氏曰太祖一祧二亲庙四是为七庙言先王先公之庙祧则庙与祧凡七后稷太祖不迁二祧文武亲尽当迁而不迁亲庙亲尽则迁孔安国王肃以髙祖之父髙祖之祖为二祧此据周公制礼之时必欲备七庙以立天子之制其説是矣郑康成以文武为二祧此据文武亲尽当迁而不迁遂以为二祧其説亦是两説进退为七庙耳<br />
　　愚案郑氏之説自为王肃所非先儒多非之已见于传但王肃以下谓文武二庙不毁其説是矣而谓七庙之外更有文武二庙恐未必然郑氏谓文武为祧亦不无所谓盖祭法谓七庙之制太祖与亲庙四皆月祭而二祧享尝乃止此常礼也太祖为始自太祖而下三昭三穆共为七庙至八世则迁去其始为昭者九世则迁去其始为穆者若周以文武之故而不迁且以共王之时论之自穆王上至昭王康王成王为四亲庙则文武正在二祧之位至懿王时则文王当迁又至孝王时则武王当迁然二庙不可去故存于二祧之位郤自成王迁去又再迁则去康王以次皆然谓文武二庙为祧者正以居祧位而不可毁故以文武以下迁主藏乎此也若文武以上皆文武之父祖故宜迁藏于后稷之庙文武以下之人不可越文武之庙而入后稷之庙则宜迁于文武之庙以人情论之意其如此恐不应七庙之外又有文武二庙盖是累世之后但以文武居七庙之数此则王肃所谓文武之庙不迁者也<br />
　　薛氏曰父以明察下曰昭子以敬事上曰穆其制盖祖庙居中而父昭在左子穆在右始死者昭则毁昭庙始死者穆则毁穆庙昭与昭为列而不嫌乎子加于父穆与穆为列而不嫌乎父屈于子犹之赐爵子与祖齿而不嫌乎卑者先父与孙齿而不嫌乎尊者后犹之祭立尸也子无嫌乎南面而坐父无嫌乎北面而立此昭穆之辨不可易矣【○王昭禹曰禹不先鲧汤不先契文武不先不窋盖子虽齐圣不得先其父新鬼虽大不得先其故凡以昭穆所辨其序固如此】<br />
　　陆佃曰宗庙有迭毁昭穆则一成而不可易左传曰文王之昭王季之穆又曰文之昭武之穆此宗庙序之昭穆不可易也冢人掌墓地先王之葬居中以昭穆为左右此葬位之昭穆不可易也司士凡祭祀赐爵呼昭穆而进之祭统凡赐爵昭为一穆为一此赐爵之昭穆不可易也左传曰合族以食序以昭穆此合食之昭穆不可易也生而赐爵合食死而葬祔皆以世序不可易则庙之昭穆可知矣仲尼燕居尝禘之礼所以仁昭穆中庸宗庙之礼所以序昭穆左传宫之竒曰太伯虞仲太王之昭虢仲虢叔王季之穆富辰曰管蔡郕霍文之昭邗晋应韩武之穆晋侯曰曹叔振铎文之昭先君唐叔武之穆其不易可见也郑锷曰宗庙世逺而无辨则昭或为穆穆或为昭而其序乱矣守祧则守庙祧而巳小史则掌辨昭穆之书而已至于庙中之昭穆小宗伯掌建国之神位故当辨之也<br />
　　辨吉凶之五服车旗宫室之禁<br />
　　郑锷曰吉服之五者九章七章五章三章一章凶服之五者斩衰齐衰锡衰缌衰疑衰辨其吉服则当服三章者不当僭五当服七章者不敢用九尊卑之序所以明辨其凶服则当斩衰者不敢以锡当缌衰者不敢以疑亲疎之情所以当○易氏曰自衮冕至希冕皆所以象其徳自斩衰至疑衰皆所以称其情典命言其命数此则禁其逾于命数【○李嘉防曰言五服及车旗宫室者五服已饰已之尊卑以服而显在国之饰非车旗宫室无以示等级明制度】<br />

                    <br>
                        　　掌三族之别以辨亲疏<br />
　　王昭禹曰人之生上亲父下亲子而已与之为三以父而亲祖以子而亲孙是之谓以三为五以祖亲曾髙祖以孙亲曾孙是之谓以五为九<br />
　　薛氏曰尧亲九族此特掌三族何也三族亲之本九族亲之尽<br />
　　贾氏曰辨亲疏者据已上至髙祖下至孙旁至缌麻重服曰亲轻服曰疏<br />
　　其正室皆谓之门子掌其政令<br />
　　郑康成曰正室适子将代父当门者【○王昭禹曰三族巳立则本末斯明尊祖故敬宗敬宗故明嫡正室其嫡也○王氏曰以其当室谓之正室以其当门谓之门子】王氏详説曰春秋有公族余子公行以亲疎为言诗有公子公姓公族以久近为言此言门子者以嫡庶为言古人重立嫡天子曰太子诸侯曰世子皆以嫡立三族之别亦皆有嫡子在曲礼则曰子当室是以当室名其嫡在文王世子则曰世室守太庙是以世室名其嫡此曰其正室皆谓之门子则其重嫡之意深矣<br />
　　黄氏曰诸子政官故掌役守之事宗伯礼官所掌宗法而已【○郑锷曰别亲疎明嫡庶使不得以孽代宗】○程氏曰宗子之法不立则朝无世臣宗法须是一二钜公之家立法宗法立则人人各知来处<br />
　　毛六牲辨其名物而颁之于五官使共奉之<br />
　　郑康成曰毛择毛也○郑锷曰牧人于阴阳之祀用骍黝之牲皆毛之小宗伯又毛之者盖牧人于未用之前择之以待用小宗伯于欲用之时又毛之以待颁<br />
　　贾氏曰辨其名物者六牲皆有名若马牛羊犬豕鸡物色也皆有毛色若宗庙用骍等是也【○项氏曰名言其称物指其形是皆知之也而必使宗伯辨之者盖所以重其事也】<br />
　　郑锷曰牛地产则颁于地官鸡东方则颁于春官马羊南方则颁于夏官犬西方则颁于司冦豕北方则颁于司空各从其类以致其义不可以不辨辨其名则春官主木不使奉南方之牲司寇主金不使奉北方之畜辨其物则当用黝者不使用骍当用苍者不使用黄若夫冢宰至尊不当从卑防之役故特颁于五官不及宰<br />
　　贾氏曰共奉之者谓充人养之至祭日之旦在庙门之前颁与五官使共奉之助王牵入庙<br />
　　辨六齍之名物与其用使六宫之人共奉之<br />
　　郑康成曰齍读为粢六粢谓六谷黍稷稻粱麦苽贾氏曰六谷各有名其色异故云名物○郑锷曰三农之所生者九谷用以为齍者止于黍稷稻粱麦苽故六者辨之使用当其物物称其仪也然六牲使五官六齍乃使六宫之人者五官助王六宫之人助后王亲牵牲故五官之人共奉其牲后亲为齍盛故六宫之人共奉其齍盛牲属乎阳五官亦阳齍盛属乎阴六宫亦阴也阴阳之义各有所主故共奉之人亦从其类诗言大夫妻可以共祭祀又言可以奉祭祀指物言之则谓之共指事言之则谓之奉此言共奉非惟共其物又奉其事<br />
　　辨六之名物以待果将<br />
　　郑康成曰六鸡鸟斚黄虎蜼○项氏曰名六者之名物所实之物○郑锷曰郁人言祭祀宾客和郁鬯以实则六之盛郁鬯盖将以祼也○王昭禹曰司尊掌六尊六之位诏其爵辨其用与其实尊之名物既不同故所用亦异小宗伯所以辨其名物以待用也【○李嘉防曰祼将人主精意所寓行于求神之始施于致飨之盛他日锡诸侯襃有功为王朝盛典岂泛泛賔祭所可同别盛以六以将其厚意故曰祼将】<br />
　　辨六尊之名物以待祭祀賔客<br />
　　郑司农曰六尊献尊象尊壶尊着尊大尊山尊○郑锷曰司尊言朝献馈献用尊则六尊之盛齐酒盖将以献也<br />
　　郑康成曰待者有事则给之○郑锷曰司尊辨其用矣小宗伯又辨之盖尊酌以献酌以祼名既不同物亦各异司尊辨于方用之前小宗伯辨之以待行事之用<br />
　　贾氏曰案司尊惟祭祀陈尊不见为宾客陈尊此盖在庙享賔客时也又郁人掌祭祀賔客之祼则六亦为祭祀賔客而上文不言者举下明上也<br />
　　掌衣服车旗宫室之赏赐<br />
　　郑锷曰旌人之功者各从其类是故能安民者赐以车马能富民者赐以衣服能使民和者赐以朱户○易氏曰衣服车旗宫室此皆定制固诸侯之所当得小宗伯为之掌其赏赐者盖赐国赐则赐官必待王命而后行之否则诸侯有所不敢专书曰车服以庸是衣服以待有功又言惟衣裳在笥则有不可妄予者焉诗曰王锡韩侯淑旂绥章序诗者以为能锡命诸侯则是车旗不可以妄予也诗曰王命召伯定申伯之宅序诗者以为能襃赏申伯是宫室不可以妄予也宜小宗伯之掌其严如此<br />
　　掌四时祭祀之序事与其礼<br />
　　郑锷曰四时各有祭祀于祭祀之时又有先后所当行之事如卜日而后斋戒既祼而后出迎牲之类皆事之序【○郑康成曰序事卜日省牲视涤濯饔爨之事次序之时】于序事之中又莫不有礼<br />
　　若国大贞则奉玉帛以诏号<br />
　　王昭禹曰谓以事之大者而卜以贞之【○郑司农曰谓卜立君卜大封】以问知吉凶大卜曰凡国大贞天府曰季冬陈玉以贞来嵗之媺恶<br />
　　郑锷曰卜大事必用玉帛以礼神诏大祝使为玉币之美名玉曰嘉玉币曰量币备其物嘉其名致诚尽礼于神<br />
　　大祭祀省牲眡涤濯<br />
　　易氏曰省牲则预择其纯【○项氏曰省牲则省充人之所繋】眡涤濯则预致其洁【○项氏曰涤濯则无所不用以致其洁也诗云泂酌彼行潦可以灌溉】贾氏曰省牲眡涤濯省镬与大宗伯文同谓佐大宗伯<br />
　　祭之日逆齍省镬<br />
　　郑锷曰祭祀之齍盛其始饎人炊之舎人实之及其祭则小宗伯逆之于庙门之外授大宗伯大宗伯授内人内人授王后○郑康成曰省镬视亨腥熟【○项氏曰逆齍则逆人之所共以入簠簋省镬则省亨人之所具】<br />
　　项氏曰牲与涤濯皆备于将祭之先齍与镬亨乃见于临祭之日所以有先后之间<br />
　　告时于王告备于王<br />
　　郑锷曰告王以行礼之时行礼有早晚时至则当行事及行礼时毕乃告王以行礼之备礼以时为大殷人祭其闇周人祭其阳季氏之逮闇而祭则失礼矣以鸡人之呼旦观之则祭之时宜早可不告王以其时乎乐师告备则告乐备为乐事之终肆师告备则告备为器陈之具此言告备当是告行礼之毕也易氏曰用玉与鬯礼之大惟大宗伯得涖其事告时告备礼之烦乃小宗伯之专职<br />
　　凡祭祀賔客以时将瓒祼<br />
　　郑康成曰将送也犹奉也祭祀以时奉而授王賔客以时奉而授宗伯天子圭瓒诸侯璋瓒○王氏详説曰郑氏谓祭祀以时奉而授王賔客以时奉而授宗伯可谓深达礼意矣昭禹所引皆失也且大宰所谓賛玉币爵者祀五帝也祀五帝则不用祼所谓朝觐之賛玉爵者祼用玉瓒饮用玉爵君有饮臣之礼无祼臣之礼所以再祼一祼皆大宗伯摄而代之况大宰所賛初无祼瓒二字而强以玉爵为祼瓉是疎于礼学也且内宰之所谓后祼献则賛与夫賔客之祼献皆賛者盖内宰以下大夫为之后宫官之长也后之祼献自有内宰賛之若后不与则又有大宗伯摄之何预于小宗伯哉况其上文云告时于王告备于王继之以时祼瓒亦初无后一字而强以为授后是疎于礼学也不可不辨【○李嘉防曰将之以时不缓不骤】<br />
　　诏相祭祀之小礼凡大礼佐大宗伯<br />
　　郑锷曰祭祀有小大于祭祀之中所行之礼又有小大礼之小者小宗伯诏相之礼之大者大宗伯专之故特佐助焉贾公彦以为王有故不亲行事使臣摄祭则为小礼余以为其説亦非经言诏相祭祀之小礼则非以羣臣摄祭为小礼<br />
　　黄氏曰宗伯诏相大礼如卜日视涤濯涖玉鬯省牲镬奉玉齍诏大号皆是其他则小礼如逆齍省镬告时告备之属<br />
　　易氏曰大宗伯言诏相大礼者见于省牲镬奉玉齍之后则此文亦当继于告时告备之下以至下经言小祭祀掌事如大宗伯之礼亦当继于此文之下如此方见礼官之次序<br />
　　赐卿大夫士爵则傧<br />
　　郑康成曰赐犹命也傧之如命诸侯之仪春秋文元年天王使毛伯来锡公命传曰锡者何赐也命者何加我服也○郑锷曰古人赐爵者必于庙示不敢专也将赐以爵必傧而进之使受防命于前○陈君举曰诸侯尊故大宗伯傧卿大夫士卑故小宗伯傧<br />
　　小祭祀掌事如大宗伯之礼<br />
　　王昭禹曰大宗伯祀大神帅执事而卜日以至诏大号小祭祀小宗伯之所掌故其事亦如之○郑锷曰小宗伯所掌之事皆依于大宗伯以为式盖祭有小大礼之次序则一而已<br />
　　大賔客受其将币之赍<br />
　　郑锷曰賔客见王必用束帛加璧以为礼是谓将币行人之官所谓将币者三享是也享多仪仪不及物君子以为不享故有见王之币及有将币之赍赍财也各奉国之所有者以为庭实故赍所有之物以将其币诸侯奉之以效享上之诚天子受之以见兼容之徳小宗伯辨尊以待之将瓉祼以礼之典司賔礼其施之既尽则受其所报宜矣<br />
　　若大师则帅有司而立军社奉主车<br />
　　郑锷曰古者大师则先有事于社与庙然后载社主与迁庙之主以行不用命戮于社故载社主将以行戮用命赏于祖故载迁庙之主将以行赏小宗伯掌社稷宗庙之礼宜载以行乃言立者盖社本不在军因用师始立之立者出于一时之故庙主为尊载之以行不敢忽也故言奉奉以言其肃钦之至帅有司者盖帅大祝也大祝职曰大师宜于社造于祖设军社国将有事于四望及军归献于社则前祝故知此所谓有司为大祝明矣<br />
　　若军将有事则与祭有司将事于四望<br />
　　郑司农曰谓军祭表祃军社之属小宗伯与其祭事○郑锷曰军将有事则与祭者主帅奉祭小宗伯以职当立之奉之故当与也小宗伯已与祭于军中则四望之祭必遣其所属之有司徃行事焉理之宜也先郑知此意故读与祭以上为絶句康成以与祭连有司以下读之恐不成文理战必祷于神欲气势之增倍而四望又山川之尤大者国家所赖以为阻固是以将战则祷焉欲其为兵之捍蔽【○黄氏曰春秋有事于太庙有事祭也军将有事谓将以军旅有事干鬼神也祭有司主祭祷者也与如字祭祷自有主者小宗伯与之偕军事重将事于四望谓将其事以徃也两将字各义】<br />
　　若大甸则帅有司而馌兽于郊遂颁禽<br />
　　郑康成曰甸读曰田有司大司马之属馌馈也以禽馈四方之神于郊郊有羣神之兆<br />
　　郑锷曰有司一而巳大师言帅有司大甸亦帅有司乃别言之盖大师之帅者大祝也以军社及主车大祝所立奉故也左传云军行祓社衅鼓祝奉以从是也大甸之帅者司马之属以司马言徒致禽馌兽于郊至于有司将事于四望继于军将有事之下则其有司亦指大祝明矣【○易氏曰大甸者贾氏以为四时之田猎非也大司马春搜夏苗秋狝皆无馌兽之文所谓馌兽颁禽特冬狩而已仲冬大阅其田谓之狩禽为甚多凡四郊之中有五帝四望四类之位以兽荐于神位谓之馌馌讫而后颁禽此岂四时之所常有者耶】王昭禹曰兽于禽为大故馌之禽于兽为小故颁之盖饷谓之馌颁则分之而已且田以简众则众所不欲田以取禽兽为得焉则众所同欲先王以所不欲者寓之于所欲于其田也大兽公之小禽私之上杀者以为干豆次杀者以为賔客下杀者以充君庖而面伤翦毛羽不成其为禽者不以献还舎于郊馌兽出而颁禽与兽皆不以献者也以此简众则得其同欲而轻其所不欲【○郑康成曰颁禽谓以予羣臣诗传曰禽虽多择取三十焉其余以予大夫士以习射于泽宫而分之】○郑锷曰献神则用其大颁人则用其小尊神之义也既馌兽于神乃颁之于人则又先神而后人也<br />
　　大烖及执事祷祠于上下神<br />
　　郑康成曰执事大祝及男女巫求福曰祷得求曰祠讄曰祷尔于上下神祗○郑司农曰小宗伯与执事共祷祠<br />
　　王崩大肆以秬鬯渳<br />
　　郑司农曰大肆大浴也○贾氏曰死者人所恶故以秬鬯浴尸使之香也<br />
　　及执事涖大敛小敛帅异族而佐<br />
　　郑康成曰执事大祝之属涖临也亲敛者盖事官之属为之丧大记曰小敛衣十九称君大夫士一也大敛君百称大夫五十称士三十称异族佐敛疏者可以相助<br />
　　县衰冠之式于路门之外<br />
　　郑康成曰制色宜齐同○黄氏曰丧服轻重宗法着焉故小宗伯掌之<br />
　　及执事眡葬献器遂哭之<br />
　　郑康成曰执事盖梓匠之属至将葬献明器之材又献素献成皆于殡门外【○贾氏曰此谓既殡之后事故檀弓云既殡旬而布材与明器士丧礼云献材于殡门外西面北上请主人徧视之如哭椁献素献成亦如之注云形法定为素饰治毕为成】<br />
　　郑康成曰王不亲哭有官代之○贾氏曰献明器之时小宗伯哭之哀其生死异也○王昭禹曰反而亡焉始于此其生也以礼诏相之故其葬也则感而哭焉<br />
　　卜葬兆甫竁亦如之<br />
　　郑康成曰兆墓茔域甫始也杜子春读竁为毳皆谓葬穿圹也<br />
　　既葬诏相丧祭之礼<br />
　　王昭禹曰既葬而祭谓之虞虞死者精神无所归而祭之也虞祭既毕明日祔于祖父故有祔祭祔者以祔祖属于庙也<br />
　　成葬而祭墓为位<br />
　　郑康成曰成葬丘巳封也天子之冢盖不一日而毕位坛位也先祖形体托于此地祀其神以安之人职曰大丧既有日请度甫竁遂为之尸<br />
　　易氏曰小宗伯大丧之礼详于大宗伯大宗伯春官之长大丧则为上相而巳其礼文次序专属于小宗伯以建国神位之官而掌此数者之事则其礼严矣<br />
　　凡王之防同军旅甸役之祷祠肄仪为位<br />
　　郑康成曰肄习也○贾氏曰祷祠皆须豫习威仪当习仪之时则小宗伯为位○郑锷曰吉凶悔吝皆生乎动防同军旅甸役之时虽至尊之行百神受职亦必有祷祠盖以其动也将以交神不可不肃故必习肄其仪而又为王位以习之【○易氏曰为位者国之神位防同军旅田役祸烖之祷祠乃国家不常之仪故肄仪而后为位天地大烖而类社稷宗庙则有常仪也为位而已】<br />
　　国有祸烖则亦如之<br />
　　王昭禹曰祸烖祷祠亦肄仪为位也<br />
　　凡天地之大烖类社稷宗庙则为位<br />
　　王昭禹曰大烖若日月食山崩皆非常之变则合聚社稷宗庙之神而祷祠焉故曰类○郑锷曰天神曰类而社稷宗庙亦曰类者盖当变故之祭依仿其正礼聚一处以祷祠故以类言之<br />
　　凡国之大礼佐大宗伯凡小礼掌事如大宗伯之仪○贾氏曰凡言大礼者王亲为之小礼者羣臣摄为之○郑锷曰国之大礼大宗伯之所掌小宗伯姑佐之而已至于小礼则专掌焉其事虽小揖逊周旋之仪则未尝不同故如大宗伯之仪谓之礼又谓之仪者盖礼本也仪末也左传赵简子问于大叔大叔云是仪也非礼也谓其不同故耳【○易氏曰上经言大礼小礼则祭祀之礼而巳此终篇则縂结之指五礼之大小言也】<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷三十二<br />
<经部,礼类,周礼之属,周礼订义><br />
　　钦定四库全书<br />
　　周礼订义卷三十三　　　宋　王与之　撰<br />
　　肆师之职<br />
　　郑康成曰肆犹陈也肆师佐宗伯陈列祭祀之位及牲器粢盛<br />
　　郑锷曰肆师礼官之考所陈者皆祭祀之仪物礼官之属皆取法于是故以下大夫为之以师名之○王昭禹曰礼之义防而难知礼之数粗而可陈大宗伯掌建天神地示人鬼之礼则得于防而难知之义肆师掌立国祀之礼以佐大宗伯则明于粗而可陈之数所以谓之肆师<br />
　　掌立国祀之礼以佐大宗伯<br />
　　郑康成曰佐助也○郑锷曰大宗伯言其礼之所当用肆师备其物以致用故皆谓之立言祀礼以此而立【○王昭禹曰神位既定然后国祀之礼可立大宗伯建天神人鬼地示之礼建其意义而已必有玉帛牲牷之物笾豆簠簋之器然后其礼立焉故掌立国祀之礼以佐大宗伯】<br />
　　立大祀用玉帛牲牷立次祀用牲币立小祀用牲刘氏曰天神地示人鬼皆国祀也即其祀中各有三等之差故以玉帛牲牷明其大小则祀典立矣○郑司农曰大祀天地次祀日月星辰小祀司命以下【○郑康成曰大祀又有宗庙次祀又有社稷五祀五岳小祀又有司中风师雨师山川百物○黄氏曰山川社稷恐不当为次祀典瑞璋邸射以祀山川有玉风雨功用博必非小祀亦有玉宗伯实柴槱燎血祭貍沈自以其类相从未必尽为大小之等】○郑锷曰祀必以玉者取阳精之纯以礼神也【○崔氏曰宗伯奉玉谓礼神之玉肆师所陈自论燎玉之差降正义所觧自言礼神之质】必以帛者取人功之勤以交神也【○陆氏曰礼神之币则帛在牲之上若大祀用玉帛牲牷是也从爵之币则帛在牲下前牲币各放其器之色是也】必有牲者取天产之精所以事神也○易氏曰牲色之纯者谓之牷上言牲牷下特言牲则其色之不必纯也币帛一也自其质言之谓之帛制而用之谓之币玉则阳精之贵者大祀贵精纯而尚质故用玉帛牲牷次祀则加以文焉故用牲币小祀则牲以致其味以其礼之近乎人情者也故用牲【○崔氏曰犹三牲俱足以禋为名称若少其一则但云实柴若少其二则以燎薪为名尊卑之差其理可喻】然大宗伯六器礼天地四方皆有牲币则大祀无币典瑞言圭璧璋邸射之类与牧人言凡时祀之牲必用牷物则次祀小祀非无王与牲肆师立国祀之礼礼者体也上下小大有一定之体所用之物不容不辨<br />
　　以岁时序其祭祀及其祈珥<br />
　　郑康成曰序第次其先后大小○郑锷曰一岁祭祀各因其时以举其礼序其先后不以其大先不以其小后<br />
　　易氏曰小子职曰珥于社稷祈于五祀羊人职曰凡祈珥共羊牲正与肆师之文同至秋官士师职则曰凡刉珥奉犬牲若以祈为刉则肆师之文为非后郑皆改祈为刉谓毛牲曰刉羽牲曰珥且以珥之字当从血为衈取其以血为衅之义引杂记言曰成庙则衅之谓宫兆始成则有衅礼其説非无所据然羊人小子亦有言衅积衅邦器衅军器之事兹数者皆直谓之衅不应宫兆始成之衅而独谓之祈珥况祈珥见于经者三不应以三出之祈尽改为刉又羽牲曰珥如司约言珥而辟藏者固曰以血涂户至山虞职言致禽而珥则又曰取左耳以效功言效功则与衅礼不同言取左耳则与毛牲曰刉羽牲曰珥之文自相背驰何耶案刘氏中义云珥当为弭字之误也祈谓小祝之祈福祥弭谓小祝之弭兵烖然则社稷五祀曰祈曰弭山川曰侯曰禳落成曰衅各有伦类其説今存之义见山虞<br />
　　大祭祀展牺牲繋于牢颁于职人<br />
　　郑康成曰展省阅也○王昭禹曰牲之纯者谓之牷牲之完者谓之牺春秋鲁郊牛口伤周景王时雄鸡自断其尾不可谓之牺大祭祀肆师展牺牲视其完也【○郑锷曰充人展牲则告牷而肆师又展牺牲者盖祭祀之牲牧人共之肆师展之于未为牲之前知其可用颁于职人及视牲之夕宗人展牲充人直告牷而已肆师展之则其择已精矣充人繋之则其养也专焉】郑康成曰职读为樴樴可以繋牲者此职人谓充人【○王昭禹曰牛人牧人共牲者也牛人牧人共牲然后肆师从而展则职人非牛人牧人凡散祭祀繋于国门则职人非门人矣充人之职掌繋祭祀之牲牷祀五帝则繋于牢刍之三月享先王亦如之则职人其充人之谓充人而曰职人则以充人职其事故也故牛人凡祭祀共其求牛享牛以授职人而刍之亦谓充人也○李嘉防曰充人谓之职人者以所当任之职也】<br />
　　凡祭祀之卜日宿为期诏相其礼<br />
　　郑康成曰宿先卜祭之夕○贾氏曰凡祭前有散斋七日致斋三日若然卜日吉则斋今云祭祀之卜日宿为期则是卜前之夕与卜者及诸执事以明旦为期【○陈及之曰太宰云祀五帝前期十日帅执事而卜日遂戒大宗伯曰凡祀大神享大鬼祭大帅执事而卜日太卜云大祭祀则眡髙命以肆师及太宰大宗伯太卜四官考之则祭祀必卜日也余参周礼大司乐及礼记祭天地有卜日者有不卜日者大司乐谓冬日至于地上之圆丘奏之夏日至于泽中之方丘奏之则圆丘祭天方泽祭地有期日未尝卜也其当卜日者若孟春祈谷孟夏大雩季秋大享与夫大禘四时祭无期日必当卜也程伊川曰春秋有卜郊但卜上辛不吉则卜中辛中辛不吉则卜下辛更不吉便用不当更卜春秋乃三卜四卜五卜至于不郊非礼也】诏相礼谓诏告相助其卜之威仪及斋戒之礼<br />
　　眡涤濯亦如之<br />
　　王昭禹曰宿为期卜前之夕也眡涤濯祭前之夕也○李嘉防曰涤濯若事之防者太宰眡之大宗伯小宗伯又眡之今肆师不独眡之且曰诏相其礼盖内而六宫外而有司其涤濯摡拭之类小大次第之节不可紊也<br />
　　祭之日表齍盛告絜展器陈告备<br />
　　郑康成曰故书表为剽剽表皆谓徽识粢六谷也在器曰盛○郑锷曰祭祀之齍盛共于甸师舂于舂人然后人炊之舍人实之小宗伯逆之大宗伯奉之而肆师表之者盖其物不一各为徽识以表之庶几六宫之人共奉之各得其当【○王昭禹曰簠以盛稻粱簋以盛黍稷粢盛王之所自致者也表而出之所以明其自致之诚】○易氏曰黍稷稻粱谓之粢盛必肆师告洁而后用【○李嘉防曰诗曰吉蠲为饎记曰黍曰芗合粱曰芗萁稷曰明粢皆以洁为义】<br />
　　郑康成曰陈列也○王氏曰展器陈者则器及陈皆展之礼有告具有告备具有所不备者备则非特具而巳○郑锷曰一器不备一礼必阙已陈列之则以备告小宗伯告备于王则此所告告小宗伯小宗伯以告于王也<br />
　　及果筑防相治小礼诛其慢怠者<br />
　　郑锷曰祼必用鬯以郁金和之郁金必筑煮然后用郁人和之肆师主其筑煮之事○贾氏曰果筑煮谓宗庙有祼郁人掌郁此又掌之者彼官正职此肆师察其不如仪也<br />
　　郑锷曰自牺牲粢盛以至于器用之陈列筑煮之防细无所不掌则礼官之考其预于祭祀之礼者可谓纎悉毕知之矣故茍有不防不恭之人皆得而诛罚之<br />
　　掌兆中庙中之禁令<br />
　　郑康成曰兆坛茔域【○王昭宇曰兆即宗伯兆五帝于四郊者】○贾氏曰四郊之上神兆多矣皆掌不得使人干犯神位七庙亦然○刘氏曰兆中庙中执事者众欲其行事致肃故有禁令○项氏曰神则有兆鬼则于庙禁则禁其所不得为令则令其所当为<br />
　　凡祭祀礼成则告事毕<br />
　　王氏曰事毕于礼成故礼成则告事毕<br />
　　大賔客涖筵几筑鬻<br />
　　郑康成曰此王所以礼賔客○王昭禹曰司几筵设之肆师则临而观之<br />
　　替祼将<br />
　　郑康成曰酌郁鬯授大宗伯载祼○郑锷曰郁鬯郁人共之肆师筑煮以和之其祼也小宗伯将之肆师賛之先儒谓此为賛小宰余以为小宰之职言凡賔客賛祼者为賛王言小宗伯言祭祀賔客以时将瓉祼肆师言賛祼安得为賛小宰賛小宗伯明矣<br />
　　大朝觐佐傧<br />
　　郑康成曰为承傧○王昭禹曰傧所以接賔之人有上傧中傧末傧佐傧者上傧之佐则中傧是也所以佐宗伯焉大宗伯防同朝觐为上相则肆师为佐傧乃佐大宗伯小行人将币为承而傧则末傧其小行人欤<br />
　　共设匪罋之礼<br />
　　王昭禹曰匪以实币罋以实醯醢其物其事掌客笾人等共之其所设之礼肆师共之【○郑康成曰设于賔客之馆公食大夫礼曰若不亲食使大夫以侑币致之豆实实于罋簋实实于篚匪其篚字之误与礼不亲飨则以酬币致之或者匪以致飨】○贾氏曰肆师不掌饮食而共设匪罋者依礼使掌客诸官共设之<br />
　　郑锷曰賔客朝觐俱为见王之诸侯然谓之大賔客则以客礼而见天子者谓之大朝觐则以臣礼而见天子者惟其为賔故有筵几祼将之礼惟其为臣故有匪罋飨食之礼<br />
　　飨食授祭<br />
　　郑康成曰授賔祭肺【○贾氏曰祭谓祭先造食者必知祭肺者有虞氏祭首夏后氏祭心殷祭肝周祭肺故知祭者祭肺也】○王氏详説曰享用大牢食用大牢郑氏以授祭为祭肺惜其説不广也曲礼曰祭食祭所先进又曰殽之叙徧祭之所谓夕祭牢肉是已郑锷曰待以享食之盛礼賔客当祭肆师授之以所祭之品王食则膳夫授祭享食賔客则使肆师授之为佐傧以待賔客<br />
　　与祝侯禳于畺及郊<br />
　　郑锷曰王者公天下以为心不祈福于一已欲销变于四方故国有不祥则有侯禳祷祠之事侯之为言候嘉庆祈福祥也禳之为言却灾变除祸咎也畿五百里畺百里曰逺郊五十里曰近郊侯禳必在疆境欲灾害逺去之意也肆师与小祝俱徃以行侯禳之祭盖所掌者祭祀祈珥之事小祝则掌侯禳祷祠之祝号耳○易氏曰小祝实王侯禳之官肆师与之偕徃以见国祀之立虽侯禳之小祀不废<br />
　　大丧大渳以鬯则筑防<br />
　　郑康成曰筑香草煮以为鬯以浴尸香草郁也<br />
　　令外内命妇序哭<br />
　　贾氏曰外内命妇即下文注内外命女是也○郑康成曰序使相次秩【○贾氏曰哭法以服之轻重为先后然则内命妇于王斩衰居前诸臣之妻从服齐衰者居后也】<br />
　　禁外内命男女之衰不中灋者且授之杖<br />
　　郑康成曰外命男六乡以出也内命男朝廷卿大夫士也【○黄氏曰内命男王之宗族服兼亲其衰更有与诸臣异者】其妻为外命女丧服为夫之君齐衰不杖内命女王之三夫人以下○贾氏曰外内男女衰皆有升数多少及裁制故禁之使依法诸臣妻为夫之君义服衰六升诸臣为王义服斩衰衰三升半三夫人已下为王正服斩衰衰三升【○郑康成曰不中法违升数与裁制者】○王昭禹曰小宗伯县衰冠之式于路门之外则衰法固已示之矣若不中法者肆师又从而禁之<br />
　　郑司农曰三日授子杖五日授大夫杖七日授士杖此旧説也丧大记曰君之丧三日子夫人杖五日既殡授大夫世妇杖无七日援士杖文【○贾氏曰外内命男及内命女为王斩衰者有杖外命女为王齐衰者无杖故云且见不定之义】<br />
　　凡师甸用牲于社宗则为位<br />
　　易氐曰师甸者田而后用师者必载社之石主祖之木主示有所受命○郑锷曰大甸猎之甸乃四时搜苗狝狩之田师甸则大用师以对敌之时何以明之以所祭之神知之用师则载社主与迁庙之主以行此用牲于社宗大战则类造于上帝封于大神祭兵于山川此有类造封祭之事岂四时之田所宜有耶故知以师甸言社者主也宗者迁庙之主不曰祖曰宗者宗继祖者也载主而行不在国之常位而祭不可以无位无位则鬼神无所依故为位然后祭小宗伯于军旅甸役祷祠为位则止为位于肄仪之时肆师于用牲以祭时则为位者盖所掌者立祀用牲之礼故也<br />
　　类造上帝封于大神祭兵于山川亦如之<br />
　　郑锷曰上帝至尊不可以渎因其事类然后告祭故名曰类类者上帝之祭造者祖庙之祭此曰类造上帝何也盖王者出征所至以事类告天故兼言之【○郑康成曰造犹即也为兆以类礼祭上帝也类礼依放郊祀而为之者○王昭禹曰聚其神而祭则谓之类至其所而祭则谓之造记曰类于上帝宜乎社造乎襧小宗伯类社稷宗庙则为位大祝之六祈一曰类二曰造盖造非特襧上帝亦谓之造类非特上帝宗庙社稷亦谓之类也○项氏曰上帝非祀不造焉故特类而祭若祖庙则必造焉此言类造则在军中类其位而造焉盖一祭也】封者累土增髙非山川之大神则无累土为坛以封崇之礼【○郑康成曰封谓坛也大神社及方岳也○王昭禹曰书曰至于岱宗柴诗曰廵狩告祭柴望也言封上而告柴则燔燎以达气焉记曰因天事天因名山升中于天谓此也○黄氏曰即宗伯大封告后土也】兵之所在必增髙以祭之非顿兵之山川则无类祃之祭兵之所在则宜有祭【○贾氏曰山川众多不可并祭故祭军旅所依险阻者○王氏曰祭兵于山川若武成吉所过名山大川】凡此三者非常祭故皆为之位盖肆师主立国祀之礼耳○易氏曰以上皆军祭之礼肆师为之位无非依神以为之助而欲民之用命以有功○王昭禹曰亦如之肆师为之位亦如师甸用牲于社宗<br />
　　凡师不功则助牵主车<br />
　　郑锷曰胜败乃兵家之常王者之师亦有时而不胜而谓之师不功战所以全宗社不功而失乎主车是失宗社肆师掌为位以祭社宗为职大司马于师不功则厌而奉主车肆师为大司马之助而已【○李嘉防曰助牵主车亦所以安神灵也】<br />
　　凡四时之大甸猎祭表貉则为位<br />
　　郑康成曰貉师祭也于所立表之处为师祭造军法者祷气势之增倍【○陈氏曰其神蚩尤也黄帝与蚩尤战于版泉军法之兴始于此故后世祭之诗曰是类是祃记曰祃于所征之地祃与貉一也貉之祭盖使有司为之而立表于神前甸祝掌祝号既事然后誓众而师甸焉古者将卜则祭先卜将用马则祭马祖将用火则祭爟是则将师田而祃祭者不特为祷而已】○易氏曰二者皆肆师为之位以肆师立国祀故耳<br />
　　尝之日涖卜来岁之芟<br />
　　郑康成曰芟芟草除田古之治耕者除田种谷尝者尝新谷此芟之功也卜者问后岁宜芟不诗云载芟载柞其耕泽泽【○易氏曰尝尝谷之祭也因谷祭而卜田事使人预知之而尽力于芟也】<br />
　　狝之日涖卜来岁之戒<br />
　　郑康成曰秋田为狝始习兵【○贾氏曰春搜夏苗非正习兵】戒不虞也卜者问后岁兵寇之备【○郑锷曰易曰君子除戎器戒不虞故知戒为禁备之事】<br />
　　陈及之曰天府云季冬陈玉以贞来岁之美恶先王之时必预戒来岁之事者欲先事为备也春秋时郑石防言于子囊曰先王卜征五年而岁习其祥祥习则行不习则增修徳而改卜则是卜不吉必修徳而豫戒然后为治世之事<br />

                    <br>
                        　　社之日涖卜来岁之稼<br />
　　郑康成曰社祭土为取财焉卜者问后岁稼所宜郑锷曰诗人言太田多稼曰以社以方故知稼为田苗之事祭社有二春祈秋报知此社非春祈者以尝与狝无非秋事知此为秋报祭之社也<br />
　　易氏曰三者之卜凡陈贞命眡髙作使卜师卜人等为之肆师特涖之而已<br />
　　若国有大故则令国人祭<br />
　　郑康成曰大故谓水旱凶荒所令祭者社及禜酺【○贾氏曰地官州祭社党祭禜族祭酺六遂亦然是国人所祭之事】○郑锷曰国有大变故不止肆师涖卜又令举国之人皆祭所谓靡神不举<br />
　　王昭禹曰令之祭故略于神者不得不祭令然后祭故蔽于神者不得数<br />
　　岁时之祭祀亦如之<br />
　　贾氏曰岁时之常祭也亦命国人祭也○郑锷曰因大故而令之祭出于一时之非常四时而令之祭本于一岁之常礼一歳之常礼又令之使祭盖民未必能知遵其常月令于仲春必命社谓此耳<br />
　　凡卿大夫之防相其礼<br />
　　郑康成曰相其适子【○王昭禹曰相其家人也○易氏曰非相其家礼相其国之丧礼而职丧聴之者也】<br />
　　凡国之大事治其礼仪以佐宗伯凡国之小事治其礼仪而掌其事如宗伯之礼<br />
　　郑康成曰治谓如今每事者更奏白王礼○易氏曰肆师掌立国祀之礼则专于佐大宗伯凡国之大事而言佐宗伯凡国之小事言掌事如宗伯之礼者兼大小宗伯而言故于佐宗伯则谓之事于佐大宗伯则谓之礼○郑锷曰小宗伯所佐无非礼肆师所佐无非事岂事之外别有礼礼之外别有事哉盖以其官之尊卑别言其所掌之本末而已言礼者举其本言事者举其末皆礼也<br />
　　郁人下士二人府二人史一人徒八人<br />
　　薛平仲曰礼莫重于祭祭莫重于灌灌之为义先王所以致精神之交敬渊泉而贯防漠也故灌用郁鬯者草木之芬香者也鬯者酒味之畅达者也和郁以为灌言芬香之交畅于上下也周人先求诸隂故既灌而后逆牲夫子曰禘自既灌而徃者吾不欲观之矣精诚所交唯灌为至此郁人鬯人所以首见于此【○贾氏曰鬯人所掌是秬米为酒不和郁者若祭宗庙及灌賔客则鬯人以鬯酒入郁人郁人得之筑郁金草煮之以和鬯酒则谓之郁鬯也】<br />
　　王昭禹曰筑而煮之肆师也掌共秬鬯者鬯人也郁人则和郁鬯用之于祼<br />
　　王氏详説曰有秬鬯有郁鬯郁鬯用之于宗庙秬鬯用之于天地社稷等祀表记曰亲耕粢盛秬鬯以事上帝是祭天不用祼然亦用秬鬯鬯人之社壝用大罍禜门用瓢赍是社祭等祀亦用秬鬯但郁鬯求诸隂用之于宗庙<br />
　　掌祼器<br />
　　郑康成曰祼器谓彛及舟与瓉○郑锷曰典瑞于祼圭有瓉特辨其名物司尊于舟特诏其爵辨其用盖不掌其器郁人取所筑以煮之郁金以和秬鬯实之于六彛故并祼器掌之<br />
　　凡祭祀賔客之祼事和郁鬯以实而陈之<br />
　　郑锷曰天地大神至尊不祼此言祭祀谓祭宗庙社稷山川四方祼以求神而出之賔客亦有祼事者以待神明之道待賔客尊之至也<br />
　　郑康成曰筑郁金煮之以和鬯酒【○贾氏曰即鬯人所造者】○郑司农曰郁草名十叶为贯百二十贯为筑以煮之鐎中停于祭前郁为草若兰<br />
　　王昭禹曰必用郁者明其徳之香【○郑锷曰王之祼鬯必和以郁金取其芬芳也王度记云天子以鬯诸侯以薫大夫以兰芝士以萧庶人以艾欲芬芳条畅耳○李嘉防曰诸侯未赐圭瓉和酒以薰得赐始用鬯郁金黄色色黄非天子不可用】<br />
　　凡祼玉濯之陈之以赞祼事<br />
　　郑康成曰祼玉谓圭瓉璋瓉【○贾氏曰祭统君用圭瓉大宗伯用璋瓉郑云大宗伯亚祼容夫人有故摄焉然则王用圭瓉后用璋瓉可知】<br />
　　郑锷曰礼记所谓祼以圭璋用玉器也正谓是耳王昭禹曰濯之所以致洁陈之所以备用于用祼则又因以賛其事<br />
　　诏祼将之仪与其节<br />
　　郑锷曰诏告以祼将之仪与夫多少之节【○贾氏曰仪即奉玉送祼之威仪奉玉谓王与后祼时奉玉瓉而酌郁鬯云送祼谓送之以授尸尸得祭之哜之奠之不饮故司农上文注云停于祭前也】○郑锷曰小宗伯賛祼将小宰賛祼肆师亦賛祼将郁人诏之以其仪节而已<br />
　　凡祼事沃盥<br />
　　贾氏曰凡祼事皆郁人沃以水盥手及洗瓉也○易氏曰凡此皆郁人周旋祼礼之次序<br />
　　大丧之渳共其肆器<br />
　　郑康成曰肆器陈尸之器丧大记曰君设大盘造冰焉大夫设夷盘造冰焉士并瓦盘无冰设牀防第有枕此之谓肆器天子亦用夷盘【○黄氏曰案肆因祼而为名疑如今沃酹者本以沃神王崩则以渳尸肆器盖所以盛沃鬯非陈器簠之属也】<br />
　　及葬共其祼器遂貍之<br />
　　郑康成曰遣奠之与瓉也貍之于祖庙阶间明奠终于此<br />
　　大祭祀与量人受举斚之卒爵而饮之<br />
　　郑司农曰斚读如嫁娶之嫁斚器名明堂位曰殷以斚周以爵<br />
　　王氏曰斚者先王之爵惟王礼用焉卒爵若仪礼所谓皇尸卒爵是也【○易氏曰祼为祭事之始有始则有终受卒爵而饮之不亦宜乎】○郑锷曰尝得陆佃之説曰宗庙之祭始祼之时尸入于室王与后既祼献矣及杀牲迎尸于堂王即以肝洗郁齐而燔之制祭于主前于此之时尸既即席祝乃诏之使安坐王以玉角酌酒以献尸后以玉斚酌清酒以亚献是之谓从献郊特牲曰举斚角诏妥尸当此节也郁人賛祼量人制从献之膰脯时相及事相成故受举斚之卒爵酌而饮之【○王氏曰明与之同其事必与之同其福也】以康成之説考之举斚角诏妥尸之时无郁人量人受酌爵饮之法惟有受嘏时受王卒爵饮之礼【谓尸食讫主人酳尸尸酢主人在户东西面受尸酢时尸命祝嘏主人以大福遂以黍稷肺授主人主人承之纳于懐中挂于季指乃拜而饮卒爵执爵以兴出于是有献郁人量人之礼故得以受卒爵而饮之也】故康成改斚为嘏然有改字之嫌陆佃之説虽不改字以理考之方其祭之始献而妥尸荐腥荐熟之礼尚未及行而郁人量人先已得饮卒爵岂合人情也耶<br />
　　王氏详説曰记曰天子之祭也与天下乐之诸侯之祭也与境内乐之夫乐以天下岂终日之祭而执爵执炙者不其福乎此郁人量人所以欲举斚之卒爵<br />
　　鬯人下士二人府一人史一人徒八人<br />
　　郑康成曰鬯酿秬为酒芬香条畅于上下秬如黒黍一稃二米【○王昭禹曰一稃二米天地至和之气所生名之曰鬯言和气条畅】<br />
　　郑锷曰以秬为鬯以郁和之分为二官何耶盖祼者祭之始礼之尤重者故使郁人掌其器鬯人掌共秬鬯而为器之饰重其事故分二官以主之或谓郁鬯专用以祼表其徳之馨香足以感神秬鬯专用以祀表其徳之中和足以事神其义各有所主故二官分掌岂其然乎<br />
　　掌共秬鬯而饰之<br />
　　王昭禹曰郁人所和者乃用以祼鬯人所共秬鬯则不和郁者用之以陈而已郁鬯之有秬鬯亦犹三酒五齐之有酒也此亦反本复古不忘其初之意郑锷曰郑以设巾为饰非也考下文祼器有用脩者有用蜃者有用概者皆以盛秬鬯鬯人所饰者乃此器耳内备其物故鬯必用秬外致其美故器必用饰【○易氏曰鬯人共秬鬯而不言祭祀天地之用是天地之秬鬯纯用朴素而无事乎文采其余未免有饰焉祭社于壝而用大罍若近乎瓦尊然以雷为文则瓦尊之有饰者也禜祭于国门而用瓢赍若近乎匏尊然割瓢以为赍则瓢尊之有饰者也庙用脩者如司尊彛凡酒脩酌之义则以人力脩之而为脩者也凡山川四方用蜃者如掌蜃共蜃器之类蜃则又以蜃物为饰者也凡祼事用概者谓以朱带饰漆尊而横概以落腹者也凡疈事用散者谓散尊虽无琢刻而亦用漆以为饰者也六者之用各因其宜而已】<br />
　　凡祭祀社壝用大罍<br />
　　郑锷曰社壝者社之外委土为壝埒其中为坛○王昭禹曰社壝则封人所设王之社壝王社之示比于天地之神为近人情则宜交之以人道故有秬鬯异于人道则非鬼故不加郁而不祼<br />
　　郑康成曰大罍瓦罍○郑锷曰社祭土以瓦罍出于土器虽出于土然非用人工以陶冶器无自而成祭祀社壝则用大罍以盛秬鬯以见土者人所用功而社神有功于土<br />
　　禜门用瓢赍<br />
　　郑康成曰禜谓营鄼所祭门国门也春秋传曰日月星辰之神则雪霜风雨之不时于是乎禜之山川之神则水旱疠疫之不时于是乎禜之鲁庄公二十五年秋大水鼓用牲于门【○王昭禹曰禜则党正春秋祭禜是也】○郑锷曰禜祭必于国门意以灾害屯塞人事有所不通门者人所出入徃来交通之所盛秬鬯则用瓢赍盖瓢赍者取甘割去其柢以齐为尊质略无文之器夫雪霜风雨水旱疫疠之变良由政失于此变见于彼兹其为过也大矣君子有过则谢以质故用瓢赍所以表其纯质之义禜之于门以兾其通变之意王安石云雩禜所以除害门所以御暴除害御暴皆所以养人甘则有养人之美道以之为瓢又中虚为善容亦有门之象易以艮为门阙八音以艮为匏説爵之意无乃穿凿之甚观祭天用瓦泰瓦甒又用瓢爵礼记言器用陶匏以象天地之性物莫足以称天地之徳故贵全素而用陶匏此所谓大罍则瓦甒之类用瓢赍则之类皆质而已<br />
　　庙用脩<br />
　　郑锷曰考宗庙之中尊盛五齐三酒不盛秬鬯凡此所言祼器非庙中之彛改字为卣非也王安石以脩为饰之义是○王昭禹曰用脩则増饰之以彩色庙以享人鬼人道尚文【○陆氏表记觧曰脩爵也乡饮酒义曰脩爵无数】<br />
　　凡山川四方用蜃<br />
　　郑锷曰四方山川则用漆尊而画为蜃形先儒谓为蚌蛤一名含浆则是容酒之类余谓此乃海上能吐气为楼台者非蚌蛤之比四方山川为国扞蔽通气乎天地之间蜃之为物外坚有阻固扞蔽之义且能一阖一辟其通亦有时焉故四方山川之祼尊则画以为饰<br />
　　凡祼事用概<br />
　　郑锷曰祼事用鸡鸟六见于司尊彞之官郁人亦曰凡祭祀賔客之祼事和郁鬯以实彞而陈之则祼事不用概明矣大宗伯有貍沈疈辜之祭此下有疈事用散之文则此祼字为貍字无疑矣【○黄氏曰郑改祼为貍沈祭山川之名此指言山川用蜃则非用概也凡祼事则不独祭也知宾客享适子冠凡用祼者皆以概盛鬯】郑锷曰祼事用概概亦漆尊也上下黒漆以朱落其腹为饰犹横概然山林川泽材用百物之所出人所取足而为之神者初无私焉其功利及物可谓平矣【○王昭禹曰凡祼必和郁鬯而多少之齐宜适平故其罍以朱带为饰而横概落腹以概落腹能平物故也】<br />
　　凡疈事用散<br />
　　王昭禹曰疈辜以祭四方百物言疈则辜可知○郑锷曰祭四方百物则疈磔牲体其尊用散取其散在四方各以羣分之意○王昭禹曰自概以上皆有饰惟疈事之罍无饰故谓之散与乐之散者谓之散乐车之散者谓之散车同意<br />
　　郑锷曰上文所谓四方山川者五岳四渎下文所谓貍则山林川泽小宗伯兆四望之下又有兆山川丘陵之文则知山林川泽与四方不同<br />
　　陆氏表记解曰罍以盛鬯瓢以酌之脩以献之社壝言用大罍禜门言用瓢赍庙言用修相备也社壝禜门庙言变山川四方貍事疈事言常亦互相备<br />
　　大丧之大渳设斗共其衅鬯<br />
　　郑康成曰斗所以沃尸衅尸以鬯酒使之香美者【○贾氏曰鬯酒非如三酒可饮之物大丧以鬯浴尸明此亦给王洗浴使之香美】<br />
　　王氏曰共其衅鬯既以鬯渳又以衅<br />
　　凡王之齐事共其秬鬯<br />
　　郑锷曰王之齐事将以致敬于鬼神秬鬯者非如三酒可饮之物共以给王之浴而已内以致其精明之徳外则用其芬芳之物内精明外芬芳宜其馨香之至可以交于神明<br />
　　凡王吊临共介鬯<br />
　　郑康成曰以尊适卑曰临春秋传曰照临敝邑○郑锷曰礼记所谓临诸侯畛于鬼神曰有天王某是也王或亲吊诸臣之丧或适四方舍于诸侯祖庙之时虽曰至尊于人之祖先神明有所不敢忽使介执鬯以礼之鬯人共介鬯王亦未尝亲挚所谓天子无挚也【○李嘉防曰非惟安诸侯之室神亦以警人君之不可妄动】<br />
　　陈氏曰天子无客礼于天下而有挚礼于鬼神天子以鬯为挚共介鬯则以介致之而巳观天子宗庙之灌以圭瓉廵狩之灌以璋瓉则挚鬯之礼盖圭璋也天子之挚不特鬯耳其挚镇圭以朝日犹诸侯执圭璧以朝君皆挚瑞也<br />
　　鸡人下士一人史一人徒四人<br />
　　郑锷曰王安石谓鸡于十二辰属酉于二十八宿属昴而反列于春官盖鸡之为物向隂伏向阳鸣主于司晨日之晨犹岁之春则鸡东方之畜余以易之八卦观之巽为鸡巽东南也五行东方之木为皃皃不恭是谓不肃厥咎狂时则有鸡祸盖鸡有冠距文武之皃故不为威仪容皃毁则木不曲直鸡祸应之此鸡为东方之畜列于春官【○刘氏曰宗伯主鸡牲鸡牲为物至微而设官者尊祭祀必预畜养之】○薛平仲曰古之事亲者毎日鸡初鸣咸盥潄盖人于此时旦昼之所为未交夜气之所存未动精明纯一洞洞属属而无间者也况夫一人行灌事于先而百官严祀事于下鸡人警之于呼旦之时者人心当何如哉是以鸡人次乎此<br />
　　掌共鸡牲辨其物<br />
　　郑康成曰物谓毛色辨之者阳祀用骍隂祀用黝<br />
　　大祭祀夜嘑旦以嘂【古吊反】百官<br />
　　郑康成曰夜夜漏未尽鸡鸣时呼旦以警起百官使夙兴<br />
　　凡国之大賔客防同军旅丧纪亦如之凡国事为期则告之时<br />
　　郑锷曰賔客防同军旅丧纪皆不可后期而晏起既呼旦以嘂之又先期而告之时告之如是虽惰慢废弛之人讵可安枕哉○郑康成曰象鸡知时也告其有司主事者少牢曰宗人朝服北面曰请祭期主人曰比于子宗人曰旦明行事告时者至此旦明而告之【○贾氏曰案齐诗东方未明序云朝廷兴居无节号令不时挈壶氏不能掌其职焉盖天子备官挈壶直掌漏刻之节鸡人告期彼齐诗是诸侯兼官故挈壶氏兼告期】<br />
　　凡祭祀面禳衅共其鸡牲<br />
　　王昭禹曰禳以却灾祸面禳所禳非一方古者诸侯禳于畺及郊于四方皆有禳焉衅以厌妖怪<br />
　　郑康成曰衅衅庙之属衅庙以羊门夹室用鸡【○郑锷曰衅以除去不祥】<br />
　　郑锷曰二者之祭用鸡为牲掌共鸡牲又言于此者以面禳衅之用出于非常也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷三十三<br />
　　钦定四库全书<br />
　　周礼订义卷三十四　　　宋　王与之　撰<br />
　　司尊彞下士二人府四人史二人胥二人徒二十人薛平仲曰郁鬯所以实尊彞而陈之则尊彞不可以不备郁鬯所以涖几筵而灌之则几筵不可以不设此二者各有司存然郁鬯之和人为之功鸡人呼旦人事之警诚敬于是乎至矣彼六尊六彞有定用五几五筵有定制名物用事随其宜而共奉之是亦足矣故前之三职则曰人而此之二职则曰司而命名之义着矣<br />

                    <br>
                        　　郑锷曰祭祀之礼用鬯以祼用齐酒以献是以用尊彞之器尊以盛五齐三酒以盛郁鬯尊则非惟宗庙用以献且上及于天故名曰尊彞则常用以祼故名曰之为言常也【○郑康成曰法也言为尊之法也】祼在室而求诸隂献在堂而求诸阳其器虽麤而可陈其义虽防而难知司尊之官司其器而已【○陈氏曰先儒谓尊实五升实三升此虽无所经见然祼而已其实少尊则献酬酢焉其实多此尊所以大于欤】<br />
　　掌六尊六之位诏其酌辨其用与其实<br />
　　王昭禹曰六尊自献尊至山尊六自鸡至蜼郑康成曰位所陈之处【○贾氏曰若礼运云酒在室醴醆在户之类】酌泲之使可酌各异也用四时祭祀所用亦不同【○郑锷曰辨其所用之宜则尊之所盛者必用以献之所盛者必用以祼】实郁及醴齐之属【○郑锷曰辨其所实之物则郁鬯以实不可实于尊齐酒以实尊不可实于】<br />
　　王昭禹曰先言掌六尊后言掌六尊卑之序也至于祠禴烝尝追享朝享皆先后尊则所用之序○郑锷曰此言六六尊幂人乃有八尊以盛五齐三酒何也若五尊盛五齐则一尊常无用若以罍盛三酒则不应谓之八尊盖尊与罍分而名之则不同合而言之则谓之尊耳<br />
　　春祠夏禴祼用鸡鸟<br />
　　郑康成曰祼用圭瓉酌郁鬯始献尸也后于是以璋瓉酌亚祼郊特牲曰周人尚臭灌用鬯臭郁合鬯臭隂达于渊泉灌以圭璋用玉气也既灌然后出迎牲致隂气也【○贾氏曰郑引郊特牲证祼以郁鬯之用圭璋也又云既灌然后迎牲谓后亚王祼后王乃迎牲也此注云后亚灌后王乃迎牲与内宰注不同内宰取王事自相亚其实以司尊为正】郑锷曰祼献必用尊非苟以为盛鬯齐之器而已各因时而用之时不同则器不同各因时以明义也鬯必盛以春祠之则饰以鸡鸡东方之畜岁起于东于时为春也【○王昭禹曰春者时之始而鸡以其司晨而木之属故用鸡彞】夏禴之则饰以鸟鸟凤也书曰我则鸣鸟不闻指鸟为凤夏为文明而凤具五色文明之禽也【○王昭禹曰夏于五行为火而鸟火属也故用乌彞】王祼矣后亚之故用二王酌其一后酌其一<br />
　　皆有舟<br />
　　郑康成曰皆有舟皆有罍言春夏秋冬及追享朝享有之同○郑锷曰尊之有罍备齐酒之乏之有酒岂不备鬯之乏乎舟之制陆佃谓如今世酒船之类酒船喻舟其义甚着【○郑司农曰若今时承槃】但今宗庙中尊罍无此制度耳○易氏曰考之礼制受三升尊受五升罍受一石郑氏谓舟为尊下台故礼家不言所受此不必论大槩舟之为物量其所受有济物之利受过其量有沈溺之害靁之为物应时而动有泽物之利动不以时有浸淫之患知舟罍之戒则知先王设尊罍之意<br />
　　其朝践用两献尊其再献用两象尊<br />
　　愚案此即九献之礼已见笾人<br />
　　薛氏曰祼者所以求神于隂而礼之也二祼之后有朝事馈食与夫卒食所以备九献而二祼则不与焉朝践以荐腥为主王酌醴齐而始献后亚之诸臣终焉此朝践之三献馈食以荐熟为主王酌盎齐以始献后亚之诸臣终焉此馈食之三献馈食之后尸有献酒之礼此人道之终于是有献尸卒食之事王以玉爵后以瑶爵为一献诸臣亦一献此九献<br />
　　王氏曰朝践者笾人醢人所谓朝事践指笾豆诗所谓笾豆有践再献者笾人醢人所谓馈食以朝事为初献则馈食为再献朝献即朝践以笾豆言之则曰践以爵言之则曰献相备也馈献即再献也以序言之则曰再以物言之则曰馈亦相备而已【○王昭禹曰祭祀以祼为始而萧乃在于朝践之后是以礼曰既奠然后萧又曰建设朝事燔燎羶香祼然后朝践以荐血腥礼所谓腥其爼者是已朝践而后馈食荐以熟礼所谓熟其殽者是也祼者求诸隂故在室中而书所谓王入太室祼是也朝践者阳馈食者隂馈食虽为隂乃所以致食味之道故其节同在于堂而礼所谓坐尸于堂又曰设祭于堂是也且人之生杂乎芒芴之间变而有气气变而有形形变而有生朝践者用气报气而事之以天道馈食者用味报魄事之以人道今特牲少牢之礼自馈食后而尸冇饮食之礼此先王之事其亲制之以死生之间者也○李嘉防曰秋冬不曰朝践乃曰朝献不曰再献乃曰馈献春夏属阳生长之时以气为主秋冬属隂物成之时以味为主故秋冬曰朝献曰馈献】<br />
　　郑锷曰献字本戏字误转为献毛诗传谓之牺尊牺与戏字同音奈何康成读牺为素何切凿为之説曰画为牛形婆娑然甚无理春而耕耕必资牛故春之尊为牺牛之形夏用象尊者象南方之兽其形絶大时至于夏万物丰大故夏之尊为象形既祼出迎牲而入杀牲而献血腥始行朝践之事用两献尊盛醴齐及荐熟之时谓之再献用两象尊盛盎齐必用两尊者王酌其一后酌其一也○陈及之曰一盛明水一盛郁鬯一献尊盛齐酒一献尊盛酒所以祼用鸡彞鸟朝践再献必两尊【○李嘉防曰经文既曰春祠夏禴祼用鸡彞鸟彞春夏而各用其一明矣至其下曰其朝献用两献尊其再献用两象尊是春用献尊夏用象尊每尊各两尊以盛酒则特两再秋冬所用彞每一尊用两亦然各随时以致义非鸡献尊用于春而夏兼之乌象尊用于夏而春兼之纷杂而无辨也明水之酒则常礼也所不必论酒正以实八尊则有酒明水合之而为八耳】<br />
　　愚案此説祼尽好至説用尊处有碍经言朝践用两献尊再献用两象尊共为四尊每献王与后各酌其一朝践二再献二共用四尊可供四献如所言春用献尊两夏用象尊两何以凑成九献之礼<br />
　　皆有罍诸臣之所昨也<br />
　　郑锷曰罍则为云雷之饰○陈祥道曰罍也者伫酒而给于尊者诗曰缾之罄矣维罍之耻则罍之为器大谓之罍者有雷之象盖雷出以时则利于物反之则为害器之为罍者警之而已记曰终日饮酒而不醉焉此先王之所用以避酒祸也尊者取其止而安【○李嘉防曰在廷之臣如此其众每祭岂四尊所能供必有罍以副之以为诸臣所酢之备故有二是罍之副尊亦由缾之副罍】<br />
　　郑锷曰自初祼以至馈食之献王与后各四共为八献诸臣乃酢尸盖不敢与王同尊故酌三酒以酢之共为九献郑谓诸臣酌以自酢岂有此理昨者酢也饮酒之礼百拜三行曰献酬酢而已酢者送也故其字亦为昨有送往之义盖酢以送尸耳何名自饮乎【○薛氏曰九献之后礼节备矣为之尸者可以昨之乎彼王主祭后从王诸臣则从事于祭茍或略焉则礼节弗尽故王始献后亚献尸之昨亦王后先焉言诸臣之所昨岂非徃反报施之礼终于此邪且行人于上公则曰王礼再祼而昨于诸侯则曰王礼一祼而昨是主献賔而賔昨尸也夫人之生以饮食燕乐为相爱之恩以賔主献酬为相接之文及其既亡不忍异而絶之此昨礼所以设也王受昨在戸内之东后受昨在东房之中诸臣受昨在西阶之上司几筵有祀先王受昨之席则后也诸臣也亦莫不然】愚案祭祀有九献今止曰祼曰朝践曰再献而不及酳尸与诸臣为賔之献者王献尸则酌朝践之尊醴齐后献尸则酌再献之尊盎齐诸侯为賔则酌盎齐外无异尊故不必言<br />
　　秋尝冬烝祼用斝黄皆有舟<br />
　　郑锷曰康成读斝为稼谓秋者万物揫敛之时禾稼西成故祼用斝以明农事之成【○陆佃曰春秋传曰燕以斝耳赂齐则斝有耳】黄者画为黄目也人目未尝黄目则黄气之清明未有如者故记曰黄者中也目者清明也言酌于中而清明于外也冬者万物归根复命之时祼用黄言明于外而欲以观其复【○陆佃曰鸡鸟虎蜼之取诸物也斝耳黄目取诸身也】<br />
　　其朝献用两着尊其馈献用两壶尊皆有罍诸臣之所昨也<br />
　　郑锷曰秋之时物伤于末将反其本已敛其华将取其实故其献也用着地无足之尊【○王昭禹曰万物于秋为入入为止而着有止之象故用着尊】冬之时人功已成可劳享之而饮酒矣故其献也用酒壶之尊名曰壶者藏蓄聚之义记言君西酌牺象夫人东酌罍尊则知王与后不共尊兹其所以皆两也<br />
　　凡四时之闲祀追享朝享祼用虎彞蜼彞皆有舟易氏曰司农以追享为追及其祖之所出与大宗伯之馈食同谓之禘以朝享为三年丧毕而朝于庙与大宗伯之肆献祼同谓之祫然馈食肆献祼列于四时之首闲祀列于其后岂得谓之祫禘又五年一禘三年一祫乃宗庙大礼岂得为四时之闲祀考之祭法王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享尝乃止去祧为坛去坛为墠墠坛有祷祭之无祷乃止去墠曰鬼释者谓享尝为四时之祭时祭之外亲近者为祖为考每月朔朝于庙是之谓朝享亲逺者为迁庙之主有祷则追祭之是之谓追享二者为四时闲祀列于祠禴烝尝之后○郑锷曰先儒谓虎者西方之义兽蜼似狝猴而大其鼻上向雨则自垂于以尾塞鼻【○郑康成曰蜼禺属卬鼻长尾】盖兽之智也追享及迁庙之主世既逺矣犹不忘祭是谓尊尊尊尊至于逺祖可以谓之义彞刻以虎以其义也朝享行于祖考之庙亲为近矣每月祭焉是谓亲亲亲亲不忘乎月祭可以谓之智刻以蜼以其智也○黄氏曰亦画蜼为饰也虎彞则画虎也<br />
　　其朝践用两大尊其再献用两山尊皆有罍诸臣之所昨也<br />
　　王昭禹曰大尊太古之瓦尊有反本复始之意禘以义追及其祖之所自出亦以仁而反本复始故用大尊山尊画为山形山则以仁而兴利致养之意祫以养死者之所归合食于祖庙亦以仁而兴利致养故用山尊【○郑锷曰再月之祭所以安祖先之神灵故尊刻以山取其安以致养之意】易氏曰四时闲祀为非常之礼始以人道求之主动终以人道事之主静【○王昭禹曰春夏动之时故象以动物秋冬静之时故象以静物禘祫有四时之义故一以静物一以动物】○易氏曰成周功成治定兼用四代之礼乐四代之乐见于大司乐之职四代之礼于此见之尝考虎帷为有虞氏之宗泰为有虞之尊山罍为夏后氏之尊又夏后氏以鸡彞殷以斝以着周以牺象以黄目以鲁壶今于六享之闲兼用之<br />
　　凡六彞六尊之酌<br />
　　贾氏曰六彞与郁齐为目六尊与醴齐盎齐为目下有凡酒而上不言罍者文不具也凡言酌者皆是泲之使可酌【○李嘉防曰司尊所言皆酌酒之事非言齐酒之清浊也其曰献酌者摩莎泲之出其香汁而酌之明酌者茅缩而酌之涗酌者涗和清酒而酌之脩酌者以水洗勺而酌之郊特牲疏云酌是斟酌】<br />
　　郁齐献酌<br />
　　郑锷曰郁鬯固非齐名曰郁齐者泲郁必以齐然后可酌以祼献言用齐者明其不可用酒盖郁为最尊泲之以酒则近乎渫泲之以齐乃所以尊之康成读献为莎献即祼献之献何必改字○刘执中曰郁齐惟祼用之于献最重故曰献酌○王昭禹曰九献之礼始于郁齐故曰献酌【○郑康成曰礼运曰酒在室醴醆在户粢醍在堂澄酒在下以五齐次之则醆酒盎齐也○贾氏曰郁鬯尊不用三酒而用五齐中盎齐差清者和郁鬯泲之故云涚于醆酒○愚案注疏以此郁齐献酌即郊特牲汁献涗于醆酒也】<br />
　　醴齐缩酌<br />
　　贾氏曰醴齐浊还用事酒之清明者和醴齐然后用茅泲之使可酌故为明酌【○郑锷曰左传所谓包茅不入无以缩酒记曰缩酒用茅明酌也正谓是也】<br />
　　盎齐涗酌<br />
　　郑康成曰盎齐差清和以清酒泲之而已【○贾氏曰醆酒即盎齐盎齐差清亦不言缩则不用茅○愚案注疏以此盎齐涗酌即郊特牲醆酒涗于清也】○王昭禹曰记曰凡涗新之也又曰醆酒涗于清以盎齐色葱白而尤清故涗以酒【○郑司农曰涗酌者捝拭勺而酌也】<br />
　　凡酒脩酌<br />
　　王昭禹曰三酒则人所饮故曰凡酒用以献尸而尸饮焉则尤宜脩治之以致其味故曰脩酌【○郑锷曰脩治使之明洁然后可酌】<br />
　　【郑康成曰脩读如涤濯之涤涤酌以水和而泲之今齐人命浩酒曰涤○郑司农曰脩酌者以水洗勺而酌】<br />
　　易氏曰以脩视涗则凡酒为味以涗视缩则盎酒为清以缩视郁则醴齐为淳盖宗庙之中始以人道求之终以神道事之愈近则愈亲故尔○郑康成曰凡此四者祼用郁齐朝用醴齐馈用盎齐诸臣自酢用凡酒惟大事于太庙备五齐三酒○王昭禹曰献用五齐此言醴盎二齐者盖泛齐从醴齐用于朝践缇齐涗齐从盎齐用于馈食祭用五齐三酒者五齐最薄所以致其义三酒致味所以效其实以神事焉故用五齐以人养焉故用三酒<br />
　　黄氏曰案司尊彞掌器耳郁鬯郁人和而实之则五齐三酒之当泲者皆酒人共奉之司尊彞明其器用使世妇掌之<br />
　　大丧存奠彞<br />
　　王昭禹曰朝奠夕彻不即去焉故谓之存○郑景望曰不知神之所享弗忍彻也【○郑康成曰存省也】○贾氏曰大丧之奠有尊盛郁鬯唯祖庙厥明将向圹为大遣奠时有之奠彻之早晚无文案檀弓朝奠日出夕奠逮日则朝奠至夕彻之夕奠至朝乃彻大遣亦然<br />
　　大旅亦如之<br />
　　王昭禹曰有大故而祭亦以丧礼悲哀祈于神故亦存之不即彻○郑景望曰若曰俟神之荅<br />
　　司几筵下士二人府二人史一人徒八人<br />
　　易氏曰名官以几筵而所掌者几席举一可以例其一○王氏详説曰筵铺于下席加于上【○陈祥道曰肆于地则衍而为广者筵也加于筵则聚而为饰者席也】而几则立而设之所以待尊者养老有几筵行苇诗所谓肆筵设席与夫授几者是已礼賔客有几筵肆师所谓大賔客涖筵几是已曰几筵以尊卑为序曰筵几以先后为序<br />
　　掌五几五席之名物辨其用与其位<br />
　　郑康成曰五几左右玉雕彤漆素五席莞藻次蒲熊用位所设之席及其处○黄氏曰莞筵纷纯加缫席画纯加次席黼纯玉几之席蒲筵缋纯加蒲席纷纯雕几之席莞筵纷纯加缫席画纯彤几之席熊席漆几之席苇席素几之席萑席黼纯同于素几此五几五席之名物疏家谓苇萑不入数<br />
　　郑锷曰几席之用不同义各有所主名以物之命以别之或用于朝觐或用于祭祀朝觐则位于庙牖之间大射则位于虞庠之中祀先王之席在庙之堂奥受昨之席在庙之西南用不同各因物明义故专设一官司而辨之<br />
　　凡大朝觐大飨射凡封国命诸侯王位设黼依<br />
　　郑锷曰论国家之礼事之至大者曰大朝觐大享射大封建命诸侯大朝觐非四时之常朝【○黄氏曰时防殷同也司仪所谓将合诸侯为坛者也】大享射行大享之礼又与诸侯大射【○黄氏曰大享防同享诸侯也掌客所谓王合诸侯而享礼诸侯长十有再献者也大射泽宫之射也】大封建则割裂土宇而使之有国命诸侯则临告列国之君而命之以事凡此皆大礼故仪亦异<br />

                    <br>
                        　　贾氏曰尔雅牖户之间曰扆于扆之处设黼黼即白黑文而为斧形此斧以大版为邸即掌次所云皇邸彼郑注云邸后版以此斧版置于扆即以黼扆为縂名据缋人云白与黑谓之黼据采色言之若据绣于物上则为金斧文近刃白近銎黑取金斧割断之义【○陈氏曰刚断者先王之所潜用非向而上之故黼依设于后席用黼设纯于下衣绣黼设于中六服以黼为后其意同○薛平仲曰画斧无柄设而不用之义】<br />
　　王氏详説曰明堂位以黼依为斧斤之斧字者取其所画之物言之此云黼依为黼黻之黼字取其所画之色言之诸侯虽有黼裘用之于誓省虽有黼裳用之于助祭然初无黼依之制此所以天子之席三重有次席黼纯而诸侯无之<br />
　　依前南乡设莞筵纷纯加缫席画纯加次席黼纯郑锷曰王位设之依依前必南乡设莞筵而用纷以纯之加缫席而用画以纯之加次席而用黼以纯之既设玉几于左又设玉几于右无非所以明义于依设黼以表王者之威断依前必南乡以表王者之继明【○易氏曰干位在西北白与黑为黼盖取诸西北之干离位在南圣人南面而听天下盖取之正南之离干之体为刚故圣人依之离之用为明故圣人乡之】所设之席则莞筵莞之为物丛生水中【○王昭禹曰莞蒲之细者○陈氏曰尔雅曰莞苻离郭璞曰西人呼蒲为莞莞小蒲席】则完而用之表其徳之纯全用纷以为纯【○王昭禹曰织成纷帛】纷如绶有文而狭【○易氏曰莞则筵之清坚者纷绶以为之縁】表其文采之缤纷于莞筵之上加以缫席缫者削蒲蒻展之编以五采表其有华藻之文用画以为纯画以云气【○易氏曰缫则席之柔懦者画云气以为之縁】表其文也于缫席之上又加以次席次者比列桃枝之竹以为之【○郑司农曰次席虎皮为席○易氏曰大则席之次列成文者黒白黼以为之縁】表其行事有次序之节用黼以为纯又以表其威断莞筵纷纯以全体为之质缫席画纯以文采为之文次席黼纯以斧形为之断有质为本有文为饰文质备于内然后以断行之于外故莞席在下缫席在中次席黼纯在上朝觐享射封国命诸侯之时其位之所设者若是孰敢不俯伏听命一徳以尊天子乎<br />
　　陈氏曰席有纯犹衣有縁也○郑锷曰以书考之其设席皆以敷重席为言莞筵在地不重者也缫席次席加于筵上盖皆重焉与莞筵为五重则与礼记之説合矣天子之席重而为五则下文诸侯之席亦重可知【○贾氏曰依前南面以下席三重也凡敷席之法初在地者一重即谓之筵重在上者即谓之席已下皆然故序官注云敷陈曰筵籍之曰席礼器云天子之席五重诸侯三重今此天子惟三重者五重据祫祭而言若禘祭当四重时祭皆用此三重○陈氏曰王天下故席用三所以为阳竒而诸侯则地道也重一席所以为隂耦○王氏详说曰礼记所言夏商而周礼所言成周耳】<br />
　　左右玉几<br />
　　郑锷曰左右皆设玉几表其恃徳以为安○项氏曰玉则其质浑<br />
　　陈氏曰几王之所凭以安者也王于朝觐防同立而不坐曲礼曰天子当依而立曰觐当宁而立曰朝明堂位曰天子负斧扆而立非有所慿也然必设几者郑氏释太宰谓立而设几优至尊也荀卿曰周公负依而坐诸侯奔走堂下得非所传闻者异欤○郑司农曰顾命云成王将崩命太保芮伯毕公等被冕服慿玉几【○薛氏曰周礼之五几莫尊于玉几书之四几莫贵于华玉几则玉几者华玉几也】<br />
　　祀先王昨席亦如之<br />
　　郑康成曰昨读曰酢谓祭祀及王受酢之席尸卒食王酳之卒爵祝受之又酌授尸尸酢王于是席王于户内后诸臣致爵乃设席【○易氏曰于室中西乡而受之非南乡也专言昨席则无几也所同者席而已矣○郑锷曰受酢而设席于户内皆如朝觐享射之位奉宗庙而安祖考以祭则受福故也】<br />
　　诸侯祭祀席蒲筵缋纯如莞席纷纯右雕几<br />
　　郑锷曰诸侯祭祀席蒲为筵则缋缯帛以为纯以莞席加于其上而设雕刻为文之几于其右蒲以见其柔从之意【○郑康成曰不莞席加缫者缫柔嚅不如莞清坚又于鬼神宜】缋以四方相对为文守土一方而以柔从居下文彩外着然后能受命建国保有社稷以其子孙故祭祀之席则然○王昭禹曰有言缋纯有言画纯者盖分布采色则曰缋摹成物体则曰画考工曰青与白相次赤与黒相次若此所谓缋又曰山以章水以龙若此所谓画○易氏曰天子有次席黼纯而不用于诸侯者以诸侯不可尚自然之文不可专断制之义也诸侯有蒲筵缋纯而不用于天子者以蒲不若莞之细缋不若画之工<br />
　　项氏曰蒲柔而缋采莞坚而粉洁不莞加缫者王之所下诸侯之所上也<br />
　　薛氏曰诸侯祭祀席右几筵国賔左几则祭祀隂事也故右之賔客阳事故左之郑氏注士虞礼谓主人阳长左鬼神隂长右是也然鬼神虽长右不必皆鬼神故甸役亦右几以甸役隂事<br />
　　易氏曰天子设几于左右诸侯则隂事尚右阳事尚左亦尊卑之辨一几席之间而大分存焉<br />
　　昨席莞筵纷纯加缫席画纯筵国賔于牖前亦如之左彤几<br />
　　郑康成曰昨亦读曰酢○郑锷曰尸酢之席莞筵以尚其质缫席以表其文惟文质兼备所以能受神之福○王氏详説曰天子昨席与祭祀席同诸侯昨席与祭祀席异盖天子至尊可与鬼神同其席诸侯则否亦犹天子之昨酒用醴齐与鬼神同其尊诸臣之昨酒用罍与鬼神异其尊昨席昨酒不同如此然云昨席则无几祭祀其神冯几乎【○李嘉防曰君道贵刚臣道尚柔人君朝觐飨射命诸侯之大礼既以三重则祭祀以格鬼神受昨以享鬼神之福皆不易乎是席之数此君道纯一之义诸侯有庇民之大徳有事君之小心居上治下升龙降龙其道则二故祭祀一席受昨延賔一席】○刘执中曰几则神右而人左席则降王一等而变于神<br />
　　黄氏曰特为国賔设位于此先郑曰礼记国賔老臣是即掌客诸侯长欤后郑曰诸侯来朝卿大夫来聘皆得用之不几于无章乎○郑锷曰邻国卿大夫来聘是谓国賔主人在阼阶则賔在户牖之间如受酢之席表国賔彬彬之意○郑司农曰为布筵席于牖前<br />
　　王氏详説曰王氏以诸侯左彤几为祭祀之时下筵国賔则不设几曾不知鬼神之几居右人道之几居左如以左彤几以待鬼神则上文之诸侯祭祀右雕几如以左彤几为诸神之所式慿而用于祭祀之间是非所以礼鬼神然则彤几用之于筵賔者正所以待賔也○郑锷曰设彤几于席之左以表国賔有文明之意○项氏曰彤则赤色以示文<br />
　　甸役则设熊席右漆几<br />
　　郑康成曰谓王甸有司祭表貉所设席【○薛氏曰经言甸役不言祭郑氏之说果如所言乎】<br />
　　郑锷曰田简众役任众必果毅为先故席以熊皮为之熊猛兽之毅而可畏者○王昭禹曰以熊皮饰席或画熊焉<br />
　　易氏曰几用漆饰示正固也漆几右之隂事也【○郑锷曰设几以依神神幽隂故几在右也】<br />
　　凡丧事设苇席右素几其柏席用萑【音丸】黼纯诸侯则纷纯每敦【音道】一几<br />
　　郑康成曰丧事谓凡奠也萑如苇而细者○郑司农曰柏席廹地之席苇居其上○项氏曰柏敦皆未得其说恐是器若玉敦之类敦以承黍稷或曰柏席载黍稷之席此説似通【○郑康成曰敦读为焘覆也棺在殡则椁焘既窆则加见皆谓覆之○贾氏曰棺在殡则椁焘者檀弓云天子菆涂龙輴以椁是也云既窆则加见若既夕礼下棺讫则加见见谓道上张帷荒将入藏以覆棺言见者以其棺不复见唯见帷荒也】<br />
　　凡吉事变几凶事仍几<br />
　　郑康成曰吉事王祭宗庙祼于室馈食于堂绎于祊每事易几神事文示新之凶事谓凡奠几朝夕相因丧礼略【○刘执巾曰凶事仍几谓不知其神之或在此在彼凡其位处皆设几如顾命之四仍焉○李嘉防曰吉事不止祭祀凡眡朝觐飨射燕饮无常处也故必变几丧有常事有常处仍几宜矣】王昭禹曰吉事尚文凶事尚质变几以文为尚仍几以质为尚<br />
　　贾氏曰阮谌云几长五尺髙二尺广二尺马融以为长三尺旧图以为几两端赤中央黑○李嘉防曰筵席之间短不过寻长不过常中者不过九尺纯縁之制上不过黼下不过缁布卷之也必自末奉之也如桥衡敷必请向升必由下<br />
　　天府上士一人中士二人府四人史二人胥二人徒二十人<br />
　　郑锷曰王者所有之天下无一物之非天寳镇之重则先祖受天命而后传生民之数则天之所付五谷之数则天之所生治中以察吏治则奉天意而行赏罚之法其所藏之府特名曰天大府虽九府之长不过掌财用而已安得而同哉<br />
　　王氏详説曰天府所藏国之宝器也然岂止于玉哉官府乡州都鄙之治中民数谷数贤能之书皆国之寳是知成周之时以政事为寳以人民为寳以民食为寳以贤能为寳非特寳珠玉而已<br />
　　薛平仲曰礼寓于灌既足以格于幽防而无歉则是礼之维持于天下者盖可得而恃矣此天府已下之官皆有以见是礼维持之功欤是故国之玉镇寳器承之于祖而守藏于庙者也夫使是礼之不足以维持天下则僭于天之分者盖有盗而窃之矣是以天府之官首于此虽有守藏之不一而国之玉镇寳器实先焉盖是礼维持之大者府而名之曰天其大可知及夫以玉而制为五瑞所以志天宠因瑞而别为五命所以定天瑞因命而异为五服所以彰天命礼足以保天府之所藏则五瑞五命五服皆由是礼以严其分礼之功用固如此<br />
　　掌祖庙之所藏与其禁令<br />
　　郑康成曰祖庙始祖后稷之庙其寳物世传守之若鲁寳王大弓<br />
　　易氏曰王者之业传之先祖而后受天之命以有天下凡歴代之玉镇大寳器皆得以有而藏之掌祖庙之守藏是先王之器守与其禁令则王者以道守其器【○项氏曰其所守有人则所藏有物】○郑锷曰守藏于此必有禁令以为防守之具然后可保而不坠而人不敢萌觊觎窃取之心<br />
　　凡国之玉镇大寳器藏焉若有大祭大丧则出而陈之既事藏之<br />
　　郑锷曰玉之美者可以为国之镇如璧琬琰天球夷玉夏后氏之璜之类器之大者为歴代所寳如崇鼎贯鼎大贝鼖鼔和之弓垂之竹矢封父之繁弱之类康成以为玉瑞玉器之美者藏于此典瑞岂专掌其不美者欤祖庙之守藏则先祖所传者国之玉镇大寳器则国之至寳可与祖物俱传者亦藏于此大祭之时出而陈之以昭其祖先传此以及后陈之者所以昭其功大丧陈之所以昭其能守此以克终康成谓陈之以华国恐不止于华国既事则又从而藏之传其所寳守其所传将以为万世之荣<br />
　　凡官府乡州及都鄙之治中受而藏之以诏王察羣吏之治<br />
　　郑锷曰康成之说以治中为治职簿书之要以理考之盖治道中法可为楷式者天府以守寳藏为职故凡内而官府近而乡州逺而都鄙羣吏之治有中法者受而藏之【○贾氏曰不言六遂及四等公邑文略】庶几可用以诏王用此以察羣吏之治使视其中法者以为凖式彼簿书之要何预邪○易氏曰官府乡州及都鄙之治中者计治之书也与玉镇大寳器同藏于天府者民亦国之寳也吏尤亲于民者也先王盖深致意焉如登贤能之书于天府而教得其中登民糓之数于天府而政得其中计狱弊讼登中于天府而刑得其中凡此无非治中之书【○刘执中曰治中者治典也然建天下之中故谓六典为治中在顾命曰大训盖与河图共为寳镇矣】天府受而藏之以诏王察羣吏之治则吏道益谨民心益固然后可以永保天命而玉镇大寳器为可守矣<br />
　　郑锷曰説者谓司防考日成月成歳成以诏王及冢宰废置太宰听百官之致事而诏王废置尚何假于守藏之吏受治中以诏王邪余以为此乃先王保有神器防微杜渐之意也奸宄所以敢萌窥窃之心者良由上之人不能灼见其邪正上之人所以不能灼见之者良由无法以考察之上下废弛驯致大壊有问鼎之楚子有窃玉之阳虎此圣人所以命天府受治中以诏王盖守之之术欤【○李嘉防曰察治职者天官必天府诏王者是诏以祖宗之意否则吏治纷更中将安在岂足以安祖宗之灵】<br />
　　上春衅寳镇及寳器<br />
　　郑康成曰上春孟春衅谓杀牲以血血之○郑锷曰凡寳之所在必有神者主之故杀牲以衅之所以禳却不祥也然必用上春者以明守之不失至歳首而更新新之又新至于无穷欤<br />
　　凡吉凶之事祖庙之中沃盥执烛<br />
　　郑康成曰吉事四时祭凶事后王丧朝于祖庙之奠【○贾氏曰小祝大祭祀沃尸盥小臣大祭祀沃王盥此二官所沃盥在祖庙则天府为之执烛为明若士师职祀五帝沃尸盥非祖庙事则不与执烛】<br />
　　郑锷曰吉凶之事王与羣臣或有事于祖庙掌沃盥以致洁又掌执烛以为明祖庙之守藏惟明智然后能守而不失春秋定八年书从祀先公盗窃寳玉大弓盖因祀太庙而盗得以窃之是知寳镇宝器皆藏于祖庙以明是器由祖先之功徳有之而子孙始有亦本于先祖茍非明智何以守之此所以使之执烛<br />
　　季冬陈玉以贞来歳之媺恶<br />
　　郑司农曰贞问也○郑锷曰先王防患逺忧民深故每长虑却顾以为灾害之防尝之日卜芟狝之日卜戒社之日卜稼犹以为未足以知来歳之休咎又于季冬之月日穷于次星穷于纪歳且更始之时而预卜之方其问则天府之官陈玉以礼神玉之为物阳精之纯将以交神灵而通之故必用玉也问者大卜之职天府掌出玉而陈之<br />
　　若迁宝则奉之<br />
　　郑康成曰奉即送也○贾氏曰迁寳谓王者迁都则寳亦迁天府奉送之于彼新庙之天府○郑锷曰迁则奉之与宝俱行先王岂以为宝而爱之诚以世守不敢失也<br />
　　若祭天之司民司禄而献民数谷数则受而藏之郑锷曰考小司寇之职孟冬祀司民献民数于王王拜受之以图国用则祭司民献民数小司寇之职春官司禄之职缺其祭司禄之神或同司民之祭欤司民轩辕之角星司禄文昌宫之星又云下台为司禄禄之言谷也【○易氏曰考之天文志司民为轩辕角其十七星之两角有大民小民司禄文昌三台之第六星天有是星先王以是而名官又使之以民数谷数而登之于天府盖王者以民为天民以食为天此民数谷数之登所以必待乎祭天之司民司禄也】故谷数则司禄之官掌之小司寇献之王受之而登于天府天府受而藏之守寳镇之所赖者在此故也然民数天所付谷数天所生以养人王者奉天牧民民谷之数藏于天府宜矣必祭司民司禄然后献盖司民者主人命死生之神司禄者主年谷登凶之神每歳孟冬民数登下谷数多寡皆已可知于是祭其所司之神然后献其数天府之官藏之谓夫自是而后有民以守邦有谷以养民祖庙之守藏可谓守而不失矣【○林氏曰歳献民数谷数最为致太平之要务管子曰制国以为二十一工商之乡六士乡十五三分其制而言之即所谓七民而五农夫二工商也先王所以为此者非他为欲等其民数谷数使之本末相当用为来歳之经制故尔至于水旱不虞之至则必有储蓄以待之三年耕必有一年之蓄三十年耕必有十年之储则谓之太平故曰歳献民数谷数最为太平之要务者此也尝考古之民数实见于九官之所治九功之所歌大禹谟之于用周公书之于册仲尼式其版孟子陈其道观其所以讽齐梁滕鲁之君与夫答北宫锜之问毕战之问者率此志之然则自古在昔先民有作其所以经纶图为以富邦国而生万民者其要实在乎此孰谓其可忽而不思以坐视天民之穷哉】<br />

                    <br>
                        　　孙氏曰知所当守而不知守之之道则犹不足以守曰贤书能书曰民数谷数曰治中曰盟约皆所以守是器也不知任贤使能孰与先治其国不知忧民足食孰与翼戴厥位官府乡州都鄙之治中所以挈持是器之法邦之大盟约所以维持是器之具皆于天府登之使与玉镇大宝并藏庶乎继体守成之君知所守在此不徒拥虚器以为安矣【○郑锷曰説者谓乡大夫贤能之书献之天王王登于天府不言于此何邪余以为民谷者所资以为守寳镇之具而贤能之书特见其尊之以与鼎寳等非所以为守之之具也】<br />
<br />
<br />
<br />
<br />
<br />
<br />
<br />
<br />
　　周礼订义卷三十四<br />
<经部,礼类,周礼之属,周礼订义><br />
　　钦定四库全书<br />
　　周礼订义卷三十五　　　宋　王与之　撰<br />
　　典瑞中士二人府二人史二人胥一人徒十人<br />
　　郑康成曰典瑞若今符玺郎○郑锷曰瑞也器也俱用玉以为之同掌于此名官特曰典瑞者盖器以礼神不忧臣下擅改作惟瑞以为合符之验天子以是而验诸侯以知其从违诸侯以是而合乎天子以见其臣服非祭器之比其典之者尤当致严故特以瑞名官<br />
　　掌玉瑞玉器之藏辨其名物与其用事设其服饰郑康成曰人执以见曰瑞礼神曰器瑞符信也○郑锷曰玉瑞者王与诸侯所执之圭璧使者所执之瑞节玉器者祀天祭地祼先王致四时之圭璧璋瓉也或圭或璧其名不同其色亦异故当辨其名物及其用之也或祀天或祭地或朝日或覜聘或治德或结好或和难故又当辨其用事设缫借以为之饰者内有宝以体之外有文以章之然后礼可观<br />
　　王晋大圭执镇圭缫借五采五就以朝日<br />
　　郑司农曰晋读为搢绅之搢谓插之于绅带之闲若带劒也【○贾氏曰凡带有二大带大夫以上用素士用练即绅也又有革带所以佩玉之等今插笏者插于绅之外革之内故曰绅带之间】玉人职云大圭长三尺杼上终葵首天子服之镇圭尺有二寸天子守之<br />
　　杨氏曰大圭不琢象天道之质朝日次于祀天故晋之镇圭用以朝日故执之【○愚案镇圭説已见大宗伯六瑞】日为众阳之宗上有以参天地之神故用大圭镇圭缫借以朝日<br />
　　陈氏曰曲礼曰执玉有借者则裼无借则袭左氏曰藻率鞞鞛郑氏谓缫所以荐玉木为中榦用韦衣而画之广袤如其玉之小大盖玉之借以藻而缫之长眡玉采以象德之文就以象文之成君子以贞刚之质存乎内以柔顺借之于外又有文焉然后可以行礼矣玉五采五就色不过五公侯伯皆三采三就降杀以两子男大夫聘玉皆二采者礼穷则同缫或作藻冕藻织丝为之则圭缫亦然郑氏与杜预皆谓以韦为之无据也缫可垂可屈则广于玉矣郑氏谓各眡其玉之大小亦无据也圭缫皆有组以系之聘礼所谓皆纁系长尺绚组是也璧缫亦然春秋传所谓楚平王再拜皆厌璧纽是也【○贾氏曰下文有三采者亦一采而为一就又云二采一就者以臣行聘不得与君同是以二采采为一行二采共为一就凡言就者或两行名为一就即此上下文是也或一匝二行为二就就即等也故聘礼云缫三采六等朱白苍注曰三色色为再就即六等杂记亦云三采六等注云以朱白苍画之　　再行行为一等是等为一行行亦为就据单行言之也○】【曲礼疏曰熊氏云五采五就者采别二行为一就故五就三采三就者亦采别二行为一就故三就二采二就者亦采别二行为一就故再就一采一就者以卿大夫卑采则别唯一行共为一就杂记及聘礼云三采六等故知天下诸侯采别为二等也】○王昭禹曰设色者采蓝以为青采沙以为朱五采蓝沙之类也采色一成谓之一就五就则五色皆成也<br />
　　郑康成曰王朝日者示有所尊训民事君也天子常春分朝日秋分夕月觐礼曰拜日于东门之外【○黄氏曰觐礼载朝日之礼盖时防殷同王既揖诸侯于坛乗龙辂载大旂出拜日于东门之外反祀方明此所谓大朝觐也常朝春朝之日诸侯有修岁事而朝者岂非帅之而出欤国语大采朝日盖日朝焉】○王氏详説曰经籍有言日不言月者有幷言日月者且冬夏致日春秋致月见于冯相氏而尧典于仲夏则曰敬致而已土圭以致四时日月见于典瑞而玉人于土圭则曰致日而已王者父天母地兄日姊月未有祭天不及地未有祭日不及月幷言日月者备阴阳之义言日不及月者尊阳而卑阴之义郊之祭也大报天而主日晋大圭执镇圭以朝日则郊之朝于天又可知矣言祀天地之圭而不言朝天地之圭岂其亦大圭镇圭欤<br />
　　公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇防同于王○易氏曰此圭璧继于镇圭之后即大宗伯以玉作六瑞然上公九命故桓圭九寸侯伯七命故信圭躬圭七寸子男五命故谷璧蒲璧五寸此命数也若桓圭信圭躬圭缫借皆三采三就谷璧蒲璧之缫借皆二采再就非命数也用以借圭璧而隆杀寓焉○郑锷曰天子受瑞于天故朝日则荐之诸侯受瑞于天子故朝觐宗遇防同则荐之玉以比德而荐之以柔顺之缫借所以明下事上之道也<br />
　　郑康成曰三采朱白苍二采朱緑也<br />
　　郑司农曰以圭璧见于王觐礼曰侯氏入门右坐奠圭再拜稽首侯氏见于天子<br />
　　诸侯相见亦如之<br />
　　郑锷曰非特见王之时其荐玉之借若此诸侯自相见亦然因其三采二采之别以知其爵之髙下国之小大且以明其邻国交际之礼无非本于文明柔顺之道○郑司农曰亦执圭璧以相见故邾隐公朝于鲁春秋传曰邾子执玉髙其容仰<br />
　　瑑圭璋璧琮缫皆二采一就以覜聘<br />
　　郑司农曰瑑有圻鄂瑑起○易氏曰此诸侯遣臣聘覜于天子者然公侯伯以圭而其臣亦以圭子男以璧而其臣亦以璧不特此而巳圭之外又加以璋璧之外又加以琮臣非可以逾乎君其用异也郑氏谓璋以聘后夫人以琮享之学者遂因以推圭璋之文殊不知玉人曰璧琮九寸诸侯以享夫人又曰瑑圭璋八寸璧琮八寸以覜聘所谓瑑圭璋璧琮者与圭璋璧琮固自不同五等诸侯以桓及蒲谷饰其圭璧而其臣特瑑之五等诸侯或三采三就或二采再就而其臣特二采一就此所以为尊卑之分【○林氏曰礼于朝觐之玉言其所瑑桓信躬蒲谷是也覜聘之玉言瑑而已瑑圭璋璧琮以覜聘是也若享献之玉诸侯以享天子则不瑑玉人所谓诸侯以享天子是也】<br />
　　郑锷曰荐玉之缫借皆朱緑二采一就二采所以成文一就所以见纯一之义○郑康成曰大夫众来曰覜【○贾氏曰即殷覜曰视】寡来曰聘【○贾氏曰即时聘曰问】○黄氏曰时聘殷覜皆用之聘公侯伯以瑑圭璋聘子男以瑑璧琮<br />
　　愚案郑注以此为诸侯遣使于天子黄氏以此为天子遣使于邦国要知王与诸侯之臣通用以覜聘余见玉人之事<br />
　　四圭有邸以祀天旅上帝<br />
　　郑锷曰邸本也朝宿之邑谓之邸旅者所宿亦谓之邸邸有托宿之义四圭有邸者以璧为邸四面合瑑出一圭托于是也璧以为邸以象天之体四圭邸于璧以象天由体以致用必用四圭者象天道运行周徧四方神无不在之意【○易氏曰璧之色苍琮之色黄圭之色异不应一玉可以俱成也邸以托宿为义则是四青圭而托于苍璧两青圭而托于黄琮以此求之方合玉人之制】○刘氏曰天以一气为四时生万物五帝四时之宰也易曰帝出乎震是也四圭有邸象四时本出于一气五帝而本自于一天也○王昭禹曰祀天谓圆丘之祀天神也旅上帝则五帝在焉以其及众神故谓之旅【○孙氏曰国有故则旅旅者合昊天与五帝并祀也】<br />
　　两圭有邸以祀地旅四望<br />
　　郑锷曰以琮为邸两面各瑑出一圭托于是也邸于琮以象地之体圭之两也言地道之利用不足于天亦以见地数二之义【○刘氏曰圣人作易二昼为坤以象地之形象所以两圭有邸法坤之义】○王昭禹曰祀地谓方泽之祭大也旅四望则五岳四渎在焉<br />
　　陈及之曰宗伯所谓苍璧黄琮典瑞所谓四圭两圭也苍璧黄琮言其色四圭两圭言其形以此推之凡夏正祈谷孟夏大雩季秋大享若祀天则冬至圆丘用四圭之苍璧祭地则夏至方泽用两圭之黄琮祭天地之处则止于圆丘方泽安有天帝之别昆崘神州之异哉郑氏以宗伯苍璧所礼为圆丘郊天皇天帝典瑞四圭所礼为祭感生之帝其説则曰三王之郊一用夏正建寅之月凡王者受命必感五行之气以生则祭其所生之帝若周以木德而王则祭青帝灵威仰以火德而王则祭赤帝赤熛怒其学盖自后汉光武好防当时士大夫相承传之康成最为精于纬书其曰三王之郊一用夏正是月令孟春天子以元日祈谷于上帝者非郊天也○易氏曰大宗伯之六器以苍璧礼天以黄琮礼地大司乐之职冬日至则礼天于圆丘夏日至则礼地于方泽谓之礼则礼之常若夫四圭有邸两圭有邸用之于祀亦用以旅然国有大故则旅上帝及四望有故而后称旅乃与祀天地同其五祀岂礼之常者乎是不然璧贠象天而四圭以象天道之全琮方象地而两圭以象地道之偶托之于邸用以祀天地则亦礼之常者旅特通用之而巳盖以上帝四望为主而谓之大旅则天神地以下皆与于祭此所以兼用礼天地之玉<br />
　　祼圭有瓉以肆先王以祼賔客<br />
　　郑锷曰祼圭尺有二寸有瓉其制如槃【○郑康成曰汉礼瓉槃大五升口径八寸下有槃口径一尺】然其柄用圭有流前注防为龙口之形所以挹鬯以祼神与賔客也说者谓祀先王谓之肆于賔客则以祼为言何邪康成谓以祀先王者肆解牲体以祭因以为名余以为旣祼然后解牲体今名祼为肆非其序也肆陈也郁人和郁鬯以实彞而陈之凡祼玉濯之陈之皆谓肆为陈圭瓉陈于先王之前而用以灌祭故先儒以为肆者灌祭先王待賔如事神然故其礼有祼所谓上公再祼之类是也嫌賔客人也不当祼故特以祼言之【○陈氏曰唯天地之神无所用祼故典瑞祼圭止于先王玉人祼圭止于祀庙则天地无祼可知礼曰诸侯赐圭瓉然后为鬯诗曰厘尔圭瓉秬鬯一卣而鲁晋之国皆用以其有功于民祭统所谓君执圭瓉祼尸大宗伯执璋瓉亚祼此诸侯用玉瓉之礼周衰礼废而臧文仲以鬯圭如齐告籴岂知先王所以赐周公之意哉】○易氏曰賔客亦有祼【○郑康成曰爵行曰祼】即大行人所谓王礼再祼一祼之节賔客亦有肆即大行人所谓享礼九献七献五献之序先王言肆賔客言祼互文<br />
　　圭璧以祀日月星辰<br />
　　郑锷曰以圭邸于璧之上瑑出一圭也日月星辰丽乎天其用各主乎一故用一圭其体则托乎天故以一圭而邸璧○易氏曰一圭而邸以璧故谓之圭璧璧贠固所以象天一圭所邸则于天道为不足故以之祀日月星辰○王氏详说曰朝日以大圭镇圭祀日月以圭璧是朝与祀异矣<br />
　　璋邸射以祀山川以造赠賔客<br />
　　郑锷曰半圭曰璋射者琰而出也半圭之璋邸于琮而从下向上皆邪却而琰出故谓之射【○郑康成曰璋有邸而射取杀于四望○林氏曰璋邸射素功以其刮摩之功略也郑氏以素功为无瑑饰若然是四圭两圭圭璧之类有瑑饰乎○李嘉防曰璋邸射之制体方而扞外也体方则守而不变扞外则邪剡而有威体山川之形以扞御而望诸侯也无所瑑饰贵乎纯诚守义而巳玉人于璋邸射特曰素功夷其无瑑明也】璋以象隂之任事又从而邪杀之如矢之射见通賛之义以此祀山川则小宗伯所谓兆山川丘陵坟衍者是也賔客之至以此致稍饩賔客之还以此致赠贿【○项氏曰至馆而致饩则曰造出郊而致赐则曰赠】所用与山川同者山川为国之扞蔽賔客之来亦以礼相接以扞蔽其国家故也○易氏曰琮方固所以象地半圭所邸于地道为不足于以祀山川造赠賔客<br />
　　土圭以致四时日月封国则以土地<br />
　　郑康成曰土地犹度地也○郑锷曰土圭尺有五寸上可以度天时下可以测地理欲知天时则植之以观春夏秋冬之景冬至日在牵牛景长丈有三尺夏至日在东井景长尺有五寸则日之行可知春分日在娄月上于东井而贠于角下于牵牛秋分日在角月上于牵牛而贠于娄下于东井则月之行可知谓之致者植土圭于此使景自至于此则以致乎四时之日月者欲知地理则植之以观东西南北之景以一寸之景知千里之遥以一分之景知百里之近封建诸侯则以此度其地<br />
　　王昭禹曰玉人言土圭尺有五寸以致日以土地言致日不言月盖主成岁而言成岁者阳而已<br />
　　珍圭以徴守以恤凶<br />
　　易氏曰珍有贵重之义○郑锷曰攷玉人之职不言珍圭杜氏谓珍当为镇康成谓为王使之瑞节其制大小当与琬琰相依不以为镇圭者人君守之以镇安天下之圭安可付之使者执以出使乎然诸侯守土王欲徴之凶之际王欲恤之遣使以往讵可无所执此所以作珍圭惜其尺寸不传今无所攷非镇圭断可知矣杜子春言诸侯为一国之镇凶民有逺志欲镇安之其说则然改字以从巳意不可也<br />
　　牙璋以起军旅以治兵守<br />
　　郑锷曰半圭曰璋长七寸瑑为齿牙之形取牙齿之刚利能噬齧兵之象故执以起军旅若屯兵于外守要害之地有不率纪律者执此以治之○李嘉防曰兵者服人之难服如牙之噬物必合而后止故以之起军旅所以治外以之治兵守所以齐内牙璋则军旅之大者用之中璋则军旅之小者用之【○林氏曰郑康成曰牙璋中璋皆有鉏牙之饰于琰则先言牙璋有文饰也贾公彦曰军多以牙璋军小用中璋中璋亦有鉏牙但牙璋文饰多故得牙名而先言春秋之时宋司马请瑞以命其徒攻桓氏魏有兵符汉有铜虎符发郡国兵皆此类也】○礼库曰古者五侯九伯二伯专征而诸侯皆共四方之事畿兵不轻出以周礼司马法参攷王有四方之事则冢宰徴师于四方曰某国不道征之以某月某日师至于某国小宰掌其戒虎贲奉书以牙璋发之则畿兵不遽出也在易未济髙宗伐鬼方三年有赏于大国则虽天子亲征亦用诸侯之师诗周王于迈六师及之则所在皆成六师刘文公平丘之防对晋人曰天子之老请帅王赋元戎十乗则虽王人涖师无过十乗以为先行宣王复古北伐其制如此平王东迁以王人戍申甫扬之水始刺之然春秋之时桓王伐郑犹有陈蔡衞人二百四十年闲王人防伐屡矣左氏未尝见车之出唯败绩茅戎王师自出春秋深讥焉<br />
　　璧羡以起度<br />
　　李嘉防曰注以羡者不贠之貌本径九寸傍减一寸以益上下故髙一尺横径八寸夫璧贠九寸好三寸肉倍之羡而长之则十寸而傍减为八寸十寸尺也八寸亦尺也十寸之尺起度则十尺为丈十丈为引八寸之尺起度则八尺为寻倍寻为常如是则九寸之璧一纵一横皆可以为尺盖通变之权也盖必因九寸而羡之九天数也可以变通矣○郑锷曰先王为度之意正以量长短然虑后世度茍不存则欲制作者将无所攷故广为之制以存之有黄钟之长以为之度则其度起于九寸有璧羡之长以为之度则其度数起于一尺自九寸而积之所谓律吕以作乐者有所攷自一尺而广之所谓器用以行礼者有所攷乐之数必起于九以九者阳数而乐由阳来礼之数必起于十以十者阴数而礼由隂作【○王氏曰度之在乐则起于黄钟之长在礼则起于璧羡先王以为度之不存礼乐之文熄故作此使天下后世有攷○刘执中曰度起于黄钟之长权起于积黍之重又为羡璧则尺寸不可移矣又文驵琮则权衡不可欺矣则五量不言其制已辨也】<br />

                    <br>
                        　　驵圭璋璧琮琥璜之渠眉防璧琮以敛尸<br />
　　贾氏曰此六玉两头皆有孔又于两孔之闲为沟渠于沟之两畔稍髙为眉瑑故云以组穿聨之○王氏曰六物皆为渠眉璧琮又防焉<br />
　　郑康成曰敛尸于大敛加之圭在左璋在首琥在右璜在足璧在背琮在腹盖取象方明神之也防璧琮者通于天地【○贾氏曰圭在左已下皆约大宗伯青圭礼东方等文以尸南首而置此六玉宗伯璧礼天琮礼地今此璧在背在下琮在腹在上者以背为阳腹为隂也】○刘氏曰王者之孝莫大于严父配天故其敛也以礼天地四方之玉器为之<br />
　　谷圭以和难以聘女<br />
　　郑康成曰谷圭亦王使之瑞节○易氏曰谷善也若天子遣人和诸侯之难及遣人聘女于诸侯皆以谷圭行之可以释诸侯之怨恶可以图诸侯之交好所谓善者取此○郑锷曰圭之长七寸而为文如谷粟者名曰谷圭盖与谷之文同也谷粟之为物充实而能飬人王者于诸侯欲使之协比而巳茍有难焉不相协和则遣使执谷圭以和之欲使之信实相与且安其生生之福故曰以和难【○郑康成曰难仇雠和之者若春秋宣公及齐侯平莒及郯晋侯使瑕嘉平戎于王】昏礼有六其五用鴈独纳徴不用鴈以其束帛可执故纳币用纁天子加以谷圭欲其信实相亲且以生生而不絶故曰以聘女<br />
　　琬圭以治德以结好<br />
　　郑康成曰琬圭亦王使之瑞节○陈用之玉人解曰琬圭贠其锐使宛而不剡琰圭锐其末使剡而不宛○郑锷曰圭长九寸不锐而贠者名曰琬圭琬犹贠也圭之形皆锐其上以表其用之利此则贠之凡物尖则逆贠则顺故不锐而贠者所以见柔仁而无所不顺之意惟其仁柔而顺故诸侯于德有所不顺者则执此以治之使去凶德而修其吉德【○黄氏曰凡诸侯之有其善徳者天子遣人以琬圭旌表之及诸侯使其臣来聘亦执此以命事行人言时聘以结诸侯之好是也】诸侯于好有所未讲者则执此以结之使之去仇怨而结其和好欲其仁柔婉顺欢爱相从也○易氏曰交好本于执德之不回故治德为大结好次之郑锷曰此谓之治德玉人谓之象德盖中和柔仁者德之体故贠其圭以象之自其制作而言故玉人谓之象典瑞则自王遣使而言故谓之治<br />
　　琰圭以易行以除慝<br />
　　郑康成曰琰圭亦王使之瑞节○郑锷曰司农谓琰圭有锋芒伤害征伐诛讨之象然攷玉人之制未尝有锋芒故礼图谓锋芒之言有违判圭之义唯半于圭乃得圭名琰圭亦九寸玉人谓之判圭判者半凡圭皆琰其上寸半而巳此则琰其半以上又半为瑑饰之文其半规以象仁其半琰以象义仁义各居其半而不纯乎用兵诸侯所行有不善执此以责诮之使之改易焉治民之政有慝恶执此以戒谕之使之除去焉行人谓殷頫以除邦国之慝此除慝者谓殷頫之所执盖诸侯政慝未至于可诛故责之使改行除恶所谓爱之以仁必有诮责之辞所谓责之以义○黄氏曰易行其恶未着使迁善慝则其恶成矣除恶蠲其罪<br />
　　林氏曰圜而宛之仁故以治德以结好剡而有锋义故以易行以除慝<br />
　　緫论<br />
　　黄氏曰时聘无非结好使者执瑑圭璋璧琮以行礼又执琬圭褒赏有德亦执之殷頫无非除慝使者亦执瑑圭璋璧琮以行权又执琰圭焉戒敕过行亦如之是则聘頫礼同而事异故以宛着其义<br />
　　大祭祀大旅凡賔客之事共其玉器而奉之<br />
　　郑康成曰玉器谓四圭祼圭之属○郑锷曰大祭祀天地宗庙之祭大旅旅上帝及四望賔客所用者祼圭也祭祀所用者四圭两圭之类典瑞共其器又奉承以徃也<br />
　　大丧共饭玉含玉赠玉<br />
　　郑康成曰饭玉碎玉以杂米【○贾氏曰饭玉者天子饭以黍诸侯饭用梁大夫饭用稷天子之士饭用梁诸侯之士饭用稲其饭用玉亦与米同时此即檀弓云饭用米贝不以食道郑云食道亵米贝羙是也】含玉柱左右顚及在口中者【○贾氏曰含玉有数有形杂记云天子饭九贝诸侯七大夫五士三贝者郑云夏时礼以其同用贝故也周天子诸侯皆用玉亦与饭同时行之】赠玉盖璧也赠有束帛六币璧以帛【○贾氏曰赠玉者旣夕礼葬时棺入坎赠用纁束帛即天子加以玉是赠先王物】<br />
　　贾氏曰按玉府大丧共含玉此又言之者玉府主作之此官主其成事而共之<br />
　　凡玉器出则共奉之<br />
　　黄氏曰出对藏不用藏之用则出之出则固当共奉之王所赐出玉府内府典瑞不与郑说非也○易氏曰共者共其物奉者奉其事此职皆言玉瑞玉器之名物用事而于职末言共奉之者重其事也<br />
　　郑锷曰上言共其玉器而奉之主于祭祀賔客嫌其他事之时或不共奉故言凡玉器出则共奉之见其无往而不共奉<br />
　　王氏详说曰天府所藏以为国之宝典瑞所藏以为国之用故天府言若迁宝则奉之而典瑞特言凡玉器出则共奉之<br />
　　典命中士二人府二人史二人胥一人徒十人<br />
　　项氏曰万物制命于天臣制命于王故谓之典命郑锷曰观春秋书王使荣叔来锡公命诗人美宣王能爵命诸侯则命出于人君之所锡也然自一命以至九命有等降之差视命数之差则可以定隆杀之仪是则仪出于命矣典命之官以中士二人为之掌臣下命数之书所以纪实而传信也所掌者仪与命而特以典命名官者盖无是命则无是仪○贾氏曰典命迁秩羣臣亦是礼事又爵命属阳故在此<br />
　　掌诸侯之五仪诸臣之五等之命<br />
　　郑康成曰五仪公侯伯子男之仪五等谓孤以下四命三命再命一命不命也或言仪或言命互文也○郑锷曰诸侯有仪必本于命诸臣有命亦必有仪于诸侯特言仪于诸臣特言命何也盖诸臣之命为卑其于仪未必有僭越之差所先辨者莫急于命诸侯之命为尊其于仪也有觊觎之嫌所先辨者莫急于仪【○易氏曰诸侯未尝无命以仪为实诸臣未尝无仪以命为节故也】然大宗伯以九仪之命正邦国之位则是命有九此言诸侯五仪诸臣五命者盖典命所掌者羣臣迁秩命数之书大宗伯则合九等之命所用之仪以正位于朝廷不数不命之士以其卑而无列于朝也<br />
　　上公九命为伯其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节○王昭禹曰上公有功德者命为二伯二伯虽同于九命九命者未必皆为伯也公其爵也伯其职也若自陜以东周公主之自陜以西召公主之此王制所谓八伯各以其属属于天子之老二人以天下为左右曰二伯是也○王氏详说曰为伯者称公则终其身而二王之后称公者则及其子孙周公封鲁不之鲁太公封齐不之齐所以称公者终于其身而已而其后世不过曰齐侯鲁侯而已宋自防子以来庸建于上公终春秋之世未尝不曰宋公盖二王之后及其子孙得称公者所以备三统三公之后其子孙不得称公者所以旌有德○郑康成曰国家国之所居谓城方也公之城盖方九里宫方九百歩侯伯之城盖方七里宫方七百歩子男之城盖方五里宫方五百歩○郑锷曰先儒据匠人营国方九里之文谓周天子之城则冝十二里疑匠人为夏商之法余以为匠人据天子中城言非异代之制上公之外城比天子之中城以九里为节宫室则方九百歩车旗则建常九斿樊缨九就贰车九乗衣服则冕服九章其他礼仪皆以九为节则桓圭九寸缫借九寸介九人礼九牢朝位賔主之间九十歩之类是也<br />
　　王昭禹曰自上公而下降杀以两礼文之数即其命而制之王制曰三公一命衮若加则赐也不过九命次国之君不过七命小国之君不过五命亦若此○郑锷曰公卿大夫则以八以六以四公侯伯子男则以九以七以五者盖内而为王臣其位之尊虽为三公亦臣道也外而为诸侯其国之小虽为子男亦君道也君道南面取法乎阳故公侯伯子男之数皆竒臣道北面取法乎隂故公卿大夫士之数皆偶义各有所取也<br />
　　王之三公八命其卿六命其大夫四命及其出封皆加一等其国家宫室车旗衣服礼仪亦如之<br />
　　郑锷曰此皆言在朝之命数也卿即上大夫耳大夫则指中大夫下大夫而言自上士中士下士一命再命三命推而上之则中大夫下大夫同于四命其五命不以命在朝之臣故卿六命其七命亦不以命在朝之臣故三公八命其数皆偶然三公与卿大夫在朝未尝无畿内之封邑【○郑康成曰出畿内封于八州之中○贾氏曰畿内诸侯就国亦云出封】及其就封畿外然后加一等之命以褒崇宠异之故八命之三公加一命则为侯伯四命之大夫加一命则为子男命数既加则国家宫室之类亦从其命数而加之明其内而近君则其势屈其礼冝杀外而逺君则其势伸其礼冝隆故也【○陈君举曰及其出封皆加一等则劝人之际斯有异恩如加旧无颁爵之等每有不尽之意若当时都极其分了一旦欲劝国征有以襃赐之类皆是人何以待之先王之深意也】<br />
　　李氏曰古之立王朝者无九命之公后世人臣宠命之极隆如所谓位上公加九锡者失周家之礼意甚矣○陈君举曰典命之大夫无中下之别案序官有中下大夫则曰命大夫自分为中下似若侯伯同七命子男同五命爵则有髙下不同士以三命为差但典命直言公卿大夫之命者欲见有出封之事故曰其出封皆加一等士爵卑无出封之理故不言也彼士之命数既不言加三命以下者正见序官有上士中士下士三等典命除六命四命无三命二命一命郑则约之上士为三命中士为再命下士为一命若然王朝三公八命卿六命大夫四命皆为隂爵以待出封为诸侯乃为阳爵九命七命五命士既不得出封故在王朝有三命一命亦为阳爵无嫌【○郑锷曰典命不言天子士之命数独言诸侯国之士盖近而在朝名分严逺乎朝者易萌拟故防诸侯之国为尤急自士巳防之推而上可知】<br />
　　易氏曰成周之制有以公卿大夫而出封者齐鲁晋衞也有以诸侯入为天子之公卿大夫者芮伯彤伯衞侯毛公是也或出或入乃成周内外相权大制○孙氏曰在外者数隆在内者数杀止斋以为先王欲抑内重外轻之患归于平故于命数致意焉余攷之内重外轻此后世之弊先王之世未之闻也诸侯之中择其材贤入为王官诸臣之中勲名已着则出封邦国书记六卿芮伯彤伯毕公衞侯毛公在焉皆自诸侯为王官者下至吕伋为虎贲氏滕侯为卜正先王岂以人情所乐而求以抑之哉及太公封齐召公封燕周公封鲁皆因三方未定封以镇之周公卒不就国伯禽嗣焉又岂以人情所不乐而以襃之哉内则俛首而为臣不致其杀无以絶僭上之阶外则南面而为君不致其隆将无以全君临之体更出迭入特于车旗衣服礼仪之间示损益初非欲平内外轻重之势○王氏详说曰毛氏之说以为出加入减先郑之说以为出加入亦加且毛氏见无衣之篇有岂曰无衣六兮之语遂谓晋武公以侯爵而衣六章是入减也先郑见宗伯之职有六命赐官之语遂谓子男五命入而为卿是入亦加也然无衣之篇诗人之意欲武公入为天子卿士虽六命之衣亦自有所愿为也毛氏失诗人之意矣宗伯之职谓内而卿士之有官人者非谓子男之入为卿士而赐官也先郑失礼家之意矣出加入不加当从郑说<br />
　　凡诸侯之适子誓于天子摄其君则下其君之礼一等未誓则以皮帛继子男<br />
　　郑康成曰誓犹命也明天子既命以为之嗣树子不易春秋桓九年曹伯使其世子射姑来朝行国君之礼是【○黄氏曰此其君有丧有疾不能朝而使其世子摄者犹谓之君礼也】○王昭禹曰巳成其为君之嗣故摄以行礼则降一等焉避国君之正也○郑康成曰公之子如侯伯而执圭侯伯之子如子男而执璧子男之子与未誓者皆次小国之君执皮帛而朝防其賔之皆以上卿之礼焉易氏曰诸侯得以世爵象贤也世必以嫡正分也于是父死则嫡子继之嫡子死则嫡孙继之杜乱之源定上下之志其先于此然使诸侯自以嫡继而不禀王命则何以奔走天下故周之王者虽不废万世之定分亦未尝无轻重隆杀之权凡世子受命于王则有文告之辞申戒饬之意故谓之誓已誓者摄其君而至其待之之礼降其君之礼一等若未誓则未有嗣诸侯之义故以皮帛继子男而无正礼所以尊天子之命上以尊天子之命下以定万世之分而政行矣<br />
　　王氏详说曰三帛之制尚矣舜典所载先儒以为执皮帛与夫诸侯之适子未誓者以皮帛继子男公之以皮帛眎小国之君是已典命所言但诸侯之适子未誓者及公之而巳初不言天子之宗伯言执皮帛其天子之欤天子之六命此虽不言然言其卿六命则在其中皮帛者以束帛加虎豹之皮也天子之六命上公之四命六命之所执者虎皮也四命之所执者豹皮也若夫诸侯之适子未誓者继子男亦不纯乎子男也公之视小国之君亦不纯乎小国之君也此又见周公制法之意春秋桓九年曹伯使其世子射姑来朝左氏以为賔之以上卿为礼是不纯乎子男明矣行人之职云凡大国之执皮帛以继小国之君出入三积不问一劳朝位当车前不交傧庙中无相以酒礼之是不纯乎小国之君也明矣<br />
　　公之四命以皮帛眡小国之君其卿三命其大夫再命其士壹命其宫室车旗衣服礼仪各眡其命之数侯伯之卿大夫士亦如之子男之卿再命其大夫壹命其士不命其宫室车旗衣服礼仪各眡其命之数<br />
　　郑锷曰上公为至尊其国得以立所以相之犹汉时所立诸侯王之相自一命之士推而上之士惟一命大夫再命卿三命故四命四命盖比天子之大夫名同天子之位比天子之大夫名虽同而位不同此所以有天子诸侯之臣之别也执皮帛者见其德足以衣被乎人而文足以炳蔚乎外其礼仪则如子男者天子之大夫出封则为子男公之比天子之大夫故得以视子男之君左传谓列国之卿当小国之君正谓是【○郑康成曰视小国之君列于卿大夫之位而礼如子男】○易氏曰公之四命则上同乎天子之大夫执皮帛以眡小国之君则又上同乎天子之然天子之执帛而加虎皮大国之执帛而加豹皮此其辨【○王昭禹曰王之与公之皆谓之以其特立而无朋其德则同其执皮帛以眡小国之君固其冝也】○王昭禹曰上公九命则其臣命之隆者不得等其君命之半故四命而巳卿次于故三命大夫次于卿故再命士又次于大夫故一命侯伯之君与公异命其卿大夫士之命与公同者盖自其君之命数为之降数公九命而有四命之侯伯不得设故进其三命之卿与上公之卿同焉以其臣命之隆者不得等其君命之半则进侯伯之臣与公之卿大夫士同命亦可致其劝而无嫌矣【○郑锷曰余考春秋成三年晋使荀庚卫使孙良夫来聘公以为中行伯之位在三孙子之位为上卿疑其所先而臧宣叔曰次国之上卿当大国之中中当其下下当其上大夫小国之卿当大国之下卿中当其上大夫下当其下大夫上下如是古之制以宣叔之言观之则次国之上卿只可当大国之中卿是则侯伯之卿不得以比公侯之卿乃与兴命之文不合盖典命言其命之数相同宣伯所言者论其位之相当其命则同而位则降等此其所以异也】○王氏详说曰王制次国之卿与大国之卿异今侯伯之卿大夫士亦如之盖王制所言夏商制夏商上国无其卿不得不与次国异周之上国有次国无是降于大国一等矣卿大夫士之命一同者亦无复嫌于其间也<br />

                    <br>
                        　　郑锷曰其卿三命比天子之上士其大夫再命比天子之中士其士一命比天子之下士宫室车旗衣服之类各从其命数为之等降以其未有国家故不言国家侯伯之国无惟有卿大夫其命与其礼仪之类皆视其命数为之制小国之卿再命比天子之中士大夫一命比天子之下士其士不命则其君所自辟除说者谓再命之卿一命之大夫其宫室车旗之类固有可眡之命乃若不命之士将安所眡耶余谓其君所辟除亦得比附一命之士以为之仪而略减杀也盖不依一命之士则宫室车旗之类无所取法殆将与庶人未仕者等矣先王之制命数视其国之小大而已<br />
　　緫论<br />
　　林椅曰诸侯有五仪而命数止有九七五三等诸臣五等而八六四三二一乃有六等盖公侯伯子男皆命为之非叠其命而得至焉者若士至大夫则有累其命而为之者矣故诸臣言等自五命以上则同于子男矣故侯伯子男各言仪<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　周礼订义卷三十五<br />
　　钦定四库全书<br />
　　周礼订义卷三十六　　　宋　王与之　撰<br />
　　司服中士二人府二人史一人胥一人徒十人<br />
　　陈君举曰司服掌王及命夫之服弁师掌其弁冕而皮枲丝屦皆藏于天府之属既成而颁盖冢宰制国用宗伯受之以共服御汉初有御府令掌御衣服东西织室亦有令皆属少府费悉出于禁钱不以调大司农齐三服官亦主作服输不过十笥其后寖侈○又曰典瑞典命司服凡士六人巾车典路车仆司常凡大夫二人士四十二人节瑞命数服饰车旗之用所以表尊卑而寓之数皆典礼之大者秦制车乗主于太仆符玺属于少府瑞止玺印佩止绶襚衣服车旗之章亦多依戎事务使利便凡古所以辨班服之等悉阔畧不讲其存者非文具则徒法也非所以为礼汉因不改于是数者分于有司而太常特为仪官不与政通矣自北齐置主爵后为司封则秩命归于吏部自魏晋置驾部则车舆归于兵部自隋置中监尚辇又别领于内省至此并汉失之奚暇治礼耶<br />
　　掌王之吉凶衣服辨其名物与其用事<br />
　　郑锷曰王之吉服九自大裘至冕冕服六自韦弁至冠弁弁服三所谓皮弁素积衣素裳缁衣端緫而言之皆曰吉服自服弁服至弁绖是之谓凶服吉则以文饰为主凶则以质素为尚皆欲其称事称情而巳司服辨其名物与其用事或以祭或以朝或以甸或以吊非徒以章身为观美也其被服以行礼则有不易之理人之观之也亦知其尊卑之差此所以贵其辨○易氏曰自王以下皆有吉凶衣服者礼自王始<br />
　　王之吉服祀昊天上帝则服大裘而冕祀五帝亦如之郑锷曰祭祀以致福福者事之至吉六冕之服谓之吉盖专服以祭也<br />
　　愚案天帝义巳见大宗伯<br />
　　郑锷曰羔裘无经纬之文而有纯一之质无绣绘之巧而有自然之体其色纯乎黑则以象道其物能致恭则以象礼不谓之羔裘而谓之大者惟天体为甚大故以名祀天之裘所以象其体也惟大裘之上袭之以衮故记衮谓之被言被之于其上且祀天冝尚质反被以衮盖陶匏藁秸圆丘埽地虽主乎质镇圭之缫以借龙旗之日月四圭有邸六变之乐又主乎文内尽质外尽文以尽事天之道【○陆氏曰先王祀天以冬至之日为正而裘又服之本也故取大裘以名之然裘之上未尝无衣而衣之下未有不用裘】凡冕之制版广八寸长倍之前贠后方后仰前俛饰之以布上下朱贠其前而俛之向明与物交之义方其后而仰之向晦与物藏之义上以象天道之升下纁以象地道之降名之曰冕言当俛以致恭之意<br />
　　易氏曰王之吉服六自衮冕而下皆有章数惟大裘无章以黒羔皮为之冕即冠无旒之冕【○愚案此乃注防图说或以服既同冕岂曰无旒】是冕与裘之尚乎质也然司裘以大裘为祀天之服此则言祀昊天上帝而兼及五帝者天道尚质其用一而巳若衮冕以下之五冕则人道以文为贵○郑锷曰五帝虽天之佐而与天同体故祀之服亦可得而同四圭有邸奏黄钟歌大吕舞云门其玉其乐皆同其服何疑之有<br />
　　享先王则衮冕<br />
　　郑司农曰衮卷龙衣也○郑锷曰衮之为言卷也画升降二龙龙之为物变化卷舒无常王者之德造化如之故服之以致享然衮服自龙始其章九【○杨炯曰衮之衣五章裳四章凡九也衣法天数竒裳法地数偶也】不用十二章享之何耶盖凡奉祭之服从尸之所服周之先王追王也其尸服衮故王亦服衮以享之<br />
　　刘执中曰书称舜曰予欲观古人之象日月星辰山龙华虫作防宗藻火粉米黼黻絺绣以五采彰施于五色作服汝明舜而欲观乎古则衣裳之章十有二其来逺矣周之礼乐因于虞夏者众矣郑康成见司常之职云日月为常则谓周人以日月星辰画于旌旗而冕服九章登龙于山登火于宗非也且交龙为旂周之衣不去其龙矣熊虎为旗周之裳不去其虎蜼矣何独日月为常而去衣章日月星辰乎案周礼典命之职上公九命为伯其国家宫室车旗衣服礼仪皆以九为节则其衣裳九章推而上之天子衮冕十有二章明矣所谓登龙于山登火于宗彞上公之服也日月之合为朔十有二朔而嵗成天之道也天子代天以施德生物故衣裳旂常皆有十二为数日以象其阳德发生万物月以象其隂德养成万物星辰以象其经纬以象四时龙以象其变化以配天山以象其生植以配地雉以象其耿介文明之美火以象其光辉化物之功【○陈君举曰变化不测而致其神之用者莫如龙崇髙不移而立其仁之体者莫如山文明有体而致其礼之文者莫如华虫此皆德之上者故防之于衣】宗彞以象其芬芳事上之诚藻以象其仁物达于幽潜粉米以象其粒民徧于天下黼以象其断割以建中黻以象其背拂于非义【○陈君举曰宗彞宗庙之器其象之有虎所以致其义象之有蜼所以象其智作于物所以昭孝柔顺清洁可以荐羞者莫如藻昭明齐肃可以烹餁者莫如火米足以飬人而为粉则其利散而均黼足以立断而又有黻则既断而能辨此皆德之下者也故絺绣于裳】缋于衣者六德焕于外而心不有其功绣于裳者六行根于中而进退不能忘公侯而下其章数降杀以两天子之德犹天之覆物是以日月星辰三章髙邈在上非人臣之可及也冕者言以为衣与王衣同而无衣饰也裳则刺纁而巳王祀昊天上帝则大裘而冕祀五帝亦如之至敬无文以事天享先王则衮冕者继先王之志者必有为以嗣其德不可以言达作十有二章以象其德服以事之而巳【○陈氏曰山龙而降始山终黻终始东北也何者山居东北冬春交也龙春也华虫夏也虎秋也蜼冬也周而复始则藻春也火夏也粉米中央土也黼秋冬交也黻冬春交也龙与华虫阳之阳也故绘而在衣虎与蜼阳之隂也故绣而在裳古者合三辰而在服备十二章以则天数故章与四时相顺】<br />
　　陈君举曰衮冕自龙而下九章之服享先王则服之鷩冕自华虫以下七章之服享先公飨射则服之毳冕自宗彞以下五章之服祀四望山川则服之絺冕自粉米而下三章之服祭社稷五祀则服之冕则黼而巳一章之服祭羣小祀则服之夫衣服之间既又贵乎文矣而降杀以两凡以为尊卑之等也尊卑之等既见于所服以祭祀则章天下之有德者亦不可不为之等故公之服侯伯之服推之至卿大夫士莫不各视其命之数者凡以辨之○窦氏曰衮冕十二旒鷩冕九旒毳冕七旒絺冕五旒冕三旒<br />
　　享先公飨射则鷩冕<br />
　　郑康成曰先公谓后稷之后大王之前不窋至诸盩○王昭禹曰以周之祖庙考之先公尊于先王而所服止于鷩冕祭亦各以其服授尸尸服如是王服衮以临之非所以为敬故不敢<br />
　　愚案经中既说王之吉服下面开说六冕则知尸既服此王亦当服此所谓体物而不可遗也<br />
　　郑康成曰享射享食賔客与诸侯射也【○贾氏曰享食则大行人上公三享三食之等但享食在庙故亦服鷩冕与诸侯射者此大射在西郊虞庠之中亦服鷩冕若燕射在寝则朝服賔射在朝则皮弁服也】鷩画以雉谓华虫也【○陆氏曰雉之为物五色备而成章故谓之夏翟亦曰华虫犹中国谓之夏亦谓之华一名鷩也司服七章之服谓之鷩冕者则其名也】其衣三章裳四章凡七○郑锷曰鷩冕无山龙其服自华虫以下以为章则曰华虫以名服则曰鷩冕盖章取其五采之着冕即实以名之也享射接以粲然之文所以取于华虫<br />
　　祀四望山川则毳冕<br />
　　郑康成曰毳画虎蜼谓宗彞【或问荆公宗象孝象者奚取于虎蜼公曰虎义也蜼知也义以制事知以察物然后可以保宗庙故取于虎蜼】其衣三章裳二章凡五○郑锷曰毳冕虎蜼二物不可以偏言以其皆毛物故因名曰毳虎西方之义兽蜼遇雨则以其尾塞鼻兽之有智者二者皆山林之物故服之以祭四望山川而祀四渎亦服之者以山川通气故也○王氏详说曰四望山川国之阻固以扞御于外者故以虎蜼之服<br />
　　祭社稷五祀则希冕<br />
　　郑康成曰希刺粉米无画也其衣一章裳二章凡三○郑锷曰希冕唯有粉米黼黻三章其章为罕故其字用希本又作絺字粉米两物共为一章言粉其米以为章其在裳则当绣及为三章之首则当画以在衣不可绣也【○贾氏曰衣是阳应画今希冕三章在裳者自然刺绣但粉米不可画之物今虽在衣亦刺之不变故得希名故郑特言粉米然则毳冕之粉米亦刺之也】粉米养人之物社稷者土谷之养人者也五祀之神则能平五行之政亦有功利以生人者也故祭则同服【○王氏详说曰五祀春戸夏灶季夏中霤秋门冬行】或谓絺为细葛布上刺绣布岂可绣哉或谓其字音萧萧者缝也凡冕服皆衣纁裳冕惟有黻之一章刺于裳而巳其衣无章但见其色<br />
　　黄氏曰宗伯序社稷五祀先于五岳司服序四望山川先于社稷祭之秩当如宗伯司服自以服为序地祭以社稷见不别出则方泽不服大裘矣诸儒纷纷盖未尝攷先王制祀之义【○郑锷曰社稷五祀五岳同于血祭此则用七章之服以祀四望山川又用五章之服以祭社稷五祀盖此言山川在社稷之上殆非丘陵坟衍之山川也指四望之山川耳何则丘陵坟衍之山川当比羣小祀以冕祭之不当处社稷之上观祀五帝享先王祭社稷祭羣小祀而独于四望山川之祭谓之祀四望山川则其尊可知】<br />
　　祭羣小祀则冕<br />
　　郑锷曰羣小祀者以天神言之司中司命风师雨师之类以地神言之则林泽坟衍四方百物之类者至幽之色其理则妙而不可知小神在天地间固有功矣亦不可一一而指名之故服冕以祀衣既无章裳乃有黻取其两已相背之形有万物分辨之义【○郑康成曰者衣无文裳刺黻而已是以谓焉】<br />
　　郑康成曰六服同冕者首饰尊也【○郑锷曰首饰尊而在上为上之道欲其不二】<br />
　　愚案四望以下等祀其服若是分辨者盖王者不以尊服临卑将敬神以安其心也<br />
　　郑敬仲曰尝闻诸儒之论以为章服之中羔也龙也鷩也虎也蜼也皆取诸物羔为大裘不名曰羔盖大裘以道言之尊天神鷩言其名则衮冝曰龙毳冝曰虎蜼而皆不言者盖龙变化无方没其名者所以见神虎蜼二物不可以偏名也然虎蜼曰毳则鷩冝曰羽龙冝曰鳞亦不言者盖鳞物不止于龙羽物不止于鷩虎蜼俱为毳物故也若夫宗庙彞器有鸡有鸟有斚有黄独取虎蜼为说先儒谅必有所传<br />
　　凡兵事韦弁服<br />
　　王氏详说曰王吉服九其六用于祭祀其三用于兵田眡朝六服不同同于用冕三服不同同于用弁所以尊首饰郑锷曰韦弁服者爵弁也康成引左氏韎韦之跗注为证韎者染赤色以赤色之韦为弁亦服赤色之衣裳【○李嘉防曰兵不可变故上下之色如一】礼图画爵弁其制如冕但无旒为异陆佃以谓弁如两手相合冕而俛则弁之首举矣王安石曰韦弁违物性而制之质而巳其染赤为之则以宣布着尽为义儒者皆以为赤色多矣诗曰韎韐有奭以作六师正谓兵服赤色兵事之弁周韦则皮之巳熟者其性柔顺师众以顺为武也赤者南方色火烈不可向迩其威赫然故以赤为服也<br />
　　眡朝则皮弁服<br />
　　郑锷曰皮弁服用白鹿皮以为弁言皮则其毛存也上古未有布帛衣其羽皮毛有文皮其质视朝之礼以文质两全为尚鹿之为物能求其类【○李嘉防曰鹿羣居则环其角以外乡食则鸣以呼其羣诗之燕羣臣嘉賔取诸鹿鸣亦此也】以是为服见君臣类聚之意其服则十五升白布积素以为裳色白以存太古之质先儒谓弁服三其一皮弁素积天子有三朝外朝二内朝一皆用皮弁【○王氏详说曰皮弁视朝视外朝也杂记曰朝服十五弁郊特牲云三王共皮弁素积是巳若乃内服端也玉藻云卒食端而居则又非皮弁】说者谓缁衣羔裘此朝服之衣羔裘冠不以吊此朝服之冠皮弁素积又为视朝之服何也余闻诸儒之说皮弁素积者天子视朝之服如郷党云必朝服而朝东首加朝服朝服立阼阶皆非皮弁服也故既夕礼云乗车载皮弁道车载朝服玉藻云天子皮弁以日视朝遂以食诸侯皮弁以听朔于太庙朝服以日视朝于内又朝服以食盖诸侯皮弁以听朔于太庙礼毕而后改服以朝羣臣羣臣亦朝服以朝之是皆缁衣冠之朝服皮弁之朝服天子视朝之服为诸侯听朔之服诸侯听朔之服为天子田猎之服降杀之礼冝然天子之皮弁视朝之服以白布其后大夫僭之故玉藻云朝服之以缟自季康子始然天子之皮弁与朝服对言之则曰皮弁若离而言之亦谓之朝服可也陆佃云皮弁一名綦弁皮言物綦言色<br />
　　凡甸冠弁服<br />
　　郑康成曰甸田猎○郑锷曰田不言韦不言皮但曰冠盖承皮弁之下以皮为冠也服则与服皮弁之服同皮弁白布衣冠弁缁布衣此其别也【○李嘉防曰甸亦兵事也不服韦弁而服冠弁者弁则髙广冠则低小便　于撃刺射猎也王氏曰甸方习武未有事故尚】冠弁服者康成以为委貌即冠也【郊特牲曰委安所以安正容貌】以形言曰委貌以色言曰冠礼图谓朝服之冠与士之端大夫之冠诸侯之冠弁此三冠与天子委貌形制相同其服则缁布衣亦积素以为裳【即注说○贾氏曰士冠礼云主人冠朝服缁带素韠注云衣不言色者衣与冠同色裳又与韠同色是其朝服缁布衣亦如皮弁素积以为裳】此即诸侯视朝之服而王于田猎则服之岂非以田者习武事而未用欤陆佃谓冠弁服者亦弁也左传衞献公射鸿于囿孙子寗惠子从之不释皮冠而与之言又云皮冠以招虞人此田事服弁服之证说者又以为皮冠乃冠弁也○王氏详说曰郊特牲曰委貌周道也章甫商道也毋追夏后氏之道也委貌即端也冠则冠弁也冠朱组缨为天子之冠冠丹组缨为诸侯之齐冠冠綦组缨为士之齐冠冠之用广矣此冠弁用于田猎者其冠缁衣素积欤<br />

                    <br>
                        　　易氏曰兵田之弁有时用之惟皮弁乃日视朝之礼故夏官弁师专言皮弁之制防五采玉璂象邸玉笄此王之皮弁韦弁冠弁虽弁师不载考其制与皮弁防有损益知皮弁朝服素积以为裳则冠弁韦弁之服可推【○王氏详说曰士冠礼云主人冠朝服缁带素韠是已然韦弁惟用于兵事皮弁不止于眡朝冠弁不止于田猎但以大者言之案玉藻之制天子冕听朔诸侯则以冕祭天子皮弁视朝诸侯则以皮弁听朔天子端而居诸侯则以端视朝冠端大同小异冠缁布衣皆有正幅为端则同但易其裳】<br />
　　凡凶事服弁服<br />
　　郑康成曰服弁丧冠也其服斩衰齐衰<br />
　　凡吊事弁绖服<br />
　　郑康成曰论语曰羔裘冠不以吊弁绖者如爵弁而素加环绖【○贾氏曰爵弁之形以木为体广八寸以三十升布染为爵头色赤多黒少今为弁绖之弁其体亦然但不用爵色之布用素为之】<br />
　　凡丧为天王斩衰为王后齐衰<br />
　　易氏曰经书天王惟于此丧事一见之与春秋书天王崩同意谨终之义也天王有父道王后有母道诸侯羣臣为服亦犹人子之为父母服也<br />
　　王为三公六卿锡衰为诸侯缌衰为大夫士疑衰其首服皆弁绖<br />
　　郑康成曰君为臣服吊服也○郑司农曰锡麻之滑易者十五升去其半有事其布无事其缕缌亦十五升去其半有事其缕无事其布【○贾氏曰郑注丧服皆破升为登布八十缕为登登成也今云十五升则一千二百缕去其半则六百缕云有事其缕其布者皆以水濯治去其垢也】郑康成曰疑言拟也拟于吉【○贾氏曰拟于吉者吉服十五升今疑衰十四升少一升而已】<br />
　　易氏曰父母于子亦有服故王于诸侯羣臣则有锡衰缌衰疑衰之差然至尊不可以服言其首服皆加弁绖既葬除之<br />
　　大札大荒大烖素服<br />
　　郑康成曰大札疫病大荒饥馑大烖水火为害君臣素服缟冠若晋伯宗哭梁山之崩○易氏曰素服如丧礼恐惧修省之意与膳夫言不举之意同<br />
　　公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服<br />
　　王昭禹曰凡诸侯之服各其命之数○郑锷曰上公九命服衮其章九王亦被衮何为公与王同余谓学经者当因经文求先王之制不当信传注以害先王之制日月星辰登于旌旗王与公同服九章之衮者其说出于郑康成六经无见也自后诸儒莫敢辨正今以此经文质之其理自明且男子之服自三章之毳冕而下如侯伯则上不服鷩冕可知侯伯之服自五章之鷩冕而下如公则上不服衮冕可知公之服自衮冕而下如王则其上不服日月星辰可知经文谓自衮冕而下如王之服则衮冕而上之章非日月星辰而何有日月星辰则王服十二章明矣若夫同服九章非惟君臣无别又且与经文之言不合且天子之尊国十二门旗十二斿马十二闲圭尺二寸冕十二旒礼物十二牢其所以取灋于天之大数者非一何独于祭则执尺二寸之圭垂十二旒之玉而衣九章之服以临之必不然矣○林椅曰九服者上得通乎下下不得僭乎上<br />
　　之服自希冕而下如子男之服卿大夫之服自冕而下如之服<br />
　　郑锷曰天子之六命与子男同五章之服此言之服自希冕而下如子男之服其服则三章是指诸侯之四命之服三章盖其冕四斿缨四就则从其命数也天子之卿六命大夫四命卿与同大夫与诸侯之同三章此言卿大夫冕则指诸侯之卿大夫故服一章之冕衣纁裳盖大国卿虽三命大夫虽再命惟与王之上士中士同尔【○王氏详说曰郑意以为其爵同则同于希冕其爵同卿大夫则同于冕其爵同士则同于皮弁但所谓章者据大章而言别有小章则依其命数此六命之与四命之三命之卿与再命之卿所以异也虽其说无所经见然以执皮帛言之则可知矣天子之皮帛公之亦皮帛所以异者虎豹】<br />
　　其凶服加以大功小功<br />
　　郑康成曰丧服天子诸侯齐斩卿大夫加以大功小功士亦如之又加缌<br />
　　郑锷曰天子诸侯自旁期以上皆絶而不服盖位尊势重彼固不敢以戚戚于君此亦以义而断恩惟卿大夫加以此则自而上不服大功小功<br />
　　士之服自皮弁而下如大夫之服<br />
　　郑锷曰冕下有爵弁又有皮弁王之上士冕中士爵弁下士皮弁故诸侯之士自皮弁为首欲其引类聚朝又欲文质相须之意自皮弁下更有冠服与大夫同<br />
　　王昭禹曰公侯之士同一命子男之士不命其服无章数其首服以皮弁故曰自皮弁而下如大夫之服则衣纁裳然典命不言王之士以理推之公侯伯之士皆一命则王之上士三命中士再命下士一命三命再命之士其服当同于一章之冕则一命之士亦服皮弁矣<br />
　　其凶服亦如之<br />
　　郑锷曰亦有大功小功也○黄氏曰大夫凶服有大功小功无缌与丧服经传不同或曰丧服经传孔氏礼也<br />
　　其齐服有端素端<br />
　　郑锷曰自公之服以下皆言其助祭与朝王之服此则言其齐服自公以下至士之齐服吉齐则端凶齐则素端吉以衣凶以素衣皆谓之端言其幅之正也自公而下与士皆同盖士之衣袂皆二尺二寸而属幅是广袤等其袪一尺二寸大夫以上则侈之而巳侈之者盖半而益一焉半而益一则其袂三尺三寸袪一尺八寸此所以异焉祭将以交于鬼神北方之色幽隂之极而道之所存也惟极乎至幽而交之以道则神可得而事故齐用端衣幅之端则心之端见于衣【○陈氏曰古者端衣或施于冕或施于冠如乐记魏文侯端冕而听古乐此施于冕者也刘定公曰吾端委以治民董安于曰臣端委以随宰夫此施于冠者也】<br />
　　凡大祭祀大賔客共其衣服而奉之<br />
　　郑康成曰奉犹送也送之于王所○王昭禹曰共王以衣服又奉其事也<br />
　　大丧共其复衣服敛衣服奠衣服廞衣服皆掌其陈序贾氏曰复衣服谓始死招防复魄之服杂记云复者升屋西上则皆依命数天子十二人诸侯九人七人五人大夫士亦依命数<br />
　　郑康成曰奠衣服今坐上防衣【○贾氏曰守祧职云遗衣服藏焉郑云大敛之余也至祭祀之时则出而陈于座上此奠衣服也】廞衣服所藏于椁中【○贾氏曰此则明器之衣服亦沽而小者也】<br />
　　王昭禹曰所陈衣服皆有先后之序司服则掌其所陈序<br />
　　典祀中士二人下士四人府二人史二人胥四人徒四十人<br />
　　薛平仲曰天地神之位则兆于四郊宗庙昭穆之列有祧于外庙者兆于四郊者其坛壝之地人情之所易忽祧于外庙者其世数之踈人情之所易畧有典祀以掌外祀之兆守有守祧以掌先王先公之庙祧外焉兆守谨于四郊内焉庙祧谨于宗庙礼之大本在是<br />
　　掌外祀之兆守皆有域掌其禁令<br />
　　王昭禹曰外祀国外之祀若小宗伯所谓祀五帝于四郊四望四类亦如之兆山川丘陵坟衍各因其方是也兆谓之坛兆守谓守其兆域凡国外之祀为之兆守者皆有茔域故也○郑锷曰其兆之外皆有茔域典祀则掌其禁制灋令盖求神于此而不严为之禁则人或敢渫神不顾享矣<br />
　　若以时祭祀则帅其属而脩除徴役于司而役之郑锷曰言祭言祀尊者当祀卑者当祭<br />
　　郑康成曰属其属胥徒也脩除芟埽之徴召也【○李嘉防曰外祀不在四郊之内祭时脩除则脩除有时不慢于神亦不渎于神】役之作使之郑锷曰当祭祀之时则脩除其兆之坛域草之荒塞帅其属之下士二人共掌而所役之人则徴诸秋官之司盖司隷有徒二百人以给劳辱之事○李嘉防曰役于司则不劳民崇祀<br />
　　及祭帅其属而守其厉禁而跸之<br />
　　郑锷曰及祭殆人君躬出郊而有事于兆域之时乎○王昭禹曰厉禁谓藩厉禁止之地跸所以止行者将祭帅其属则以脩治为事而致其洁及祭帅其属则以禁止为事而致其严此先王所以事天地神之义<br />
　　守祧奄八人女祧每庙二人奚四人<br />
　　愚案祧字见小宗伯<br />
　　张氏曰周有百世不毁之祖三昭三穆四为亲庙二为文武二世室并始祖而七诸侯无二祧一昭一穆○贾氏曰七庙通姜嫄为八庙庙一人故奄八人王昭禹曰逺庙为祧守庙祧而名之曰守祧言祧则庙可知【○郑锷曰祧之为言乃国家基业兆于此其神巳逺超而去也】○陈氏曰庙所以象生之有庙寝所以象生之有寝建之观门之内不敢逺其亲位之观门之左不忍死其亲家语曰天子七庙诸侯五庙自虞至周所不变故虞书禋于六宗以见太祖周官守祧八人以兼姜嫄之宫则虞周七庙可知【○张氏曰守祧先公之迁主藏于后稷之庙疑诸侯无祧庙亦藏之于始祖之庙】<br />
　　掌守先王先公之庙祧其遗衣服藏焉<br />
　　项氏曰庙谓太祖及三昭三穆之庙祧则逺祖先公则祧于后稷之庙【○郑司农曰此王者之宫而有先公谓大王以前为诸侯】○郑康成曰遗衣服大敛之余<br />
　　王昭禹曰守祧掌守先王先公之庙祧其余衣服藏焉岂特以其常服之衣服为不可防而忘亦所以示其体物不遗之意<br />
　　若将祭祀则各以其服授尸<br />
　　王氏曰其遗衣服藏于庙祧若将祭祀则各以其服授尸所以依神<br />
　　王昭禹曰尸服享先王则衮冕享先公则鷩冕所谓各以其服授尸盖以其所服各有称也○郑康成曰尸当服卒者之上服以象生时○程氏曰古人祭祀用尸极有意人之防气既散必求其类而依之人与人既为类骨肉又为一家之类已与尸各既心齐洁至诚相通以此求神冝其享之后世直以尊卑之势遂不肯行<br />
　　其庙则有司脩除之其祧则守祧黝垩之<br />
　　郑康成曰庙祭此庙也祧祭迁主○王昭禹曰庙则近而亲祧则逺而踈曰考庙曰王考庙曰皇考庙曰显考庙曰祖考庙皆月祭之逺庙为祧享尝乃止故守祧黝垩之而已○孙氏曰先王之礼降杀有渐其间五庙则有司脩除之即仆掌五寝埽除粪洒之事属乎夏官者二祧之礼杀矣委之守祧黝垩而已【○李嘉防曰女祧与奚可黝垩否盖黝垩者常令其新洁非自为之主掌其黝垩之事耳】<br />
　　郑司农曰黝读为幽幽黒也垩白也尔雅曰地谓之黝墙谓之垩<br />
　　郑康成曰脩除黝垩互言之有司常主脩除守祧常主黝垩<br />
　　既祭则藏其隋与其服<br />
　　郑康成曰隋尸所祭肺脊黍稷之属藏之以依神【○贾氏曰案特牲少牢及曾子问皆有隋祭之事特牲礼祝命挼祭尸取菹防于醢祭于豆间佐食取黍稷肺祭授尸尸祭之注云肺祭刌　　　肺是其隋者彼不言脊此言脊似误】○王昭禹曰其隋则埋以藏之○【王氏曰隋肉谓之隋隋盖尸祭之余易氏曰藏其隋则埋于西阶之东】其服则藏于庙祧亦以明神所依也<br />
<br />
<br />
<br />
<br />
<br />
<br />
<br />
　　周礼订义卷三十六<br />
　　钦定四库全书<br />
　　周礼订义卷三十七　　　宋　王与之　撰<br />
　　世妇每宫卿二人下大夫四人中士八人女府二人女史二人奚十有六人<br />
　　愚案世妇在天官者是内命妇即二十七世妇之数在春官者是外命妇乃在朝六卿之妻或谓以卿为世妇非也既以妇言安得以卿为之然每宫卿二人者妇人无爵从其夫之爵其夫曰卿其妻为世妇者亦以卿之爵称之观其职曰凡内事有达于外官者世妇掌之必是因王后有祭祀賔客之礼事在外者非内人之所可与临时而设此职主此礼耳所以属于礼官<br />
　　薛平仲曰春官世妇则主六宫之礼者也官以世妇名葢礼行于六宫之世妇则世妇以賛九嫔九嫔以賛夫人夫人以賛王后事固有所由始故其官每宫卿二人下大夫四人中士八人以主其礼于外而奔走往来于其间事有闗于六宫之人是以女府女史女奚有非府史胥徒之比世儒谓皆奄人居之若内小臣之奄上士殆不然先王于内小臣之用奄如将槩谓之奄恐后世无复以徳选如将直谓之上士又恐后世以外官充之命曰奄上士必奄人有上士之徳者其为后世之防严矣况为卿为大夫而可以奄人居之乎特未攷夫主礼于外不能不以奄人为解○王氏详説曰后宫之官内宰以下大夫为之视王之宰夫世妇以卿为之视王之小宰列内宰于天官列世妇于春官者以世妇所掌不止后宫之事而及于内外宗耳<br />
　　掌女宫之宿戒及祭祀比其具<br />
　　郑康成曰女宫刑女给宫中事者宿戒当给事豫告之斋戒也比次也具所濯摡及粢盛之爨○郑锷曰天官世妇祭之日涖陈女宫之具涖陈在彼而校比之在此也<br />
　　诏王后之礼事<br />
　　郑康成曰荐彻之节○郑锷曰世妇诏之于外内小臣诏之于内诏告之以其时之早晚【○王昭禹曰内宰诏后礼乐之仪则见于周旋动容者也世妇诏王后之礼事则祼献荐彻之节也非特仪而已内小臣摈诏后之礼事其诏葢始于世妇内小臣又从而摈焉】<br />
　　帅六宫之人共齍盛<br />
　　王氏详説曰齍盛之奉虽出于帝借献其种者六宫之人帅女宫而濯摡为粢盛者又二十七世妇之事则其共之者非六宫之人其谁欤<br />
　　王昭禹曰辨六齍之名物与其用使六宫之人共奉之者小宗伯世妇则帅之而已○郑锷曰天官世妇言帅女宫濯摡为齍盛所帅者刑女耳为之于未共之前此所帅者六宫之人共之于正祭之日<br />
　　相外内宗之礼事<br />
　　郑锷曰皆佐后于奉祭之时世妇相之使无失礼<br />
　　大賔客之飨食亦如之<br />
　　贾氏曰王后亦有助王礼賔之灋故内宰凡賔客之祼献瑶爵皆賛○郑锷曰比之帅之诏之相之皆如祭祀焉<br />
　　大丧比外内命妇之朝莫哭不敬者而苛罚之<br />
　　王昭禹曰肆师大丧令外内命妇序哭世妇则比其已哭者○郑康成曰苛谴也<br />
　　凡王后有事于妇人则诏相<br />
　　黄氏曰王于诸臣有拜王后于妇人亦有当拜者世妇诏相恐失其节○王昭禹曰王后有事于妇人唯大丧而已丧大记曰夫人亦拜公夫人于堂上世妇则以言诏之以事相之<br />
　　凡内事有达于外官者世妇掌之<br />
　　郑康成曰主通之使相共授○郑锷曰世妇朝臣也兼统内官之事故可以通内外之令内事与外官相联而外官所当供备者则世妇为之传达○黄氏曰世妇掌之葢得纠正之也后事则授内小臣使达之王氏详説曰妇人不预外政而内竖掌内外之通令世妇内事有达于外官葢不能无好事于四方亦不能无好令于卿大夫但女谒不行耳<br />
　　总论<br />
　　郑锷曰先王于六宫之人既有小宰又有内宰又立世妇之官掌之如是其严葢小宰内宰治其政以整齐于内世妇掌其礼以诏相于外<br />
　　内宗凡内女之有爵者<br />
　　郑锷曰内宗无数凡内女之有爵者皆谓之内宗以其与王同宗故掌宗庙之祭祀○陈君举曰富贵骄人自然之势女子生于王族乘势以轻其家者多矣故以内女为内宗外女为外宗列于礼官之属其职在礼观后之事宗庙则知所以顺乎舅姑观后之享同姓则知所以和其室人观后之亚王祼献则知所以从其夫矣召南何彼秾矣美王姬之诗彼天子所生而若此况王同姓姑姊妹之女子乎所以为王化之基<br />

                    <br>
                        　　掌宗庙之祭祀荐加豆笾<br />
　　贾氏曰尸既食后亚献尸为加此时荐之即醢人笾人加豆加笾之实○郑锷曰谓之加者加于九献之外九献为正献其他为之加爵故所荐之笾豆谓之加以象生时馈之有加其掌之也以助王之致孝享刘执中曰九嫔賛豆笾之荐彻内宗又賛九嫔<br />
　　及以乐彻则佐传豆笾<br />
　　郑康成曰佐传佐外宗○王昭禹曰卒食之礼以乐彻于造方其以乐彻豆笾则后传之内宗内宗传之外宗外宗传之有司迭相佐也○郑锷曰凡祭之始终皆用乐以致神之欢心周颂禘大祖歌雍以彻既祭而彻王后之职后彻而传之内宗佐之也<br />
　　賔客之飨食亦如之<br />
　　王昭禹曰彻豆亦如祭祀○郑锷曰其荐其佐皆然也<br />
　　王后有事则从<br />
　　王昭禹曰王后有事则从者则吉凶之事皆在焉<br />
　　大丧序哭者<br />
　　郑康成曰次序外内宗及命妇哭王○王昭禹曰序宫中之哭者<br />
　　哭诸侯亦如之<br />
　　贾氏曰此诸侯来朝薨于王国王为之缌衰者若檀弓云以爵弁纯衣哭诸侯谓薨于本国王遥哭之则妇人不哭妇人无外事<br />
　　王昭禹曰内宗亦为之序哭<br />
　　凡卿大夫之丧掌其吊临<br />
　　郑康成曰王后吊临诸侯而已是以言掌卿大夫云○王氏曰世妇言掌吊临于卿大夫之丧则王或使焉乃往内宗言凡卿大夫之丧掌其吊临则凡丧皆往亦同族故也<br />
　　外宗凡外女之有爵者<br />
　　郑康成曰外女王诸姑姊妹之女谓之外宗【○易氏曰王异姓之有爵者】<br />
　　陈君举曰案内外宗无人数恐是祭时旋立之官非常有也<br />
　　掌宗庙之祭祀佐王后荐玉豆眡豆笾及以乐彻亦如之<br />
　　贾氏曰凡王之豆笾皆玉饰之○郑锷曰内宗言加则外宗所佐者乃朝践馈食之节非惟佐王后荐之又当眡其实葢豆实醢人共之内宗又临视之及以乐彻则亦佐后○项氏曰外宗异姓之女踈于内宗故佐荐而已又掌眡豆笾之实其事详也<br />
　　王后以乐羞齍则賛<br />
　　郑康成曰賛犹佐也○贾氏曰羞进也齍黍稷也后进黍稷之时依乐以进賛者亦佐后进之○郑锷曰以乐羞齍与祼献亚献之时皆佐后【○刘执中曰佐九嫔也】<br />
　　凡王后之献亦如之<br />
　　郑康成曰献献酒于尸○刘执中曰谓朝践馈食酳尸后亚王为献也<br />
　　王后不与则賛宗伯<br />
　　郑康成曰后有故不与祭宗伯摄其事【○王昭禹曰大宗伯凡大祭祀王后不与则摄而荐豆笾彻谓此也】○刘氏曰賛之如賛后之礼<br />
　　小祭祀掌事<br />
　　郑康成曰小祭祀谓在宫中○贾氏曰宫中小祭祀则祭灋王立七祀七祀之中行中霤司命泰厉是外神后不与惟有门户灶而已○项氏曰宫中之祀与飨皆掌事<br />
　　賔客之事亦如之<br />
　　王昭禹曰内宗賔客之享食佐后传豆笾外宗賔客掌事如小祭祀之事则非特传豆笾之事凡賔客之事皆賛后<br />
　　大丧则叙外内朝莫哭者哭诸侯亦如之<br />
　　郑康成曰内内外宗及外命妇○贾氏曰若内命妇则九嫔叙之<br />
　　王氏曰内宗大丧序哭者则与宫中之哭者叙焉外宗叙内外朝莫哭者则叙内女外妇之序哭<br />
　　人下大夫二人中士四人府二人史四人胥十有二人徒百有二十人<br />
　　郑康成曰封土为丘垅象而为之<br />
　　薛平仲曰先王立礼经世使生有所养死有所藏礼而至于有所藏则礼道竭而人道毕矣故以严其丘封之制人则以施之诸侯卿大夫之贵墓以寓其哀慕之思墓大夫则以施之国人之众礼之所重莫加于此则以下大夫二人掌之然不得不可以为悦无财不可以为悦此又职丧之所由设也礼莫严于始尤严于终此又三官所以见于典礼之末也<br />
　　掌公墓之地辨其兆域而为之图先王之葬居中以昭穆为左右<br />
　　王昭禹曰谓之公墓之地则其地属于公而非私有之也自天子至于大夫士皆葬于此地人则掌焉○易氏曰君臣分守虽严义均休戚故葬同兆域○郑康成曰图谓画其地形及丘垅所处而藏之【○王昭禹曰葬者则依图授之地也】先王造茔者昭居左穆居右夹处东西吕氏曰周公薨成王葬于毕祔于文武从周家之兆域也○刘执中曰庙虽已毁而墓之昭穆不可迁也○王昭禹曰先王制为合族之礼非特施于生者至于死皆使之以类相从<br />
　　凡诸侯居左右以前卿大夫士居后各以其族<br />
　　郑康成曰子孙各就其所出王以尊卑处其前后而亦并昭穆<br />
　　贾氏曰诸侯卿大夫士谓上文先王子孙为畿内诸侯王朝卿大夫士死者则居先王前后之左右言居左右者若父为先王是昭则子为穆居右父是穆则子为昭居左为卿大夫居后亦然但昭穆不定故左右俱言谓一父之前后左右并有也各以其族者谓次第假令同昭穆兄当近王墓弟则逺王墓诸侯言左右卿大夫士各以其族互相通也<br />
　　凡死于兵者不入兆域<br />
　　郑康成曰战败无勇投诸茔外以罚之○王昭禹曰死政者既养其老而又享之所以劝之也凡死于兵者不入兆域所以绌之<br />
　　凡有功者居前<br />
　　郑康成曰居王墓之前处昭穆之中央○易氏曰既入兆域又居前列示劝而已【○黄氏曰诸侯居左右以前卿大夫居后有功者各居其前】<br />
　　以爵等为丘封之度与其树数<br />
　　郑康成曰别尊卑也王公曰丘诸臣曰封汉律曰列侯坟高四丈闗内侯以下至庶人各有差【○贾氏曰周礼丘封高下之数无文故郑以汉法况之案春秋纬天子坟高三仭树以松诸侯半之树以栢大夫八尺树以药草士四尺树以槐庶人无坟树以杨柳】<br />
　　王昭禹曰以昭穆为左右各以其族尚亲也凡死于兵者不入兆域尚徳也凡有功者居前尚功也以爵等为丘封之度与其树数尚贵也葢先王之所以治死者如此<br />
　　大丧既有日请度甫竁遂为之尸<br />
　　郑司农曰既有日既有葬日也○郑康成曰甫始也请量度所始竁之处地【○刘执中曰请度深广制度于冢宰而小宗伯莅之冢人甫始穿地以为竁】○郑司农曰始竁时祭以告后土冢人为之尸○王氏曰凡祭为尸皆取所祭之类故宗庙之尸则以其昭穆之同山林之尸则以山虞竁墓之尸则以冢人<br />
　　及竁以度为丘隧共丧之窆器<br />
　　郑康成曰隧羡道也度丘与羡道广袤所至【○贾氏曰左传晋文公请隧不许则天子有隧诸侯已下有羡道隧道则上有负土若郑庄公与母掘地隧而相见者也羡道上无负土然则隧与羡别而郑云隧羡道者对则异散则通】窆器下棺丰碑之属丧大记曰凡封用綍去碑负引君封以衡大夫以咸【○贾氏曰衡横也谓以木衡之于棺傍乃以绋系木下棺大夫卑不得以木横之直有棺傍咸耳以绋系之而下棺也】<br />
　　及葬言鸾车象人<br />
　　郑康成曰鸾车巾车所饰遣车也亦设鸾旗○贾氏曰先郑以象人谓以刍为人后郑不从者以上古有刍人至周不用而用象人则象人与刍灵别【○郑康成曰孔子谓为刍灵者善谓为俑者不仁非作象人者不殆于用生乎】○郑康成曰言犹语也语之者告当行若于生存者于是巾车行之【○刘执中曰将葬则语以饬戒之】<br />
　　及窆执斧以涖<br />
　　郑康成曰临下棺也○贾氏曰乡师职云执斧以涖匠师则此亦临匠师两官俱临者葬事大也<br />
　　遂入藏凶器<br />
　　郑康成曰凶器明器<br />
　　正墓位跸墓域守墓禁<br />
　　贾氏曰墓位即上文昭穆为左右是须正之使不失本位墓域即上文兆域谓四畔沟兆跸谓止行人不得近之　【王氏曰若墓大夫之廵墓厉也】○郑康成曰禁所以为茔限○贾氏曰谓禁制不得漫入○王氏曰若墓大夫居其中之室以守之<br />
　　凡祭墓为尸<br />
　　郑司农曰为尸冢人为尸【○郑康成曰祭墓为尸或祷祈焉】○王昭禹曰凡祭墓为尸非特甫竁为之尸○张氏曰墓祭非古也体魄则降知气在上故立之主以祀之以致其精神之极而谨藏其体魄以竭其深长之思此古人明于鬼神之情状而笃于孝爱之诚实者也然攷之周礼则有人之官凡祭于墓为尸是则成周之盛亦有祭于墓者虽非制礼之本经而出于人情之所不忍而于义理不至于甚害则先王亦从而许之其必立之尸者乃所以致其精神而示享之者非体魄之谓其为义抑精矣<br />
　　凡诸侯及诸臣葬于墓者授之兆为之跸均其禁贾氏曰上文惟见王及子孙之墓地不见同姓异姓诸侯之墓地故此经总见之若然此墓地旧有兆域今新死者随即授之○王氏曰授之兆则使之自竁窆均其禁则均其地守焉<br />
　　墓大夫下大夫二人中士八人府二人史四人胥二十人徒二百人<br />
　　郑康成曰墓冢茔之地孝子所思慕之处【○贾氏曰礼记云庶人不封不树故不言冢而言墓墓即葬地】○陈君举曰墓大夫徒二百人岂不多哉然邦墓地域禁令度数皆掌焉帅其属而廵墓厉居其中之室以守之与后世人自求地家自置守富则僭而不忌贫则窘而无所葬掘墓盗尸斩木之狱不絶于有司利害烦省异矣<br />
　　掌凡邦墓之地域为之图<br />
　　郑康成曰凡邦中之墓地万民所葬地<br />
　　令国民族葬而掌其禁令<br />
　　郑康成曰族葬各从其亲○黄氏曰司徒本俗联坟墓此独国民耳<br />
　　刘执中曰民遂其私而害先王丧凶之礼者以无禁令故也<br />
　　正其位掌其度数<br />
　　郑康成曰位谓昭穆也度数爵等之大小【○易氏曰度数多寡也○贾氏曰郑见有爵者谓本为庶人设墓其有子孙为卿大夫士则其葬不离父祖】<br />
　　使皆有私地域<br />
　　郑康成曰古者万民墓地同处分其地使各有区域得以族葬使相容<br />
　　凡争墓地者听其狱讼<br />
　　郑康成曰争墓地相侵区域○易氏曰听其争则族葬不至相犯<br />
　　帅其属而廵墓厉居其中之室以守之<br />
　　贾氏曰属者墓大夫帅下属官也○郑康成曰厉茔限遮列处【○贾氏曰墓大夫帅其属廵行遮列之处】○郑司农曰居其中之室有官寺在墓中【○贾氏曰万民墓地于族葬地中央为室万民各自守之】刘执中曰圣人父母其民生则富其衣食而教以仁义死则为之地域而守其丘树则为子孙者有不忠乎君而不服其教者乎<br />
　　职丧上士二人中士四人下士八人府二人史四人胥四人徒四十人<br />
　　郑康成曰职主也<br />
　　掌诸侯之丧及卿大夫士凡有爵者之丧以国之丧礼涖其禁令序其事<br />
　　王氏曰职丧上言诸侯下言卿大夫士乂言凡有爵者包三公矣○郑康成曰国之丧礼丧服士丧既夕士虞今存者其余则亡事谓小敛大敛葬也○刘执中曰凶丧之礼下达万民茍无主执以涖其事则有过中而僭于上者有不及于中而遗其亲者是以职丧掌之五服有制尊卑异仪殡敛虞祔祭禭含赠皆有定灋不可过不可不及<br />
　　凡国有司以王命有事焉则诏賛主人<br />
　　郑康成曰凡国有司有司从王国以王命往有事谓含禭赠赗之属诏賛者以告主人佐其受之○刘执中曰诏賛主人以礼拜命也<br />
　　凡其丧祭诏其号治其礼<br />
　　郑康成曰告以牲号齍号之属当以祝之【○贾氏曰先郑以号为谥号小宗伯云小丧赐谥读诔不在此故后郑不从谓若特牲少牢云柔毛刚鬛嘉荐普淖皆祝辞】<br />
　　凡公有司之所共职丧令之趣其事<br />
　　郑康成曰令令其当供物者给事之期也有司或言公或言国言国者由其君所来居其官曰公谓王遣使奉命有赠之物各从其官出职丧当催督也【○易氏曰凡公有司之所共者此谓在郷则乡之有司共其物在国则国之冇司共其物各有定制不待王命者则职丧以其制令之】<br />
　　愚案治其丧已见宰夫此则趣其事而已<br />
<br />
<br />
<br />
　　周礼订义卷三十七<br />
<经部,礼类,周礼之属,周礼订义><br />
　　钦定四库全书<br />
　　周礼订义卷三十八　　　宋　王与之　撰<br />
　　春官宗伯下<br />
　　大司乐中大夫二人乐师下大夫四人上士八人下士十有六人府四人史八人胥八人徒八十人<br />
　　郑康成曰大司乐乐官之长○王氏详説曰周礼虽出于武帝之世大司乐一章已传于孝文之时孝文时得魏文侯好古乐之人窦公献其书乃今之大宗伯之大司乐章若夫记有乐记乐之传也非经也乐记作于汉武帝时河间献王与诸儒共采周官及诸子言乐事者是也<br />
　　薛平仲曰司乐则总其乐之大者乐师则总其乐之小者自其大者言之由律同声音六舞之合足以黙交于显之间非探索于乐理之至者不能也则司乐之官可不以中大夫居之乎自其小者言之由步武疾徐之仪足以致养其和平之徳非研穷于乐之微者不能也则乐师之官可不以下大夫居之乎彼胥也者随事之小大而致察焉然上下相承而不容缺则又二官所以继于后也○陈及之曰大司乐之官今之国子监祭酒而其下乐师大胥小胥今之司业博士<br />
　　掌成均之灋以治建国之学政而合国之子弟焉郑锷曰周人立五学中曰辟雍环之以水水南为成均水北为上庠东为东序西为瞽宗学礼者就瞽宗学书者就上庠学舞干戈羽籥者就东序学乐徳乐语乐舞者就成均惟天子承师问道及养老更之类乃就辟雍【○陈氏曰辟明也雍和也所以明和天下明之以法和之以道】故大戴礼有帝入东学南学西学北学太学之文葢周人立四代之学礼记云于成均以及取爵于上尊又云瞽宗商学也【○崔氏曰宗尊也瞽无见之称譬童无有所识为瞽之尊又瞽宗者乐官教国子弟乐训道童故因　为学名陈氏曰以乐祖在焉曰瞽宗】○然上庠下庠虞也东序西序夏也【○陈氏曰以习射事曰序】左学右学商也【○陈氏曰居右曰右学】东胶虞庠周也【○陈氏曰以纠徳行曰胶】不见成均为何代之学独董仲舒谓五帝学康成从之他无所见或者以成均为辟雍岂其然欤名曰成均者葢徳不能无亏性不能皆平乐之为教所以成之均之【○陈氏曰成其亏均其过不及○易氏曰成其行之亏均其习之偏五帝即此名学成周因之以为教国子弟之法有虞之世命后防典乐教胄子直而温寛而栗刚而无虐简而无傲即所以为成均之义诗言志歌永言声依永律和声即所以为成均之教今大司乐言掌成均之法则于规矩之中寓性命之理是乃所以勉其为成均者又言治建国之学政于防检之中寓激劝之术是乃所以纠其不为成均者又命有道有徳者使表仪于上训廸于下如师氏以三徳教国子保氏养国子以道无非所以示其成均焉然则成均者教人之名先之为道徳者教人之实非于道徳之外别有所谓成均也】○王氏详説曰三王之学各异其名所谓东序与瞽宗是已但五帝之学名失其传所传者总名耳世子篇曰谓之郊人逺之于成均以及取爵于上尊夫郊人云者郊之小学所谓养老于虞庠是已成均云者国之大学所谓养国老于上庠是已郑氏以成均为虞庠失之矣葢命防典乐教胄子其制详于有虞此周之学名必取于虞氏之庠总名必取于五帝之成均得无意乎【○陈氏曰诸侯之学小学在内大学在外故王制言小学在公宫南之左大学在郊以其选士由内以升于外然后达于京天子之学小学居外大学居内故文王世子言凡语于郊然后达于朝故也】<br />

                    <br>
                        　　陈蕴之曰建立也周人以成均之旧灋以立国之学政合聚国子弟将以此教之○郑锷曰凡建国必立学学必有政政者教之养之劝之沮之之术必掌成均之灋以治之者葢大司乐所掌者乐也周人于成均之中教乐徳乐舞乐语则成均乃习乐之所大司乐所掌者乐官之灋以治学政则于他学之灋无预可知○吕氏曰自舜命防典乐教胄子以此知五帝三王之学政无不由乐始葢陶冶之功入人最深动荡鼓舞优游浃洽使自得之自舜与周皆是以典乐之官兼教导之事汉太常典乐兼教胄之任亦此意欤【○礼库曰这一个所在不是官司秦汉以后错把做官司看了虽是法度具举然亦不过刑罚法制相临都无深入人心道理】<br />
　　总论教国子官属<br />
　　孙氏曰均之为国子弟也而有嫡庶贵贱之别士庶子入卫王宫出守城郭奔走于防同军旅祭祀賔客之事惟贵游之子弟不预焉其卫王宫版在宫伯而教之属于师氏以师氏之尊且严故贵游子弟虽无宿卫之役亦从而学焉大司乐掌治建国之学政合国之子弟葢羣后之太子卿大夫元士之适子常在学者【○愚案周礼全不説太子惟诸子説一句其他只説国子庶子子弟葢古者太子入学则以齿论大司乐便是教太子官】其余不常在学则籍在诸子而教在大胥小胥不过春秋合之而已先王之于国子何所不用其教哉惟贵游有国子则贱不至于妨贵诸子有别乎适子则庶不至于夺适防微杜渐之意深矣○陈蕴之曰司乐一项官专教子弟意极深先王思虑最逺国子弟与国家相为终始既与他父兄共维持天下子弟善见得后日子孙天下必治若不善便见得后日天下不防治血脉闗节常相聨络不可不早思虑<br />
　　凡有道者有徳者使教焉<br />
　　李景齐曰有道有徳者使教焉则保氏养国子以道师氏以三徳教国子也教国子之官虽不一而成均之灋特见于大司乐以乐为主耳人而未至于乐不足以语学之成故古之教十三学乐诵诗舞勺成童舞象葢声音以养其耳目舞蹈以养其血脉所以和平其善心荡涤其邪志者莫急于此<br />
　　吕氏曰凡有道有徳者使教焉是延请有道有徳者使之教国子也以后世私心观之既设掌乐之官却不专教国之子弟反资之于他人以此见古人立心至公规模广大大抵设教受教当知无穷意思<br />
　　死则以为乐祖祭于瞽宗<br />
　　郑锷曰谓之乐祖者谓其通达乐徳乐语乐舞之意以觉后觉如人之祖周人作乐之诗名曰有瞽有瞽而瞽蒙乃乐官之属明乎乐者然后为瞽蒙之所宗瞽宗之中而祭之使后世知其为明乐之师儒【○贾氏曰文王世子云春诵夏大师诏之瞽宗以其教乐在瞽宗故祭乐祖还在瞽宗○王昭禹曰古人于田则祭田祖于马则祭先牧于饮食则祭先食于养老则祭先老皆以示其不忘本也又况以道徳而教者死则以为乐祖祭于瞽宗所以示其不忘于所教欤】○吕氏曰祭于瞽宗不特是明尊师敬长之义亦是当时有道徳者教之入人也深设教有如时雨之化人自不能忘祭于瞽宗亦是因人心之不忘与身没教已尽者不同<br />
　　以乐徳教国子中和只庸孝友<br />
　　吕氏曰此所谓教之条目金石丝竹匏土革木是乐之物而已乐之徳非有道有徳者不能知之中和只庸孝友所谓乐徳也礼以教中乐以教和何故兼中言之乐虽主在和无相夺伦岂不是中且如干固是刚坤固是柔然坤至柔而动也刚乾坤何尝做两叚须于乐上见得中和不可相离然又不可浑然无别如坤固是至柔而动也刚又须当知干主乎刚坤主乎柔旧以中为忠才改一字便看不得中和分明一个中字其义无穷只敬之谓庸流通日用常行之谓孝友见于事亲从兄之间者皆所谓乐之徳论中和固是乐之本所谓只庸孝友就乐中説其端亦可见一个节奏各有条理使之肃然只敬只之端条畅流通庸之端易直子谅之心使人事亲从兄之际油然而生孝友之端此谓乐之徳【○易氏曰徳一而已喜怒哀乐未谓之中而中节谓之和即中和而体之以至诚谓之只即至诚而达于日用常行谓之庸庸用无不通之谓由是推之于事亲从兄之际谓之孝友此古圣贤践履之实行大司乐乃以为教国子之乐徳者犹孟子谓乐之实】<br />
　　郑锷曰教万民以六徳曰知仁圣义中和六行曰孝友睦婣任恤独教国子则取六徳之下取六行之上者而教之至只庸二徳则万民无预焉葢教民之道责以六徳或不责其行责以六行或不责其徳国子徳行欲其两全故成之以乐谓之乐徳六徳之下者能之其上可知六行之首者能之其下亦可知只庸所以进乎徳行惟祗则于徳行不敢忽惟庸则于徳行不敢辍<br />
　　以乐语教国子兴道讽诵言语<br />
　　郑节卿曰乐语非特诏乐者歌诗章凡是教导言语之间以乐教之便谓之乐语乐之理见于言语之间便是感发人处谓之兴【○郑锷曰兴如诗人之兴因物以感发其心之所欲言者○郑康成曰以善物喻善事】托物引类感发兴起谓之道【○郑锷曰道如撢人所谓道国之政事之道事有意则以言而导达之○郑康成曰言古以剀今○王氏曰直道其事○吕氏曰道者从容和缓中和教导之意】从容和缓中和教导之意谓之讽所谓倍文曰讽【○郑锷曰讽如讽谏之讽微言以寓意○王氏曰讽以动之】以声节之曰颂【○郑锷曰诵如诵诗之诵飏古人之言而告之○王氏曰诵人之言】抑高下使自得之相酬酢谓之语独自説谓之言独説是教者自言学者无所答问【○郑锷曰食不语寝不言则言语异矣自言其己心之所蕴者曰言以言而与人应答则曰语】○郑锷曰国子他时公卿大夫则奉命周旋出入专对之人故以乐而教之语则出言之际和而不暴矣黄氏曰诗之所以乐而不淫哀而不伤可以兴可以怨迩之事父逺之事君葢发于中和只庸孝友故谓之乐语孔子曰不学诗无以言○易氏曰此六者使之涵泳浸渍自然感发而中和只庸孝友之念有不可御者与后防典乐所谓诗言志歌永言声依永律和声同意<br />
　　以乐舞教国子舞云门大卷大咸大磬大夏大濩大武吕氏曰乐舞所以舒其情性○王昭禹曰舞有大小者葢古之教国子十三学乐诵诗舞勺成童舞象则乐师所教者小子也二十而冠始学礼可以衣裘帛舞大夏则大司乐所教者成人也<br />
　　郑锷曰国子者将使之奉祭祀待賔客揖逊升降以行礼者容仪之际尤不可不中节故以乐而教之舞黄帝之乐名曰云门大卷言徳能覆物物由之以出如门【○陈祥道曰云为天之气门者万物之所资以出入者】卷聚也又言其明民共财使有族类之聚也尧之乐名曰咸池咸言其徳之感民池言其润泽之久【○郑康成曰尧能殚均刑法以仪民言其徳无所不施】大防舜乐以其继尧而治故曰防大夏禹乐以其治水之功大故曰夏【○郑康成曰禹治水敷土言其徳能大中国○李嘉会曰大夏者文徳敷于四海文明如华夏也】大濩汤乐以能护民也【○郑康成曰汤以寛治民除其邪虐言其徳能使天下得其所】大武武王乐以武定天下也【○郑康成曰武王伐纣以除其害言其徳能成武功】以乐而教之舞形容六圣之徳则舞应乐节而可观矣○薛平仲曰周所以用六代之乐者存三恪与二代三恪谓黄帝尧舜之后二代谓夏商之后乐记曰封黄帝之后于蓟以下是也周人既灋其灋故兼用其乐【○李嘉防曰自黄帝至周非无他乐必取此六者以其乐纯正而音节之备也】<br />
　　总论<br />
　　郑锷曰徳所以成已语所以接人舞所以事神先能成已然后可以接人而事神教之之序如此○王昭禹曰国子贤者之类功臣之世贤将进之以位贵将授之以职徳不足则不可与有为言不足则不可与有应容不足则不可与有接则大司乐之教其可缓乎以乐成其徳谓之乐徳以乐达其语谓之乐语以乐节其舞谓之乐舞○陈氏曰周之时干戈羽籥在东序诵与礼在瞽宗书在上庠以言学者之事兴于诗立于礼成于乐而舞乂乐之成焉故大司乐言乐徳乐语终于乐舞乐师言乐成告备终于臯舞<br />
　　以六律六同五声八音六舞大合乐以致鬼神以和邦国以谐万民以安賔客以説逺人以作动物<br />
　　郑康成曰六律合阳声六同合隂声此十二者以铜为管转而相生黄钟为首其长九寸各因而三分之上生者益一分下生者去一【○王昭禹曰名之曰律以其述天地自然之气而宣之名之曰同以其为律之偶而同于阳六律又谓之六始以其始于阴之气六吕又谓之六同六间葢吕言其体间言其位同言其情总言之皆所以述阴阳之气故皆谓之十二律】○郑康成注大师职掌六律六同以合隂阳之声阳声黄钟太蔟姑洗賔夷则无射隂声大吕应钟南吕函钟小吕夹钟曰以合隂阳之声者声之隂阳各有合黄钟子之气十一月建焉而辰在星纪大吕丑之气十二月建焉而辰在枵太蔟寅之气正月建焉而辰在娵訾应钟亥之气十月建焉而辰在析木姑洗辰之气三月建焉而辰在大梁南吕酉之气八月建焉而辰在夀星賔午之气五月建焉而辰在鹑首林钟未之气六月建焉而辰在鹑火夷则申之气七月建焉而辰在鹑尾中吕已之气四月建焉而辰在实沈无射戍之气九月建焉而辰在大火夹钟卯之气二月建焉而辰在降娄辰与建交错贸处如表里然是其合也其相生则以隂阳六体为之黄钟九下生林钟之六林钟又上生太蔟之九二太蔟又下生南吕之六二南吕又上生姑洗之九三姑洗又下生应钟之六三应钟又上生賔之九四賔又下生大吕之六四大吕又上生夷则之九五夷则又下生夹钟之六五夹钟又上生无射之上九无射又上生中吕之上六同位者象夫妻异位者象子母所谓律取妻而吕生子【○贾氏曰同位象夫妻者黄钟之初九下生林钟之初六同是初初是象夫妇也异位象子母者谓林钟之初六上生太蔟之九二初二为异位是象子母也但律所生者为夫妇吕所生者为母子律所生者常同位吕所生者常异位】<br />
　　杨谨仲曰郑氏谓下生者三分去一上生者三分益一其説未然葢以此论律自黄钟九寸损之为六寸林钟益之为八寸自此以后愈损而律管愈短虽有益而不加长则自九而六自六而八可见矣积六下生五上生至仲吕而管极短不可胜吹殊不知阳中之阳则下生而损一分至隂中之阳则下生者反当益隂中之隂则上生而益一分至阳中之隂则下生者反当损而后十二管之长短乃均今攷郑氏所言管之长短则既均矣自与前言不应不可不辨何者应钟上生賔固已益矣自賔而生大吕虽下生賔乃隂中之阳其数已不足又当益之故賔之律长六寸八十一分寸之二十六复三分而益一以下生大吕乃得大吕之管长八寸二百四十三分寸之一百四前配黄钟之九寸故与太蔟之八寸处其中而适均若拘下生当损之则损賔之一分以下生大吕则大吕之管止长四寸二分有竒与前后不均惟自賔而后下生者反益之上生者反损之积而至仲吕乃得十二管之长短均调此上下相生损益之义不同郑未得之故不得不辨若十二管长短之数郑之所述已得之<br />
　　愚案郑氏损一益一之説律吕长短之数已得之但必以损者为下生益者为上生未然葢上下二字乃系于律吕之隂阳凡阳律生吕皆为下生隂吕生律皆为上生损益二字不系于上下故律生吕虽皆损一而亦有益一以下生吕者若賔阳律反益以生大吕故大吕之管比賔为长其生则止曰下生其吕生律虽皆益一而有损一以上生律者若大吕隂律反损以生夷则故夷则之管比大吕为短而其生止曰上生耳若汉志谓律皆损以下生吕吕皆益以上生律则长短之数不合<br />
　　郑康成曰大吕长八寸二百四十三分寸之一百四太蔟长八寸夹钟长七寸二千一百八十七分寸之千七十五姑洗长七寸九分寸之一中吕长六寸万九千六百八十三分寸之万二千九百七十四賔长六寸八十一分寸之二十六林钟长六寸夷则长五寸七百二十七分寸之四百五十一南吕长五寸三分寸之一无射长四寸六千五百六十一分寸之六千五百二十四应钟长四寸二十七分寸之二十王氏曰六律六同以考五声五声以成八音八音以节六舞六舞以大合乐【○王昭禹曰至于兴舞则所谓六律六同五声八音无不备此其所以大合乐欤】○李嘉防曰八音八方之气也一有偏胜而八方之风为之不顺左氏谓舞所以节八音而行八风者也○郑康成曰大合乐谓徧作六代之乐○贾氏曰大合乐者荐腥之后合乐之时用之此所合乐即下云六变八变之等彼据祭天下神此据正祭合乐然合乐在下神后而退下神乐在后者以下神用一代乐此用六代乐事重故进之在上　【王氏详説曰大司乐谓天地神人之大祭荐神之乐又言下神之乐正所以重其事荐神之乐谓朝献馈献时下神之乐谓礼天地以璧琮与人鬼以郁鬯时也】○郑康成曰以冬日至作之致天神人鬼以夏日至作之致地祗物鬽动物羽臝之属虞书后防所言此其于宗庙九奏效应○王昭禹曰先王作乐所以导和其和至矣则大同于物故奏之郊庙则幽而鬼神由此致赐之诸侯则明而邦国由此和或奏之乡射或奏之乡饮则内焉万民由此谐或奏之燕或奏之享则外焉賔客由此安夷蛮闽貉戎狄之君其来朝也与之燕焉乐以此作则逺足以悦逺人歳十二月合聚万物而索享之羽臝之族鳞毛介之类所谓动物其祭之也乐由此作则微足以作动物<br />
　　乃分乐而序之以祭以享以祀<br />
　　王氏详説曰自以六律六同六舞大合乐以下为一节谓天地人之大祭祀荐神之时为言自乃分乐而序之以下为一节谓天地人之次祭祀为言自凡六乐者以下为一节谓四方百物之小祭祀为言自凡乐圜钟为宫以下为一节谓天地人之大祭祀下神之乐为言○郑康成曰分谓各用一代之乐○王氏曰分律而序之自黄钟至无射分同而序之自大吕至夹钟分舞而序之自云门至大武○易氏曰六律以左旋为序六同以右转为序六舞以歴代之先后为序【○贾氏曰分乐而序之与下为总目尊者用前代卑者用后代尊卑有序故曰序】<br />
　　乃奏黄钟歌大吕舞云门以祀天神<br />
　　薛平仲曰祭之尊卑凡有六等故以六代之乐分用之以六代之乐配十二调而作之一代之乐则用二调者还取一隂一阳相对为之合奏者堂上四县钟声之调歌者堂上琴瑟之音但一祭之中皆自为二调庭奏者常以阳律为调升歌者常以隂吕为声欲其相配<br />
　　郑锷曰黄钟者建子之律一阳所起六律之根本大吕虽非六吕之首然其位在丑子与丑相合之辰也故奏黄钟必歌大吕之调取其合也○易氏曰云以象天之施黄帝之乐黄帝徳与天合故云门之乐起于黄钟之子应以大吕之丑是黄钟为六吕之首大吕为六同之首云门为六舞之首以祀天神类也○陈蕴之曰此天神当用三阳爻生之月万物出地之时<br />

                    <br>
                        　　刘迎曰天神即乐六变而皆降之神郑既以祀天神为五帝及日月星辰又谓王者各以夏正月祀其所受命之帝于南郊不知受命之帝何所据<br />
　　乃奏大蔟歌应钟舞咸池以祭地<br />
　　郑锷曰大蔟者建寅之律阳声之第二应钟虽非隂声之第二然其位在亥寅与亥相合之辰故奏大蔟必歌应钟之调取其合也<br />
　　易氏曰池以象地之泽唐尧氏之乐唐尧氏徳与地合故咸池之乐起于大蔟之寅应以应钟之亥是大蔟为六律之次应钟为六同之次咸池为六舞之次以祭地类也　陈蕴之曰此地当用三隂爻生之月万物秀实之时刘迎曰地即乐八变而出者郑既谓地则主昆仑又谓祭神州之神及社稷不知神州昆仑何所据<br />
　　乃奏姑洗歌南吕舞大防以祀四望<br />
　　郑锷曰姑洗者建辰之律阳声之第三者也南吕虽非隂声之第三其位在酉辰与酉相合之辰故奏姑洗必歌南吕取其合也<br />
　　陆佃曰南吕则隂之所成者事<br />
　　易氏曰防绍也言舜之继尧而能绍其道也故大防之乐起于姑洗之辰而应以南吕之酉以舜之柴望于方岳而四岳四镇四海四渎之神咸秩以祀四望亦其类也【○吕氏曰康成以此言祀司中司命风师雨师或亦用此乐非】<br />
　　乃奏賔歌函钟舞大夏以祭山川<br />
　　郑锷曰賔者建午之律阳声之第四者也函钟非阴声之第四然其位在未午与未相合之辰故奏賔必歌函钟取其合之义【○郑康成曰函钟一名林钟○陆氏曰林钟以夏为庇物言之○李嘉防曰林者物已成林坤当涵而养之故曰函见蓄养万物】<br />
　　易氏曰夏大也言禹之治水而能大中国也故大夏之乐起于賔之午应以函钟之未以禹之奠高山大川而懐襄昏垫之患始息以祀山川亦其类也<br />
　　乃奏夷则歌小吕舞大濩以享先妣<br />
　　郑锷曰夷则者建申之律阳声之第五者也小吕虽非阴声之第五然其辰在已申与已相合之辰故奏夷则必歌小吕取其合也【○郑康成曰小吕一名中吕○陆氏曰小吕则隂之所萌者小也】<br />
　　易氏曰濩养也言成汤吊伐养天下也故大濩之乐起于夷则之申应以小吕之已以享先妣而序于先祖之上葢主乎姜嫄而先后与焉谓子孙之养皆原于此亦其类也○郑康成曰先妣姜嫄也履大人迹感神灵而生后稷是周之先母周立庙自后稷为始祖姜嫄无所配是以特立庙而祭之谓之閟宫閟神之也<br />
　　乃奏无射歌夹钟舞大武以享先祖<br />
　　郑锷曰无射者建戍之律阳声之第六者夹钟虽非阴吕之第六然其辰在卯戍与卯相合之辰也故奏无射必歌夹钟取其合也【○郑康成曰夹钟一名圜钟○陆氏曰圜钟以春为主规言之○李嘉防曰圜物始生也卯者日之始故曰鋭】<br />
　　易氏曰武功也言武王偃武而卒其伐功故大武之乐起于无射之戍应以夹钟之卯以享先祖而序于先妣之下葢主乎后稷而先公与焉谓王业之大实基于此亦其类也○刘氏曰周之先祖惟后稷诗之雝言禘大祖生民言尊祖而谓后稷生于姜嫄则凡言祖者皆后稷郑乃以先祖为先王先公葢先公自公刘而下先王自王季而下非始祖矣天作言祀先王先公司服言祀先王则衮冕祀先公则鷩冕必明指先王先公言之今享先妣既云姜妇知先祖为后稷昭然<br />
　　项氏曰奏者播之于器歌者咏之于声舞者动之于容<br />
　　王氏详説曰司服所以依于王其尊卑先亲而后踈司乐所以荐于神其尊卑先外而后内<br />
　　凡六乐者文之以五声播之以八音<br />
　　刘执中曰六代之乐虽不同皆用五声旋相为宫以成其文也假此八物之音以播旋相之文则乐成矣○郑锷曰以五声文之使节奏次序如锦绣之成文欲其声之交错以八音播之【○郑康成曰播之言被也】使音调防畅如农者播谷之播欲其音之发散葢六乐之奏象其类称其徳因其数着其义至于作乐则必须五声八音以文之播之然后乐成而可观听也○李嘉防曰八者之声无以文之则金自金石自石矣○王昭禹曰五声所以成八音故先五声后八音【○愚案説见大师】<br />
　　凡六乐者一变而致羽物及川泽之再变而致臝物及山林之三变而致鳞物及丘陵之四变而致毛物及坟衍之五变而致介物及土六变而致象物及天神<br />
　　王氏详説曰此一节谓四方百物之祭也○郑康成曰变犹更也乐成则更奏也○王昭禹曰节奏俱备谓之成备而更奏谓之变【○王氏详説曰六经之言有以变为成者如箫韶九成是也冇以变为阕者郊特牲所谓乐奏三阕是也有以变为终者乡饮酒义所谓笙入三终是也曰变曰阕曰终是或一説也】<br />
　　刘氏曰六乐而文之五声播之八音其为乐亦大矣非祭天地宗庙不用先儒止见其致羽物臝物之属谓大蜡索百物之祭不知大蜡止息老物乐田夫而已六乐岂用于此乎【○郑康成曰此谓大蜡索鬼神而致百物六奏乐而礼毕东方之祭用大蔟姑洗南方之祭用賔西方之祭用夷则无射北方之祭用黄钟为均每奏有所感致和以来之】<br />
　　郑康成曰土原隰及平地之神【○贾氏曰大司徒有原隰此不言原隰故知土中有原隰可知不言原隰言土者欲见原隰中有社稷故郑驳异义云五变而致土土五上之总神谓社也】<br />
　　刘氏曰象物葢日月星辰之属易言天垂象垂象着明莫大乎日月是日月星辰亦可谓之象物保章氏谓凡此五物葢云日月星辰星土孰云有象而非物乎【○郑康成曰象物有象在天所谓四灵者天地之神四灵之知非徳至和则不至礼运曰何谓四灵麟凤龟龙谓之四灵】<br />
　　郑锷曰致者使之自至乐作于此物应于彼虽圣人亦安能限其必至哉亦意其来格而已乐止于六变者葢蜡祭之乐六变而祭毕【○王昭禹曰羽物轻疾而川泽则虚致之易故一变而致羽物蛙螾之属比羽物为重迟山林草木所集比川泽为实致之稍难故俟乎再变鳞物水族又重迟于臝物丘陵积土之为笃又实于山林故俟乎三变毛物虎豹属其体又重迟于鳞物水崖之坟下平之衍水上交而其体卑又实于丘陵故俟乎四变介物鳖属尤为重迟土则其势在下尤为实故俟五变而致之象物恍惚无形天神则逺人而尊致之尤难故六变而后致之】<br />
　　易氏曰分乐之序则以云门祀天神以咸池祭地祗与求神之乐大同小异其言大濩以祀先妣大武以祀先祖则与九防九徳一用于宗庙不同天地有一定之体故乐不容于或异人鬼有宗庙有祧庙祭灋曰王立七庙一坛一墠皆月祭之逺庙为祧享尝乃止宗庙则七庙也先妣先祖则庙与祧皆异兹其乐所以不同<br />
　　凡乐圜钟为宫黄钟为角大蔟为徴姑洗为羽靁鼓靁鼗竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣<br />
　　王氏详説曰此一节天地人之大祭祀下神之乐愚案礼记谓十二律旋相为宫何此独用三者为宫学者疑之<br />
　　郑康成曰圜钟夹钟也【○郑锷曰不曰夹钟曰圜钟者以天体言也】○王氏曰圜钟正东方之律帝与万物相见于是出焉天无不覆求天神而礼之则其乐之宫宜以帝所出之方故以圜钟【○陈旸乐书曰天圆覆为体不曰夹而曰圆与易干为圜同】○薛氏曰大道着乎东而本统起乎北易曰帝出乎震震东方也故祭天神用寅卯辰之律曰大蔟圜钟姑洗是也然不可违其本统也黄钟为天统故兼取北方之律而以黄钟为角【○郑锷曰十二律旋相为宫先王用乐各以其义类取声而用之天功始于子故用黄钟为角角言功之始天功成于寅故用大蔟为徴徴言功之成天功终于辰故用姑洗为羽羽言功之终也○王氏详説曰黄钟为阳律之一大蔟为阳律之二姑洗为阳律之三○王昭禹曰黄钟为角大蔟为徴姑洗为羽者是三者律吕之相继相继者道之序天任道也】<br />
　　王氏详説曰宫角徴羽以清浊为先后之序且如圜钟为宫宫数八十一黄钟为角角数六十四大蔟为徴徴数五十四姑洗为羽羽数四十八函钟为宫大蔟为角姑洗为徴南吕为羽黄钟为宫大吕为角大蔟为徴应钟为羽亦如其数此所谓宫角徴羽者以清浊为先后之序也律厯志所谓宫生徴徴生商商生羽羽生角以相生为先后之序也○薛氏曰五声有商而祭与佩玉无商者郑康成曰祭尚柔商坚刚杨曰周祭天地不用商者以商声刚而角声下所以取其正裁其繁也赵填曰商声金周家木徳金能尅木作者去之或曰五音相生宫徴居前角羽居后商实在中人位也祭祀而去人声示尽心于鬼神又曰声不用商恶杀声也以数説攷之则不用人声者为当商中声也降与上下之神则虚其中声中声人声也遗乎人声所以致一于鬼神尝以十二律旋相为宫之灋求之一律合五音则十二律皆有商声若黄钟为宫正也以无射为旋宫则黄钟为无射之商若大蔟为旋宫则姑洗为大蔟之商此旋相之灋○郑司农曰雷鼓雷鼗皆谓六面有革可击者也【○郑康成曰八面】○郑锷曰管用特生之竹取阳数之竒云和先儒以为山名于此取材为琴瑟将以召乎至和故有取也六代之乐云门为首天神最尊故用之○王昭禹曰言天神则昊天上帝日月星辰风师雨师之属莫不以类而毕降○郑锷曰乐用圜钟鼓取天声管取阳声琴瑟取云和舞取云门而丘之体又象天之贠祭之日用冬至一阳始生之日以类求类所谓天神之属乎阳者安得而不降此所以可得而礼○易氏曰凡乐有本有用有变自圜钟为宫至姑洗为羽此乐之本自雷鼓雷鼗至圜丘奏之此乐之用六变而天神降此乐之变三者举而乐之终始备矣<br />
　　凡乐函钟为宫大蔟为角姑洗为徴南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地皆出可得而礼矣<br />
　　王氏曰函钟西南方之律万物于是致养乎地求地而礼之则其乐之宫宜以物致养之方故以函钟【○陈旸乐书曰地以含洪为徳不曰林而曰函以见含洪之意】<br />
　　薛氏曰林钟丑之冲为地统与其他之律皆相生之次而用以祀地地静而不变以生为本故以相生为用不与圜丘宗庙同○王氏详説曰林钟上生大蔟大蔟下生南吕南吕上生姑洗然先姑洗而后南吕以姑洗数多而南吕数少耳相生者地之功故于地言之【○郑锷曰地功始于寅故用大蔟为角角言功之始地功成于辰故用姑洗为徴徴言功之成地功终于酉故用南吕为羽羽言功之终】<br />
　　郑司农曰灵鼓灵鼗四面【○郑康成曰六面】○郑锷曰天神而地灵故以灵名其鼓与鼗○郑康成曰孙竹竹枝根之末生者【○郑锷曰取其旁生之枝】空桑山名【○王昭禹曰空桑则以隂道为常乏○愚案咸池见本职前】○王昭禹曰言地则大社稷五祀五岳四渎山林川泽四方百物之属莫不以类而毕出○刘执中曰隂生而祭地以助乎坤元资生之徳○薛氏曰隂以方为体性静地隂而静故为方丘在国北之泽以祀之亦各从其类【○陆氏曰祭也于北郊而泽中之方丘此谓为下必因川泽】<br />
　　郑锷曰乐用林钟言地为万物之君终于南吕象其作成万物之效鼔鼗言其徳之灵管象其生之众空桑言其道无所不容咸池言其泽无所不徧而丘之体又象地之方祭之日用夏至一隂始生之日以类求类如此安有神之不出乎<br />
　　凡乐黄钟为宫大吕为角大蔟为徴应钟为羽路鼔路鼗隂竹之管龙门之琴瑟九徳之歌九防之舞于宗庙之中奏之若乐九变则人鬼可得而礼矣<br />
　　王氏曰黄钟正北方之律万物于是藏焉死者之所首也鬼无乎不之求人鬼而礼之其乐之宫宜以死者所首之方故以黄钟【○陈旸乐书曰人位天地之中以成故宫曰黄钟与易黄中通理同意】<br />
　　薛氏曰人道终乎北而本统在乎东北方武虚危有宗庙之象故享人鬼用亥子丑之律黄钟大吕应钟是已然不可违其本统也大蔟为人统故兼取东方之律而以大蔟为徴【○郑锷曰人鬼之乐异乎天地取其精神魂魄所出入之地以为始终人鬼始于正北成于东北终于西方萃于幽阴之地始于十一月成于正月者幽阴之魄稍出于东方全处幽阴则不与人接稍出于东方故人鬼可得而礼然则复归于幽阴复其常也惟羽声独逺于他乐始于十一月终于八月天地歳事之一终鬼道无穷非若歳事之有卒故尽十二律然后终事先追逺之道厚之至也此庙乐之始终也○王氏详説曰大吕与黄钟合子丑也应钟与大蔟合寅亥也相合者人之情故于人言之】<br />
　　郑司农曰路鼓路鼗两面【○郑康成曰四面】○郑锷曰路大也以路名鼓以象先王之功大也○郑康成曰阴竹生于山北者【○郑锷曰象鬼神之幽阴也】龙门山名○郑锷曰龙门之山取材为琴瑟以象先王之徳变化无方郑司农曰九徳之歌所谓水火金木土谷谓之六府正徳利用厚生谓之三事六府三事谓之九功九徳之功皆可歌也谓之九歌【○贾氏曰宗庙用九徳之歌者以九徳为政之具故特异天地之神○郑锷曰言先祖之功徳及民】<br />
　　郑锷曰防舞次于咸池取能继绍之意○王昭禹曰九徳九防以人之所致养乎内外而尽善尽美者也贾氏曰宗庙不言时节者祫祭也但殷人祫于三时周礼惟用孟秋之月为之<br />
　　易氏曰享人鬼者以路鼔路鼗作之于始然后以阴竹之管龙门之琴瑟间歌于堂上又以禹九徳之歌舜九防之舞节乐于堂下葢以路为人道之大九防九徳言后稷基于舜禹之世而奏之于宗庙者所以象王业之始也<br />
　　贾氏曰言六变八变九变者谓在天地及庙庭而立四表舞人从南表向第二表为一成一成则一变从第二至第三为二成从第三至北头第四表为三成舞人各转身南向于北表之北还从第一至第二为四成从第二至第三为五成从第三至南头第一表为六成则天神皆降若八变者更从南头北向第二为七成又从第二至第三为八成则地祗皆出若九变者又从第三至北头第一为九成人鬼可得礼焉此约周之大武象武王伐纣故乐记云且夫武始而北出再成而灭商三成而南四成而南国是疆五成而分周公左召公右六成复缀以崇天子其余大濩已上虽无灭商之事但舞人须有限约亦应立四表以与舞人为曲别也○薛氏曰凡乐之变数皆用其宫之本数为终黄钟在子子数九故九变而终夹钟在卯卯数六故用六变而毕林钟在未未数八故用八变而止皆用其数为终然则凡十二调而作者各用本数为乐终非谓本数为三也<br />
　　叶水心曰古人皆指其实不想象而言人鬼不言出鬼固依于人古人不以致神祗为难而以天地神明得其所安为难<br />

                    <br>
                        　　刘氏曰祀天圜丘祀天帝也祭地方泽祭地也享人鬼于宗庙后稷已下先王先公也先儒言三者皆禘大祭夫禘者禘其祖之所自出天神地谓之皆禘大祭可乎又言天神主北辰地主昆仑则是祀天又非昊天上帝祭地又非地既言人鬼主后稷又援祭灋禘喾而郊稷祀天圜丘以帝喾配则是夫子郊祀后稷以配天诗言文武之功起于后稷故推以配天之説皆不足信多自背戾如此<br />
<br />
<br />
<br />
<br />
<br />
　　周礼订义卷三十八<br />
　　钦定四库全书<br />
　　周礼订义卷三十九　　　宋　王与之　撰<br />
　　凡乐事大祭祀宿县遂以声展之<br />
　　王昭禹曰宿县祭前之夕列之于笋簴○郑锷曰作乐之时乐县之位正于小胥既掌辨其声矣大司乐又宿县遂以声展之葢钟磬之属县于笋簴固可以作乐前期之夕乐官之长视之又扣击其声而展省之者欲知其宫商不爽金石谐和庶其奏可以格神祗也<br />
　　王出入则令奏王夏尸出入则令奏肆夏牲出入则令奏昭夏<br />
　　郑锷曰祭祀之节有王出入之时有尸出入之时有牲出入之时皆当奏夏夏之名有九此所奏者三夏夏大也乐章之大者也王始祭入庙门祭讫出庙门皆奏王夏葢歌王者之徳为甚大始迎尸而入终送尸而出皆奏肆夏尸者祖先之象肆遂也安也或説祖先有功徳故国遂大至于为天子而有天下也【○王昭禹曰直而自遂之谓肆尸以象乎神则有直而自遂之意故尸出入则奏肆夏】二祼之后王出迎牲入而告牲乃出而杀之皆奏昭夏昭明也明祖先有硕大之徳故用是牲【○王昭禹曰神散而为明明散而为昭牲以致味行吾忧勤而亲鬼神者在此宜其致精明以歆鬼神焉故牲出入则奏昭夏】説者以肆夏为时迈所谓肆于时夏允王保之是也王夏昭夏则无所攷矣<br />
　　王氏详説曰九夏之名见于钟师此特言三夏以三夏为九夏之大奏九夏者钟师也令钟师而奏三夏者大司乐也自纳夏而下则钟师自奏矣○郑锷曰此所令奏者时祭也<br />
　　帅国子而舞<br />
　　郑锷曰奏夏之时又帅国子而舞以形容之○易氏曰舞所以宣导其和○王昭禹曰大司乐以乐舞教国子舞故凡乐事用舞则帅国子而舞<br />
　　大飨不入牲其他皆如祭祀<br />
　　郑锷曰祫祭先王飨五帝于明堂飨来朝之诸侯皆谓之大飨此所谓大飨飨来朝之诸侯也祭祀迎牲入庙而始杀飨賔则杀牲于门外鼎而后入故不迎牲不奏昭夏惟此与祭祀不同祭有入牲之礼者告博硕肥腯又以告幽全也賔客之来随命数以致礼在主人不当告于賔客然先王待賔客如待神明故其他皆得而同○郑康成曰其他谓王出入賔客出入亦奏王夏肆夏【○项氏曰礼曰大飨其王事欤又云其出也肆夏而送之】<br />
　　大射王出入令奏王夏及射令奏驺虞<br />
　　贾氏曰大射谓祭祀择士而射于西郊虞庠学中○郑康成曰驺虞乐章名在召南之卒章王射以驺虞为节○郑锷曰王出入令奏王夏则奏于未射之时及射令奏驺虞则奏于矢之际【○项氏曰驺虞乐官备也射一矢驺虞驱五豝而待其得贤之多如此○愚案驺虞説详见乐师】<br />
　　诏诸侯以弓矢舞<br />
　　贾氏曰诸侯来朝将助祭预天子大射之时○郑锷曰又诏待射诸侯执弓挟矢揖逊进退为手舞足蹈之容者诸侯虽尊入而侍王当执臣子之礼○黄氏曰舞所以饰敬也【○王昭禹曰王以六耦射三侯其耦王射者必诏以弓矢舞则以天子之射其节比于乐诸侯之舞亦所以应王故也仪礼大射命三耦取弓矢有升降之仪者亦以此】<br />
　　王大食三侑皆令奏钟鼓<br />
　　王昭禹曰大食大牢非常食也玉藻曰天子日食少牢而朔月大牢所谓大食者其朔月之食乎夫人之养也心志和而后气体从之食饮膳羞所以养气体侑之以乐所以和其心志而致气体之养焉况天下无事无大荒无太札无大灾无大故而王可以乐之时所以大食之三侑大司乐皆令奏钟鼓膳夫言王日一举鼎十有二物皆有俎以乐侑食此谓常日之礼至于王斋日三举亦大食之礼○郑康成曰宥犹劝也○郑锷曰食则三侑劝之至于三加牲而用大牢谓之大食奏钟鼓用乐之盛也【○项氏曰钟鼓乐器之大备大礼也○李嘉防曰侑食之乐非无笙磬丝竹之音必奏钟鼓何也葢钟声铿铿以立号君子闻钟声则思武臣鼓声讙讙以立动君子闻鼓声则思将帅之臣安不忘危治不忘乱之意】<br />
　　王师大献则令奏恺乐<br />
　　易氏曰凡师之出宜乎社造乎祖各载其主以行及其有功则皆献之以恺乐皆大司乐有以令其奏○王昭禹曰恺者喜之属南风谓之恺风者天地之怒气散焉王师大献奏恺乐者人之怒气释焉【○郑锷曰有功而归释其怒而为恺悦故乐名曰恺左传晋文公败楚振旅恺以入于晋○李嘉防曰圣人于军功始教以振旅终奏以恺歌示人以胜残去杀之义】乐师于大献奏恺歌遂倡之镈师若大献则鼓其恺乐然则大司乐所令者令其属而已【○郑锷曰令镈师奏之】<br />
　　凡日月食四镇五岳崩大傀异烖诸侯薨令去乐郑康成曰四镇谓之防稽青之沂山幽之医无闾冀之霍山五岳岱在兖衡在荆蕐在豫岳在雍恒在并傀犹怪也大怪异烖谓天地竒变若星辰奔霣及震裂为害者去乐藏之也春秋传曰壬午犹绎万入去籥万言入则去者不入藏之可知也<br />
　　大札大凶大烖大臣死凡国之大忧令弛县<br />
　　郑康成曰札疫疠也凶凶年也烖水火也弛释下之若今休兵鼓之为<br />
　　凡建国禁其滛声过声凶声慢声<br />
　　郑锷曰王者作乐以导和于天下王朝所作者虽本乎雅正茍侯国或为滛哇何以一天下于至和哉故于建国之际禁其滛过凶慢之声诸侯系一国之风不谨于声乐之际鼓滛放荡流入邪滛国亦因以亡矣始建国必禁焉防于未然之前【○李嘉防曰四者之声何独于诸侯新封而禁之乐感人深浃肌藏髓立国之初当尚中正四者必禁求以善民心于始也】<br />
　　郑康成曰滛声若郑卫也过声失哀乐之节也凶声亡国之声若桑间濮上也慢声惰慢不恭也<br />
　　大丧涖廞乐器及葬藏乐器亦如之<br />
　　郑康成曰涖临也廞兴也临笙师镈师之属兴乐器也兴谓作之也<br />
　　易氏曰藏瘗也大司乐涖之敬其事也<br />
　　乐师掌国学之政以教国子小舞<br />
　　郑康成曰谓以年防小时教之舞内则曰十三舞勺成童舞象二十舞大夏【○易氏曰勺者周公告成大武之诗象者武王告成象舞之诗播为乐章以教国子则有六者之舞】<br />
　　黄氏曰凡称国子兼适庶也故王世子亦在文王世子曰春夏教干戈秋冬教羽籥帗羽皇旄干人等舞则为小舞自其小时教之大司乐六舞则合之羽旄干戚备焉【○贾氏曰此言小舞则大司乐教云门已下为大舞】<br />
　　李嘉防曰教国子以舞使之委蛇曲折动容貌习威仪就其抑进退之节以销其骄滛矜夸之习此教国子之善灋小舞既习而后六代之舞可习矣<br />
　　凡舞有帗舞有羽舞有皇舞有旄舞有干舞有人舞郑司农曰帗舞者全羽【○郑康成曰帗析五采缯今灵星舞子持之是也】郑锷曰羽则析白羽【○刘执中曰羽舞秉翟以为文舞】皇则用五采羽为凤凰之形皆执之以舞【○郑司农曰皇舞者以羽冐覆头上衣饰翡翠之羽○易氏曰象凤凰来仪○项氏曰欲其和也】<br />
　　郑司农曰旄舞牛之尾【○易氏曰象百兽率舞也○项氏曰取其顺也】郑锷曰干执干楯以舞【○郑司农曰兵舞】<br />
　　郑司农曰人舞者手舞【○郑康成曰舞无所执以手袖为威仪】<br />
　　郑司农曰社稷以帗宗庙以羽四方以皇辟雍以旄兵事以干星辰以人<br />
　　郑锷曰社稷之舞执帗有帗除之意言社稷生养乎人而除其灾害四方之舞执羽有羽翼之意言四方为国翼蔽如鸟之有羽旱暵之舞以皇皇凤之雌也为羣隂之长旱则阳胜隂舞以皇所以召隂而却阳也旄即旄人所教之舞也夷乐散乐賔客之燕乐用之或谓辟雍用旄无所考人舞则宗庙用之八佾六佾皆以人为主地官之属所用者止系于民事舞师言兵舞此言干舞变干言兵实一而已○易氏曰地官舞师之四舞不及旄舞人舞者教其所当用非国子之小舞若舞师先教兵舞则以祭祀大小为先后乐师先教帗舞则以所教之序为先后以人舞非舞之正故列于数者之末【○愚案余説见舞师】<br />
　　教乐仪行以肆夏趋以采荠车亦如之<br />
　　郑锷曰承上文教国子又教之奏乐以为王行步之仪王昭禹曰乐师所教教作乐者堂上之行而肆夏作门外之趋而采荠作一行一趋有其仪与乐节相应不可不豫教焉【○郑锷曰在堂则賔尚逺故行出门则賔巳近故速也】行则缓缓则有直而自遂之意故奏肆夏趋则疾疾则欲齐而整肃焉故奏采荠【○郑司农曰肆夏采荠皆乐名或曰皆逸诗】<br />
　　郑康成曰王如有车出之事登车于大寝西阶之前反降于阼阶之前尚书传曰天子将出撞黄钟之钟右五钟皆应入则撞賔之钟左五钟皆应大师于是奏乐○王昭禹曰王之行趋既然车之疾徐亦如此故曰车亦如之且王于賔客飨食则在庙其燕则在寝或步或乗出入皆有仪王之进退岂茍乎哉【○刘执中曰车亦如之者则五御之法有缓急和鸾之声动则相应】<br />
　　贾氏曰先言行后言趋又云环拜从内向外而言是出时也玉藻趋以采荠行以肆夏先言趋后言行从外向内是入时也○王氏详説曰司乐云王出入奏王夏尸出入奏肆夏此又行以肆夏不奏王夏者何耶葢司乐出入谓庙中时此谓出迎賔客及升车时肆夏所用亦广王出入则奏之大司乐乐师是已享元侯则奏之晋穆叔所谓肆夏天子所以享元侯是也告祭柴望则奏之时迈所谓肆于时夏是已送賔则奏之礼器所谓其出也肆夏以送之是已郑氏于礼器以肆夏当为陔夏是徒知賔出入则奏陔夏不知肆夏之用为广也○黄氏曰祭祀朝防师甸封建之时王在五路其步趋之节责大驭焉五路之上王安佚矣然而顾车之行而闻肆夏之声则犹行于堂下顾车之趋而闻采荠之声则犹行于门外造次无非礼者乐师之所教大驭之所驭与有力焉<br />
　　环拜以钟鼓为节<br />
　　郑司农曰环犹旋也【○黄氏曰汉何武举方正召见槃辟雅拜有司劾其虚伪服防曰槃辟雅拜行礼之容拜也师古曰槃辟犹盘旋也此仪至汉犹在】<br />
　　愚案环拜羣臣环王而拜祭天地祭宗庙朝日之类俱有拜王拜于中羣臣环列而拜之于外则谓之环拜<br />
　　郑锷曰环乃回环之义羣臣环外而拜天子拜者众恶其不齐故奏钟鼓为节使闻鼓而拜闻钟而止○易氏曰行趋者接賔之仪环拜者賔拜之仪乐师于是教国子之乐仪欲君臣上下无非礼也尔雅曰堂上谓之行门外谓之趋是王出既服至堂而肆夏作出路门而采荠作齐侯曰朝觐宗遇飨食皆乗金路各以其等为车送迎之节是王者有车出迎賔之礼亦因车之行趋为之歌肆夏采荠葢肆夏之乐其声舒以缓采荠之乐其声数以疾此王者接賔之乐仪至于朝防诸侯于外朝之位与夫合诸侯于国门外方明坛之位则有环拜之礼虽不详见而贾氏于方明坛之位则曰公奠玉于上等降拜于中等侯伯奠玉于中等降拜于下等子男奠玉于下等降拜于地此礼之大者必以钟鼓节之为作止之节也<br />
　　凡射王以驺虞为节<br />
　　郑锷曰凡射则大射燕射賔射之时皆奏此诗○薛氏曰先郑释此以为驺虞圣兽郑氏释驺虞之诗亦以为义兽白虎黑文不食生物不知彼何所见吾观驺虞者天子之官记曰乐官备又曰天子以备官为节【○刘执中曰贤人众多则官备而治有弗至者乎】葢驺者谓趣马主为诸官驾説者记于季秋天子乃教于田猎命仆及七驺咸驾则驺者田猎之官经于大阅则虞人莱所田之野谓山虞于大田猎莱山田之野泽虞于大田猎莱泽野则虞者山泽之官而与于田猎者驺虞掌田猎之官宜以杀兽为事乃一止于取五豝其仁如此天子取之以为射节者此也【○王氏曰以驺虞为节者乐仁而杀以时○郑锷曰文王之射于驺囿诗之辞则曰一五豝又曰一五豵其义以为兽之数五而王射以一矢不欲多杀者乃爱物之仁心故奏是诗言天子以仁而爱物为主】<br />
　　诸侯以貍首为节<br />
　　郑锷曰诸侯三节以听四节以射诗则貍首也诗之辞曰曾孙侯氏四正具举大夫君子凡以庶士小大莫处御于君所以燕以射则燕则誉葢言诸侯不敢寜处惟朝于天子则享安誉也貍之为言不来也貍首言射乎不来者之首为诸侯者必当朝王不朝则射之将以为不朝者之戒【○吕氏曰貍首之诗亡矣记有原壤所歌之辞曰貍首之班然执女手之卷然貍首田之所物之至薄君子相防不以微薄废礼犹白茅死麕可以聘如玉之女匏叶兎首可以为君子之献执手者所以道旧结懽言君臣相与习礼而结懽奉天子以修朝事故诸侯之射以是为节】<br />
　　大夫以采苹为节<br />
　　吕氏曰采苹诗言大夫妻能循灋度采苹采藻盛之湘之奠之皆在家所习教成之祭之事大夫妻已嫔能循在家姆教之灋度乃可以承先祖共祭祀卿大夫已命能循其未仕所学乃可以与国政故卿大夫之射以是为节<br />
　　士以采蘩为节<br />
　　吕氏曰采蘩诗言夫人不失职所谓采蘩于涧之中于以用之公侯之事被之僮僮夙夜在公葢夫人无外事祭祀乃其职惟敬以从事是为不失士之事君何以异此敬恭朝夕事事而巳然后尽士之职而不愧故士之射以此为节○郑锷曰采蘩诗言于沼于沚于涧之中无以异乎采苹之诗序言可以奉祭祀不失职亦无以异乎采苹之循灋度之语诗人列采苹于采蘩后今之射节先采苹后采蘩士之歌用前大夫之歌用后余甚疑所歌之义恐此二篇歌奏之时有迟速不同故分为大夫士之射节<br />
　　总论<br />
　　吕氏曰天子之徳莫大于好生继天也诸侯之徳莫大于奉朝事事君也卿大夫之事莫大于灋先王守道也士之徳莫大于敬事死命也诗不可以无义故各以其所乐告之所以明乎其节之志以不失其事则功成而徳立无暴乱之祸矣<br />
　　薛氏曰夫子曰射者何以射何以听循声而而不失正鹄者其唯贤者乎且歌射节所以为听也天子九节诸侯七节大夫五节不间尊卑皆用乗矢矢之所发四节作矣是天子未射先歌者五诸侯未射先歌者三大夫未射先歌者一尊者先以听则多卑者先以听则寡所以优尊者<br />
　　凡乐掌其序事治其乐政<br />
　　贾氏曰掌其序事谓陈列乐器及作乐之次第【○郑锷曰使不失先后之伦】治其乐政者谓治理乐声得其正不淫放也【○郑锷曰使乐工不敢为淫乱之声】<br />

                    <br>
                        　　【李嘉防曰乐事在前乐政在后何也惟掌其序事节奏有绪举知其宜则可以治其乐政凡下文所谓小事用乐乐成告备者皆乐政也又有赏罚有升黜凡乐师提纲总领之权总乐政也】<br />
　　凡国之小事用乐者令奏钟鼔<br />
　　郑康成曰小事小祭祀之事【○易氏曰舞师言小祭祀不兴舞而此下文言臯舞则非舞师所谓小祭祀也谓大神大鬼之外皆小事之乐令奏钟鼓言严其始而已】○王昭禹曰令奏钟鼓则令其属也小事乐师令之大事大司乐所令也<br />
　　凡乐成则告备<br />
　　易氏曰乐所奏一竟为一成不特大神大大鬼之乐为然据大司乐言凡天神皆六成凡地皆八成凡人鬼皆九成每一成则乐师皆为之告其备皆有舞以节其乐○郑锷曰小宗伯告备于王告礼之备也肆师礼成则告备告礼事之毕也事毕言礼已毕此则告乐之备尔<br />
　　王氏详説曰案大射礼曰大乐正命大师曰奏貍首此命奏者乐师而非乐正也案燕礼曰大师告于乐正曰正歌备此告备者乐师非大师也葢诸侯之射礼燕礼与天子不同此所以命奏者在于乐师告备者在于乐师是乐师卑于乐正而尊于大师也<br />
　　诏来瞽臯舞<br />
　　郑康成曰诏视了扶瞽者来入也臯之言号告国子当舞者舞<br />
　　王昭禹曰瞽无目非可顾视故诏其来舞有节非可速故诏其缓臯缓也<br />
　　及彻帅学士而歌彻<br />
　　郑司农注大胥曰学士谓卿大夫诸子学舞者○王昭禹曰以其父兄有爵列于国故谓之国子以其众言谓之诸子以其教于学谓之学士○贾氏曰此谓祭末至彻祭器之时乐师帅学士而歌彻但学士主舞瞽人主歌今云帅学士而歌彻者此絶读之然后合义歌彻之时歌舞俱有所谓帅学士使之舞歌者自是瞽人歌雍诗也彻者诸宰君妇耳○郑锷曰祭将毕恐其不敬故歌诗以见其敬以周颂攷之雍禘太祖也此所歌以彻者其雍诗乎○王昭禹曰歌雍学士也乐师则帅之而已<br />
　　令相<br />
　　郑司农曰告当相瞽师者言当罢也瞽师盲者皆有相道之者故师冕见及阶曰阶也及席曰席也皆坐曰某在斯某在斯曰相师之道与【○刘执中曰乐备矣瞽蒙当退则令视了以相之】<br />
　　郑锷曰祭之始诏使扶之而来其终也相之以往<br />
　　飨食诸侯序其乐事令奏钟鼔令相如祭之仪<br />
　　王昭禹曰飨以饮为主食以食为主○郑锷曰孔子语鲁大师以乐则知乐之有序葢如此故曰掌其序事若夫飨食诸侯则奏乐之际序其作乐之事故令奏钟鼓以为节乐终则令相瞽蒙以退皆如祭祀之仪惟不入牲之事异而已<br />
　　燕射帅射夫以弓矢舞<br />
　　王昭禹曰燕射谓王与羣臣燕而行射礼○郑康成曰射夫众耦也【○贾氏曰凡射有三畨又天子六耦畿内诸侯四耦畿外诸侯三耦前畨直六耦三耦等射所以诱射故也第二畨六耦与众耦俱射第三畨人兼作乐经直云射夫郑知众耦者以其三畨射皆弓矢舞若言六耦不兼众耦若言众耦则兼三耦】<br />
　　王昭禹曰帅其耦而治之者射人也帅之使舞者乐师也大司乐诏诸侯以弓矢舞诸侯尊也乐师帅射夫射人卑也饮燕之间必用射皆特为礼以观徳抑又为有事之备<br />
　　乐出入令奏钟鼓<br />
　　易氏曰大司乐王出入奏王夏尸出入奏肆夏牲出入奏昭夏此三夏皆瞽所歌之诗有歌必有笙有笙必有舞如此之类皆乐之出入令奏钟鼓以节之<br />
　　凡军大献教恺歌遂倡之<br />
　　郑锷曰王师大献令奏恺乐则王亲征之师故大司乐令之军大献教恺歌遣将出军而归故乐师教之又倡之异尊卑○王昭禹曰歌出于人声有倡有和故乐师倡之使所教之瞽蒙和焉【○李嘉防曰恺歌歌于堂上恺乐作于堂下二者相应恺歌在前乐师倡之】<br />
　　凡丧陈乐器则帅乐官<br />
　　贾氏曰乐器即明器若檀弓云木不成斵瓦不成沫琴瑟张而不平笙竽备而不和【○王昭禹曰犹大丧之廞焉之死而致生之不智而不可为所以陈之而已】○贾氏曰乐官笙师镈师之属【○易氏曰谓大胥至司干】○郑康成曰帅乐官往陈之<br />
　　及序哭亦如之<br />
　　王昭禹曰小宗伯及执事眡葬献器遂哭之乐师又帅乐官而哭乐器以明先王之盛徳感人之深其生也荣其死也哀故睹器而思其人则哭也必使乐师帅而哭亦以明哀乐之相仍舞用翣亦此意也<br />
　　凡乐官掌其政令听其治讼<br />
　　郑锷曰掌其政令所以统治之其有争讼则为断其曲直此所以名之为师<br />
<br />
<br />
<br />
<br />
<br />
　　周礼订义卷三十九<br />
　　钦定四库全书<br />
　　周礼订义卷四十　　　　宋　王与之　撰<br />
　　大胥中士四人小胥下士八人府二人史四人徒四十人<br />
　　郑康成曰胥有才知之称礼记文王世子曰小乐正学干大胥賛之<br />
　　郑锷曰闾胥以胥名之谓其才智足以长人乐官名胥胥者相也惟有才智然后能相人大胥相乐官之乐政其所相者于诸胥为大<br />
　　掌学士之版以待致诸子<br />
　　王氏详説曰文王世子曰凡学世子及学士必时是学士者国子之谓以其父兄有爵于国者言之则曰国子以其众言之则曰诸子以其教言之则曰学士周之时乔木有世臣棠华有贤者之后夫岂无自哉郑司农曰版籍也今时乡户籍世谓之户版大胥主此籍以待当召聚学舞者卿大夫之诸子则案此籍以召之【○黄氏曰学士之版凡学者皆着籍于此独致诸子合之于舞位不敢使适子与于此适子尝学小舞何为至合舞始别异之干戈羽籥不可以不学合舞则有什五有长少以其才为之等适子虽非才犹不使庶子临之况有王世子焉汉世取二千石闗内侯子为舞人皆适子不知其义】○郑锷曰宫伯掌士庶子凡在版者司士掌羣臣之版此所谓学士之版皆书名于版以待有用则致之使自至【○王氏曰其已至者以待之其不至者以致之○刘执中曰来学者待而籍之徳成者致其名于王】<br />
　　王氏详説曰大胥既待致诸子夏官复以诸子名官何耶葢夏官诸子掌国子之倅国有大事则帅国子而致于太子若有车甲之事则授之车甲是教之以兵也此教之以乐<br />
　　【李嘉防曰夏官有诸子掌国子之倅今不曰公卿大夫之子又不曰庶子乃曰诸子者葢诸子所掌之国子修徳学道合学合射其艺已进故令大胥掌其籍而升致之必曰待者待诸子之教治已成此则致之而已故大胥一职止见合舞合声不见教事以有诸子之教在前也名曰学士非徒国子必国子之才艺者掌其名数之版有其人则充之亦待意也】<br />
　　春入学舍采合舞<br />
　　郑康成曰春始以学士入学宫而学之○贾氏曰舍即释采即菜也<br />
　　郑锷曰礼有释奠有释菜莫厚于释奠莫薄于释菜葢释奠则有迎牲有酌献有授舞者器之礼所以致恭于先圣释菜则不舞不授器不杀牲但以苹蘩蕰藻之类告防于先师而已【○崔氏曰先师谓礼乐诗书之官周礼凡有道有徳者使教焉死则以为乐祖祭于瞽宗所谓知乐者也若有诗书之徳者亦各祭于其所教之学汉时礼有高堂生乐有制氏书有伏生诗有毛公此之谓先师也】○蓝氏曰释菜礼之至简者皆不在多品贵其诚也其用有三每嵗春合舞而行之月令云仲春命乐正合舞释菜也始入学则行之文王世子云既兴器用币然后舍菜是也学记云太学始教皮弁祭菜示敬道也<br />
　　郑康成曰合舞等其进退使应节奏○黄氏曰乐师教舞帗羽干旄皇人未尝合也大胥春始入学合而教之<br />
　　秋颁学合声<br />
　　郑锷曰月令春入学合舞秋入学习吹学无二义皆学宫也葢周家建五学其中谓之辟雍水南曰成均水北曰上庠水东曰东序水西曰瞽宗春令学士始入学所入者辟雍也总处于此以观其能至秋则所观者已久知其所宜矣于是分而处之宜学礼者处之瞽宗宜学书者处之上庠宜学干戈者处之东序宜学语者处之成均非惟不分学字以为二义又合周家立学之制【○易氏曰合舞于入学之后合声于颁学之后是知其为瞽宗之学葢瞽宗见于大司乐有所谓成均之法又有所谓乐祖之祭皆所以为礼乐之教春入学舍采者即入瞽宗之学舍采于乐祖秋颁学者即以成均之法颁之于瞽宗之学○杨氏曰郑解颁学亦有意胜于诸説但亦有过当处颁学只是秋时入学分典学者斋舍为一冬习业居隩避寒之地与春时入学不同故异其文谓之颁学案尚书大传耰锄已藏新谷巳入事已毕余子皆入学距冬至四十五日始出学任农事是一冬九十日当在学之人数甚多非一学所容须分在诸处若四时在学者惟国子与国之俊造其春诵夏秋学礼冬读书皆有常处礼乐皆在瞽宗书在上庠不应至秋时方始分】<br />
　　郑康成曰合声亦等其曲折使应节奏○王氏曰乐之声以言为本书曰诗言志歌永言声依永律和声郑锷曰合舞必以春合声必以秋葢春阳用事徳在木木曰曲直而主乎貌舞见于形貌之间或俯或仰木之象也故合舞以春所以顺乎阳秋阴用事徳在金金曰从革而主乎言声见于辞气之间或抑或金之象也故合声以秋所以顺乎阴<br />
　　王氏详説曰王制春秋教以礼乐冬夏教以诗书春夏阳也诗乐者声声亦阳也是春未尝不学声文王世子春夏学干戈秋冬学羽籥干戈武舞羽籥文舞是秋未尝不学舞此言合舞以春合声以秋葢大合舞大合声与平日之学舞学声异记所言者主教国子此言者主合国子平日所教所以不同<br />
　　以六乐之防正舞位以序出入舞者<br />
　　易氏曰合舞合声教之序也此教之成也故言六乐之防<br />
　　郑锷曰及教以舞则以六乐之防正其舞之位方其分乐而各奏不患其舞位之不正及防合而并奏其人多其列众位始不正矣于是焉必正其位如云门大卷不可以处后大濩大武不可以居前之类其位已正乃序当舞之人已舞者出未舞者入使先后不失其伦<br />
　　刘执中曰六乐之节疾徐不同六舞之位逺近不一故立表以防其节与其位自南表而舞至北表者再表为一成则六成矣自北舞而南者一故舞为九成而乐为九变则表为六乐之防者欤出入其表以就八佾者皆以长少为序<br />
　　比乐官<br />
　　郑康成曰比犹校也○郑锷曰比校作乐之官欲无一乐之不备【○杜氏曰次比乐官也】<br />
　　展乐器<br />
　　郑康成曰展谓陈数之○郑锷曰展省作乐之器欲无一乐之或缺大司乐展其声此则展其器<br />
　　凡祭祀之用乐者以鼓徴学士<br />
　　郑康成曰击鼓以召之文王世子曰大昕鼔徴所以警众○王昭禹曰召之使兴舞也<br />
　　序宫中之事<br />
　　王昭禹曰宫中之事谓序王宫之中国子之宿卫而学道艺者春秋之所学各有其序如大胥之所掌是宫正言比宫中之众寡防其什伍而教之道艺则大胥序宫中之事者如此【○李嘉防曰宫伯所掌之事】<br />
　　小胥掌学士之徴令而比之<br />
　　王昭禹曰徴则召之使来令则使之有为比则校叙其多寡之数使之类聚而羣分○贾氏曰大胥掌学士之版以待召聚舞者小胥賛大胥为徴令校比之攷其在否<br />
　　觵其不敬者<br />
　　郑康成曰不敬谓慢期不时至也觵罚爵也诗云兕觵其觩○刘氏曰罚以示媿耻焉<br />
　　廵舞列而挞其怠慢者<br />
　　郑康成曰挞犹抶也抶以荆扑○郑锷曰八人为列左右前后各以其序茍立于其列有怠慢不谨者必挞以记之○王氏曰肆师诛其怠慢则祭以惩慢为先小胥挞其怠慢则学以惩慢为急祭言诛之政也学言挞之教也○易氏曰比之而不敬然后有所谓觵觵之而怠慢然后有所谓挞<br />
　　正乐县之位王宫县诸侯轩县卿大夫判县士特县辨其声<br />
　　郑康成曰乐县谓钟磬之属县于笋簴者○王氏详説曰凡乐县有钟磬鼔镈此所谓金石之乐也然磬则无所不县钟与鼔镈则有所谓县者有所谓不县者葢周人县鼓与镈惟县一而已是故镈有不县者磬师云击磬击编钟磬编钟则磬师击之不编钟则钟师奏之是钟有不县者此磬所以谓众声之首也郑司农曰宫县四面县轩县去其一面判县又去其一面特县又去其一面四面象宫室四面有墙故谓之宫县【○郑锷曰王以宫言见王徳之备周乎四方诸侯则有所缺而不备而况于大夫士乎】轩县三面其形曲故春秋传曰请曲县繁缨以朝诸侯之礼也故曰唯器与名不可以假人【○王氏详説曰天子南面诸侯北面自宫县以下曰轩县则缺南面曰判县则并缺北面曰特县则非东即西案大射云乐人宿县于阼阶东笙磬西面其南笙钟其南镈皆南陈西阶之西颂磬东面其南钟其南镈皆南陈是阼阶西阶其位皆北其面在南者皆无县然又云一建鼔在西阶之东南面则是又有南面者何耶説者以为诸侯与其臣大射其县皆三面所谓南面者鼔而已曰钟曰磬曰镈则无县焉知此则知大夫之判士之特皆无南面所以尊天子矣春秋之时卫侯从仲叔于奚曲县之请为非礼晋侯赐魏绛歌钟之半为得礼】郑锷曰既正其县又辨别其声欲其节奏之不爽【○易氏曰钟磬鼔镈其声不一必待辨而后正项氏曰其声所用各有律吕故辨其隆杀】○又正其堵肆之名以见其等降之不同声不爽则乐必和名不同则礼不僭官曰小胥其所掌岂小哉<br />
　　李嘉防曰乐县不同岂诸侯大夫在国之时其县则然亦岂朝聘之时王燕享之而所县之乐若是也葢在国与朝王所用之乐皆然<br />
　　凡县钟磬半为堵全为肆<br />
　　薛氏曰杜氏以钟十六枚为一肆则堵者八枚矣此説然也而郑氏以各十六枚为一堵钟一簴磬一簴为肆宜不然春秋传曰歌钟二肆是三十有二枚矣故编钟十有六然后一簴之钟全编磬十有六然后一簴之磬全一簴之所垂者钟磬各止于八然后谓之堵郑氏以钟一簴磬一簴为肆其半者其或有钟而无磬有磬而无钟乎其説固不通矣又曰半之者谓诸侯之卿大夫士诸侯之卿大夫半天子之卿大夫其説未是但泥于十六枚为一堵之説不知八枚为一堵之器至其论士之特县则曰天子之士县磬而巳不知郑氏何所见而言有磬而无钟不知果何以和乐吾固谓天子之士钟磬各十六枚为一肆诸侯之士钟磬各十八枚故为堵○郑锷曰编钟八编磬八共十六枚同在一簴名谓之堵堵如墙堵谓其半也十六编钟为一簴十六编磬为一簴则谓之肆肆如市肆之肆谓其全也左传郑人赂晋侯以歌钟二肆又观晋侯以乐之半赐魏绛魏绛于是乎有金石之乐晋诸侯耳当三面之轩县葢得二肆之半分为左右欤【○易氏曰天子宫县每面钟磬各十六枚四面各六十四枚诸侯以下降杀以两诸侯三面钟磬各四十八枚卿大夫两面钟磬各三十二枚士一面钟磬各十有六枚虽尊卑多寡不同而每面皆各十六枚故谓之肆若诸侯之卿大夫判县则每面钟磬八枚两面共钟磬各十有六士特县各八枚而已惟其得每面之半故谓之堵】<br />

                    <br>
                        　　大师下大夫二人小师上士四人瞽蒙上瞽四十人中瞽百人下瞽百有六十人眡了三百人府四人史八人胥十有二人徒百有二十人<br />
　　或曰大师之职专在和合乐声故夫子语大师乐非善知音声何能职此哉○薛平仲曰自司乐至小胥所掌皆乐之事则乐事之或奏或歌要必有所属是故奏歌其乐者瞽蒙也所以相瞽而奏歌者则眡了也以奏歌而教瞽蒙者小师也所以使瞽蒙之有所取正者则大师也是以大师之官必以下大夫二人居之○贾氏曰此下直云瞽蒙三百人无府史胥徒者以其无目不须人使是以有眡了三百人【○李嘉防曰瞽蒙祭祀所用不若是多也而数之多至三百人先王以待天下之瞽蒙焉耳】<br />
　　掌六律六同以合阴阳之声阳声黄钟大蔟姑洗賔夷则无射隂声大吕应钟南吕函钟小吕夹钟<br />
　　愚案六律六同详见大司乐<br />
　　胡氏曰律以统气类物吕以旅阳宣气黄钟者中之色为六气之元始于子在十一月二曰大蔟蔟奏也言阳气奏地而达物也位于寅在正月三曰姑洗洗洁也言阳气洗物姑洁之也位于辰在三月四曰蕤賔蕤继也賔导也言阳始导阴气使继养物也位于午在于五月五曰夷则则灋也言阳气正灋度而使阴气夷当伤之物也位于申在七月六曰无射射厌也言阳气究物而使阴气毕剥落之终而复始亡厌已也位于戌在九月吕者一曰大旅旅旅也言阴大吕黄钟宣气而芽物也位于丑在十二月二曰夹钟言阴夹助大蔟宣四方之气而出种物也位于卯在二月三曰仲吕言微阴始起未成著于其中旅助姑洗宣气济物也位于已在四月四曰林钟林君也言隂气受任助蕤賔君主种物使长大茂盛也位于未在六月五曰南吕南任也言阴气旅助夷则任成万物也位于酉在八月六曰应钟言阴气应无射该藏万物而杂阳该种也位于亥在十月<br />
　　皆文之以五声宫商角徴羽皆播之以八音金石土革丝木匏竹<br />
　　愚案文之播之详见大司乐<br />
　　王昭禹曰太曰声生于日律生于夜声非十二律不能发律非五声不能节五声非变不能尽故一律之中莫不具五声五声之中有所谓五变五声之本生于黄钟黄钟为宫管九寸九之则其数八十一三分宫而去一下生徴其数五十四三分徴益一而上生商其数七十二又三分商去一而下生羽其数四十八三分羽益一而上生角其数六十四多者浊少者清大不逾宫细不逾羽徴之声又清于角角之声又清于商其配则土火木金水其象则君臣民事物易氏曰五声寓于八音八音实直乎八卦金钟也属兑石磬也属干土埙也属坤革鼔鼗也属坎丝琴瑟也属离木柷敔也属巽匏笙簧也属艮竹箫管也属震【○薛氏曰以方言之金石土类也西凝之方故三者在西匏竹木类也东生之方故三者在东丝成于夏故在南革成于冬故在北大师之序先之以金石土中之以革丝后之以匏竹木葢西者声之方虚者声之本故音始于西而终于东西则先金石而后土者阴逆推其所始东则先匏竹而后木者阳顺序其所生革丝居南北之正而先革后丝者亦先虚之意欤○李嘉会曰万物盈天地间若坚若脆若劲若韧若实若虚若沈若浮莫过于金石土革匏丝竹木而天下之音具有焉】<br />
　　郑锷曰文之以五声足以相生未足以为乐必以八音播之则乐成而可听矣播言播而散之也金石以动之丝竹以行之匏以宣之瓦以賛之革木以节之此乐之所以成<br />
　　教六诗曰风曰赋曰比曰兴曰雅曰颂<br />
　　郑锷曰大师掌吹阴阳之管以和乐又教六诗夫诗之六义彼人安能通知以教人耶康成以为教瞽蒙彼为瞽蒙者安能有六徳以为本耶愚谓是説康成之失也以理推之葢教国子以歌六诗耳彼疑国子不当学诗于乐工殊不知古者作乐必歌诗以为音风赋比兴雅颂皆所歌之音知音调之高下惟大师耳国子不学于大师而谁学耶大司乐能教之以其义大师能教之以其音故曰教六诗○王昭禹曰一国之事系一人之本谓之风【○郑康成曰风言圣贤治道之遗化也】言天下之事形四方之风谓之雅【○郑康成曰言今之正者以为后世法】美盛徳之形容以其成功告于神明谓之颂【○郑康成曰颂之言诵也容也诵今之徳广以美之】风出于徳性雅出于灋度颂出于功业三者诗之体也直述其事而陈之谓之赋【○郑康成曰赋之言铺直铺陈今之政教善恶】以其所类而况之谓之比【○郑康成曰比见今之失不敢斥言取比类以言之】以其所感而比之谓之兴【○郑康成曰兴见今之美嫌于媚谀取善事以劝谕之】三者诗之用也即其章言之则曰六诗即其理言之则曰六义大师教之以乐章故曰六诗<br />
　　以六徳为之本<br />
　　郑锷曰此六徳乃大司乐所教国子中和只庸孝友之徳若以为教瞽蒙则彼贱工讵可责以中和祗庸孝友之徳哉○王昭禹曰君子之学诗岂徒诵其空言要之本于徳而巳<br />
　　以六律为之音<br />
　　郑锷曰六徳为之本所以成其性六律为之音所以和其声大司乐之教施于前然后大师之教行于后康成又谓以律视其人为之音乃引子贡问师乙以已宜歌之事为证子贡所论者人之性非论六律为音之义亦康成之失○黄氏曰声成文谓之音不以六律音不可得而正也<br />
　　王氏曰以六徳为之本故虽变犹止乎礼义以六律为之音则书所谓声依永律和声也○王昭禹曰言以六徳为之本则知所谓音者末也言以六律为之音则知所谓本者性也教六诗虽以六徳为之本然非播之于音则其声无所非和之以律则其音无所正【○杨氏曰以六徳为之本故可以观可以怨仁言不如仁声之入人深也以六律为之音故可以美教化移风俗】<br />
　　大祭祀帅瞽登歌令奏撃拊<br />
　　郑司农曰登歌歌者在堂登歌下管贵人声也【○贾氏曰谓下神合乐皆升歌清庙故作乐时大师帅瞽人登堂于西阶之东北面坐而歌者比瑟以歌诗也】王昭禹曰撃拊即书云撃石拊石此堂上之乐也○黄氏曰明堂位曰拊搏玉磬揩击大琴大瑟中琴小瑟四代之乐器也是登歌则击磬戞击鸣球搏拊琴瑟皆击也玉磬琴瑟皆有击拊之名○郑司农曰乐或当击或当拊是也【○郑康成曰拊形如鼔以韦为之着之以糠○贾氏曰拊所以导引歌者故先击拊瞽乃歌也歌者出声谓之奏】<br />
　　王昭禹曰小师云登歌撃拊则击拊者小师而大师令奏之<br />
　　下管播乐器令奏鼓<br />
　　贾氏曰歌者在上匏竹在下故云下管【○郑司农曰吹管者在堂下】○郑康成曰特言管贵人气也○贾氏曰声出曰播谓播其声奏即播也○黄氏曰播以乐器播诗也乐器鼗柷敔埙箫管也【○贾氏曰乐器即笙箫及管】<br />
　　郑锷曰康成谓鼓管乃作葢以鼔为考击之义然经文既言奏不当又言鼓则令奏鼓者令乐工奏大鼔与小鼔也鼔为众乐之号令故欲播乐器必奏鼓将奏鼓必奏以为之引也【○郑司农曰朄小鼓也先击小鼔乃击大鼓小鼓为大鼔先引故曰朄读为道引之引】<br />
　　易氏曰奏撃拊以导歌而后瞽者歌焉奏鼓以导管而后乐器播焉乐之与歌必有所导而后从必有所令而后奏此节奏之序<br />
　　大飨亦如之<br />
　　王昭禹曰所以敬诸侯亦如祭祀之礼<br />
　　大射帅瞽而歌射节<br />
　　郑锷曰帅瞽蒙而歌驺虞貍首采苹采蘩之诗以为射节【○李嘉会曰大射则有歌小射则不歌亦如大献之有恺歌小献止于乐也】<br />
　　大师执同律以听军声而诏吉凶<br />
　　郑康成曰大师大起军师兵书曰王者行师出军之日授将弓矢士卒振旅将张弓大呼大师吹律合音商则战胜军士强角则军扰多变失士心宫则军和士卒同心徴则将急数怒军士劳羽则兵弱少威明易氏曰六律阳声六同阴声即阴阳以候其气则葭灰一动而八风从律以十二律应十二风而后可以察天地之和大师以是而听军声宜其吉凶应焉【○王昭禹曰师旷曰吾骤歌北风又歌南风南风不竞多死声楚必无功古之人所以望敌而知吉凶先事而知胜负者用此术也然王者之师而犹听军声而诏吉凶葢兵凶器战危事圣人不敢轻也】易氏曰占军旅之胜者无过于天时大史抱天时与大师同车亦以同律之所听者可信不诬故耳<br />
　　大丧帅瞽而廞作匶諡<br />
　　王昭禹曰死则陈仪物于庭序以兴观者钦则谓之廞【○郑康成曰廞兴也兴言王之行谓讽诵其治功之诗】考列其徳行而诔之以言则谓之諡于大丧之廞则帅瞽而作匶諡以瞽掌乐王徳成于乐諡则成徳之名也<br />
　　凡国之瞽蒙正焉<br />
　　郑康成曰从大师之政教【○李嘉防曰国之瞽蒙不属乐师者亦以正于大师不使淫邪之入人听也】<br />
　　小师掌教鼓鼗柷敔埙箫管歌<br />
　　郑康成曰教教瞽蒙也【○黄氏曰鼓鼗皆教眡了柷敔埙箫管歌皆教瞽蒙鼗亦教瞽蒙】○郑锷曰此言鼓如孟子所谓今王鼓乐于此之鼓瞽蒙受教于小师其所播者鼗也柷也敔也埙也箫也管也也歌也而不言鼔则知此鼓为鼓乐之鼓矣郑谓出音曰鼔是也<br />
　　郑康成曰鼗如鼔而小持其柄揺之旁耳还自击○郑司农曰柷如漆筩中有椎【○项氏曰柷以合乐】敔木虎也【○郑锷曰敔如伏虎背上有七十二鉏铻所以止乐】<br />
　　聂崇义曰埙烧土为之大如鴈卵谓之雅埙郭璞尔雅注云大如鹅子鋭上平底形如称锤六孔小者如鸡子谓之颂埙凡六孔上一前三后二又笙师掌吹埙世本云暴辛公作埙围五寸半长三寸四分○郑康成曰箫编小竹管如今卖饴饧所吹者【○贾氏曰广雅云箫大者二十四管小者十六管有底三礼图云箫长尺四寸颂箫长尺二寸○通卦验注云箫管形象鸟翼鸟为火火成数七生数二二七一十四箫之长由此】○郑司农曰管如箎六孔【○郑康成曰如篴而小并两而吹之今天子乐官有焉】○项氏曰琴瑟也琴长三尺六寸六分象周天之度广六寸象六合七象七星瑟长八尺一寸九九之数广一尺八寸二九也二十七三九也○郑康成曰歌依咏诗也○易氏曰有堂上之乐有堂下之乐有上下兼用而不可缺者歌用之于堂上鼔鼗埙箫用之于堂下柷敔则堂上堂下皆用之以为作止之节书曰戞击鸣球搏拊琴瑟以咏戞击柷敔用之以节堂上之乐者也又曰下管鼗鼔合止柷敔用之以节堂下之乐者也堂上言声堂下言器若大师所言登歌下管则歌者在上匏竹在下此不易之定制而小师以歌列于埙箫之下者小师所言者教乐之序而大师所言者用乐之序也<br />
　　大祭祀登歌击拊<br />
　　胡伸曰拊革鼓也乐以登歌为贵凡以咏者举堂上之乐【○愚案登歌击拊説见大师】○易氏曰登歌则瞽蒙击拊则小师大师令其奏而已<br />
　　下管击应鼔<br />
　　郑康成曰应鼙也应与及朔皆小鼓所用别未闻○贾氏曰击鼓者先击小后撃大故大射云应鼙在东朔鼙在北【○黄氏曰朔鼙应鼓朔鼙所谓朄也】○郑锷曰及下管则击应鼓大师令奏鼔小师则击应鼔不鼔葢朄者所以引众鼓而应则以为众鼓之应也周颂所谓应朄县鼓正谓是【○王昭禹曰应鼙为朄鼓之和朄鼓为应鼙之引朄必有应应必有朄互相备也】<br />
　　彻歌<br />
　　郑康成曰于有司彻而歌雍○李嘉防曰彻歌无大师之命而自歌者乃其职也<br />
　　大飨亦如之<br />
　　王昭禹曰説见大师○陆氏曰明堂位以禘礼祀周公于太庙升歌清庙下管象文王世子曰天子养老登歌清庙下管象祭统曰大尝禘升歌清庙下管象天子之礼康周公故以赐鲁仲尼燕居曰两君相见升歌清庙下管象天子之祭祀养老飨诸侯诸侯之相见鲁之尝禘皆升歌下管贵人声也歌清庙示徳也象管示事也小师大祭祀大飨登歌而小祭祀小乐事不登歌犹小祀不兴舞也<br />
　　大丧与廞<br />
　　郑康成曰从大师<br />
　　凡小祭祀小乐事鼓朄<br />
　　郑康成曰如大师○黄氏曰小祭祀不当击雷鼔灵鼔则击朄舞师掌鼔四方旱暵之舞是也<br />
　　掌六乐声音之节与其和<br />
　　郑锷曰六代之乐并作虑其声音或失之过既掌其节又掌其和先儒以和为錞于谓以金錞和鼔然小师不掌錞于认一和字指为錞于何所据窃谓当为子与人歌而善必使反之而后和之之和掌其音节使一人倡之众工从而和之乃所以为节耳【○王昭禹曰六乐之作其先后曲直则有节而小大清浊相应而不相陵则和矣国语曰声应相保曰和又曰大昭小鸣和之道也】○李嘉防曰职专于是则所责亦在是故特表而出之<br />
　　瞽蒙<br />
　　郑司农曰无目眹谓之瞽有目眹无见谓之蒙有目无眸子谓之瞍【○贾氏曰诗有蒙瞍书有瞽瞍此有瞽蒙三者皆文不具司农参取三处为三等解之无目眹谓无目之眹脉有目眹而无见谓之蒙谓蒙然有眹脉而无见也有目无眸子谓之瞍者谓目睛黒白分明而无眸子人】○郑锷曰王者作乐欲审音以知政必使瞽蒙者谓其视于内不乱于外听必审也然人而无见乃废疾也使其疾而见废则先王之所不忍是故使之司听兹又不忍弃人之仁也<br />
　　掌播鼗柷敔埙箫管歌<br />
　　郑康成曰播谓其音○贾氏曰此八者皆小师教此瞽蒙令于作乐之时播以出声也<br />
　　李嘉防曰瞽蒙播之小师教之止见于八音而已若磬师之钟磬缇乐燕乐缦乐眡了之颂磬笙磬笙师之竽笙应雅则皆不与何故葢大师小师瞽蒙所掌皆宗庙祭祀之乐及大飨大射大师之乐也<br />
　　讽诵诗世奠繋鼔琴瑟<br />
　　刘执中曰讽诵诗而不言六诗者因大师作匶諡而讽诵先王平生功徳之诗○郑锷曰或谓诵诗所以知古人之兴衰又诵其奠繋小史掌奠世繋谓为史官当定公卿大夫与夫帝王之世繋今此瞽蒙又安知世奠繋之事乎愚攷先儒之説以奠为帝谓世帝繋者乃古书之纪述帝王之本繋又尝攷国语曰教之春秋而为之耸善而抑恶以戒劝之教之世而为之昭明徳而废幽昏焉以怵惧其心以春秋对世言则知世如世本之类使之讽诵乎诗与世又定其所传之繋以讽诵使人君知古之传世者有徳则子孙緜逺而世繋不衰无徳则子孙之传不逺所言者不定则其闻也不信故必奠而后讽诵之郑康成云世之而奠其繋窃谓当读讽诵诗世一句奠繋为一句【黄氏曰讽诵其诗以其世定繋次其盛衰为可知今诗之有繋次瞽蒙传之也曹侩之诗失之矣】愚案诵诗而及于世奠繋者如商颂五篇作于商高宗之世周颂风雅合九十篇作于成王之世既知世之所尚则奠乐以繋焉定那乐章系之祀成汤定清庙乐章系之祀文王诵咏之以五声歌之以琴瑟将以歌之播于乐章而奏诸祭享之时若小史之奠繋世是奠其所出之世系非诵诗之世奠繋也<br />

                    </div></div><hr><script charset='utf-8' src='../../js/footer.js'></script></body></html>