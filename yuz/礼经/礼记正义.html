<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法礼记正义' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>礼记正义</center></div><div class='fo'><center>经文出处:来自殆知阁</center><br/><br>
                        《礼记正义》　 汉 郑玄疏　 唐 孔颖达注<br />
　 <br />
序<br />
卷一 曲礼上第一<br />
卷二 曲礼上第一<br />
卷三 曲礼上第一<br />
卷四 曲礼下第二<br />
卷五 曲礼下第二<br />
卷六 檀弓上第三<br />
卷七 檀弓上第三<br />
卷八 檀弓上第三<br />
卷九 檀弓下第四<br />
卷十 檀弓下第四<br />
卷十一 王制第五<br />
卷十二 王制第五<br />
卷十三 王制第五<br />
卷十四 月令第六<br />
卷十五 月令第六<br />
卷十六 月令第六<br />
卷十七 月令第六<br />
卷十八 曾子问第七<br />
卷十九 曾子问第七<br />
卷二十 文王世子第八<br />
卷二十一 礼运第九<br />
卷二十二 礼运第九<br />
卷二十三 礼器第十<br />
卷二十四 礼器第十<br />
卷二十五 郊特牲第十一<br />
卷二十六 郊特牲第十一<br />
卷二十七 内则第十二<br />
卷二十八 内则第十二<br />
卷二十九 玉藻第十三<br />
卷三十 玉藻第十三<br />
卷三十一 明堂位第十四<br />
卷三十二 丧服小记第十五<br />
卷三十三 丧服小记第十五<br />
卷三十四 大传第十六<br />
卷三十五 少仪第十七<br />
卷三十六 学记第十八<br />
卷三十七 乐记第十九<br />
卷三十八 乐记第十九<br />
卷三十九 乐记第十九<br />
卷四十 杂记上第二十<br />
卷四十一 杂记上第二十<br />
卷四十二 杂记下第二十一<br />
卷四十三 杂记下第二十一<br />
卷四十四 丧大记第二十二<br />
卷四十五 丧大记第二十二<br />
卷四十六 祭法第二十三<br />
卷四十七 祭义第二十四<br />
卷四十八 祭义第二十四<br />
卷四十九 祭统第二十五<br />
卷五十 经解第二十六<br />
卷五十 哀公问第二十七<br />
卷五十 仲尼燕居第二十八<br />
卷五十一 孔子閒居第二十九<br />
卷五十一 坊记第三十<br />
卷五十二 中庸第三十一<br />
卷五十三 中庸第三十一<br />
卷五十四 表记第三十二<br />
卷五十五 缁衣第三十三<br />
卷五十六 奔丧第三十四<br />
卷五十六 问丧第三十五<br />
卷五十七 服问第三十六<br />
卷五十七 间传第三十七<br />
卷五十八 三年问第三十八<br />
卷五十九 深衣第三十九<br />
卷五十九 投壶第四十<br />
卷五十九 儒行第四十一<br />
卷六十 大学第四十二<br />
卷六十一 昏义第四十四<br />
卷六十一 乡饮酒义第四十五<br />
卷六十一 冠义第四十三<br />
卷六十二 射义第四十六<br />
卷六十二 燕义第四十七<br />
卷六十三 聘义第四十八<br />
卷六十三 丧服四制第四十九 <br />
<br />
　 <br />
序 <br />
国子祭酒上护军曲阜县开国子臣孔颖达等奉敕撰<br />
<br />
　　夫礼者，经天纬地，本之则大一之初；原始要终，体之乃人情之欲。夫人上资六气，下乘四序，赋清浊以醇醨，感阴阳而迁变。故曰：人生而静，天之性也；感物而动，性之欲也。喜怒哀乐之志，於是乎生；动静爱恶之心，於是乎在。精粹者虽复凝然不动，浮躁者实亦无所不为。是以古先圣王鉴其若此，欲保之以正直，纳之於德义。犹襄陵之浸，修堤防以制之；覂方用切驾之马，设衔策以驱之。故乃上法圆象，下参方载，道之以德，齐之以礼。然飞走之伦，皆有怀於嗜欲；则鸿荒之世，非无心於性情。燔黍则大享之滥觞，土鼓乃云门之拳石。冠冕饰於轩初，玉帛朝於虞始。夏商革命，损益可知；文武重光，典章斯备。洎乎姬旦，负扆临朝，述《曲礼》以节威仪，制《周礼》而经邦国。礼者，体也，履也，郁郁乎文哉！三百三千，於斯为盛。纲纪万事，彫琢六情。非彼日月照大明於寰宇，类此松筠负贞心於霜雪。顺之则宗礻石固，社稷宁，君臣序，朝廷正；逆之则纪纲废政，政教烦，阴阳错於上，人神怨於下。故曰，人之所生，礼为大也。非礼无以事天地之神，辩君臣长幼之位，是礼之时义大矣哉！暨周昭王南征之后，彝伦渐坏；彗星东出之际，宪章遂泯。夫子虽定礼正乐，颓纲暂理，而国异家殊，异端并作。画蛇之说，文擅於纵横；非马之谈，辨离於坚白。暨乎道丧两楹，义乖四术，上自游夏之初，下终秦汉之际，其间歧涂诡说，虽纷然竞起，而馀风曩烈，亦时或独存。 <br />
　　於是博物通人，知今温古，考前代之宪章，参当时之得失，俱以所见，各记旧闻。错总鸠聚，以类相附，《礼记》之目，於是乎在。去圣逾远，异端渐扇，故大、小二戴，共氏而分门；王、郑两家，同经而异注。爰从晋、宋，逮于周、隋，其传《礼》业者，江左尤盛。其为义疏者，南人有贺循、贺玚、庾蔚、崔灵恩、沈重、范宣、皇甫侃等；北人有徐遵明、李业兴、李宝鼎、侯聪、熊安生等。其见於世者，唯皇、熊二家而已。熊则违背本经，多易茆义，犹之楚而北行，马虽疾而去逾远矣。又欲释经文，唯聚难义，犹治丝而棼之，手虽繁而丝益乱也。皇氏虽章句详正，微稍繁广，又既遵郑氏，乃时乖郑义，此是木落不归其本，狐死不首其丘。此皆二家之弊，未为得也。然以熊比皇，皇氏胜矣。虽体例既别，不可因循，今奉敕删理，仍据皇氏以为本，其有不备，以熊氏补焉。必取文证详悉，义理精审，翦其繁芜，撮其机要。恐独见肤浅，不敢自专，谨与中散大夫守国子司业臣朱子奢、国子助教臣李善信、守太学博士臣贾公彦、行太常博士臣柳士宣、魏王东閤祭酒臣范义頵、魏王参军事臣张权等对共量定。至十六年，又奉敕与前修疏人及儒林郎守太学助教云骑尉臣周玄达、儒林郎守四门助教云骑尉臣赵君赞、儒林郎守四门助教云骑尉臣王士雄等，对敕使赵弘智覆更详审，为之《正义》，凡成七十卷。庶能光赞大猷，垂法后进，故叙其意义，列之云尔。 <br />
　　　◎礼记正义<br />
　　　夫礼者，经天地，理人伦，本其所起，在天地未分之前。故《礼运》云：“夫礼必本於大一。”是天地未分之前已有礼也。礼者，理也。其用以治，则与天地俱兴，故昭二十六年《左传》称晏子云：“礼之可以为国也，久矣与天地并。”但于时质略，物生则自然而有尊卑，若羊羔跪乳，鸿雁飞有行列，岂由教之者哉！是三才既判，尊卑自然而有。但天地初分之后，即应有君臣治国。但年代绵远，无文以言。案《易纬 通卦验》云：“天皇之先，与乾曜合元。君有五期，辅有三名。”注云：“君之用事五行，王亦有五期。辅有三名，公、卿、大夫也。”又云“遂皇始出握机矩”，注云：“遂皇谓遂人，在伏牺前，始王天下也。矩，法也，言遂皇持斗机运转之法，指天以施政教。”既云“始王天下”，是尊卑之礼起於遂皇也。持斗星以施政教者，即《礼纬 斗威仪》云“宫主君，商主臣，角主父，徵主子，羽主夫，少宫主妇，少商主政”，是法北斗而为七政。七政之立，是礼迹所兴也。郑康成《六艺论》云：“《易》者，阴阳之象，天地之所变化，政教之所生，自人皇初起。”人皇即遂皇也。既政教所生初起於遂皇，则七政是也。《六艺论》又云：“遂皇之后，历六纪九十一代，至伏牺始作十二言之教。”然则伏牺之时，《易》道既彰，则礼事弥著。案谯周《古史考》云：“有圣人以火德王，造作钻燧出火，教民熟食，人民大悦，号曰遂人。次有三姓，乃至伏牺，制嫁娶，以俪皮为礼，作琴瑟以为乐。”又《帝王世纪》云：“燧人氏没，包羲氏代之。”以此言之，则嫁娶嘉礼始於伏牺也。但《古史考》遂皇至于伏牺，唯经三姓；《六艺论》云“历六记九十一代”，其又不同，未知孰是。或於三姓而为九十一代也。案《广雅》云：“一纪二十七万六千年。”方叔机注《六艺论》云：“六纪者，九头纪、五龙纪、摄提纪、合洛纪、连通纪、序命纪，凡六纪也。九十一代者，九头一，五龙五，摄提七十二，合洛三，连通六，序命四，凡九十一代也。”但伏牺之前及伏牺之后，年代参差，所说不一，纬候纷纭，各相乖背，且复烦而无用，今并略之，唯据《六艺论》之文及《帝王世纪》以为说也。案《易 系辞》云：“包牺氏没，神农氏作。”案《帝王世纪》云，伏牺之后女娲氏，亦风姓也。女娲氏没，“次有大庭氏、柏皇氏、中央氏、栗陆氏、骊连氏、赫胥氏、尊卢氏、浑伅氏、昊英氏、有巢氏、朱襄氏、葛天氏、阴康氏、无怀氏，凡十五代，皆袭伏牺之号”。然郑玄以大庭氏是神农之别号。案《封禅书》无怀氏在伏牺之前，今在伏牺之后，则《世纪》之文未可信用。《世纪》又云：“神农始教天下种穀，故人号曰神农。”案《礼运》云：“夫礼之初，始诸饮食，燔黍椑豚，蕢桴而土鼓。”又《明堂位》云：“土鼓苇籥，伊耆氏之乐。”又《郊特牲》云：“伊耆氏始为蜡。”蜡即田祭，与种穀相协，土鼓苇籥又与蕢桴土鼓相当，故熊氏云：伊耆氏即神农也。既云始诸饮食，致敬鬼神，则祭祀吉礼起於神农也。又《史记》云“黄帝与蚩尤战於涿鹿”，则有军礼也。《易 系辞》“黄帝九事”章云“古者葬诸中野”，则有凶礼也。又《论语撰考》云：“轩知地利，九牧倡教。”既有九州之牧，当有朝聘，是宾礼也。若然，自伏牺以后至黄帝，吉、凶、宾、军、嘉五礼始具。皇氏云：“礼有三起，礼理起於大一，礼事起於遂皇，礼名起於黄帝。”其“礼理起於大一”，其义通也；其“礼事起於遂皇，礼名起於黄帝”，其义乖也。且遂皇在伏牺之前，《礼运》“燔黍捭豚”在伏牺之后，何得以祭祀在遂皇之时？其唐尧，则《舜典》云“修五礼”，郑康成以为公、侯、伯、子、男之礼。又云命伯夷“典朕三礼”。“五礼”其文，亦见经也。案《舜典》云“类于上帝”，则吉礼也；“百姓如丧考妣”，则凶礼也；“群后四朝”，则宾礼也；“舜征有苗”，则军礼也；“嫔于虞”，则嘉礼也。是舜时五礼具备。直云“典朕三礼”者，据事天、地与人为三礼。其实事天、地唯吉礼也，其馀四礼并人事兼之也。案《论语》云“殷因於夏礼”，“周因於殷礼”，则《礼记》总陈虞、夏、商、周。则是虞、夏、商、周各有当代之礼，则夏、商亦有五礼。郑康成注《大宗伯》，唯云唐、虞有三礼，至周分为五礼，不言夏、商者，但书篇散亡，夏、商之礼绝灭，无文以言，故据周礼有文者而言耳。武王没后，成王幼弱，周公代之摄政，六年致大平，述文、武之德而制礼也。故《洛诰》云：“考朕昭子刑，乃单文祖德。”又《礼记 明堂位》云，周公摄政六年，制礼作乐，颁度量於天下。但所制之礼，则《周官》、《仪礼》也。郑作序云：“礼者，体也，履也。统之於心曰体，践而行之曰履。”郑知然者，《礼器》云：“礼者，体也。”《祭义》云：“礼者，履此者也。”《礼记》既有此释，故郑依而用之。礼虽合训体、履，则《周官》为体，《仪礼》为履，故郑序又云：“然则三百三千虽混同为礼，至於并立俱陈，则曰此经礼也，此曲礼也。或云此经文也，此威仪也。”是《周礼》、《仪礼》有体、履之别也。所以《周礼》为体者，《周礼》是立治之本，统之心体，以齐正於物，故为礼。贺玚云：“其体有二，一是物体，言万物贵贱高下小大文质各有其体；二曰礼体，言圣人制法，体此万物，使高下贵贱各得其宜也。”其《仪礼》但明体之所行践履之事，物虽万体，皆同一履，履无两义也。于周之礼，其文大备，故《论语》云：“周监於二代，郁郁乎文哉！吾从周也。”然周既礼道大用，何以《老子》云“失道而后德，失德而后仁，失仁而后义，失义而后礼。礼者，忠信之薄，道德之华，争愚之始”。故先师准纬候之文，以为三皇行道、五帝行德，茸荃行仁，五霸行义。若失义而后礼，岂周之成、康在五霸之后？所以不同者，《老子》盛言道德质素之事，无为静默之教，故云此也。礼为浮薄而施，所以抑浮薄，故云“忠信之薄”。且圣人之王天下，道、德、仁、义及礼并蕴于心，但量时设教，道、德、仁、义及礼，须用则行，岂可三皇五帝之时全无仁、义、礼也？殷、周之时全无道、德也？《老子》意有所主，不可据之以难经也。既《周礼》为体，其《周礼》见於经籍，其名异者，见有七处。案《孝经说》云“礼经三百”，一也；《礼器》云“经礼三百”，二也；《中庸》云“礼仪三百”，三也；《春秋》说云“礼经三百”，四也；《礼说》云“有正经三百”，五也；《周官外题》谓“为《周礼》”，六也；《汉书 艺文志》云“《周官》经六篇”，七也。七者皆云三百，故知俱是《周官》。《周官》三百六十，举其大数而云三百也。其《仪礼》之别，亦有七处，而有五名。一则《孝经说》、《春秋》及《中庸》并云“威仪三千”，二则《礼器》云“曲礼三千”，三则《礼说》云“动仪三千”，四则谓“为《仪礼》”，五则《汉书 艺文志》谓《仪礼》为《古礼经》。凡此七处、五名，称谓并承三百之下，故知即《仪礼》也。所以三千者，其履行《周官》五礼之别，其事委曲，条数繁广，故有三千也。非谓篇有三千，但事之殊别有三千条耳。或一篇一卷，则有数条之事。今行於世者，唯十七篇而已。故《汉书 艺文志》云“汉初，高堂生传《礼》十七篇”是也。至武帝时，河间献王得古《礼》五十六篇，献王献之。又《六艺论》云：“后得孔子壁中古文《礼》，凡五十六篇。其十七篇与高堂生所传同而字多异，其十七篇外则逸礼是也。”《周礼》为本，则圣人体之；《仪礼》为末，贤人履之。故郑序云“体之谓圣，履之为贤”是也。既《周礼》为本，则重者在前，故宗伯序五礼，以吉礼为上；《仪礼》为末，故轻者在前，故《仪礼》先冠、昏，后丧、祭。故郑序云：“二者或施而上，或循而下。”其《周礼》，《六艺论》云：“《周官》壁中所得六篇。”《汉书》说河间献王开献书之路，得《周官》有五篇，失其《冬官》一篇，乃购千金不得，取《考工记》以补其阙。《汉书》云得五篇，《六艺论》云得其六篇，其文不同，未知孰是。其《礼记》之作，出自孔氏。但正《礼》残缺，无复能明，故范武子不识殽烝，赵鞅及鲁君谓《仪》为《礼》。至孔子没后，七十二之徒共撰所闻，以为此《记》。或录旧礼之义，或录变礼所由，或兼记体履，或杂序得失，故编而录之，以为《记》也。《中庸》是子思伋所作，《缁衣》公孙尼子所撰。郑康成云：《月令》，吕不韦所修。卢植云：《王制》，谓汉文时博士所录。其馀众篇，皆如此例，但未能尽知所记之人也。其《周礼》、《仪礼》，是《礼记》之书，自汉以后各有传授。郑君《六艺论》云：“案《汉书 艺文志》、《儒林传》云，传《礼》者十三家，唯高堂生及五传弟子戴德、戴圣名在也。”又案《儒林传》云：“汉兴，高堂生传《礼》十七篇，而鲁徐生善为容。孝文时，徐生以容为礼官大夫。瑕丘萧奋以礼至淮阳太守。孟卿，东海人，事萧奋，以授戴德、戴圣。”《六艺论》云“五传弟子”者，熊氏云：“则高堂生、萧奋、孟卿、后仓及戴德、戴圣为五也。”此所传皆《仪礼》也。《六艺论》云：“今礼行於世者，戴德、戴圣之学也。”又云“戴德传《记》八十五篇”，则《大戴礼》是也；“戴圣传《礼》四十九篇”，则此《礼记》是也。《儒林传》云：“大戴授琅邪徐氏，小戴授梁人桥仁字季卿、杨荣字子孙。仁为大鸿胪，家世传业。”其《周官》者，始皇深恶之。至孝武帝时，始开献书之路，既出於山岩屋壁，复入秘府。五家之儒，莫得见焉。至孝成时，通人刘歆校理秘书，始得列序，著于录略。为众儒排弃，歆独识之，知是周公致太平之道。河南缑氏杜子春，永平时初能通其读，郑众、贾逵往授业焉。其后马融、郑玄之等，各有传授，不复繁言也。 <br />

                    <br>
                        　 <br />
<br />
 <br />
　 <br />
卷一 曲礼上第一 <br />
<br />
　卷一 曲礼上第一 　 <br />
　　礼记<br />
　　○陆德明《音义》曰：“此记二礼之遗阙，故名《礼记》。” <br />
　　[疏]正义曰：夫礼者，经天地；理人伦，本其所起，在天地未分之前。故《礼运》云：“夫礼必本於大一。”是天地未分之前已有礼也。礼者，理也。其用以治，则与天地俱兴，故昭二十六年《左传》称晏子云：“礼之可以为国也久矣，与天地并。”但于时质略，物生则自然而有尊卑，若羊羔跪乳，鸿雁飞有行列，岂由教之者哉！是三才既判，尊卑自然而有。但天地初分之后，即应有君臣治国。但年代绵远，无文以言。案《易纬 通卦验》云：“天皇之先，与乾曜合元，君有五期，辅有三名。”注云：“君之用事五行，王亦有五期。辅有三名，公、卿、大夫也。”又云“遂皇始出握机矩”，注云：“遂皇谓遂人，在伏牺前，始王天下也。矩，法也。言遂皇持斗机运转之法，指天以施政教。”既云“始王天下”，是尊卑之礼起於遂皇也。持斗星以施政教者，即《礼纬 斗威仪》云“宫主君，商主臣，角主父，徵主子，羽主夫，少宫主妇，少商主政”，是法北斗而为七政。七政之立，是礼迹所兴也。郑康成《六艺论》云：“《易》者，阴阳之象，天地之所变化，政教之所生，自人皇初起。”人皇即遂皇也。既政教所生初起於遂皇，则七政是也。《六艺论》又云：“遂皇之后，历六纪九十一代，至伏牺始作十言之教。”然则伏牺之时，《易》道既彰，则礼事弥著。案谯周《古史考》云：“有圣人以火德王，造作钻燧出火，教民熟食，人民大悦，号曰遂人。次有三姓，乃至伏牺，制嫁娶，以俪皮为礼，作琴瑟以为乐。”又《帝王世纪》云：“燧人氏没，包牺氏代之。”以此言之，则嫁娶嘉礼始於伏牺也。但《古史考》遂皇至于伏牺，唯经三姓；《六艺论》云“历六纪九十一代”，其文不同，未知孰是。或於三姓而为九十一代也。案《广雅》云：“一纪二十七万六千年。”方叔机注《六艺论》云：“六纪者，九头纪、五龙纪、摄提纪、合洛纪、连通纪、序命纪、凡六纪也。九十一代者，九头一，五龙五，摄提七十二，含洛三，连通六，序命四，凡九十一代也。”但伏牺之前及伏牺之后，年代参差，所说不一，纬候纷纭，各相乖背，且复烦而无用，今并略之，唯据《六艺论》之文及《帝王世纪》以为说也。案《易 系辞》云：“包牺氏没，神农氏作。”案《帝王世纪》云，伏牺之后女娲氏，亦风姓也。女娲氏没，“次有大庭氏、柏皇氏、中央氏、栗陆氏、骊连氏、赫胥氏、尊卢氏、浑沌氏、昊英氏、有巢氏、朱襄氏、葛天氏、阴康氏、无怀氏，凡十五代，皆袭伏牺之号”。然郑玄以大庭氏是神农之别号。案《封禅书》无怀氏在伏牺之前，今在伏牺之后，则《世纪》之文未可信用。《世纪》又云：“神农始教天下种穀，故人号曰神农。”案《礼运》云：“夫礼之初，始诸饮食，燔黍捭豚，蕢桴而土鼓。”又《明堂位》云：“土鼓苇籥，伊耆氏之乐。”又《郊特牲》云：“伊耆氏始为蜡。”蜡即田祭，与种穀相协，土鼓苇籥又与蕢桴土鼓相当，故熊氏云：伊耆氏即神农也。既云始诸饮食，致敬鬼神，则祭祀吉礼起於神农也。又《史记》云“黄帝与蚩尢战於涿鹿”，则有军礼也。《易 系辞》“黄帝九事”章云“古者葬诸中野”，则有凶礼也。又《论语撰考》云：“轩知地利，九牧倡教。”既有九州之牧，当有朝聘，是宾礼也。若然，自伏牺以后至黄帝，吉、凶、宾、军、嘉五礼始具。皇氏云：“礼有三起，礼理起於太一，礼事起於遂皇，礼名起於黄帝。”其“礼理起於大一”，其义通也；其“礼事起於遂皇，礼名起於黄帝”，其义乖也。且遂皇在伏牺之前，《礼运》“燔黍捭豚”在伏牺之后，何得以祭祀在遂皇之时？其唐尧，则《舜典》云“修五礼”，郑康成以为公、侯、伯、子、男之礼。又云命伯夷“典朕三礼”。五礼其文，亦见经也。案《舜典》云“类于上帝”，则吉礼也；“百姓如丧考妣”，则凶礼也；“群后四朝”，则宾礼也；“舜征有苗”，则军礼也；“嫔于虞”，则嘉礼也。是舜时五礼具备。直云“典朕三礼”者，据事天、地与人为三礼。其实事天地唯吉礼也，其馀四礼并人事兼之也。案《论语》云“殷因於夏礼”，“周因於殷礼”，则《礼记》总陈虞、夏、商、周，则是虞、夏、商、周各有当代之礼，则夏、商亦有五礼。郑康成注《大宗伯》，唯云唐虞有三礼，至周分为五礼。不言夏、商者，但书篇散亡，夏、商之礼绝灭，无文以言，故据《周礼》有文者而言耳。武王没后，成王幼弱，周公代之摄政，六年致太平，述文武之德而制礼也。故《洛诰》云：“考朕招子刑，及单文祖德。”又《礼记 明堂位》云，周公摄政六年，制礼作乐，颁度量於天下。但所制之礼，则《周官》、《仪礼》也。郑作序云：“礼者，体也，履也。统之於心曰体，践而行之曰履。”郑知然者，《礼器》云：“礼者，体也。”《祭义》云：“礼者，履此者也。”《礼记》既有此释，故郑依而用之。礼虽合训体、履，则《周官》为体，《仪礼》为履，故郑序又云：“然则三百三千虽混同为礼，至於并立俱陈，则曰此经礼也，此曲礼也。或云此经文也，此威仪也。”是《周礼》、《仪礼》有体、履之别也。所以《周礼》为体者，《周礼》是立治之本，统之心体，以齐正於物，故为体。贺玚云：“其体有二。一是物体，言万物贵贱高下小大文质各有其体。二曰礼体，言圣人制法，体此万物，使高下贵贱各得其宜也。”其《仪礼》但明体之所行践履之事，物唯万体，皆同一履，履无两义也。于周之礼，其文大备，故《论语》云“周监於二代，郁郁乎文哉！吾从周”也。然周既礼道大用，何以《老子》云“失道而后德，失德而后仁，失仁而后义，失义而后礼。礼者，忠信之薄，道德之华，争愚之始”。故先师准纬候之文，以为三皇行道，五帝行德，茸荃行仁，五霸行义。若失义而后礼，岂周之成康在五霸之后？所以不同者，《老子》盛言道德质素之事、无为静默之教，故云此也。礼为浮薄而施，所以抑浮薄，故云“忠信之薄”。且圣人之王天下，道、德、仁、义及礼，并蕴于心，但量时设教，道、德、仁、义及礼，须用则行，岂可三皇五帝之时，全无仁、义、礼也？殷周之时，全无道、德也？《老子》意有所主，不可据之以难经也。既《周礼》为体，其《周礼》见於经籍，其名异者，见有七处。案《孝经说》云“经礼三百”，一也；《礼器》云“经礼三百”，二也；《中庸》云“礼仪三百”，三也；《春秋说》云“礼经三百”，四也；礼说云“有正经三百”，五也；《周官外题》谓‘为《周礼》’，六也；《汉书 艺文志》云“《周官》经六篇”，七也。七者皆云三百，故知俱是《周官》。《周官》三百六十，举其大数而云三百也。其《仪礼》之别，亦有七处，而有五名。一则《孝经说》、《春秋》及《中庸》并云“威仪三千”，二则《礼器》云“《曲礼》三千”，三则《礼说》云“动仪三千”，四则谓“为《仪礼》”，五则《汉书 艺文志》谓《仪礼》为“古礼经”。凡此七处五名，称谓并承三百之下，故知即《仪礼》也。所以三千者，其履行《周官》五礼之别，其事委曲，条数繁广，故有三千也。非谓篇有三千，但事之殊别有三千条耳。或一篇一卷，则有数条之事。今行於世者，唯十七篇而已。故《汉书 艺文志》云“汉初，高堂生传《礼》十七篇”是也。至武帝时，河间献王得古《礼》五十六篇，献王献之。又《六艺论》云：“后得孔子壁中古文《礼》，凡五十六篇。其十七篇与高堂生所传同而字多异，其十七篇外则逸礼是也。”《周礼》为本，则圣人体之；《仪礼》为末，贤人履之。故郑序云“体之谓圣，履之为贤”是也。既《周礼》为本，则重者在前，故宗伯序五礼，以吉礼为上；《仪礼》为末，故轻者在前，故《仪礼》先冠、昏，后丧、祭。故郑序云：“二者或施而上，或循而下。”其《周礼》，《六艺论》云：“《周官》壁中所得六篇。”《汉书》说河间献王开献书之路，得《周官》有五篇，失其《冬官》一篇，乃购千金不得，取《考工记》以补其阙。《汉书》云得五篇，《六艺论》云得其六篇，其文不同，未知孰是。其《礼记》之作，出自孔氏。但正《礼》残缺，无复能明，故范武子不识殽烝，赵鞅及鲁君谓《仪》为《礼》。至孔子没后，七十二之徒共撰所闻，以为此《记》。或录旧礼之义，或录变礼所由，或兼记体履，或杂序得失，故编而录之，以为《记》也。《中庸》是子思伋所作，《缁衣》公孙尼子所撰。郑康成云：《月令》，吕不韦所修。卢植云：《王制》，谓汉文时博士所录。其馀众篇，皆如此例，但未能尽知所记之人也。其《周礼》、《仪礼》，是《礼记》之书，自汉以后各有传授。郑君《六艺论》云：“案《汉书 艺文志》、《儒林传》云，传礼者十三家，唯高堂生及五传弟子戴德、戴圣名在也。”又案《儒林传》云：“汉兴，高堂生传《礼》十七篇，而鲁徐生善为容。孝文时，徐生以容为礼官大夫。瑕丘萧奋以礼至淮阳太守。孟卿，东海人，事萧奋，以授戴德、戴圣。”《六艺论》云“五传弟子”者，熊氏云：“则高堂生、萧奋、孟卿、后仓及戴德、戴圣为五也。”此所传皆《仪礼》也。《六艺论》云：“今礼行於世者，戴德、戴圣之学也。”又云“戴德传《记》八十五篇”，则《大戴礼》是也；“戴圣传《礼》四十九篇”，则此《礼记》是也。《儒林传》云：“大戴授琅邪徐氏，小戴授梁人桥仁字季卿、杨荣字子孙。仁为大鸿胪，家世传业。”其《周官》者，始皇深恶之。至孝武帝时，始开献书之路，既出於山岩屋壁，复入秘府，五家之儒莫得见焉。至孝成时，通人刘歆校理秘书，始得列序，著于录略。为众儒排弃，歆独识之，知是周公致太平之道。河南缑氏杜子春，永平时初能通其读，郑众、贾逵往授业焉。其后马融、郑玄之等，各有传授，不复繁言也。<br />
　　陆曰：“本或作《曲礼》，上者，后人加也，《檀弓》、《杂记》放此。《曲礼》者，是《仪礼》之旧名，委曲说礼之事。” <br />
　　[疏]正义曰：案郑《目录》云：“名曰《曲礼》者，以其篇记五礼之事。祭祀之说，吉礼也。丧荒去国之说，凶礼也。致贡朝会之说，宾礼也。兵车旌鸿之说，军礼也。事长敬老、执贽纳女之说，嘉礼也。此於《别录》属《制度》。”案郑此说，则此《曲礼》篇中有含五礼之义。是以经云“祷祠祭祀”之说，当吉礼也。“送丧不由径”，“岁凶，年穀不登”，又云“大夫士去国”，如此之类，是丧荒去国之说，当凶礼也。“五官致贡曰享”，“天子当宁而立曰朝”，“相见於郤地曰会”，如此之类，是致贡朝会之说，当宾礼也。“兵车不式”，“前有水，则载青旌”，如此之类，是兵车旌鸿之说，当军礼也。“侍坐於长者”，“故君子式黄发”，“妇人之贽，椇榛枣栗”，“纳女於天子”，如此之类，是事长敬老、执贽纳女之说，当嘉礼也。必知执贽当妇人之贽者，以其《士相见》，郑《目录》以士执贽为宾礼故也。此篇既含五礼，故其篇名为《曲礼》。《曲礼》之与《仪礼》，其事是一。以其屈曲行事，则曰《曲礼》；见於威仪，则曰《仪礼》。但曲之与仪相对。《周礼》统心为号若，若总而言之，则《周礼》亦有曲名，故《艺文志》云：“帝王为政，世有损益，至周曲为之防，事为之制，故曰，经礼三百，威仪三千。”是二礼互而相通，皆有曲称也。云“上”者，对下生名。本以语多，简策重大，分为上下，更无义也。“第一”者，《小尔雅》云：“第，次也。”吕靖云：“一者，数之始。”《礼记》者，一部之大名。《曲礼》者，当篇之小目。既题《曲礼》於上，故著《礼记》於下，以配注耳。郑氏者，姓郑名玄，字康成，北海高密县人，前汉仆射郑崇八世之孙也。后汉徵为大司农，年七十四乃卒。然郑亦附卢、马之本而为之注。注者，即解书之名。但释义之人，多称为传。传谓传述为义，或亲承圣旨，或师儒相传，故云传。今谓之注者，谦也，不敢传授，直注己意而己。若然，则传之与注，各出己情。皇氏以为自汉以前为传，自汉以后为注。然王肃在郑之后，何以亦谓之传？其义非也。<br />
　　《曲礼》曰：“毋不敬，礼主於敬。<br />
　　○陆曰：“毋音无。《说文》云：‘止之词，其字从女，内有一画，象有奸之形，禁止之勿令奸。古人云毋，犹今人言莫也。’案‘毋’字与父母字不同，俗本多乱，读者皆朱点‘母’字以作‘无’音，非也。后放此。疑者，特复音之。”俨若思，俨，矜庄貌，人之坐思，貌必俨然。<br />
　　○严，鱼检反，本亦作俨，同，矜庄貌。思如字，徐息嗣反。矜，君冰反。安定辞。审言语也。《易》曰：“言语者，君子之枢机。”<br />
　　○枢，昌朱反。安民哉！此上三句可以安民，说《曲礼》者，美之云耳。 <br />
　　[疏]正义曰：此一节明人君立治之本，先当肃心谨身，慎口之事。<br />
　　○“《曲礼》曰”者，案下文“安民哉”，是为君上所行，故记人引《仪礼》正经“毋不敬”以下三句而为实验也。<br />

                    <br>
                        　　○“毋不敬”者，人君行礼无有不敬，行五礼皆须敬也。“俨若思”者，俨，矜庄貌也。若，如也。思，计虑也。夫人计虑，状必端悫。今明人君矜庄之貌，如人之思也。<br />
　　○“安定辞”者，安定，审也。辞，言语也。人君出言，必当虑之於心，然后宣之於口，是详审於言语也。<br />
　　○“安民哉”者，但人君发举，不离口与身心，既心能肃敬，身乃矜庄，口复审慎，三者依於德义，则政教可以安民也。云“哉”者，记人美此三句者也。<br />
　　○注“礼主於敬”。<br />
　　○正义曰：《孝经》云：“礼者敬而已矣。”是也。又案郑《目录》云“《曲礼》之中，体含五礼”，今云“《曲礼》曰：毋不敬”，则五礼皆须敬，故郑云：“礼主於敬。”然五礼皆以拜为敬礼，则祭极敬、主人拜尸之类，是吉礼须敬也。拜而后稽颡之类，是凶礼须敬也。主人拜迎宾之类，是宾礼须敬也。军中之拜肃拜之类，是军礼须敬也。冠昏饮酒，皆有宾主拜答之类，是嘉礼须敬也。兵车不式，乘玉路不式，郑云“大事不崇曲敬者”，谓敬天神及军之大事，故不崇曲小之敬。熊氏以为唯此不敬者，恐义不然也。既云“《曲礼》曰”，“是引《仪礼》正经，若引“《春秋》曰”、“《诗》曰”之类。所引者若《冠礼》戒辞云“寿考惟祺，介尔景福”之等，今不见者，或在三千散亡之中也。<br />
　　○注“俨矜”至“俨然”。<br />
　　○正义曰：经唯云“俨若思”，不云“坐”，郑必知“坐思”者，案《大学》云：“定而后能静，静而后能安，安而后能虑。”虑即思，故知思必当坐也。<br />
　　○注“审言”至“枢机”。<br />
　　○正义曰：《论语》云：“驷不及舌。”故审言语也。“《易》曰”者，《易 系辞》之文也，故彼云：“君子出其言善，则千里之外应之，况其迩者乎！出其言不善，则千里之外违之，况其迩者乎！言行者，君子之枢机。”郑注：“枢谓户枢，机谓弩牙，户枢之发，或明或闇；弩牙之发，或中或否，以喻君子之言，或荣或辱。”引之者，证审言语之事。彼为“言行”，郑云“言语”者，既证经辞，无取於行，故变文为语也。<br />
　　敖不可长，欲不可从，志不可满，乐不可极。四者慢游之道，桀、纣所以自祸。<br />
　　○敖，五报反，慢也；王肃五高反，遨游也。长，丁丈反，卢植、马融、王肃并直良反。欲如字，一音喻。从，足用反，放纵也。乐音洛，皇侃音岳，极如字，皇纪力反。桀，其列反，夏之末主，名癸。纣，直丑反，殷之末主，名辛。 <br />
　　[疏]“敖不”至“可极”。<br />
　　○正义曰：此一节承上人君敬慎之道，此亦据人君恭谨节俭之事，故郑引桀、纣以证之。<br />
　　○“敖不可长”者，敖者矜慢在心之名，长者行敖著迹之称。夫矜我慢物，中人不免，若有心而无迹，则於物无伤；若迹著而行用，则侵虐为甚。倾国亡家，必由乎此，故戒不可长。<br />
　　○“欲不可从”者，心所贪爱为欲，则“饮食男女，人之大欲存焉”是也。人皆有欲，但不得从之也。<br />
　　○“志不可满”者，六情遍睹在心未见为志。凡人各有志意，但不得自满，故《六韬》云：“器满则倾，志满则覆。”<br />
　　○“乐不可极”者，乐者天子宫县以下，皆得有乐，但主欢心，人情所不能已，当自抑止，不可极为，故《乐记》云：“乐盈而反，以反为文。”<br />
　　○注“四者”至“自祸”。<br />
　　○正义曰：案《尚书》、《史记》说纣恶甚多，不可具载。皇氏云：“斮朝涉之胫，剖贤人之心，是长敖也。糟丘酒池之等，是从欲也。玉杯象箸之等，是志满也。靡靡之乐，是乐极也。桀之为恶，唯有民队涂炭，淫於妹嬉之事，虽史传不言四事，亦应俱有四者之恶，故纣焚宣室，桀放南巢，但‘天作孽，犹可违，自作孽，不可逭’，桀、纣皆自身为恶，以致灭亡，故云‘自祸’也。”<br />
　　贤者狎而敬之，狎，习也，近也，谓附而近之，习其所行也。《月令》曰：“虽有贵戚近习。”<br />
　　○狎，户甲反。近，附近之近，下注内不出者皆同。傶音戚，本亦作戚。畏而爱之。心服曰畏。曾子曰：“吾先子之所畏。”爱而知其恶，憎而知其善。谓凡与人交，不可以己心之爱憎，诬人之善恶。<br />
　　○诬音无，后并同。积而能散，谓已有蓄积，见贫穷者，则当能散以周救之，若宋乐氏。<br />
　　○蓄，敕六反。周音周。乐音岳，谓宋司城乐喜。安安而能迁。谓已今安此之安，图后有害，则当能迁。晋咎犯与姜氏醉重耳而行，近之。<br />
　　○害如字，本亦作难，乃旦反。咎，其九反。重，直尨反。临财毋苟得，为伤廉也。<br />
　　○为，于伪反，下“为伤”、“为近”皆同。临难毋苟免。为伤义也。<br />
　　○难，乃旦反。很毋求胜，分毋求多。为伤平也。很，阋也，谓争讼也。《诗》云：“兄弟阋於墙。”<br />
　　○很，胡恳反。胜，舒证反。分，扶问反。阋，呼历反，犹斗也。争，争斗之争，下文皆同。疑事毋质，质，成也。彼已俱疑，而已成言之，终不然，则伤知。<br />
　　○知音智。直而勿有。直，正也。已若不疑，则当称师友而正之，谦也。 <br />
　　[疏]“贤者”至“勿有”。<br />
　　○正义曰：此一节总明爱敬安危忠信之事，各随文解之。<br />
　　○“贤者狎而敬之”者，贤是有德成之称，狎谓近也，习也。贤者身有道艺，朋类见贤思齐焉，必须附而近之，习其德艺，侪伦易相亵慢，故戒令相敬也。<br />
　　○注“狎习”至“近习”。<br />
　　○正义曰：引《月令》者，案《月令》仲冬之月，禁戒妇功，不得奢慢。贵戚谓王之姑姊妹。近习谓王之所亲幸嫔御之属。言近习者，王附而近之，习其色。引之者，证贤者附而近之，习其道艺。连引贵戚，於义无所当也。<br />
　　○“畏而爱之”。<br />
　　○正义曰：贤者有其德行，人皆心服畏之。既有所畏，必当爱其德义，不可疏之。<br />
　　○注“心服”至“所畏”。<br />
　　○正义曰：引“曾子曰：吾先子之所畏”者，《孟子》云：“或问曾西曰：‘吾子与子路孰贤？’曾西蹴然曰：‘吾先子之所畏也。’”先子谓祖曾参，不在四科，<br />
　　○而子路入四科，故曾参心服子路。引之者，证经“畏”是心服之义。<br />
　　○“爱而知其恶，憎而知其善”。正义曰：爱谓己所亲幸，憎谓己所嫌慢。人多爱而不知其恶，憎而不知其善，故记人戒之云，凡人虽爱，必当知其心怀恶行。崔氏云：“若石碏知子厚是也。心虽憎疾，亦当知其善能。若祁奚知其解狐是也。若然，乃可审知人之贤愚。”<br />
　　○“积而能散”。正义曰：凡人贪啬，皆好积而不好散。今谓已有蓄积，能赈乏周无，则是仁惠也。<br />
　　○注“谓已”至“乐氏”。<br />
　　○正义曰：引宋乐氏者，案襄二十九年《左传》云，郑国饥，子皮贷民粟，户一钟。乐氏者，宋司城官，姓乐，名喜，字子罕。宋亦饥，乐喜请於平公云：“邻於善，民之望。”请贷民粟，并使诸大夫亦贷之。今不引郑罕氏而引宋乐氏者，郑罕氏施而敛之，宋乐氏施而不敛，故晋叔向闻之曰：“郑之罕，宋之乐，施而不德，乐氏加焉。”熊氏云：“礼，家施不及国，大夫不收公利，二家皆非也。”今郑为能散者，直取一边能散之义是同，不据家施非礼之事。郑不言“是”而言“若”者，但礼与诸经事实是一，惟文字不同，郑则言“是”。若《檀弓》云：“诸侯伐秦，曹桓公卒於会。”郑注引《春秋传》云：“曹伯庐卒於师是也。”以其一事，故云“是”也。此礼本不为乐氏而作，但事类相似，引以为证，故云“若”也。<br />
　　○“安安而能迁”。<br />
　　○正义曰：上安据心，下安据处。凡人多居危如安，故记人戒之云，谓已心安於此所处之安，当图谋於后有害以否。若后当有害，必须早迁，则离害也。<br />
　　○注“谓已”至“近之”。<br />
　　○正义曰：晋舅犯者，案《左传》僖二十三年，晋重耳自翟之齐，齐桓公妻之，有马二十乘，重耳心安於齐，不欲归晋。从者重耳之舅，字子犯，“谋於桑下。蚕妾在其上，以告姜氏。姜氏杀之，而谓公子曰：‘子有四方之志，其闻之者，吾杀之矣。’公子曰：‘无之。’姜氏曰：‘行也，怀与安，实败名。’公子不可，姜氏与子犯谋，醉而遣之。醒，以戈逐子犯。”至秦，秦伯纳之，卒为霸主。是“安安而能迁”之事。郑不云“是”，又不云“若”，而言“近之”者，安安能迁，亦不为重耳而作，不得云“是”，迁又非重耳之意，不得云“若”，故云“近之”也。<br />
　　○“临财毋苟得”。<br />
　　○正义曰：财利，人之所贪，非义而取谓之苟得。故记人戒之，今有财利，元非两人之物，两人俱临而求之，若苟得入已，则伤廉隅，故郑云：“为伤廉也。”<br />
　　○“临难毋苟免”。<br />
　　○正义曰：难谓有寇仇谋害君父，为人臣子，当致身授命以救之。故记人戒之云，若君父有难，臣子若苟且免身而不斗，则陷君父於危亡，故云“毋苟免”。见义不为，无勇也，故郑云：“为伤义也。”<br />
　　○“很毋求胜，分毋求多”。<br />
　　○正义曰：很谓小小阋很。凡人所争，皆欲求胜。故记人戒之云，而有小小阋很，当引过归已，不可求胜。<br />
　　○“分毋求多”者，此元是众人之物，当共分之，人皆贪欲，望多入已。故记人戒之云，所分之物毋得求多也。<br />
　　○注“为伤”至“於墙”。<br />
　　○正义曰：所引《诗》者，是《小雅 常棣》，闵管蔡失道之诗也。彼云：“兄弟阋於墙，外御其侮。”引之者，证经很亦是小小阋很之事，若大很则当报之，故《论语》孔子云“以直报怨”是也。<br />
　　○“疑事毋质”。<br />
　　○正义曰：人多专固，未知而为已知。故戒之云，彼已俱疑，而来问已。质，成也。若已亦疑，则无得成言之；若成言疑事，后为贤人所讥，则伤已智也。故孔子戒子路云“不知为不知”也。<br />
　　○“直而勿有”。<br />
　　○正义曰：此谓彼疑已不疑者，仍须谦退。直，正也。彼有疑事而来问已，已若不疑而答之，则当称师友所说以正之，勿为巳有此义也。<br />
　　若夫，言若欲为丈夫也。《春秋传》曰：“是谓我非夫。<br />
　　○夫，方于反，丈夫也。坐如尸，视貌正。立如齐。磬且听也。齐谓祭祀时。<br />
　　○齐，侧皆反，本亦作斋，音同，注同。礼从宜，事不可常也。晋士匄帅师侵齐，闻齐侯卒，乃还，《春秋》善之。<br />
　　○丐本亦作匄，音盖。还音旋，后放此。使从俗。亦事不可常也。牲币之属，则当从俗所出。《礼器》曰：“天不生，地不养，君子不以为礼，鬼神不飨。”<br />
　　○使，色吏反。币，徐扶世反。飨，许两反。 <br />
　　[疏]“若夫”至“从俗”。<br />
　　○正义曰：此一节论为丈夫之法，当“坐如尸”以下四行并备，乃可立身，各依文解之。<br />
　　○“若夫”者，凡人若为丈夫之法，必当如下所陈，故目丈夫於上，下乃论其行以结之。<br />
　　○注“言若”至“非夫”。<br />
　　○正义曰：案《左传》宣十二年邲之战，楚侵郑、晋救之。及河，闻郑既及楚平，中军将荀林父欲还，不济。上军将士会曰：“善。”中军佐先穀曰：“不可，成师以出，闻敌强而退，非夫也。”又哀十一年，齐伐鲁，鲁武叔初不欲战，为冉求所非。武叔曰：“是谓我不成丈夫也。”退而蒐乘。二传之言，当是先縠之辞也。彼无“是谓我”，郑君足之也。<br />
　　○“坐如尸”者，尸居神位，坐必矜庄。言人虽不为尸，若所在坐法，必当如尸之坐，故郑云“视貌正”也。<br />
　　○“立如齐”者，人之倚立，多慢不恭，故戒之云，倚立之时虽不齐，亦当如祭前之齐，必须磬折屈身。<br />
　　○注“磬且”至“祀时”。<br />
　　○正义曰：“磬且听”，案《士虞礼》云：“无尸者，主人哭，出复位，祝阖牖户，如食间。”是祭时主人有听法。云“磬”者，谓屈身如磬之折杀。案《考工记》云：“磬氏为磬，倨句一矩有半。”郑云：“必先度一矩为句，一矩为股，而求其弦。既而以一矩有半触其弦，则磬之倨句也。”是磬之折杀，其形必曲。人之倚立，亦当然也。又云“齐谓祭祀时”者，凡齐皆在祭前，自整齐之名，并於適寝之中，坐而无立。今云“立如齐”者，齐有立者，但祭前有齐，所以自整齐也，则祭日神前亦当齐，则斋者是先后通称。此言“立如斋”，非祭前坐斋，故郑云：“斋谓祭祀时也。”若然，此立谓侍尊者之时，故《玉藻》云“凡侍於君，绅垂，足如履斋，视下听上”是也。<br />
　　○“礼从宜”者，皇氏云：“上二事，丈夫为俨恪之仪。此下二事，丈夫为君出使之法。”义或然也。“礼从宜”者，谓人臣奉命出使征伐之礼，虽奉命出征，梱外之事，将军裁之，知可而进，知难而退，前事不可准定，贵从当时之宜也。<br />
　　○注“事不”至“善之”。<br />
　　○正义曰：案《春秋》襄十九年，“齐侯还卒，晋士匄帅师侵齐，至穀，闻齐侯卒，乃还。”《公羊》云：“还者何？善辞也。何善尔？大其不伐丧也。此受命於君而伐齐，则何大其不伐丧也？大夫以君命出使，进退在大夫也。”<br />
　　○“使从俗”者，使谓臣为君出聘之法，皆出土俗牲币以为享礼，土俗若无，不可境外求物，故云“使从俗”也。皇氏云：“上‘礼从宜’，与此‘使从俗’，互而相通，皆是以礼而使。”义或然也。<br />
　　○注“亦事”至“不飨”。<br />
　　○正义曰：“牲币之属，当从俗所出”者，谓若《郊特牲》及《聘礼》，朝聘皆有皮马龟金竹箭璧帛之等，有则致之，无则已，故云“不可常也”。“《礼器》曰：天不生”者，谓天不以四时而生，若李梅冬实。“地不养”者，谓居山以鱼鳖，居泽以鹿豕。“君子不以为礼”者，谓天不生地不养之等，君子不将为飨礼。“鬼神不飨”者，言君子不以为礼者，祇由鬼神不歆飨此非常之物，明鬼神依人也。<br />

                    <br>
                        　　夫礼者，所以定亲疏，决嫌疑，别同异，明是非也。礼不妄说人，为近佞媚也。君子说之不以其道，则不说也。<br />
　　○夫音扶，凡发语之端皆然，后放此。疏，所居反，或作疏。决，徐古穴反。嫌，户恬反。别，彼列反，下注、下文同。说音悦，又始悦反，注同。伎，乃定反，口才曰佞。媚，眉忌反，意向曰媚。不辞费。为伤信，君子先行其言而后从之。<br />
　　○辞，本又作词，同；《说文》以词为言词之字；辞，不受也，后皆放此。费，芳味反，言而不行为辞费。礼不逾节，不侵侮，不好狎。为伤敬也。人则习近为好狎。<br />
　　○侮，徐云抚反，轻慢也。好，呼报反，注同。脩身践言，谓之善行。践，履也，言履而行之。<br />
　　○行，下孟反，下“行脩”同。行脩言道，礼之质也。言道，言合於道。质犹本也，礼为之文饰耳。礼闻取於人，不闻取人。谓君人者。取於人，谓高尚其道。取人，谓制服其身。<br />
　　○取於，旧七树反，谓趣就师求道也；皇如字，谓取师之道。取人如字，谓制师使从已。礼闻来学，不闻往教。尊道艺。 <br />
　　[疏]“夫礼”至“往教”。<br />
　　○正义曰：此一节总明治身立行，交接得否，皆由於礼，故以礼为目，各随文解之。<br />
　　○“夫礼者，所以定亲疏”者，五服之内，大功已上服粗者为亲，小功已下服精者为疏，故《周礼》小史掌定系世，辨昭穆也。<br />
　　○“决嫌疑”者，若妾为女君期，女君为妾若报之则太重，降之则有舅姑为妇之嫌，故全不服，是决嫌疑者，孔子之丧，门人疑所服。子贡曰：“昔者夫子丧颜回，若丧子而无服。丧子路亦然，请丧夫子，若丧父而无服。”是决疑也。<br />
　　○“别同异”者，贺玚云：“本同今异，姑姊妹是也。本异今同，世母叔母及子妇是也。”<br />
　　○“明是非也”者，得礼为是，失礼为非，若主人未敛，子游裼裘而吊，得礼，是也。曾子袭裘而吊，失礼，非也。但嫌疑同异是非之属，在礼甚众，各举一事为证。而皇氏具引，今亦略之。<br />
　　○“礼不妄说人”者，礼动不虚，若说人之德，则爵之。问人之寒，则衣之。若无爵无衣，则为妄说，近於佞媚也。<br />
　　○注“君子”至“说也”。<br />
　　○正义曰：此《论语》文。孔子曰：“君子说之不以其道，则不说也。”不以其道说之，是妄说，故君子不说也，引证经礼不妄说人之事。<br />
　　○“不辞费者”。正义曰：凡为人之道，当言行相副，今直有言而无行，为辞费。<br />
　　○“礼不”至“好狎”。<br />
　　○礼者所以辨尊卑，别等级，使上不逼下，下不僣上，故云礼不逾越节度也。“不侵侮”者，礼主於敬，自卑而尊人，故戒之不得侵犯侮慢於人也。<br />
　　○“不好狎”者，贤者当狎而敬之，若直近而习之，不加於敬，则是好狎，故郑云“习近为好狎”也。<br />
　　○“行脩”至“质也”。<br />
　　○凡为礼之法，皆以忠信仁义为本，礼以文饰。“行脩”者，忠信之行脩。“言道”者，言合於仁义之道。“质”，本也，则可与礼为本也。<br />
　　○“礼闻取於人，不闻取人”者，熊氏以为此谓人君在上招贤之礼，当用贤人德行，不得虚致其身。“礼闻取於人”者，谓礼之所闻，既招致有贤之人，当於身上取於德行，用为政教，不闻直取贤人，授之以位，制服而已，故郑云“谓君人者”。皇氏以为人君取师受学之法，“取於人”，谓自到师门，取其道艺。<br />
　　○“礼闻来学，不闻往教”。<br />
　　○“礼闻来学”者，凡学之法，当就其师，处北面伏膺。“不闻往教”者，不可以屈师亲来就己，故郑云“尊道艺”也。<br />
　　道德仁义，非礼不成。教训正俗，非礼不备。分争辨讼，非礼不决。君臣、上下、父子、兄弟，非礼不定。宦学事师，非礼不亲。班朝治军，涖官行法，非礼威严不行。祷祠祭祀，供给鬼神，非礼不诚不庄。分、辨，皆别也。官，仕也。班，次也。涖，临也。庄，敬也。学或为御。<br />
　　○辨，皮勉反，徐方勉反。上下，上谓公卿，下谓大夫、士。宧音患。朝，直遥反。涖，本亦作莅，徐音利，沈力二反，又力位反。祷，丁老反，郑云：“求福曰祷。”祠音词，求得曰祠。共音恭，本或作供。庄，侧良反，徐侧亮反。学或为御，郑此注为见他本也，后放此。是以君子恭敬撙节退让以明礼。撙犹趋也。<br />
　　○撙，祖本反。趋，士俱反，就也，向也。鹦鹉能言，不离飞鸟。猩猩能言，不离禽兽。今人而无礼，虽能言，不亦禽兽之心乎？夫唯禽兽无礼，故父子聚麀。聚犹共也。鹿牝曰麀。<br />
　　○婴，本或作鹦，厄耕反。母，本或作鹉，同，音武，诸葛恪茂后反。离，力智反，下同。狌，本又作猩，音生。禽兽，卢本作走兽。麀音忧，牝鹿也。牝，频忍反，徐扶尽反，旧扶允反。是故圣人作为礼以教人，使人以有礼，知自别於禽兽。 <br />
　　[疏]“道德”至“禽兽”。<br />
　　○正义曰：此一节明礼为诸事之本。言人能有礼，然可异於禽兽也。<br />
　　○“道德仁义，非礼不成”者，道者通物之名，德者得理之称，仁是施恩及物，义是裁断合宜，言人欲行四，事不用礼无由得成，故云“非礼不成”也。道德为万事之本，仁义为群行之大，故举此四者为用礼之主，则馀行须礼可知也。道是通物，德是理物，理物由於开通，是德从道生，故道在德上。此经道谓才艺，德谓善行，故郑注《周礼》云：“道多才艺，德能躬行，非是《老子》之道德也。”熊氏云：“此是《老子》‘失道而后德，失德而后仁，失仁而后义’。今谓道德，大而言之则包罗万事，小而言之则人之才艺善行。无问大小，皆须礼以行之，是礼为道德之具，故云‘非礼不成’。然人之才艺善行得为道德者，以身有才艺，事得开通，身有美善，於理为得，故称道德也。”<br />
　　○“教训正俗，非礼不备”者，熊氏云：“教谓教人师法，训谓训说义理，以此教训，正其风俗，非得其礼，不能备具，故云‘非礼不备’。但教之与训，小异大同。”“分争辨讼，非礼不决”者，《周礼 司寇》“以两造禁民讼”，又云“以两剂禁民狱”，故郑云：“争罪曰狱，争财曰讼。”则万事通名。故《左传》云“凡有血气，皆有争心”，又云“锥刀之末，将尽争之”是也。此“争财曰讼”，对文异耳，散则通名。故《左传》云“卫侯与元咺讼”，是争罪亦曰讼也。<br />
　　○“君臣、上下、父子、兄弟，非礼不定”者，上谓公卿大夫，下谓士也。君父南面，臣子北面，公卿大夫则列位於上，士则列位於下，兄前弟后，唯礼能定也。《白虎通》云：“君，群也，群下之所归心也。臣，坚也，厉志自坚也。父，矩也，以法度教子也。子，孳也，孳孳无已也。兄，况也，况父法也。弟，悌也，心顺行笃也。”“官学事师，非礼不亲”者，熊氏云：“官谓学仕官之事，学谓习学六艺，此二者俱是事师，非礼不亲。”《左传》宣二年，赵盾见灵辄饿，问之，云：“官三年矣。”服虔云：“官，学也。”是学职事为官也。<br />
　　○“班朝治军，涖官行法，非礼威严不行”者，班，次也；朝，朝廷也；次，谓司士正朝仪之位次也；治军，谓师旅卒伍各正其部分也；涖，临也；官，谓卿、大夫、士各有职掌；行法，谓司寇士师明刑法也。皆用礼，威严乃行也。“祷祠祭祀，供给鬼神，非礼不诚不庄”者，《周礼 都宗人》云：“国有大故，则令祷祠。”郑注云：“祠谓报塞。”又《小宗伯》注云：“求福曰祷，得求曰祠。”熊氏云：“祭祀者，国家常礼。牲币之属，以供给鬼神，唯有礼乃能诚敬。”<br />
　　○“是以君子恭敬撙节退让以明礼”者，君子是有德有爵之通称，王肃云：“君上位，子下民。”又康成注《少仪》云：“君子，卿大夫若有异德者。”凡礼有深疑，则举君子以正之。恭敬者，何胤云：“在貌为恭，在心为敬。”何之所说，从多举也。夫貌多心少为恭，心多貌少为敬，所以知者，《书》云“奉先思孝，接下思恭”，又云“貌曰恭”，又《少仪》云“宾客主恭，祭祀主敬”，《论语》云“巧言令色足恭”，又云“至於犬马，皆能有养，不敬何以别乎”，又《孝经说》“君父同敬，为母不同敬”。以此诸文言之，凡称敬多为尊，故知貌多为恭，心多为敬也。又通而言之，则恭敬是一。《左传》云：“敬恭父命。”《士昏礼》云：“敬恭听宗父母之言。”《孝经》云：“恭敬安亲。”此并恭敬连言，明是一也。撙者，趋也。节，法度也。言恒趋於法度。“退让以明礼”者，应进而迁曰退，应受而推曰让。“以明礼”者，既道德仁义已下，并须礼以成，故君子之身行恭敬，趋法度，及退让之事，以明礼也。<br />
　　○“猩猩”至“禽兽”。<br />
　　○正义曰：《尔雅》云：“猩猩小而好啼。”郭注《山海经》云：“人面豕身，能言语，今交阯封谿县出猩猩，状如獾犭屯，声似小儿啼。”今案，禽兽之名，经记不同。《尔雅》云：“二足而羽谓之禽，四足而毛谓之兽。”今鹦鹉是羽曰禽，猩猩四足而毛，正可是兽。今并云禽兽者，凡语有通别，别而言之，羽则曰禽，毛则曰兽。所以然者，禽者，擒也，言鸟力小可擒捉而取之；兽者，守也，言其力多，不易可擒，先须围守，然后乃获，故曰兽也。通而为说，鸟不可曰兽，兽亦可曰禽，故鹦鹉不曰兽，而猩猩通曰禽也。故《易》云：“王用三驱，失前禽。”则驱走者亦曰禽也。又《周礼 司马职》云：“大兽公之，小禽私之。”以此而言，则禽未必皆鸟也。又康成注《周礼》云：“凡鸟兽未孕曰禽。”《周礼》又云：“以禽作六挚，卿羔，大夫雁。”《白虎通》云：“禽者，鸟兽之总名。”以此诸经证禽名通兽者，以其小兽可擒，故得通名禽也。<br />
　　太上贵德，太上，帝皇之世，其民施而不惟报。<br />
　　○大音泰，注同；大上谓三皇五帝之世。施，始豉反，下同。其次务施报。茸荃之世，礼始兴焉。礼尚往来，往而不来，非礼也；来而不往，亦非礼也。人有礼则安，无礼则危，故曰，礼者不可不学也。夫礼者，自卑而尊人，虽负贩者，必有尊也，而况富贵乎？负贩者尤轻恌志利，宜若无礼然。<br />
　　○贩，方万反。佻，吐彫反。富贵而知好礼，则不骄不淫；贫贱而知好礼，则志不慑。慑犹怯惑。<br />
　　○好，呼报反，下同。慑，之涉反。怯，丘劫反，何胤云：“惮所行为怯。” <br />
　　[疏]“太上”至“不慑”。<br />
　　○正义曰：此一节明世变道殊，所贵有异，虽负贩者，必须有礼，各随文解之。<br />
　　○“太上贵德”者，大上谓三皇五帝之世也。其时犹淳厚其德，不尚往来之礼，所贵者在於有德，故曰“贵德”也。德主务施其事，但施而不希其反也。皇是三皇，帝是五帝，不云皇帝者，恐是一事不分，故郑升“帝”於“皇”上，以殊异代矣。然五帝虽有三礼五玉陟方朝会，而犹是揖让，故上同三皇，是以《礼运》注谓五帝为大道之时也。熊氏云：“三皇称皇者，皆行合天皇之星。”故《诗纬 含神雾》宋均注云：“北极天皇大帝，其精生人。”然则称皇者，皆得天皇之气也。郑玄意则以伏牺、女娲、神农为三皇，故注《中候 数省图》引《运斗枢》：“伏牺、女娲、神农为三皇也。”然宋均注《援神契》引《甄耀度》数燧人、伏牺、神农为三皇，谯周《古史考》亦然。《白虎通》取伏牺、神农、祝融为三皇，孔安国则以伏牺、神农、黄帝为三皇，并与郑不同。此皆无所据，其言非也。郑数伏牺、女娲、神农，非谓其人身自相接，其间代之王多矣。《六艺论》云：“燧人至伏牺一百八十七代。”宋均注《文耀钩》云：“女娲以下至神农七十二姓。”谯周以为伏牺以次有三姓始至女娲，女娲之后五十姓至神农，神农至炎帝一百三十三姓。是不当身相接。谯周以神农炎帝为别人，又以神农为木德，女娲为水德，皆非郑义也。其五帝者，郑注《中候 敕省图》云：“德合五帝坐星者称帝，则黄帝、金天氏、高阳氏、高辛氏、陶唐氏、有虞氏”是也。实六人而称五者，以其俱合五帝坐星也。五帝所以称帝者，《坤灵图》云：“德配天地，在正不在私，称之曰帝。”茸荃称王者，庄三年《穀梁传》曰：“其曰王者，人所归往也。”散而言之，则三皇亦称帝，则《月令》云“其帝太昊”是也。五帝亦称皇，则《吕刑》云“皇帝清问下民”是也。至茸荃德劣，不得上同於天，唯称王而已。此云“太上贵德”，郑云“帝皇之世”，则帝皇以上皆行德也。所以《中候 握河纪》云：“皇道帝德，非朕所事。”是三皇行道，五帝行德，不同者但德由道生，道为其本，故道优於德。散而言之，德亦是道，故总云“贵德”。既三皇行道，五帝行德，以次推之，则茸荃行仁，五霸行义。五帝虽行德，亦能有仁，故《大学》云“尧舜率天下以仁”是也。案《老子》云：“道常无名。”河上公云：“能生天地人，则当大《易》之气也。”《道德经》云：“上德不德。”其德稍劣於常道，则三皇之世，法大《易》之道行之也。然则可行之道，则伏牺画八卦之属是也，三皇所行者也。“下德不失德”，河上公云：“下德谓号谥之君。”则五帝所行者也。但三皇则道多德少，五帝则道少德多，此皆熊氏之说也。今谓道者开通济物之名，万物由之而有，生之不为功，有之不自伐，虚无寂莫，随物推移，则天地所生，微妙不测。圣人能同天地之性，其爱养如此，谓之为道。此则常道，人行大道也。其如此善行为心，於已为得，虽不矜伐，意恒为善，谓之为德，此则劣於道也。既能推恩济养，恻隐矜恤於物，谓之为仁，又劣於德。若其以仁招物，物不从已，征伐刑戮，使人服从，谓之为义，又劣於仁。以义服从，恐其叛散，以礼制约，苟相羁縻，是之谓礼，又劣於义。此是人情小礼，非大礼也。圣人之身，俱包五事，遇可道行道，可德行德，可仁行仁，可义行义，皆随时应物，其实诸事并有，非是有道德之时无仁义，有仁义之时无道德也。此道德以大言之，则天地圣人之功也。以小言之，则凡人之行也。故郑注《同礼》云：“道多才艺，德能躬行。”谓於一人之上，亦能开通，亦於已为德。以此言之，则《周礼》三德六德及《皋陶》九德，及《洪范》三德，诸经传道德皆有分域，小大殊名，不足怪也。<br />

                    <br>
                        　　○注“其民施而不惟报”。<br />
　　○正义曰：惟，思也。世既贵德，但有施惠而不思求报也。<br />
　　○“其次务施报”。<br />
　　○正义曰：“其次”谓茸荃之世也。“务”犹事也。茸荃之世，独亲其亲，独子其子，货力为己，施则望报，以为恒事，故云“务施报”。<br />
　　○“礼尚往来”者，言茸荃之世，其礼主尚往来。<br />
　　○“贫贱而知好礼，则志不慑”者，慑，怯也，惑也。贫者之容，好怯惑畏人，使心志不遂，若知礼者，则持礼而行之，故志不慑怯，是以於负贩之中，必有所尊也。<br />
　　○注“慑犹怯惑”。<br />
　　○正义曰：何胤云：“惮所行为怯，迷於事为惑。”义或当然。<br />
　　人生十年曰“幼”，学。名曰幼，时始可学也。《内则》曰：“十年出就外傅，居宿於外，学书计。”二十曰“弱“，冠。三十曰“壮”，有室。有室，有妻也。妻称室。<br />
　　○冠，古乱反。四十曰“强”，而仕。五十曰“艾”，服官政。艾，老也。<br />
　　○艾，五盖反，谓苍艾色也；一音刈，治也。六十曰“耆”，指使。指事使人也。六十不与服戎，不亲学。<br />
　　○耆，渠夷反，贺玚云：“至也，至老境也。”与音预。七十曰“老”，而传。传家事，任子孙，是谓宗子之父。<br />
　　○传，直专反，沈直恋反。八十、九十曰“耄”。耄，惛忘也。《春秋传》曰：“谓老将知，耄又及之。”<br />
　　○旄，本又作耄，同，亡报反，注同：本或作“八十曰耋，九十曰旄”，后人妄加之。惛音昏，一音呼困反。忘，亡亮反，又如字。知音智。七年曰“悼”。悼，怜爱也。<br />
　　○悼，徒报反。悼与耄，虽有罪，不加刑焉。爱幼而尊老。百年曰“期颐”。期犹要也。颐，养也。不知衣服食味，孝子要尽养道而已。<br />
　　○颐，羊时反。要，於遥反，又如字，下同。养道，羊尚反，又如字。大夫七十而致事。致其所掌之事於君而告老。若不得谢，谢犹听也。君必有命，劳苦辞谢之，其有德尚壮，则不听耳。<br />
　　○听，吐丁反，后可以意求，皆不音。劳如字，又力报反。则必赐之几杖，行役以妇人，適四方，乘安车，自称曰“老夫”，几杖、妇人、安车，所以养其身体也。安车，坐乘，若今小车也。老夫，老人称也。亦明君贪贤。《春秋传》曰：“老夫耄矣。”於其国则称名。君虽尊异之，自称犹若臣。越国而问焉，必告之以其制。邻国来问，必问於老者以答之。制，法度。 <br />
　　[疏]“人生”至“其制”。<br />
　　○正义曰：此一节明人幼而从学，至於成德，终始之行，皆遵礼制，各随文解之。<br />
　　○“人生十年曰幼，学”者，谓初生之时至十岁。依《内则》，子生八年“始教之让，九年教之数日，十年出就外傅，居宿於外，学书计”，故以十年为节也。幼者，自始生至十九时，故《檀弓》云：“幼名者，三月为名称幼。”冠礼云：“弃尔幼志。”是十九以前为幼。《丧服传》云：“子幼。”郑康成云：“十五已下，皆别有义。”今云“十年曰幼，学”，是十岁而就业也。<br />
　　○“二十曰弱，冠”者，二十成人，初加冠，体犹未壮，故曰弱也。至二十九，通得名弱冠，以其血气未定故也。不曰“人生”，并承上可知也。今谓庶人及士之子，若卿大夫十五以上则冠，故《丧服》云“大夫为昆弟之长殇”是也。其冠仪与士同，故《郊特牲》云“无大夫冠礼”是也。其大夫之子亦二十而冠，其诸侯之子亦二十而冠，天子之子则十二而冠。若天子诸侯之身，则皆十二而冠。具释在《冠义》。<br />
　　○“三十曰壮，有室”者，三十而立，血气已定，故曰壮也。壮有妻，妻居室中，故呼妻为室。若通而言之，则宫室通名，故《尔雅》云：“宫谓之室，室谓之宫。”别而言之，论其四面穹隆则宫，因其贮物充实则曰室，室之言实也。今不云“有妻”而云“有室”者，妻者，齐也，齐为狭局，云室者，含妾媵，事类为广。案《媒氏》云：“男三十，女二十。”郑康成云：“二三者，天地相承覆之数也。”《易》曰：“参天两地而地而奇数焉。”《白虎通》云：“男三十筋骨坚强，任为人父。女二十肌肤充盛，任为人母，合为五十，应大衍之数，生万物也。”<br />
　　○“四十曰强，而仕”者，三十九以前通曰壮，壮久则强，故“四十曰强”。强有二义，一则四十不惑，是智虑强；二则气力强也。<br />
　　○“五十曰艾，服官政”者，四十九以前通曰强，年至五十，气力已衰，发苍白，色如艾也。五十是知天命之年，堪为大夫服事也。大夫得专事其官政，故曰“服官政”也。郑康成注《孝经》云：“张官设府谓之卿大夫。”即此之谓也。熊氏云：“案《中候 运衡》云‘年耆既艾’，注云：‘七十曰艾。’言七十者，以时尧年七十，故以七十言之。又《中候 准谶哲》云：‘仲父年艾，谁将逮政。’注云‘七十曰艾’者，云谁将逮政，是告老致政，致政当七十之时，故以七十曰艾。”<br />
　　○“六十曰耆，指使“者，贺玚云：“耆，至也，至老之境也。六十耳顺，不得执事，但指事使人也。”郑注《射义》云：“耆耋皆老也。”<br />
　　○注“六十”至“不亲学”。<br />
　　○正义曰：此《王制》文。引之者，证不自使也。<br />
　　○“七十曰老，而传”者，六十至老境而未全老，七十其老已至，故言老也。既年已老，则传徙家事，付委子孙，不复指使也。<br />
　　○注“传家”至“之父”。<br />
　　○正义曰：然庶子年老，亦得传付子孙，而郑唯云“谓宗子”者，为《丧服》有“宗子孤为殇”，郑云：“言孤，有不孤者，谓父有废疾，若七十而老，子代主宗事者也。”郑今欲会成《丧服》义，故引“宗子之父”也。又一云“宗子”并谓五宗也。五宗之子并是传祭之身，故指之也。庶子乃授家事於子，非相传之事，此既云“传”，故郑知非庶子也。必为宗子父者，以经言“传”，传者，上受父祖之事，下传子孙，子孙之所传家事，祭事为重，若非宗子，无由传之。但七十之时，祭祀之事犹亲为之，其视濯溉则子孙，故《序卦》注云“谓父退居田里，不能备祭宗庙，长子当亲视涤濯鼎俎”是也。若至八十，祭亦不为，故《王制》云：“八十齐丧之事不及也。”注云：“不齐，则不祭也。”<br />
　　○“八十、九十曰耄”，耄者，僻谬也。人或八十而耄，或九十而耄，故并言二时也。<br />
　　○注“耄惽”至“及之”。<br />
　　○正义曰：“耄，惽忘也”者，“惽忘”即“僻谬”也。<br />
　　○所引《春秋》，案《左传》昭元年，周景王使刘定公劳晋赵孟，定公劝赵孟纂禹之绩，广树之功。赵孟对云：“老夫罪戾，朝不谋夕。”刘子归语王曰：“谚所谓老将知而耄及之者，其赵孟之谓乎？”引之者，证老为耄。<br />
　　○“七年曰悼”者，悼，怜爱也。未有识虑，甚可怜爱也。年七岁而在九十后者，以其同不加刑，故退而次之也。<br />
　　○“悼与耄，虽有罪，不加刑焉”者，幼无识虑，则可怜爱，老已耄而可尊敬，虽有罪，而同不加其刑辟也。《周礼 司剌》有三赦，一曰幼弱，二曰老耄，三曰憃愚。郑注云：“若今时律令，未满八岁，八十以上，非手杀人，他皆不坐。”故司剌有三赦，皆放免不坐也。<br />
　　○“百年曰期颐”者，期，要也；颐，养也。人年百岁，不复知衣服饮食寒暖气味，故人子用心，要求亲之意而尽养道也。“颐，养也”，《易 序卦》文。“大夫七十而致事”者，七十曰老，在家则传家事於子孙，在官致所掌职事还君，退还田里也。不云置而云致者，置是废绝，致是与人，明朝廷必有贤代已也。《白虎通》云：“臣年七十悬车致仕者，臣以执事趋走为职，七十耳目不聪明，是以退老去避贤也，所以长廉远耻。悬车，示不用也。致事，致职於君。君不使退而自去者，尊贤也。”<br />
　　○“若不得谢”者，谢犹听许也。君若许其罢职，必辞谢云：“在朝日久，劬劳岁积。”是许其致事也。今不得听，是其有德尚壮，犹堪掌事，不听去也。“则必赐之几杖”者，熊氏云：“既不听致事，则《祭义》云‘七十杖於朝’是也。听致事，则《王制》云‘七十杖於国，八十杖於朝’是也。”案《书传》云：“七十杖於朝。”郑注云：“朝当为国者，以其下有‘八十杖於朝’，故以朝当为国也。与《王制》同，并谓听致事也。”<br />
　　○“行役以妇人”者，行役，谓本国巡行役事。妇人能养人，故许自随也。<br />
　　○“適四方，乘安车”者，“適四方”，谓远聘异国时。乘安车，安车，小车也，亦老人所宜。然此养老之具，在国及出，皆得用之。今言行役妇人，四方安车，则相互也，从语便，故离言之耳。<br />
　　○“自称曰老夫”者，若此老臣行役及適四方，应与人语，其自称为老夫，言已是老大夫也。必称老者，明君贪贤之故，而臣老犹在其朝也。<br />
　　○注“几杖”至“耄矣”。<br />
　　○正义曰：“安车，坐乘，若今小车”者，古者乘四马之车立乘。此臣既老，故乘一马小车坐乘也。庾蔚云：“汉世驾一马而坐乘也。”熊氏云：“案《书传略说》云：‘致仕者以朝，乘车輲轮。’郑云：‘乘车，安车。言輲轮，明其小也。’”“《春秋传》曰：老夫耄矣”者，引《左传》，证老臣对他国人自称老夫也。此是《春秋》隐四年卫石碏辞也。石碏子厚与卫州吁游，吁弑其异毋兄完而自立，未能和民，欲结强援，时陈侯有宠於周桓王，州吁与石厚往陈，欲因陈自达於周，而石碏遣人告陈曰：“卫国褊小，老夫耄矣，无能为也，此二人者，实弑寡君，敢即图之。”<br />
　　○“於其国则称名”者，“於其国”，谓自与其君言也，虽老，犹自称名也。<br />
　　○注“君虽尊异之，自称犹若臣”者，案《玉藻》云“上大夫曰下臣”，《士相见礼》云“士大夫於他邦之君曰外臣”，是上大夫於已君自称为下臣，於他国君自称为外臣。又《玉藻》云“下大夫自名”，又郑注《玉藻》云“下大夫自名，於他国则曰外臣某”，其是下大夫於已君称名，於他国曰外臣某。此既自称老夫，宜是上大夫，而称名从下大夫者，既被君尊异，故臣亦谦退，从下大夫之例而称名也。且《玉藻》所云，是其从下大夫例，然臣於君，单称名无嫌也。<br />
　　○“越国而问焉，必告之以其制”者，越国犹他国也，若他国来问已国君之政，君虽已达其事，犹宜问於老贤，老贤则称国之旧制以对他国之问也。<br />
　　谋於长者，必操几杖以从之。从，犹就也。<br />
　　○长，丁丈反，下皆同。操，七刀反。长者问，不辞让而对，非礼也。当谢不敏，若曾子之为。 <br />
　　[疏]“谋於”至“从之”。<br />
　　○正义曰：此一节明有事取谋议於长者，各依文解之。<br />
　　○“操几杖以从之”者，操，执持也。杖可以策身，几可以杖己，俱是养尊者之物，故於谋议之时将就也。<br />
　　凡为人子之礼，冬温而夏凊，昏定而晨省。安定其床衽也，省问其安否何如。<br />
　　○夏，遐嫁反。凊，七性反；字从冫，冰，冷也；本或作水旁，非也。衽，而审反，徐而鸩反，席也。在丑夷不争。丑，众也。夷犹侪也。四皓曰：“陛下之等夷。”<br />
　　○侪，仕皆反，等也，沈才诣反。皓，元老反；四皓，园公、绮季、夏黄公、角里先生。 <br />
　　[疏]“凡为”至“不争”。<br />
　　○正义曰：此一节明人子事亲奉养之礼，又去争讼，今各随文解之。<br />
　　○“昏定而晨省”者，上云冬温夏凊，是四时之法，今说一日之法。定，安也。晨，旦也。应卧，当齐整床衽，使亲体安定之后，退。至明旦，既隔夜，早来视亲之安否何如。先昏后晨，兼示经宿之礼。熊氏云：“晨省者，案《内则》云，同宫则鸡初鸣，异宫则昧爽而朝。”<br />
　　○“在丑夷不争”者，此一句明朋侪礼也。丑，众也；夷犹侪也，皆等类之名。风俗语不同，故兼言之。夫贵贱相临，则存畏惮，朋侪等辈，喜争胜负，亡身及亲，故宜诫之以不争。<br />
　　○注“丑众”至“等夷”。<br />
　　○正义曰：“丑，众也”，《释诂》文，谓在众不忿争也。云“四皓曰：陛下之等夷”者，证夷是等类也。四皓，汉时隐人高士也。其四人，一东园公，二绮里季，三夏黄公，四角里先生，皆老，发白皓素，因呼为四皓。隐商山不仕，高祖数召不出。后为高祖欲废吕后之子盈，而立戚夫人之子赵王如意为大子，张良使太子卑辞安车遣辨士以请四皓，四皓果来，舍建城侯所。至汉十一年，黥布反，高祖令太子将兵击之。四皓自相谓曰：“几来欲以安太子，太子将兵，事危矣。”乃说建城侯曰：“太子将兵有功则位不益，无功则从此受祸。且太子所与诸将，皆尝与上定天下骁将也。今使太子将之，此无异使羊将狼，皆不肯为用，其无功必矣。臣闻母爱者子抱之，今戚夫人日夜侍御，赵王常居前，上终不使不肖子居爱子之上，明乎其代大子之位必矣。君何不急请吕后承间为上泣言：“黥布天下猛将，善用兵，诸将皆陛下之等夷，今令大子将此属，莫肯为用。’”於是吕后如四皓言以请高祖。高祖时疾，自行，十二年破黥布还而疾益甚，愈欲易太子。及燕置酒，太子侍，四皓从太子，高祖惊曰：“吾召公数岁，公逃我，今反从我儿乎！”四皓曰：“陛下轻士善骂，臣等义不受辱，故恐而亡匿。”<br />
　　夫为人子者，三赐不及车马，三赐，三命也。凡仕者，一命而受爵，再命而受衣服，三命而受车马。车马，而身所以尊者备矣。卿、大夫、士之子不受，不敢以成尊比逾於父。天子诸侯之子不受，自卑远於君。<br />

                    <br>
                        　　○远，于万反。故州闾乡党称其孝也，兄弟亲戚称其慈也，僚友称其弟也，执友称其仁也，交游称其信也。不敢重受赐者，心也，如此而五者备有焉。《周礼》二十五家为闾，四闾为族，五族为党，五党为州，五州为乡。僚友，官同者。执友，志同者。<br />
　　○僚，本又作寮，了彫反，同官者。弟，大计反，下注同。见父之执，不谓之进不敢进，不谓之退不敢退，不问不敢对，敬父同志，如事父。此孝子之行也。 <br />
　　[疏]“夫为”至“行也”。<br />
　　○正义曰：此一节明人子谦卑，行著於外，所敬又广。今各随文解之。言“夫”者，贵贱悉然也。“三赐”，三命也。言为人子，虽受三命之尊，终不敢受车马，车马则身有成尊，便比逾於父，故不受。所以许受三命，而不许受车马者，命是荣美，光显祖父，故受也；车马是安身，身安不关先祖，故不受也。不云“不受”，而云“不及”者，受是已到之日，明人子非唯外迹不受，抑亦心所不及於此赐也。<br />
　　○注“三赐”至“於君”。<br />
　　○正义曰：云“三赐不及”者，受命即受赐，故三赐三命，故《公羊》云：“命者何？加我服”，“锡者何？赐也。”是其命赐将相也。云“凡仕者，一命受爵，再命受衣服，三命受车马”者，皆约《周礼 大宗伯》之文。案《大宗伯》“一命受职”，职则爵也。又《宗伯》“三命受位”，郑康成云：“始有列位於王朝。”今言“受车马”者，但三命受位，即受车马。以经云“车马”，故以“车马”言之。云“卿、大夫、士之子不受，不敢以成尊比逾於父”者，以公侯伯卿三命，其子不受，不敢比於父；公侯伯大夫、子男卿再命，公侯伯士一命，子男之士不命，其子三命不受车马者，皆是不敢逾於父。不言天子诸侯之子不敢受者，以其父位既尊，不得言不敢比逾，故云“自卑远於君”。案《周礼》九仪，“一命受职，再命受服，三命受位，四命受器，五命赐则，六命赐官，七命赐国，八命作牧，九命作伯”。案《含文嘉》：“九赐：一曰车马，二曰衣服，三曰乐则，四曰朱户，五曰纳陛，六曰虎贲，七曰斧钺，八曰弓矢，九曰秬鬯。”宋均注云：“进退有节，行步有度，赐以车马，以代其步。言成文章，行成法则，赐以衣服，以表其德。动作有礼，赐以纳陛，以安其体。长於教诲，内怀至仁，赐以乐则，以化其民。居处修理，房内不泄，赐以朱户，以明其别。勇猛劲疾，执义坚强，赐之虎贲，以备非常。抗扬威武，志在宿卫，赐以斧钺，使得专杀。内怀仁德，执义不倾，赐以弓矢，使其专征。慈孝公母，赐以秬鬯，以归祭祀。”郑司农以《周礼》九命与九赐是一也。然则此“三赐”，郑康成知非“九赐”之第三，而云“三命之赐”者，康成以九命与九赐不同，九赐谓“八命作牧，九命作伯”之后，始加九赐。知者，《王制》云“三公一命卷，若有加，则赐。二曰衣服之属”是也。又《宗伯》“八命作牧”注云：“侯伯有功德，加命得专征伐。”《王制》云：“赐弓矢，然后征。”《诗》云：“瑟彼玉瓒，黄流在中。”传曰：“九命然后赐以圭瓒。”又《尚书 文侯》：“仇受弓矢秬鬯。”《左传》：“晋文公受大路、戎路、弓矢、秬鬯、虎贲。”此皆九命之外，始有衣服、弓矢、秬鬯等之赐，故知九赐不与九命同也。且此云“三赐不及车马”，其九赐“一曰车马”，何由三赐不及车马乎？故知此三赐非九赐之三赐也。若是九赐之三赐，即是身八命九命之尊，礼绝凡庶，何得下文云州闾、乡党、僚友、交游也？故康成以为诸侯及卿大夫之子三命者。其《公羊》说九赐之次，与《含文嘉》不同，一曰加服，二曰朱户，三曰纳陛，四曰舆马，五曰乐则，六曰虎贲，七曰斧钺，八曰弓矢，九曰秬鬯。异人之说，故文有参差，大略同也。《异义》许慎说九赐九命，郑康成以为不同，具如前说，其大夫赐乐，《乡饮酒》注云“大夫若君赐乐”，及《左传》“魏绛有金石之乐”，非九赐之正法也。车马之赐，进退由於君命，今言不受者，君子仕，辞位不辞禄，其物终必受之，故郑注下文“不敢受重赐者，心也。”<br />
　　○“故州闾”至“称其信也”。《周礼 司徒》去王城百，置远郊，远郊之内为六乡，六乡之民，“五家为比，使之相保。五比为闾，使之相受。四闾为族，使之相葬。五族为党，使之相救。五党为州，使之相赒。五州为乡，使之相宾”。又《遂人职》主六遂，六遂之民在远郊之外，“五家为邻，五邻为里，四里为酂，五酂为鄙，五鄙为县，五县为遂”。今不言六遂者，举近耳。若六遂之中有此孝者，则亦称之也。<br />
　　○“兄弟亲戚称其慈也”，亲指族内，戚言族外。慈者，笃爱之名。兄弟，外内通称。亲疏交接，并见其慈而称之。<br />
　　○“僚友称其弟也”，僚友，同官者也。弟者，事长次弟之名。孝子能接同官，有所次序，不敢逾越等级，故同官之友称之。<br />
　　○“执友称其仁也”，执友，执志同者也。同师之友，意趣相得，绸缪切瑳，故其见仁恩之心而称之。<br />
　　○“交游称其信也”，交游，泛交也。结交游往，本资信合，故称信也。熊氏云：“然此五句，上始州闾，下及交游，亦其次也。前孝后信，又为差序，略举五者，馀行可知。不敢受赐者，心也。不受由心，故有五称也。”<br />
　　○“见父之执”者，此亦承为人子之事也。明非惟见交游为善，乃遍至父友也。自上诣下曰见，自下朝上曰见。父之执谓执友，与父同志者也。或故往见，或路中相见也。<br />
　　夫为人子者，出必告，反必面。告、面同耳，反言面者，从外来，宜知亲之颜色安否。<br />
　　○告，古毒反。所游必有常，所习必有业。缘亲之意，欲知之。恒言不称老。广敬。年长以倍，则父事之。谓年二十於四十者，人年二十，弱冠成人，有为人父之端。今四十於二十者有子道。《内则》曰：“年二十，惇行孝弟。”<br />
　　○冠，工唤反。惇，都温反。十年以长，则兄事之。五年以长，则肩随之。肩随者，与之并行差退。<br />
　　○差，初佳反，徐初宜反。群居五人，则长者必异席。席以四人为节，因宜有所尊。 <br />
　　[疏]“夫为”至“异席”。<br />
　　○正义曰：此一节亦明人子事亲之法，游方习业，及汎交之礼，亦各随文解之。<br />
　　○“恒言不称老”者，老是尊称，若其称老，乃是己自尊大，非是孝子卑退之情，故注云：“广敬。”言广者，非但敬亲，因敬亲广敬他人。或云子若自称老，父母则甚老，则感动其亲，故舜年五十而慕是也。<br />
　　○“年长以倍，则父事之”者，此谓乡里之中，非亲非友，但二十以后，年长倍己，则以父道事之，即父党随行也。<br />
　　○注“谓年”至“孝弟”。<br />
　　○正义曰：人年三十而娶，於后乃有子，则三十於六十，乃是倍年。今郑言二十於四十者，但二十加冠成人，责以为人父为人子之礼，虽未有妻子，有为人父之端，又《内则》云“二十乃能敦行孝弟，可责以孝子之行”，故二十於四十，约之为倍年也。以二十未合有子，故郑云为人父之端，有子道也。<br />
　　○“十年以长，则兄事之”者，谓年二十於三十者，全倍者父事之，半倍，故兄事之也。凡事之，则正差退而雁行也。<br />
　　○“五年以长，则肩随之”者，谓并行而差退。若未二十童子则无此礼，以其不能惇行孝弟。《论语》云“与先生并行”，《王制》云“父之齿随行，兄之齿雁行”者，举成人有此礼也，童子礼则无也。此谓二十於二十五者肩随，则齐於雁行也。然则以此肩随而推之，上云父兄事之，岂是温凊如亲，正言其或行来坐席，推前相类耳。<br />
　　○群居五人，则长者必异席”者，谓朋友居处法也。群，朋友也。子夏曰“吾离群”是也。古者地敷横席而容四人，四人则推长者居席端。若有五人会，应一人别席，因推长者一人於异席也。<br />
　　○注“席以”至“所尊”。<br />
　　○正义曰：熊氏云：“知四人为节者，以此云‘群居五人，则长者必异席’，既长者一人异席，馀则四人矣。”案《公食大夫礼》云：“蒲筵常，加萑席寻。”此以蒲席者，故得容四人，此群居之法。若宾主礼席，皆无同坐之法，故《乡饮酒》宾介异席，又云：“众宾之席，皆不属焉。”不相连属也。”《乡射》“众宾之席继而西”，谓相连属也。《燕礼》及《大射》公三重，大夫再重，是皆异席也。<br />
　　为人子者，居不主奥，坐不中席，行不中道，立不中门。谓与父同宫者也，不敢当其尊处。室中西南隅谓之奥。道有左右。中门，谓枨闑之中央。《内则》曰：“由命士以上，父子皆异宫。”<br />
　　○奥，乌报反，沈於六反。处，昌虑反，下同。枨，宜衡反，闑也。闑，鱼列、五结二反。上，时掌反，凡言“以上”皆放此。食飨不为，，量也。不制待宾客馔具之所有。<br />
　　○食音嗣。飨本又作享，香两反。，古爱反。馔，士恋反。祭祀不为尸。尊者之处，为其失子之道。然则尸卜筮无父者。<br />
　　○为其，音于伪反，下注除“不为孤”皆同。听於无声，视於无形。恒若亲之将有教使然。不登高，不临深，不苟訾，不苟笑。为其近危辱也。人之性，不欲见毁訾，不欲见笑。君子乐然后笑。<br />
　　○訾音紫，毁也，沈又将知反。乐音洛。 <br />
　　[疏]“为人”至“苟笑”。<br />
　　○正义曰：此一节明孝子居处及行立待宾祭祀敬慎之事，各随文解之。<br />
　　○此明孝子居处闺门之内。不言凡者，或异居礼则不然。<br />
　　○“居不主奥”者，主犹坐也。奥者，室内西南隅也。室乡南户，近东南角，则西南隅隐奥无事，故呼其名为奥。常推尊者于闲乐无事之处，故尊者居必主奥也。既是尊者所居，则人子不宜处之也。<br />
　　○“坐不中席”者，一席四人，则席端为上。今不云上席而言中者，旧通有二，一云敬无馀席，非唯不可上，亦不可中也；一云共坐则席端为上，独坐则席中为尊。尊者宜独，不与人共，则坐常居中，故卑者坐不得居中也。<br />
　　○“行不中道”者，尊者常正路而行，卑者故不得也。男女各路，路各有中也。<br />
　　○“立不中门”者，中央有闑，闑傍有枨，枨谓之门梐。今云“不中门”者，谓枨闑之中，是尊者所行，故人子不得当之而行也。<br />
　　○注“谓与”至“异宫”。<br />
　　○正义曰：凡上四事，皆谓与父同宫者尔。若命士以上，则父子异宫则不禁。所以尔者，有命既尊，各有臣仆，子孙应敬已故也。云“不敢当其尊处”者，四事皆尊者之处。“室中西南隅谓之奥”者，《尔雅 释宫》文。郭璞注云：“隐奥之处。”“西北隅谓之屋漏”，孙氏云：“日光所漏入。”“东北隅谓之宧”，孙氏云：“日侧之明。”是宧，明也。“东隅谓之窔”，郭氏云：“隐暗也。”云“《内则》曰：由命士以上，父子皆异宫”者，证有异居之道也。<br />
　　○“食飨不为”者，熊氏云：“谓传家事任子孙，若不传家事，则子孙无待宾之事。大夫士或相往来，设於飨食量也。不制设待宾馔，其事由尊者所裁，而子不得辄豫限量多少也。”<br />
　　○“祭祀不为尸”者，尸代尊者之处，故人子不为也。<br />
　　○“听於无声”者，谓听而不闻父母之声，此明人子常礼也。<br />
　　○“视於无形”者，谓视而不见父母之形，虽无声无形，恒常於心想像，似见形闻声，谓父母将有教，使己然也。<br />
　　○“不苟訾，不苟笑”者，苟，且也。相毁曰訾。不乐而笑为苟笑。彼虽有是非，而己苟讥毁訾笑之，皆非彼所欲，必反见毁辱，故孝子不为也。<br />
　　○注“为其”至“后笑”。<br />
　　○正义曰：“危”，解“不登高，不临深”，“辱”释不訾不笑也。云“君子乐然后笑”者，引《论语》证不苟笑之事也。此是公明贾答孔子云：“夫子乐然后笑，人不厌其笑也。”<br />
　　孝子不服暗，不登危，惧辱亲也。服，事也。暗，冥也。。不於暗冥之中从事，为卒有非常，且嫌失礼也。男女夜行以烛。<br />
　　○瞑，本亦作冥，莫定反。下同。卒，才忽反。父母存，不许友以死。为忘亲也，死为报仇雠。不有私财， <br />
　　[疏]“孝子”至“私财”。<br />
　　○正义曰：此一节明孝子自谨慎其身，不许友以死，及不得有私财之事，各随文解之。<br />
　　○“不服暗”者，服，事也，谓不行事於闇中也。一则为卒有非常，一则闇中行事，好生物嫌，故孝子深戒之。<br />
　　○“父母存，不许友以死”者，谓不许为其友报仇雠也，亲存存须供养，则孝子不可死也。若父母存，许友报仇怨而死，是忘亲也。亲亡则得许友报仇，故《周礼》有“主友之雠，视从父兄弟”。《白虎通》云：“朋友之道亲存不得行者，不得许友以其身，亦不许友以死耳。”<br />
　　○“不有私财”者，家事统於尊，财关尊者，故无私财。<br />
　　为人子者，父母存，冠衣不纯素。为其有丧象也。纯，缘也。《玉藻》曰：“缟冠玄武，子姓之冠也。高冠素纰，既祥之冠也。”《深衣》曰：“具父母，衣纯以青。”<br />
　　○纯，诸允反，又之闰反，下及注皆同。缘，悦绢反。缟，古老反，沈又古到反。纰，婢支反，徐补移反。 <br />
　　[疏]“为人”至“纯素”。<br />
　　○正义曰：此一节明为人子父母存及孤子衣冠纯饰不同之事，各随文解之。不言凡者，若仕者或遇凶荒，虽亲存亦须素服，非要在亲没，故不言凡。<br />

                    <br>
                        　　○“父母存，冠衣不纯素”者，冠纯谓冠饰也，衣纯谓深衣领缘也。《礼》，具父母，太父母，存冠衣纯以缋；若有父母，无太父母，则纯以青；若少而并无，则乃纯素也。故亲存者不得纯素也。<br />
　　○注“为其”至“以青”。<br />
　　○正义曰：引《玉藻》“缟冠玄武，子姓之冠”，证冠纯有吉凶之别也。缟冠者，薄绢为之。玄武者，以黑缯为冠卷也。子姓者，姓，生也，孙是子所生，故谓孙为子姓。父有服未毕，子虽已除，犹未全吉也，故缟冠玄武。玄武是吉，缟冠为凶，明吉凶兼服也。何胤云：“缯里卷武也。”云“缟冠素纰，既祥之冠也”，又证有素为凶也。当祥之日，朝服缟冠；祥祭之后，则缟冠素纰。何胤云：“素纰谓缘冠两边。”云“《深衣》曰：具父母衣纯以青”者，引证不纯以素之事。<br />
　　孤子当室，冠衣不纯采。早丧亲，虽除丧，不忘哀也。谓年未三十者。三十壮，有室，有代亲之端，不为孤也。当室，適子也。《深衣》曰：“孤子衣纯以素。”<br />
　　○早丧，息浪反。適，下历反。 <br />
　　[疏]“孤子”至“纯采”。<br />
　　○正义曰：上言有亲而不素，此言无亲而素者也。孤子谓二十九以下而无父者，当室谓適子也。既少孤，故虽除服，犹自素也。然《深衣》云：“孤子衣纯以素。”则嫡庶悉然。今云“当室”，则似庶子不同，所以尔者，通者有二，云凡子皆然，岂唯当室，但嫡子内理蒸尝，外交宗族，代亲既备，嫌或不同，故特明之，所以郑引《深衣》为注，会证凡孤子悉同也。崔灵恩云：“指谓当室，不当室则纯采，所以然者，当室之孤，内理蒸尝，外交宗族，所履之事，莫不伤心，故特纯素示哀也。《深衣》不云当室者，文略耳。”<br />
　　○注“早丧”至“以素”。<br />
　　○正义曰：三十以外遭丧者，除服后即得纯采。今所言虽是除丧，未三十不得纯采。若至三十，则亦采也，故云“当室，適子也。《深衣》曰：‘孤子衣纯以素也。’”然注前解適子，后引《深衣》，似崔解也。《深衣》不言冠者，从可知也。<br />
　　幼子常视母诳。视，今之示字。小未有所知，常示以正物，以正教之无诳欺。<br />
　　○视音示。诳，本或作廷，注同，九况反，欺也。童子不衣裘裳。裘大温，消阴气，使不堪苦。不衣裘裳，便易。<br />
　　○衣，於既反，下同。大音泰，徐他佐反。便，婢面反。易，以豉反。立必正方，不倾听。习其自端正。长者与之提携，则两手奉长者之手。习其扶持，尊者提携，谓牵将行。<br />
　　○提，大兮反。携，户圭反。奉，芳勇反，又扶恭反，下及注“奉扃”、“奉席”、“奉箕”皆同。负剑辟咡诏之，负谓置之於背，剑谓挟之於旁。辟咡诏之，谓倾头与语，口旁曰咡。<br />
　　○辟，匹亦反，侧也，徐芳益反，沈扶赤反，注同。咡，徐如志反，何云：“口耳之间曰咡。”挟音协。则掩口而对。习其乡尊者屏气也。<br />
　　○掩，於检反。乡，许亮反，本又作向，后文注皆同。屏，必领反。 <br />
　　[疏]“幼子”至“裘裳”。<br />
　　○正义曰：此一节明父母教子及衣裘裳之法也，各随文解之。<br />
　　○小儿恒习效长者，长者常示以正事，不宜示以欺诳，恐即学之，故曾子儿啼，妻云：“儿莫啼，吾当与汝杀豕。”儿闻辄止，妻后向曾子说之，曾子曰：“勿教儿欺。”即杀豕食儿。是不诳也。<br />
　　○注“视，今之示字”。<br />
　　○正义曰：古者观视於物，及以物视人，则皆作示傍著见，后世已来，观视於物，作示傍著见，以物示人单作示字，故郑注经中视字者，是今之以物示人之示也。是举今以辨古。《昏礼》“视诸衿鞶”，注云：“视乃正字，今文视作示，俗误行之。”言视正字也，言古之以物示人作视字为正，故云“视乃正字”。今文《仪礼》应为古视字，乃作今示字，故言俗误也。<br />
　　○“童子不衣裘裳”者，童子，未成人之名也，衣犹著也。童子体热，不宜著裘，裘大温，伤阴气也。又应给役，若著裳则不便，故并不著也。故童子并缁布襦袴也。<br />
　　○注“裘大”至“便易”。<br />
　　○正义曰：“使不堪苦”者，热消阴气，则不堪苦使也。此“童子不衣裘裳”，二十则可，故《内则》云，二十“可以衣裘帛”。国君十二冠，则裘裳早矣。女子十五许嫁者则亦衣帛。《诗》云：“乃生男子，载衣之裳。”是初生暂行此礼。<br />
　　○“立必”至“而对”。<br />
　　○“立必正方”，立宜正乡一方，不得倾头属听左右也。张逸云：“此说其威仪常然。”<br />
　　○“长者与之提携，则两手奉长者之手”者，非唯教之听立，至於行步，亦宜教之。提携谓牵将行时，因牵行之，又教之为节也。奉长者之手，为儿长大，方当供养扶持长者，故先使学之，令习便也。张逸云：“说其见与行之法也。”<br />
　　○“负剑辟咡诏之”者，岂但在行须教，正在抱时亦令习也。负谓致儿背上也，剑谓挟於胁下，如带剑也。辟，倾也。咡，口旁也，诏，告也。长者，或若负儿之时而与之语，当倾头以告之也。不正向之，令气不触儿也，亦令见长者所为而复习之也。张逸云：“辟咡诏之，倾头以告教之也。”此长者之为也。此负谓儿在人背上曰负，儿在怀中亦称负，谓儿负之，故《内则》云：“三日始负子。”注云：“负之谓抱之。”<br />
　　○注“口旁曰咡”。<br />
　　○正义曰：案《管子书 弟子职》云：“食已循咡覆手。”谓弟子食讫，以手循覆於咡，故知是口旁也。<br />
　　○“则掩口而对”者，向长者告语之，此是童子答长者。童子虽未能掩口而对，长者亦教其为之其礼，以为后法。掩口，恐气触人。张逸云：“谓令小者如是，所习乡尊者屏气也。” <br />
<br />
  <br />
　 <br />
卷二 曲礼上第一 <br />
<br />
　卷二 曲礼上第一 　 <br />
　　从於先生，不越路而与人言。尊不二也。先生，老人教学者。<br />
　　○从，才用反，下皆同。遭先生於道，趋而进，正立拱手。为有教使。<br />
　　○拱，俱勇反。先生与之言则对，不与之言则趋而退。为其不欲与已并行。从长者而上丘陵，则必乡长者所视。为远视不察有所问。<br />
　　○上，时掌反，下同。 <br />
　　[疏]“从於”至“所视”。<br />
　　○正义曰：此一节明事师长之礼，并自恭谨之法，今各随文解之。<br />
　　○“从於先生”者，谓从行时。先生，师也。谓师为先生者，言彼先已而生，其德多厚也。自称为弟子者，言已自处如弟子，则尊师如父兄也。故公西华、子夏之徒答孔子，皆自称弟子也。雷次宗以为师如父兄，故自称弟子也。今明若从师行，不得辄往路傍与他人言也。而《论语》云：“有酒食，先生馔。”则先生之号亦通父兄。崔灵恩云：“凡言先生，谓年德俱高，又教道於物者。凡云长者，直以年为称也。凡言君子者，皆为有德尊之，不据年之长幼。故所称不同也。”<br />
　　○“遭先生”至“拱手”，此明道路与师长相逢之法。遭，逢也。趋，疾也。拱手，见师而起敬，故疾趋而进就之也。又不敢斥问先生所为，故正立拱手而听先生之教。<br />
　　○注“先生，老人教学者”。<br />
　　○正义曰：案《书传略说》云：“大夫士七十而致仕，大夫为父师，士为少师，教於州里。”《仪礼 乡饮酒》注云：“先生，乡大夫致仕者。”此云“老人教学者”，则通凡老而教学者是，未必皆致仕者。<br />
　　○“与之言则对”者，此谓问时事之言则对，若问己大事，则辞让然后对，故前文云“长者问，不辞让而对，非礼也”。<br />
　　○“则必乡长者所视”者，长者东视则东视，长者西视则西视，从先生君子亦然。<br />
　　登城不指，城上不呼。为惑人。<br />
　　○呼，火故反，号叫也。将適舍，求毋固。谓行而就人馆。固犹常也。求主人物，不可以旧常致时乏无，《周礼 土训》“辨地物，原其生，以诏地求”，其类。将上堂，声必扬。警内人也。<br />
　　○警，京领反。 <br />
　　[疏]“将適舍，求毋固”。<br />
　　○正义曰：自此以下，虽从师长，兼明为宾客礼也。適犹往也。舍，主人家也。固犹常也。凡往人家，不可责求於主人，賝常旧有之物，故曰“求毋固”也。<br />
　　○注“《周礼》”至“其类”。<br />
　　○正义曰：案《地官 士训职》云：“辨地物。”郑注云：“别其所有所无，原其生者，生有时以告王之求也。若地所无及物未生，则不求。”与此相类也。故引之证“求毋固”也。<br />
　　户外有二屦，言闻则入，言不闻则不入。将入户，视必下。入户奉扃，视瞻毋回。不于掩人之私也。奉扃，敬也。<br />
　　○屦，纪具反，单下曰屦。闻音问，又如字，下同。视，常止反，下同，徐音示，沈又市志反。扃，古萤反，何云：“关也。”一云门扇上镮钮。瞻毋，徐音如字。户开亦开，户阖亦阖。下以后来变先。<br />
　　○阖，胡腊反。有后入者，阖而勿遂。示不拒人。<br />
　　○拒，其许反。毋践屦，毋席，抠衣趋隅，必慎唯诺。趋隅，升席必由下也。慎唯诺者，不先举，见问乃应。<br />
　　○，在亦反，一音席，躐也。抠，苦侯反，提也，下及注同。趋，七俱反，向也，注同，本又作走，徐音奏，又如字。唯，于癸反，应辞也，注同，徐于比反，沈以水反。诺，乃各反。应，应对之应。 <br />
　　[疏]“户外”至“唯诺”。<br />
　　○正义曰：此一节明谓室有两人，故户外有二屦，此谓两人体敌，故二屦在外，知者以《乡饮酒》无筭爵，宾主皆降，脱履於堂下，以体敌故也。若尊卑不同，则长者一人脱屦於户内，故《少仪》云“排阖脱屦於户内者，一人而已矣”是也。案《屦人注》云：“复下曰舄，襌下曰屦。古人言屦以通於复，今世言屦以通於襌。”如郑此言，古人之言无问襌之与复，皆名为屦。今人言屦，正谓襌者也。<br />
　　○“言闻则入，言不闻则不入”者，若一屦有一人，一人无非法之私事，则外人可即入。若有二屦，二屦是有二人，或清问密事，若内人语闻於户外，则外人乃可入也。熊氏以为一人之屦在户内，其户外有二屦，则三人也，下文云：“离坐离立，无往参焉。”则知户内二人不得参之，故知户外有二屦者，当有三人，义亦通也。<br />
　　○“将入户，视必下”者，虽闻言而入，亦不得举目而视，恐睹人私，故必下。<br />
　　○“入户奉扃”者，奉扃之说，事有多家，今谓礼有鼎扃，所以关鼎。今关户之木，与关鼎相似，亦得称扃。凡常奉扃之时，必两手向心而奉之。今入户虽不奉扃木，其手若奉扃然，以其手对户若奉扃，言恭敬，故言奉扃也。是以注云：“奉扃，敬也。”<br />
　　○“视瞻毋回”者，初将入时视必下，而竟不得回转，广有瞻视也。<br />
　　○“户开亦开”者，既入户，不以后来变先，若户本开，则今入者不须阖也。<br />
　　○“户阖亦阖”者，户若本阖，则今入者不须开也。<br />
　　○“有后入者，阖而勿遂”者，有后入者，谓己於先入，后犹有人又应入者也，虽已应还阖，当徐徐欲作阖势，以待后入，不得遂阖以成拒后人，故注云：“示不拒人。”<br />
　　○“毋践屦”者，践，蹋也。既并脱屦户外，其人或多，若后进者，不得蹋先入者屦。<br />
　　○“毋席”者，犹躐也。席既地铺，当有上下，将就坐，当从下而升，当己位上不发初从上，从上为躐席也。《玉藻》云升席，“升席不由前为躐席”也。熊氏以为席犹逆席。逆席谓从上升，故郑云：“必由下。”《玉藻》所云者，自是不由席前升，与此别。<br />
　　○“抠衣趋隅”者，抠，提也。衣，裳也。趋犹向也。隅犹角也。既不席，当两手提裳之前，徐徐向席之下角，从下而升，当己位而就坐也。<br />
　　○“必慎唯诺”者，唯，也。诺，应对也。既坐定，又慎於应对。<br />
　　○注“趋隅”至“乃应”。<br />
　　○正义曰：案《乡饮酒》云：“宾升席自西方。”注云：“升由下也。升必中席，彼谓近主人为上，故以主西为之下。凡席皆升由下，降由前。”云“慎唯诺者，不先举，见问乃应”者，举犹问也，谓不先问也。<br />
　　大夫士出入君门，由闑右。臣统於君。闑，门橛。<br />
　　○闑，鱼列反，橛也。橛，求月反，门中木。不践阈。阈，门限也。<br />
　　○阈，于逼反，一音况域反。 <br />
　　[疏]“大夫”至“践阈”。<br />
　　○正义曰：此一节明大夫士出入君门之法。门以向堂为正，右在东，故卢注《檀弓下》云：“门以向堂为正，主人位在门东，客位在门西。今此大夫士是臣，臣皆统於君，不敢自由宾，故出入君门恒从闑东也。其士之朝位，虽在西方东面，入时仍依闑东。”其《大射》注云：“左则由闑西者，泛解宾客入门之法也。”<br />
　　○“不践阈”者，践，履也。阈，门限也。出入不得践履门限，所以尔者，一则自高，二则不净，并为不敬。<br />
　　凡与客入者，每门让於客。下宾也。敌者迎於大门外。《聘礼》曰：“君迎宾於大门内。”<br />
　　○下，遐嫁反。客至於寝门，则主人请入为席。为犹敷也，虽君亦然。<br />
　　○敷，芳夫反。然后出迎客，客固辞，又让先入。主人肃客而入。肃，进也。进客谓道之。<br />
　　○道音导。主人入门而右，客入门而左。右就其右，左就其左。主人就东阶，客就西阶。客若降等，则就主人之阶。降，下也。谓大夫於君，士於大夫也，不敢辄由其阶，卑统於尊，不敢自专。主人固辞，然后客复就西阶。复其正。<br />
　　○复音服，后此音更不重出。主人与客让登，主人先登，客从之，拾级聚足。拾当为涉，声之误也。级，等也。涉等聚足，谓前足蹑一等，后足从之并。<br />

                    <br>
                        　　○拾，依注音涉。级音急，阶等。蹑，女摄反。并，步顶反。连步以上。重蹉跌也。连步谓足相随不相过也。<br />
　　○上，时掌反，下皆同。重，直勇反，徐治恭反。蹉本亦作差，同，七何反。跌，大结反。过，古卧反，后不音者放此。上於东阶，则先右足。上於西阶，则先左足。近於相乡敬。 <br />
　　[疏]“凡与”至“左足”。<br />
　　○正义曰：此一节明宾与主人送迎相让，及升堂行步之法，各随文解之。<br />
　　○言“凡”者，通贵贱也。“每门”者，天子五门，诸侯三门，大夫二门。客敌者，主人出门外迎客，主人辄先让不先入，故曰“每门让於客”也。贵贱礼不并存，且诸侯自相为宾之礼。凡宾主各有副，宾副曰介，主副曰摈及行人。若诸侯自行，则介各从其命数，至主国大门外，主人及摈出门相接。若主君是公，则摈者五人，侯伯则摈者四人，子男则摈者三人。所以不随命者，谦也，故并用强半之数也。宾若是公，来至门外，直当闑西，去门九十步而下车，当轵北乡而立。郑注《考工记》云：“轵，毂末也。”其侯伯立当前疾，胡下此。子男立当衡。注：衡谓车轭。其君当轸，而九介立在公之北，逦迤西北，并东乡而列。主公出，直闑东南西向立，摈在主人之南，逦迤东南立，并西向也。使末摈与末介相对，中间傍相去三丈六尺。列摈介既竟，则主君就宾求辞。所以须求辞者，不敢自许人来诣己，恐为他事而至，故就求辞，自谦之道也。求辞之法，主人先传求辞之言与上摈，上摈传以至次摈，次摈继传以至末摈，末摈传与宾末介，末介以次继传上至於宾。宾答辞随其来意，又从上介而传下至末介，末介又传与末摈，末摈传相次而上至於主人。传辞既竟，而后进迎宾至门知。摈介朝位如此者，《大行人职》文。又知传辞拜迎宾前至门者，《司仪职》文。其传辞司仪之交摈也，其列摈介传辞委曲，约《聘礼》文，若诸侯使卿大夫相聘，其介与主位，则《大行人》云：“卿大夫之礼，各下其君二等。”郑注云“介与朝位”是也。主君待之摈数，如待其君。其有异者，主君至大门而不出限，南面而立也。若公之使亦直闑西北向，七介，而去门七十步。侯伯使列五介，而去门五十步。子男使三介，而去门三十步。上摈出阈外，闑东南西向，陈介西北东面逦迤，如君自相见也，而末介末摈相对，亦相去三丈六尺。陈摈介竟，则不传命，而上摈进至末摈间，南揖宾，宾亦进至末介间，上摈与宾相去亦三丈六尺。而上摈揖而请事，入告君，君在限内，后乃相与入也。知者，约《聘礼》文，不传辞，《司仪》及《聘礼》谓之旅摈。君自来所以必传命者，《聘义》云：“君子於其所尊，弗敢质，敬之至也。”又若天子春夏受朝宗则无迎法，受享则有之，故《大行人》云：“庙中将币三享。”郑云：“朝先享，不言朝者，朝正礼，不嫌有等也。”若秋冬觐遇，一受之於庙，则亦无迎法，故《郊特牲》云“觐礼，天子不下堂而见诸侯”，明冬遇依秋也。此云“凡与客入者”，谓燕也。故下文云“至寝门”，谓燕在寝也。若相朝，飨食皆在庙。<br />
　　○“每门让於客者”，每门让於客，自谦下，敬於宾也。<br />
　　○注“迎於”至“门内”。<br />
　　○正义曰：“迎於大门外”，证敌者则主人自出。“《聘礼》云：君迎宾於大门内”者，证不敌者主人不出门也。使者是彼臣，故主君迎至门内而不出也。“客至於寝门，则主人请入为席”，寝门，最内门也，谓客与主人入至主人内门也。“主人请入为席”者，为犹敷也。客至於内门，而主人请先独入敷席也。然主人乡已应正席，今客至门，方请先入敷席者，其意有二：一则自谦，示不敢逆设席以招贤也；二则重慎，更宜视之。<br />
　　○注“虽君亦然”。<br />
　　○正义曰：知君迎臣，君亦先入者，案《聘礼》云“及庙门，公揖入，立于中庭”是也。若敌者则更出迎，其不敌则不出迎，故《聘礼》云“立於中庭”，注“不复出，如此得君行一，臣行二”是也。《聘礼》君使卿归饔饩於宾，宾迎於门外，及庙门，宾揖俱入。是敌礼不重出迎者，尊主君之命，不敢当也。《聘礼》宾见主国大夫，及庙门，大夫揖入，不出迎者，尊聘君之命，不敢当也。<br />
　　○“然后出迎客”者，入铺席竟，后更出迎客也。<br />
　　○“客固辞”者，固，如故也。礼有二辞，初曰礼辞，再曰固辞，三曰终辞。主人入铺席竟。出而迎客，再辞不先入也。<br />
　　○“主人肃客而入”者，肃，进也，谓先导之也。客以再辞，故主人进道客也。故《公食大夫礼》云“公揖入，宾从”是也。<br />
　　○“客若降等，则就主人之阶”者，降等，卑下之客也。不敢亢礼，故就主人阶，是继属於主人。<br />
　　○注“降下”至“自专”。<br />
　　○正义曰：“谓大夫於君，士於大夫”者，此“大夫於君”，大夫谓他国大夫也。案《聘礼》云：“公迎宾，宾不就主人阶。”《公食大夫礼》：“公迎宾，宾入门左。”注云：“左，西方。”此皆是降等不就主人阶者，以《聘礼》及《公食大夫礼》并奉已君之命，不可苟下主人，故从客礼也。若君燕於臣，命宰夫为主人，则主人与宾皆从西阶升，与此异也。案《聘礼》宾面主国大夫，他国大夫是敌礼，宾亦入门右。郑注：“见私事，虽敌宾，犹谦，入门右，为若降等然。”<br />
　　○“主人与客让登”者，客主至其阶，又各让，不先升也。<br />
　　○“主人先登”者，让必以三，三竟而客不从，故主人先登，亦肃客之义。不言三者，略可知也。<br />
　　○“客从之”者，言主人前升至第二级，客乃升，中较一级，故云从之也。《公食礼》云“公升二等，宾升”是也。案《燕礼》、《大射》宾先升者，公以宰夫为主人，宾尊也。故下注云：“宾每先升，尊也。”案《聘礼》君使卿归饔饩於宾馆，卿升一等，宾从。於时宾为主人不先升者，卿衔主君之命尊，故先升也。至於宾设礼摈卿，宾升一等，大夫从升者，以宾作主人故也。“拾级聚足”者，此上阶法也。拾，涉也。级，等也。聚足，谓每阶先举一足，而后足并之，不得后过前也。涉等聚足，谓前足蹑一等，后足从而并之也。<br />
　　○“连步以上”者，上，上堂也。在级未在堂，后足不相过，故云“连步”也。涉而升堂，故云“以也”。<br />
　　帷薄之外不趋，不见尊者行自由，不为容也。入则容，行而张足曰趋。<br />
　　○帷，位悲反。帷，幔也。薄，平博反，帘也。堂上不趋，为其迫也。堂下则趋。<br />
　　○为，于伪反，下并同。迫音伯。执玉不趋。志重玉也。《聘礼》曰：“上介授宾玉於庙门外。”<br />
　　○介音界。堂上接武，武，迹也。迹相接，谓每移足半蹑之，中人之迹尺二寸。堂下布武。武谓每移足，各自成迹，不相蹑。室中不翔。又为其迫也。行而张拱曰翔。并坐不横肱，为害旁人。<br />
　　○并如字，又步顶反，后放此。肱，古弘反。授立不跪，授坐不立。为烦尊者，俯仰受之。<br />
　　○跪，求委反，本又作危。授坐，本又作“俯仰”。 <br />
　　[疏]“帷薄”至“不立”。<br />
　　○正义曰：此一节言趋步授受之仪。帷，幔也。薄，帘也。趋谓行而张足，疾趋而行，敬也。贵贱各有臣吏，故其敬处亦各有远近也。《礼》：天子外屏，诸侯内屏，卿大夫以帘，士以帷。外屏，门外为之。内屏，门内为之。“邦君树塞门”是也。臣来朝君，至屏而加肃敬，屏外不敬，故不趋也。今言“帷薄”，谓大夫士也。其外不趋，则内可趋，为敬也。此帷薄外不趋，谓平常法也。若祭祀之礼，《尔雅》云：“室中谓之时，堂上谓之行，堂下谓之步，门外谓之趋，中庭谓之走，大路谓之奔。”知《尔雅》是祭祀者，以《召诰》云：“王朝步自周，则至于丰。”注云：“告文主庙。告文王则告武王可知。”出庙入庙，不以远为文是也。若迎宾，则《乐师》云：“行以《肆夏》，趋以《采齐》。”行谓大寝之庭至路门，趋谓路门至应门。<br />
　　○“堂上不趋”者，亦谓不疾趋，堂上迫狭故也。下阶则趋，故《论语》云：“没阶，趋进，翼如也。”然《论语》云是孔子见於君也。“执玉不趋”者，执玉须慎，不论堂之上下，皆不疾趋也。若张足疾趋，则或蹉跌失玉，故不趋。注云“《聘礼》曰：‘上介授宾玉於庙门外’”者，引证宾有执玉於堂下时也。宾当进聘，故上介授宾玉於主人庙门外，宾执玉进入门内，不疾趋而为徐趋。徐趋者，则《玉藻》云：“圈豚行，不举足，齐如流。”注云：“孔子执圭则然也。”又云：“执龟玉，举前曳踵，蹜蹜如也。”注云：“著徐趋之事。”疾趋者，则《玉藻》云：“疾趋则欲发，而手足母移。”注云：“疾趋谓直行也。疏数自若，母移欲其直且正也。”“堂上接武”者，武，迹也。既不欲疾趋，故迹相接也。郑云：“每移足半蹑之。”王云：“足相接也。”庾云：“谓接则足连，非半也。”武迹相接，谓每移足半蹑之也。中人迹一尺二寸，半蹑之，是每进六寸也。<br />
　　○“堂下布武”者，郑谓每移足各自成迹，不半相蹑，王云：“谓迹间容足。”若间容足，则中武，王说非也。<br />
　　○“授立不跪”者，谓尊者立之时，卑者以物授尊者，不得跪，烦尊者俯俛。若尊者形短，虽卑者得跪以授之，故《少仪》云：“受立，授立不坐，性之直者则有之也。”注云“尊者短则跪，不敢以长临之”是也。<br />
　　凡为长者粪之礼，必加帚於箕上，如是得两手奉箕，恭也。谓初执而往时也。《弟子职》曰：“执箕膺擖，厥中有帚。”<br />
　　○为，于伪反，扌粪，本又作粪，徐音奋，扫席前曰扌粪。帚，之手反。箕音基。膺，於陵反。叶如字，箕舌。以袂拘而退，其尘不及长者，谓埽时也。以袂拥帚之前，埽而却行之。<br />
　　○袂，武世反，衣袖末。拘，古侯反，徐音俱。谓扫，先报反，又先早反。拥，於勇反，以箕自乡而扱之。扱读曰吸，谓收粪时也。箕去弃物，以乡尊者则不恭。<br />
　　○扱依注音吸，许急反，敛也。去，丘吕反，下注同。奉席如桥衡。横奉之，令左昂右低，如有首尾然。桥，井上<木挈>槔，衡上低昂。<br />
　　○桥，居庙反。令，力呈反。卬，本又作昂，又作仰，同，五刚反，又鱼丈反，下同。<木挈>，本又作契，又作絜，同音结。槔，古毫反。絜皋，依字作桔槔，见《庄子》。请席何乡，请衽何趾。顺尊者所安也。衽，卧席也。坐问乡，卧问趾，因於阴阳。<br />
　　○衽，而审反。趾音止。席南乡北乡，以西方为上；东乡西乡，以南方为上。布席无常，此其顺之也。上，谓席端也。坐在阳则上左，坐在阴则上右。<br />
　　○坐，才卧反，又如字。 <br />
　　[疏]“凡为”至“为上”。<br />
　　○正义曰：此一节明为尊者埽除布席之仪，各随文解之。“必加帚於箕上”者，谓初持箕往时也，以帚加置箕上，两手举箕也。。<br />
　　○注“《弟子职》曰：执箕膺擖，厥中有帚”。<br />
　　○正义曰：证加帚箕上。《弟子职》者，《管子》之书篇名也，其书述为弟子职也。膺，胸前也。擖，箕舌也。厥，其也。言执箕之礼，以箕舌向胸而帚置於箕中，箕是弃物之器，故不持乡尊也。<br />
　　○“以袂拘而退”者，谓埽时也。袂，衣袂也。退，迁也。当扫时，却迁以一手捉帚，又举一手衣袂以拘障於帚前，且扫且迁，故云“拘而退”。<br />
　　○“以箕自乡而扱之”者，扱，敛取也。谓以箕自乡敛取粪秽，亦不以箕乡尊也。<br />
　　○注“扱读曰吸”。<br />
　　○正义曰：必读扱为吸者，以其秽物少，吸然则尽，不得为一扱再扱，故读从吸也。<br />
　　○“奉席如桥衡”者，所奉席席头令左昂右低，如桥之衡。衡，横也。左尊故昂，右卑故垂也。但席舒则有首尾，卷则无首尾，此谓卷席奉之法，故注云“如有首尾然”。言如有，则实无首尾，至於舒席之时，则有首尾，故《公食礼》云：“莞席寻，卷自末。”注云：“末，终也。”终则尾也。<br />
　　○请席何乡，请衽何趾”者，既奉席来，当随尊者所欲眠坐也。席，坐席也。乡，面也。衽，卧席也。趾，足也。坐为阳，面亦阳也，坐故问面欲何所乡也。卧是阴，足亦阴也，卧故问足欲何所趾也。皆从尊者所安也。<br />
　　○注“衽，卧席也”。<br />
　　○正义曰：案《昏礼》同牢礼毕，将卧，云“御衽於奥，媵衽良席，有枕北趾”，此是衽为卧席也。<br />
　　○“席南乡北乡，以西方为上”者，谓东西设席，南乡北乡，则以西方为上头也。所以然者，凡坐随於阴阳，若坐在阳则贵左，坐在阴则贵右，南坐是阳，其左在西，北坐是阴，其右亦在西也，俱以西方为上。<br />
　　○“东乡西乡，以南方为上”者，谓南北设席，皆以南方为上者。坐在东方西乡，是在阳，以南方为上。坐若在西方东乡，是在阴，亦以南方为上，亦是坐在阳则上左，坐在阴则上右。此据平常布席如此，若礼席则不然。案《乡饮酒礼注》云：“宾席牖前南面，主人席阼阶上西面，介席西阶上东面。”与此不同是也。<br />
　　若非饮食之客，则布席，席间函丈。谓讲问之客也。函犹容也。讲问宜相对。容丈，足以指画也。饮食之客，布席於牖前。丈或为杖。<br />
　　○函，胡南反。丈如字，丈尺之丈，王肃作杖。画，胡麦反。牖，羊九反。<br />
　　○主人跪正席，虽来讲问，犹以客礼待之，异於弟子。客跪抚席而辞。抚之者，答主人之亲正。客彻重席，主人固辞。彻，去也。去重席，谦也。再辞曰固。<br />

                    <br>
                        　　○重，直龙反，注同。再辞曰固，一本作“曰固辞”。客践席，乃坐。客安，主人乃敢安也，讲问宜坐。主人不问，客不先举。客自外来，宜问其安否无恙，及所为来故。<br />
　　○恙，羊尚反，《尔雅》云：“忧也。”为，于伪反，不同。将即席，容毋怍。怍，颜色变也。<br />
　　○怍，才洛反，惭也。两手抠衣，去齐尺。齐谓裳下缉也。<br />
　　○齐音咨，注同，本又作斋。缉，七立反。衣毋拨，拨，发扬貌。<br />
　　○拨，半末反，发扬。足毋蹶。蹶，行遽貌。<br />
　　○蹶本又作蹶，居卫反，又求月反，行急遽貌。遽，其据反。 <br />
　　[疏]“若非”至“毋蹶”。<br />
　　○正义曰：此一节明客主之礼仪。云“若非饮食之客”者，饮食之客，谓来共饮食者。非饮食客，谓来讲问者。布席，谓舒之令相对。若饮食之客，不须相对。若讲问之客，布席相对，须讲说指画，使相见也。<br />
　　○“席间函丈”者，函，容也。既来讲说，则所布两席，中间相去使容一丈之地，足以指画也。《文王世子》云：“侍坐於大司成，远近间三席。”席之制，三尺三寸三分寸之一，则三席是一丈，故郑云容丈也。<br />
　　○注“讲问”至“为杖”。<br />
　　○正义曰：凡饮食燕飨，则宾位在室外牖前，列筵南乡，不得布席相对。相对者，唯讲说之客耳。不在牖前，或在於室。云“丈或为杖”者，王肃以为杖，言古人讲说，用杖指画，故使容杖也。然二家可会。<br />
　　○“主人跪正席”者，客虽来讲问，而主人宜敬，故跪而正席，示亲客之来也。虽来讲问，犹以客礼待之，异於弟子也。<br />
　　○“客跪抚席而辞”者，抚谓以手按止之也。客跪以手按止於席而辞，不听主人之正席也。抚之者，答主人之亲正席也。<br />
　　○“客彻重席”者，《礼器》云：“诸侯三重，大夫再重。”又《乡饮酒之礼》：“公三重，大夫再重。”是尊者多，卑者少，故主人为客设多重席，客谦而自彻也。<br />
　　○“主人固辞”者，固辞，再辞，止客之彻也。然尊卑有数，而客必彻之者，既言讲说，本以德义相接，不以尊卑为用，故虽尊犹自彻也。“客践席”者，践犹履也。客起彻重席，主人止之，故客还履席将坐。<br />
　　○“乃坐”者，主人待客坐乃坐也。<br />
　　○“主人不问，客不先举”者，举亦问也。客从外来，宜问路中寒热无恙。若主人未问，则客不可先问也。《尔雅 释诂》云：“恙，忧也”。<br />
　　○“将即席，容无怍”者，此明弟子讲问初来之法。即，就也。怍，颜色变也。初将来就席，颜色宜庄，不得变动颜色。<br />
　　○“两手抠衣，去齐尺”者，抠，提挈也。衣谓裳也。齐是裳下缉也。亦谓将就席之时，以两手当裳前提挈裳使起，令裳下缉去地一尺，恐衣长转足蹑履之。“足毋蹶”者，蹶，行急遽貌也，亦谓客初至之时，勿得以为行遽，恐有蹶踬之貌也。<br />
　　先生书策琴瑟在前，坐而迁之，戒勿越。广敬也。在前，谓当行之前。<br />
　　○筴，本又作策，初革反，编简也。虚坐尽后，谦也。<br />
　　○尽，津忍反，后放此。食坐尽前。为汙席。<br />
　　○污，污辱之污，又一故反，后放此。坐必安，执尔颜。执犹守也。长者不及，毋儳言。儳犹暂也，非类杂。<br />
　　○儳，徐仕鉴反，又苍鉴反，又苍陷反。正尔容，听必恭，听先生之言，既说又敬。<br />
　　○说音悦。毋剿说，剿犹揽也，谓取人之说以为已说。<br />
　　○剿，初交反，一音初教反，揽取。说如字，注同，徐舒锐反。揽，徐力敢反。毋雷同，雷之发声，物无不同时应者，人之言，当各由己，不当然也。《孟子》曰：“人无是非之心，非人也。”<br />
　　○应，应对之应，下同。必则古昔，称先王。言必有依据。侍坐於先生，先生问焉，终则对。不敢错乱尊者之言。<br />
　　○坐，才卧反，后放此。请业则起，请益则起。尊师重道也。起，若今抠衣前请也。业谓篇卷也。益谓受说不了，欲师更明说之。子路问政，子曰：“先之，劳之。”请益，曰：“无倦。”<br />
　　○卷音眷，徐久恋反。父召无“诺”，先生召无“诺”，“唯”而起。应辞，唯恭於诺。<br />
　　○唯，于癸反，徐于比反，注同。侍坐於所尊敬，毋馀席，必尽其所近尊者之端，为有后来者。<br />
　　○为，于伪反，下“为馔”同。见同等不起。不为私敬。烛至起，异昼夜。食至起，为馔变。上客起。敬尊者。烛不见跋。跋，本也。烛尽则去之，嫌若烬多有厌倦。<br />
　　○见，贤遍反。跋，半末反。去，起吕反。下“风去”、“免去”同。烬，才信反。厌，於艳反，下同。尊客之前不叱狗。主人於尊客之前不敢倦，嫌若风去之。<br />
　　○叱，尺质反。狗，古口反。风音芳凤反，让食不唾。嫌有秽恶。<br />
　　○唾，吐卧反。秽，纡废反，徐乌外反。恶，乌路反。 <br />
　　[疏]“先生”至“不唾”。<br />
　　○正义曰：此一节明弟子事师、子事父之礼，各随文解之。<br />
　　○“先生书策”者，策，篇简也。坐亦跪也，坐通名跪，跪名不通坐也。越，逾也。弟子将行，若遇师诸物或当已前，则跪而迁移之，戒慎勿得逾越。广敬也。<br />
　　○“虚坐尽后”者，凡坐各有其法。虚，空也。空谓非饮食坐也。尽后，不敢近前，以为谦也。《玉藻》云“徒坐不尽席尺”是也。“食坐尽前”者，谓饮食坐也。古者地铺席，而俎豆皆陈於席前之地，若坐近后则溅汙席，故尽前也。《玉藻》云“读书、食则齐豆去席尺”是也。<br />
　　○“坐必安”者，凡坐好自摇动，故戒之令必安坐。“执尔颜”者，执，守也。久坐好异，故必戒之宜如乡者无作颜容也。故注云“执犹守也”。<br />
　　○“长者不及，毋儳言”者，长者犹先生也，互言耳。及谓所及之事也。儳，暂也。长者正论甲事，未及乙事，少者不得辄以乙事杂甲事，暂然杂错师长之说。<br />
　　○“正尔容”者，正谓矜庄也。方受先生之道，当正己矜庄也。颜、容通语耳。<br />
　　○“听必恭”者，听师长之说，宜恭敬也。<br />
　　○“毋剿说”者，语当称师友而言，无得揽取人之说以为已语。<br />
　　○“毋雷同”者，凡为人之法，当自立已心，断其是非，不得闻他人之语，辄附而同之。若闻而辄同，则似万物之生，闻雷声而应，故云“毋雷同”。但雷之发声，物无不同时而应者，人之言当各由已，不当然也。<br />
　　○“必则古昔”者，则，法也。虽不雷同，又不得专辄，故当必法於古昔之正。<br />
　　○“称先王”者，既法古昔，而所言之事，必称先王。先王，圣人为天子者也。如孔子说《孝经》，称“先王有至德”也，言必有所依据。<br />
　　○注“人之”至“人也”。<br />
　　○正义曰：人之言评议是非，须自出已情，“不当然”者，“然”谓如此也，谓不当如此，随附他意。《孟子》云：“人无恻隐之心，非人也。人无是非之心，非人也。”引之者，明是非由己，不可一同馀人。“请益则起”者，益谓已受说而不解了，更谘问审之也，尊师重道也。“起，若今抠衣前请也”，汉时受学，有抠衣前请之法，故郑引证之也。<br />
　　○注“子路”至“无倦”。<br />
　　○正义曰：子路受师说不了，故就孔子请益也。案《论语》云，子路问为政之道，孔子答云：“为政先行恩惠，后乃可使人为劳役。”子路嫌少，就孔子更请益。孔子答云：“但勤行前恩惠之事，无倦怠则自足为政。”引之者，证请益也。<br />
　　○注“唯恭於诺”。<br />
　　○正义曰：父与先生呼召称唯，唯，也，不得称诺。其称诺，则似宽缓骄慢。但今人称诺，犹古之称唯，则其意急也。今之称，犹古之称诺，其意缓也，是今古异也。<br />
　　○“侍坐於所尊敬，毋馀席”者，谓先生坐一席，己坐一席，己必坐於近尊者之端，勿得使近尊者之端更有空馀之席。所以然者，欲得亲近先生，似若扶持然，备拟先生顾问，不可过远，且拟后人之来故阙其在下空处以待之。<br />
　　○“见同等不起”者，虽见己之同等后来，不为之起，任其坐在下空处。所以然者，尊敬先生，不敢曲为私敬也。<br />
　　○“上客起”者，上客谓尊者之上客也。尊者见之则起，故侍者宜从之而起。然食与烛至起，则尊者不起。<br />
　　○“烛不见跋”者，《小尔雅》云：“跋，本也。”本，把处也。古者未有蜡烛，唯呼火炬为烛也。火炬照夜易尽，尽则藏所然残本。所以尔者，若积聚残本，客见之，则知夜深，虑主人厌倦，或欲辞退也。故不见残本，恒如然未尽也。<br />
　　○“尊客之前不叱狗”者，若有尊客至，而主人叱骂於狗，则似厌倦其客欲去之也。卑客亦当然，举尊为甚。<br />
　　侍坐於君子，君子欠伸，撰杖屦，视日蚤莫，侍坐者请出矣。以君子有倦意也。撰犹持也。<br />
　　○欠，丘剑反。伸音身。撰，仕转反。屦，纪具反，下同。蚤音早，莫音暮。侍坐於君子，君子问更端，则起而对。离席对，敬异事也，君子必令复坐。<br />
　　○离，力智反。令，力呈反。侍坐於君子，若有告者曰：“少间，原有复也。”则左右屏而待。复，白也。言欲须少空间，有所白也。屏犹退也，隐也。<br />
　　○间音闲，注同。。<br />
　　○毋侧听，嫌探人之私也。侧听，耳属於垣。<br />
　　○探音贪。属，之玉反。垣音袁。毋噭应，毋淫视，毋怠荒。游毋倨，立毋跛，坐毋箕，寝毋伏。敛发毋髢，冠毋免，劳毋袒，暑毋褰裳。皆为其不敬。噭，号呼之声也。淫视，睇眄也。怠荒，放散身体也。跛，偏任也。伏，覆也。髢，髲也，毋垂馀如髲也。免，去也。褰，袪也。髢或为肄。<br />
　　○噭，古吊反。视如字，徐巿志反。倨音据。跛，彼义反，又波我反，徐方寄反。髢，徒细反，发垂如髲。袒，徒旱反，露也。褰，起连反。为，于伪反，下“为妨”、“为于”、“皆为”、“为其”、“为后”同。号，户高反，本又作啼字。呼，火故反，又如字，睇，大计反。眄，莫遍反。覆，芳伏反。髲，皮义反。袪，丘鱼反。肄，以二反，馀也。 <br />
　　[疏]“侍坐”至“褰裳”。<br />
　　○正义曰：此一节明卑者事君子之礼。<br />
　　○“君子欠伸”者，君子志疲则欠，体疲则伸。“撰杖屦”者，则君子自执杖在坐，著屦升堂，脱之在侧，若倦则自撰持之也。<br />
　　○“视日蚤莫”者，君子或瞻视其庭影，望日蚤晚也。<br />
　　○“侍坐者请出矣”者，礼，卑者贱者请进不请退，退由尊者，是以《论语》云：“杖者出，斯出矣。”不敢自专。今若见尊者为上诸事，皆是欲起之渐，故侍坐者得请出矣。<br />
　　○“侍坐於君子”者，此又明卑侍尊，事异於上，故又言侍坐也。<br />
　　○“君子问更端”者，更端，别事也，谓向语已毕，更问他事。“则起而对”者，事异宜新更敬，又起对也。<br />
　　○“侍坐於君子”者，此亦卑事於尊，所明既异，故更言侍坐。<br />
　　○“若有告者曰：少间，原有复也”者，间谓清闲也。复，白也。卑者正侍坐於君子，而忽有一人来告君子云：“欲得君子少时无事清闲，己原有所白也。”<br />
　　○“则左右屏而待”者，屏，退也。侍者闻告欲有所白，则当各自屏退，左右避之，不得远也。<br />
　　○“毋侧听”者，此已下亦是侍君子之法。凡人宜当正立，不得倾欹侧听人之语，嫌探人之私，故注云：“侧听，耳属於垣。”若侧听，则耳属於垣壁，听旁人私言也。<br />
　　○“毋噭应”者，噭谓声响高急，如叫之号呼也。应答宜徐徐而和，不得高急也。<br />
　　○“毋淫视”者，淫谓流移也。目当直瞻视，不得流动邪盻也。<br />
　　○“毋怠荒”者，谓身体放纵，不自拘敛也。<br />
　　○“游毋倨”者，游，行也。倨，慢也。身当恭谨，不得倨慢也。<br />
　　○“立毋跛”者，跛，偏也，谓挈举一足，一足蹋地立。宜如齐，双足并立，不得偏也。<br />
　　○“坐毋箕”者，箕谓舒展两足，状如箕舌也。<br />
　　○“寝毋伏”者，寝，卧也。伏，覆也。卧当或侧或仰而不覆也。<br />
　　○“敛发毋髢”者，髢，髲也，垂如髲也。古人重发，以纚韬之，不使垂也。<br />
　　○“冠毋免”者，免，脱也。常著在首，不可脱也。<br />
　　○“劳毋袒”者，袒，露也。虽有疲劳之事，厌患其衣，而不得袒露身体。<br />
　　○“暑毋褰裳”者，暑虽炎热，而不得褰袪取凉也。然上诸事条目，诫侍者左右屏隐之人也。既屏隐，好生上事，或私觇清闲，或隔尊自恣，故宜兼戒，亦可通戒为人之法也。<br />
　　侍坐於长者，屦不上於堂，屦贱，空则不陈於尊者之侧。<br />
　　○上，时掌反。解屦不敢当阶。为妨后升者。<br />
　　○妨音芳。就屦，跪而举之，屏於侧。谓独退也。就犹著也。屏亦不当阶。<br />
　　○著，丁略反。乡长者而屦，跪而迁屦，俯而纳屦。谓长者送之也。不得屏迁之而已。俯，俛也。纳，内也。迁或为还。 <br />
　　[疏]“侍坐”至“纳屦”。<br />
　　○正义曰：此一节明解屦著屦之法，事异於上，故别言侍坐也。“屦不上於堂”者，长者在堂，而侍者屦贱，故脱於阶下，不著上堂。若长者在室，则侍者得著屦上堂，而不得入室，户外有二屦是也。或云悉不得上也。户外有二屦，是狎客，非须摈通也。<br />
　　○“解屦不敢当阶”者，解，脱也。屦既不上於堂，故解之於阶下也。谓脱为解者，案《内则》云：“屦著綦。”郑云：“綦，履系也。”又《冠礼》云：“黑屦青絇。”郑云：“絇之言拘也。以为行戒，状如刀衣，鼻在屦头。”案《内则注》有屦系之文，《冠礼》有“絇如刀衣，鼻在屦头及行戒之间”，故师说云：“用物穿屦头为絇，相连为行戒也。”今云“解屦”是解系也。故《隐义》云：“古者屦头鼻綦绳相连结之，将升堂解之也。”“不敢当阶”者，谓人与屦并不当阶，侧就阶边而解。若留屦置阶道，为妨后升也。“就屦，跪而举之”者，此侍者或独暂退时取屦法也。就犹著也。初升时解置阶侧，今下著之，先往阶侧，跪举取之，故云“就屦，跪而举之”。<br />

                    <br>
                        　　○“屏於侧”者，屏，退也，退不当阶也。<br />
　　○“乡长者而屦”者，此明少者礼毕退去，为长者所送之法也。既为长者所送，则於阶侧跪取屦，稍移之，面乡长者而著之，故云“乡长者而屦”。<br />
　　○“跪而迁屦”者，迁，徙也。就阶侧跪取，稍移近前。<br />
　　○“俯而纳屦”者，纳，内也。既取，因俯身向长者而内足著之。不跪者，若跪则足向后不便，故俯也。虽不并跪，亦坐左纳右，坐右纳左耳。<br />
　　离坐离立，毋往参焉。离立者不出中间。为干人私也。离，两也。<br />
　　○男女不杂坐，不同椸枷，不同巾栉，不亲授。嫂叔不通问，诸母不漱裳。外言不入於梱，内言不出於梱。女子许嫁，缨，非有大故，不入其门。姑、姊、妹女子子已嫁而反，兄弟弗与同席而坐，弗与同器而食。皆为重别，防淫乱，不杂坐，谓男子在堂，女子在房也。椸，可以枷衣者，通问谓相称谢也。诸母，庶母也。漱，浣也。庶母贱，可使漱衣，不可使漱裳。裳贱，尊之者亦所以远别。外言、内言，男女之职也。不出入者，不以相问也。梱，门限也。女子许嫁系缨，有从人之端也。大故，宫中有灾变，若疾病，乃后入也。女子有宫者，亦谓由命士以上也。《春秋传》曰：“群公子之舍，则已卑矣。”女子十年而不出嫁，及成人可以出矣。犹不与男子共席而坐，亦远别也。<br />
　　○椸，羊支反，衣架也。枷本又作架，徐音稼，古本无此字。栉，侧乙反。嫂，字又作，素早反。漱，悉侯反。梱，本又作阃，苦本反。别，彼列反，下及注同。浣，户管反。父子不同席。异尊卑也。男女非有行媒，不相知名。见媒往来传昏姻之言，乃相知姓名。<br />
　　○媒音梅。不相知，本或作“不相知名”，名，衍字耳。传，直专反。非受币，不交不亲。重别有礼，乃相缠固。故日月以告君，《周礼》凡取判妻入子者，媒氏书之以告君，谓此也。<br />
　　○判，普叛反。齐戒以告鬼神，《昏礼》凡受女之礼，皆於庙为神席以告鬼神，谓此也。<br />
　　○齐，侧皆反。为酒食以召乡党僚友，会宾客也。以厚其别也。厚，重慎也。取妻不取同姓，故买妾不知其姓，则卜之。为其近禽兽也。妾贱，或时非媵，取之於贱者，世无本系。<br />
　　○取，七住反，本亦作娶，下“贺取妻”同。媵，羊证反，又绳证反。系音计，又音户计反。寡妇之子，非有见焉，弗与为友。辟嫌也。有见，谓有奇才卓然，众人所知。<br />
　　○见，贤遍反。辟音避，本亦作避，下同，馀皆放此。 <br />
　　[疏]“离坐”至“为友”。<br />
　　○正义曰：此一节总明不干人私并远嫌之法，今各随文解之。<br />
　　○“离坐离立”，离，两也。若见彼或二人并坐，或两人并立，既唯二人，恐密有所论，则已不得辄往参预也。<br />
　　○“离立者不出中间”者，又若见有二人并立当己行路，则避之，不得辄当其中间出也。不云离坐者，道路中非安坐之地，故不云坐也。识与不识，通如此也。<br />
　　○注“离，两也”。<br />
　　○正义曰：案《易 象》云：“明两作离。”是离为两也。<br />
　　○“男女”至“而食”。<br />
　　○“不亲授”者，男女有物，不亲相授也。《内则》云：“非祭非丧，不相授器。其相授，则女授以篚。无篚，则皆坐奠之而后取之。”<br />
　　○“诸母不漱裳”者，诸母谓父之诸妾有子者。漱，浣也。诸母贱，乃可使漱浣盛服，而不可使漱裳。裳，卑亵也，欲尊崇於兄弟之母，故不可使漱裳耳，又欲远别也。<br />
　　○“外言不入於梱”者，外言，男职也。梱，门限也。男职在於官政，各有其限域，不得令妇人预之，故云“外言不入於梱”也。<br />
　　○“内言不出於梱”者，内言，女职也。女职谓织纴，男子不得滥预，故云“不出梱”也。<br />
　　○“女子许嫁，缨”者，女子，妇人通称也。不要对文，故不重云子也。妇人质弱，不能自固，必有系属，故恒系缨。缨有二时，一是少时常佩香缨，二是许嫁时系缨，此则为许嫁时系缨。何以知然者？《内则》云：“男女未冠笄，紟缨。”郑以为佩香缨，不云缨之形制，此云许嫁“有从人之端也”。又《婚礼》：“主人入，亲说妇缨。”郑注云：“妇人十五许嫁，笄而礼之，因著缨，明有系也。盖以五采为之，其制未闻。”又《内则》云：“妇事舅姑，紟缨。”郑云：“妇人有缨，示系属也。”以此而言，故知有二缨也。但妇人之紟缨即是五采者，故郑云：“示系属也。”今此“许嫁”谓十五时。<br />
　　○“非有大故，不入其门”者，大故谓丧病之属也。女子巳许嫁，则有宫门，列为成人。唯有丧病等，乃可入其门，非大故，则不入门也。<br />
　　○“女子子”者，谓已嫁女子子，是己之女，不直云“女子”，而云“女子子”者，凡男子女子皆是父生，同为父之子，男子则单称子，女子则重言子者，案郑注《丧服》云：“重言女子子，是别於男子，故云女子子。”<br />
　　○“兄弟弗与同席而坐”者，虽已嫁，及成人，犹宜别席，不云侄及父，唯云兄弟者，侄父尊卑，礼殊不嫌也。<br />
　　○“弗与同器而食”者，熊氏以为不得传同器，未嫁亦然。今嫌嫁或有异於未出，故明之，皆为重别，防淫乱也。<br />
　　○注“不杂”至“别也”。<br />
　　○正义曰：谓男子在堂，女子在房也。<br />
　　○熊氏云：“谓若大宗收族，宗子燕食族人於堂，宗子之妇燕食族妇於房也。”<br />
　　○注“《春秋传》曰：群公子之舍，则已卑矣。”引《公羊传》证女子有别宫也。庄元年“秋，筑王姬之馆於外”，《公羊传》曰：“路寝则不可，小寝则嫌。群公子之舍，则以卑矣。”何休云：“路寝是君听事之处，不可嫁他女。小寝是夫人所居，天王女宜远别，不可住也。”“群公子之舍，则以卑矣”者，群公子是鲁侯之诸女也。鲁侯女宫为卑，不可处王女也。何休又云：“当筑夫人宫下，群公子宫上。”《公羊》以为筑宫於外，非礼也。《左氏》以为筑宫於外，礼也。郑康成亦以为筑宫当於宫外是也。<br />
　　○“男女非有行媒，不相知名”者，相知男女名者，先须媒氏行传昏姻之意，后乃知名，见媒往来，传婚姻之言，乃相知姓名也。故《婚礼》有六礼，二曰问名。<br />
　　○“非受币，不交不亲”者，币谓聘之玄纁束帛也。先须礼币，然后可交亲也。<br />
　　○“故日月以告君”者，既男女须辨，故妇来，则书取妇之年月日时，以告国君也。注“《周礼》凡取判妻入子者，媒氏书之以告君，谓此也”。引《媒氏职》，证必书告君也。妻是判合，故云判也。“入子”者，郑康成注云：“入子者，谓容媵及绖娣不聘者也。”妾既非判合，但广其子胤而已，故云“入子”。<br />
　　○“齐戒以告鬼神”者，并厚重远别也。”齐戒谓嫁女之家受於六礼，并在於庙布席告先祖也。明女是先祖之遗体，不可专辄许人。而取妇之家，父命子亲迎，乃并自齐絜，但在已寝，不在庙也。所以尔者，《白虎通》云：“娶妻不告庙者，示不必人女也。”然夫家若无父母，则三月庙见，亦是告鬼神，故云“齐戒以告鬼神”。<br />
　　○注“昏礼”至“此也”。<br />
　　○正义曰：《婚礼》：“纳采，主人筵於户西，西上右几。”注：“为神布席，将以先祖之遗体许人，不敢不告。”《婚礼》又云：“受诸礼於庙而设几筵也。”<br />
　　○“故买妾不知，其姓则卜之”。<br />
　　○熊氏云：“卜者卜吉凶。既不知其姓，但卜吉，则取之。”义或然也。<br />
　　○注“为其”至“本系”。<br />
　　○正义曰：《郊特牲》云：“无别无义，禽兽之道。”此不取同姓，为其近禽兽故也。云“妾贱，或时非媵，取之於贱者”，如诸侯取一国之女，则二国同姓以侄娣媵。媵，送也。妾送嫡行，则明知姓氏，大夫士取亦各有妾媵。或时非此媵类，取於贱者，不知何姓之后，则世无本系，但卜得吉者取之。<br />
　　○“寡妇之子，非有见焉，弗与为友”者，明避嫌也。见谓奇才卓异可见也。寡妇无夫，若其子有奇才异行者，则己可与之为友。若此子凡庸，而己与其往来，则於寡妇有嫌也。是以郑注：“有见，谓奇才卓然，众人所知也。”<br />
　　贺取妻者，曰：“某子使某，闻子有客，使某羞。”谓不在宾客之中，使人往者。羞，进也，言进於客。古者谓候为进，其礼盖壶酒、束脩若犬也。不斥主人，昏礼不贺。 <br />
　　[疏]“贺取”至“羞”。<br />
　　○正义曰：谓亲朋友有昏，己有事碍不得自往，而遣人往也。案《郊特牲》云：“昏礼不贺，人之序也。”此云贺者，闻彼昏而送筐篚，将奉淳意，身实不在为贺，故云贺，而其辞则不称贺。“曰某子使某”者，此使者辞也。“某子”者，贺者名。“使某”者，使自称名也。言彼使我来也。<br />
　　○“闻子有客”者，“闻子”，呼娶妻者为子也。昏礼既不称贺，故云“闻子有客”也。客者，乡党僚友之属也。<br />
　　○“使某羞”者，“某”是使者名也。羞，进也。子既召宾客，或须饮食，故使我将此酒食以与子进宾客。<br />
　　○注“谓不”至“不贺”。<br />
　　○正义曰：羞，进也，言进於客也。“古者谓候为进”者，证呼送礼为进，候犹进也。古时谓迎客为进，汉时谓迎客为候，此记是古法，故饮食与彼迎接呼为进也。郑注《周礼 候人》云“候，候迎宾客之来”是也。云“其礼盖壶酒、束脩若犬也”者，言於礼物用壶酒及束脩。束脩，十脡脯也。若无脯，则壶酒及一犬，故云“若犬”也。《少仪》云：“其以乘壶酒、束脩、一犬赐人。若献人，则陈酒执脩以将命。”是酒脩献人之法也。此贺用酒，或亦四壶也。云“不斥主人，昏礼不贺”者，解所以不云贺主人昏，而云有客之义，主人有嗣代之序，故不斥云贺也。<br />
　　贫者不以货财为礼，老者不以筋力为礼。礼许俭，不非无也。年五十始杖，八十拜君命，一坐再至。<br />
　　○筋音斤。 <br />
　　名子者不以国，不以日月，不以隐疾，不以山川。此在常语之中，为后难讳也。《春秋传》曰：“名，终将讳之。”隐疾，衣中之疾也，谓若“黑臀”、“黑肱”矣。疾在外者，虽不得言，尚可指摘。此则无时可辟，俗语云：“隐疾难为医。”<br />
　　○臀，徒孙反。摘，徐吐历反，或音的。医，於其反。 <br />
　　[疏]“名子”至“山川”。<br />
　　○正义曰：此一节明与子造名字之法，各依文解之。<br />
　　○“名子者不以国”者，不以本国为名，故杜氏注《春秋》桓六年传云：“不以本国为名。”如是他国，即得为名，故桓十二年卫侯晋卒，襄十五年晋侯周卒是也。<br />
　　○“不以日月”者，不以甲乙丙丁为名。殷家得以为名者，殷质，不讳名故也。然案《春秋》鲁僖公名申，蔡庄公名甲午者，周末乱世，不能如礼，或以为不以日月二字为名也。<br />
　　○“不以隐疾”者，谓不以体上幽隐之处疾病为名。<br />
　　○注“谓若黑臀、黑肱矣”。<br />
　　○正义曰：案宣二年，晋“使赵穿迎公子黑臀於周而立之”。《周语》单子云：“吾闻晋成公之生，梦神规其臀以黑，使有晋国，此天所命也。”有由而得为名。昭元年楚公子黑肱，昭三十一年邾黑肱得为名，或亦有由，或乱世而不能如礼。云“名，终将讳之”者，案桓六年“九月丁卯，子同生，公问名於申繻，申繻对曰：‘名有五，有信，有义，有象，有假，有类。以名生为信。’”杜注云：“若唐叔虞、鲁公子友”；“以德命为义”，“若文王名昌，武王名发”；“以类命为象”，“若仲尼首象尼丘”；“取於物为假”，“若伯鱼生，人有馈之鱼，因名之曰鲤”；“取於父为类”，若鲁庄公与桓公同日生，名之曰同也。按传文云：“不以官，不以畜牲，不以器币。”此《记》文略耳。传云：“以官则废职，以山川则废主，以畜牲则废祀，以器币则废礼。晋以僖侯废司徒，宋以武公废司空，先君献武废二山。”杜注云，司徒改为中军，司空改为司城。鲁献公名具，武公名敖，按《国语》：“范献子聘鲁，问具敖之山，鲁人以乡名对。献子云：‘何不云具敖乎？’对曰：‘先君献武之所讳也。’”此等所以皆为名者，以其不能如礼，故申繻言之。周人以讳事神者，谓周人讳神之名而事神，其名终没，为神之后，将须讳之，故不可以为名也。<br />
　　男女异长。各自为伯、季也。男子二十，冠而字，成人矣，敬其名。<br />
　　○冠，古乱反。父前子名，君前臣名。对至尊，无大小皆相名。女子许嫁，笄而字。以许嫁为成人。<br />
　　○笄，古兮反。 <br />
　　[疏]“男女”至“而字”。<br />
　　○正义曰：此一节明男女冠笄名字之法，各依文解之。<br />
　　○“男女异长”者，按《冠礼》加字之时，“伯某甫，仲叔季，唯其所当”。又《檀弓》云：“幼名冠字，五十以伯仲。”知女子亦各自为叔季者，《春秋》隐公二年“伯姬归于纪”，隐七年“叔姬归于纪”是也。《礼纬 含文嘉》云：“文家称叔，质家称仲。”以此言之，则周有管叔、蔡叔之属是文家，故称叔也。《礼纬》又云：“嫡长称伯，庶长称孟。”<br />
　　○“君前臣名”者，成十六年鄢陵之战，公陷于淖，栾书欲载晋侯，针曰：“书退。”针是书之子，对晋侯而称书，是於君前臣名其父也。<br />
　　凡进食之礼，左殽右胾。食居人之左，羹居人之右。皆便食也。殽，骨体也。胾，切肉也。食，饭属也。居人左右，明其近也。殽在俎，胾在豆。<br />
　　○殽，户交反，熟肉有骨曰殽。胾，侧吏反，大脔。食音嗣，饭也，注“食，饭属”同，徐音自。羹，古衡反，旧音衡。便音婢面反，下同。近如字。脍炙处外，醯酱处内。殽胾之外内也。近醯酱者，食之主。脍炙皆在豆。<br />

                    <br>
                        　　○脍，古外反。炙，章夜反，注同。醢，徐音海，本又作醯，呼兮反。酱，子匠反。葱处末，，烝葱也，处醯酱之左。言末者，殊加也。在豆。<br />
　　○，以制反。烝，之承反。酒浆处右。处羹之右，此言若酒若浆耳。两有之，则左酒右浆。此大夫、士与宾客燕食之礼，其礼食，则宜放《公食大夫礼》云。<br />
　　○浆，子羊反，字亦作将。燕，本亦作宴，於遍反。放，方两反。公食音嗣，此《仪礼》篇名也，后放此，下文及注“执食”同。以脯脩置者，左朐右末。亦便食也。屈中曰朐。<br />
　　○朐，其俱反。客若降等，执食兴辞。辞者，辞主人之临己食，若欲食於堂下然。主人兴，辞於客，然后客坐。复坐。主人延客祭。延，道也。祭，祭先也，君子有事，不忘本也。客不降等则先祭。<br />
　　○客祭，礼：饮食必祭，示有所先也。干宝注《周礼》云：“祭五行六阴之神，与人起居。”道音导。祭食，祭所先进。主人所先进先祭之，所后进后祭之，如其次。殽之序，徧祭之。谓胾、炙、脍也，以其本出於牲体也。《公食大夫礼》：“鱼、腊、湆、酱不祭也。”<br />
　　○徧音遍，下注同。腊音昔。湆音泣。三饭，主人延客食胾，然后辩殽。先食胾，后食殽。殽，尊也。凡食殽，辨於肩，食肩则饱也。<br />
　　○饭，扶晚反，下注“礼饭以手”同。依字书，食旁作卞，扶万反；食旁作反，符晚反，二字不同，今则混之，故随俗而音此字。辨音遍，下同，主人未辩，客不虚口。俟主人也。虚口，谓酳也。客自敌以上，其酳不待主人饱，主人不先饱也。<br />
　　○酳音胤，又士觐反，嗽口也；以酒曰酳，以水曰漱。 <br />
　　[疏]“凡进”至“虚口”。<br />
　　○正义曰：此一节推明饮食之法也。各随文解之。今此明卿大夫与客燕食之礼。<br />
　　○“左殽右胾”者，熟肉带骨而脔曰殽，纯肉切之曰胾，骨是阳，故在左。肉是阴，故在右。<br />
　　○“食居人之左，羹居人之右”者，食饭燥为阳，故居左；羹湿是阴，故右设之，并在殽胾之内。<br />
　　○注“皆便”至“在豆”。<br />
　　○正义曰：“皆便食也”者，此中有三便，一则纯肉在右，先取为便也；二则羹饭并近人之食，先取羹饭亦便；三则饭在左，羹在右，右手取羹，羹重於右，亦便，故云：“皆便食。”云“食，饭属”者，知食是饭者，《春秋左氏传》云：“粢食不凿。”《论语》云：“一箪食。”《玉藻》云：“子卯稷食。”皆饭也。言属者，诸饭悉然，故云属也。云“居人左右，明其近也”者，以其系人言之，故云近也。云“殽在俎”者，《春秋》宣十六年王享士会殽烝，下云：“宴有折俎。”又《昏礼》及《特牲》、《少牢》皆骨体在俎，是“殽在俎”。知“胾在豆”者，《公食大夫礼》庶羞十六豆，有牛胾、羊胾，是胾在豆。<br />
　　○注“殽胾”至“在豆”。<br />
　　○正义曰：知在“殽胾之外内”者，以此馔之设，羹食最近人，羹食之外，乃有殽胾，今云“脍炙处外，醯酱处内”，明其不得在羹食之内，故知在“殽胾之外内。”此醯酱，徐音作海，则醢之与酱，两物各别。依《昏礼》及《公食大夫礼》酱在右，醢在左，此醯酱处内，亦当酱在右，醯在左也。按《公食大夫礼》：“宰夫自东房授醯酱，公设之。”郑注云：“以醯和酱也”。又《周礼 醯人》“祭祀共齑菹醯物”，则醯酱共为一物也。今此经文若作醯字，则是一物也。醢之与醯，其义皆通，未知孰是。但郑注“葱”云“处醯酱之左”，则醯酱一物为胜。云“脍炙皆在豆”者，以公食下大夫十六豆，有牛炙、羊炙及芥酱鱼脍，故知在豆。<br />
　　○注“处醯”至“在豆”。<br />
　　○正义曰：知“处醯酱之左”者，地道尊右，既云“处末”，则末在左，上继“醯酱”，文承其下，故云在醯酱之左。知葱殊加者，以《仪礼》正馔唯有菹醢，无葱，故知葱为殊加也。以其菹类，故知在豆也。<br />
　　○注“若酒”至“礼云”。正义曰：卑客则或酒或浆，若尊客则有酒有浆。案《公食大夫礼》云：“设酒於豆东，是酒在左也。《公食大夫礼》又云，宾三饭，设浆饮於稻西。郑注云：“酒在东，浆在西，所谓左酒右浆是也。”云“此大夫与宾客燕食之礼，其礼食则宜放《公食大夫礼》云”者，从上进食之礼，至此所陈馔具，皆是卿大夫燕食也。其礼食则似《公食大夫礼》所陈是也。案《公食大夫礼》，醯酱陈於席前，豆六，设於酱东，西上。韭菹以东，醯醢、昌本，南麋赞，以西菁菹、鹿赞。士设俎於豆南，牛俎在西，牛俎东羊俎，羊俎东豕俎，又牛俎南鱼俎，鱼俎东腊俎，腊俎东有肠胃俎，又有肤俎在两行俎之东，纵设之。黍稷六簋，设於俎西，黍簋当牛俎西，其西稷，稷西黍，黍南稷，稷东黍，黍东稷，屈为两行。大羹在酱西。鉶四，设於豆西，牛鉶在东，牛西羊，羊南豕，豕东牛。饭酒设於豆东，梁饭设於湆西，稻于粱西。庶羞十六豆，设於稻南，屈折而陈，凡为四行：膷东臐，臐东膮，膮东牛炙；炙南醢，醢西牛胾，胾西醢，醢西牛脍；脍南羊炙，炙东羊胾，胾东醢，醢东豕炙；炙南醢，醢西豕胾，胾西芥酱，酱西鱼脍。此是公食。下大夫礼云：“若上大夫，八豆、八簋、六鉶、九俎、庶羞二十也。”<br />
　　○“以脯脩置者”，设食竟所须也。脯训始，始作即成也。脩亦脯也。脩训治，治之乃成。郑注《腊人》云：“薄折曰脯，棰而施姜桂曰锻脩。”今明置设脯脩与客之法，故云“以脯脩置者”。<br />
　　○“左朐右末”者，朐谓中屈也。屈脯朐朐然也。左朐，朐置左也。右末，末，边际；置左，右手取际擘之便也。脯脩则处酒左，以燥为阳也。脯脩皆左边也。注“亦便”至“便也”。<br />
　　○“客若降等”者，降，下等也，谓大夫为卿之客，其品等卑下也。<br />
　　○“执食兴辞”者，执，捉也。食，饭也。兴，起也。客既卑，故未食必先捉饭而起，以辞谢主人之临已也。又若欲往堂下食然也，堂下是卑者食处。饭为食主，故特执之也。《公食大夫礼》云“宾北面自间坐，左拥簠梁，右执湆以降”是也。郑云：“自间坐，由两馔之间也。”辞主人临己食，若欲食於堂下然。此降等谓大夫於卿，故欲降而不降，若臣於君，则降也，故《公食》云“宾拥簠梁以降”是也。若敌者，全无欲降之礼，故《公食礼》云：“大夫相食，宾执粱与湆，之西序端。”无降法也。<br />
　　○“主人兴，辞於客，然后客坐”者，主人见客执饭起，故主人亦起，辞止之，则客从辞而止，乃坐食，复坐也。<br />
　　○“主人延客祭”者，延，道也。祭者，君子不忘本，有德必酬之，故得食而种种出少许，置在豆间之地，以报先代造食之人也。若敌客则得自祭，不须主人之延道。今此卑客听主人先祭道之，己乃从之，故云“延客祭”也。<br />
　　○“祭食，祭所先进”，凡祭食之法，随主人所设前后次第种种而次祭之，故主人所先进，先祭之，所后进，后祭之，所从如其次也。<br />
　　○“殽之序，徧祭之”者，序，次序也，谓脍炙胾之属也。徧，匝也。炙胾之属，虽同出於牲，今祭之，故种种次序，徧匝祭之。<br />
　　○注“谓胾”至“祭也”。<br />
　　○正义曰：案《公食大夫礼》云：“三牲之肺不离，赞者辩取之，壹以授宾。宾兴受，坐祭，捝手。”又云：“鱼、腊、酱、湆不祭也。”<br />
　　○“三饭，主人延客食胾”者，三饭谓三食也。礼食三飧而告饱，须劝，乃更食。三饭竟，而主人乃道客食胾也。《公食大夫礼》云：“宾三饭以湆酱。”郑云：“每饭歠湆以殽擩酱，食正馔也。”案彼文是三饭，但食酱及他馔而未食胾，故三飧竟，而主人道客使之食胾也。所以至三飧后乃食胾者，《公食礼》亦以胾为加，故客三飧前未食之，故郑注云：“以殽擩酱，食正馔。”正馔则非胾也。然《公食礼》三飧竟，捝手，起，受浆漱口，受束帛之物，升降拜，礼毕，方是升还坐食，取饱，饱又三漱。不云三饭延客食胾者，与此异也。<br />
　　○“然后辩殽”者，“然后”谓食胾竟后也。辩，匝也。主人皆道客令食至饱，食殽得匝也。<br />
　　○注“先食”至“饱也”。<br />
　　○正义曰：纯肉为阴，阴，卑也。带骨为阳，阳，尊也。尊故后食之也。云“凡食殽，辩於肩，食肩则饱”者，案《特牲》、《少牢》云，初食殽，次食脊，次食骼，后食肩。是辩於肩也，故云“食肩则饱”也。郑云：“举前正脊后肩，自上而却下，纟争而前，终始之次也。”案郑云，是先食胁脊，次食骼，食骼竟，又屈食胁脊，竟，乃食肩。<br />
　　○“主人未辩，客不虚口”者，虚口谓食竟饮酒荡口，使清絜及安食也。用浆曰漱，令口以絜清为义。用酒曰酳，酳训演，言食毕以酒演养其气。主人若食殽未辩，则客虽已辩，而不得辄酳漱也。主人恒让客，不自先饱，故客待主人辩，乃得为酳也。此谓卑客耳，敌客以上则不待主人也。《音义隐》云：“饭毕荡口也。”<br />
　　○注“俟主”至“酳也”。<br />
　　○正义曰：案《公食礼》云：“宾卒食，会饭三饮。”郑云：“三漱浆也。”明是食竟漱也。又初三饭竟，设浆稻西，“宾坐祭，遂饮”。郑云：“三饮漱也。”案此漱是三飧竟，又有事，故用浆漱口，若如斯，则公食之礼，虽设酒为优，宾不得用酳，故郑注彼云“设而不举”，明但以浆漱口而已也。此是私客，故用酒以酳，所以异於《公食礼》也，故郑此云“谓酳也”。云“客自敌已上，其酳不待主人饱”者，客不敌，故待主人。“主人不先饱”者，缘主人不先饱，故待之也。<br />
　　侍食於长者，主人亲馈，则拜而食。劝长者食耳。虽贱，不得执食兴辞，拜而已，示敬也。<br />
　　○馈，徐其类反。主人不亲馈，则不拜而食。以其礼於已不隆。 <br />
　　[疏]“侍食”至“而食”。<br />
　　○正义曰：乡是自为客法，此明侍从尊长为客礼也。“主人亲馈，则拜而食”者，馈谓进馔也。已虽侍尊长，而主人若自亲馈与己，己则拜谢之而后食也。<br />
　　○注“劝长”至“敬也”。<br />
　　○正义曰：言己今侍食，虽贱，不得执食兴辞，故但拜之，以示敬也。<br />
　　共食不饱，谦也，谓共羹饭之大器也。共饭不泽手。为汗手不絜也。泽谓捼莎也。礼，饭以手。泽或为择。<br />
　　○为，于伪反。汗，下半反，本或作汙。捼，乃禾反，沈耳佳反。莎，息禾反，沈又息随反。 <br />
　　[疏]“共食”至“泽手”。<br />
　　○正义曰：共食，谓同事聚居，非礼食，则有同器食法，共食宜谦，不辄厌饫为饱也。共饭不泽手者，亦是共器盛饭也。泽谓光泽也。古之礼，饭不用箸，但用手，既与人共饭，手宜絜净，不得临食始捼莎手乃食，恐为人秽也。<br />
　　○注“为汗手不絜”。<br />
　　○正义曰：絜，净也。若泽手，手必汗生，则不絜净。一本汗生不圭。圭，絜也。言手泽汙饭也。<br />
　　毋抟饭，为欲致饱，不谦。<br />
　　○抟，徒端反。为，于伪反，下皆同。 <br />
　　[疏]“毋抟饭”。<br />
　　○正义曰：共器若取饭作抟，则易得多，是欲争饱，非谦也。故注云“为欲致饱，不谦”也。毋放饭，去手馀饭於器中，人所秽。<br />
　　○去，起吕反。毋流歠，大歠嫌欲疾。<br />
　　○歠，川悦反。毋咤食，嫌薄之。<br />
　　○咤，陟嫁反，叱咤也。毋齧骨，为有声响，不敬。<br />
　　○齧，五结反。毋反鱼肉，为已历口，人所秽。毋投与狗骨，为其贱饮食之物。毋固获，为其不廉也。欲专之曰固，争取曰获。<br />
　　○固获，并如字，徐云：“郑撗霸反。一音护。”毋扬饭，饭黍毋以箸，毋嚃羹，亦嫌欲疾也。嚃，为不嚼菜。<br />
　　○饭，扶晚反。箸，直虑反，《说文》云：“饭欹也。”嚃，他答反，一音吐计反，又音退。嚼，疾略反，又序略反。毋絮羹，为其详於味也。絮犹调也。<br />
　　○絮，敕虑反，谓加以盐梅也。毋剌齿，为其弄口也。口容止。<br />
　　○剌，七亦反。弄，鲁冻反。毋歠醢。亦嫌详於味也。歠者为其淡故。<br />
　　○淡，度敢反。客絮羹，主人辞不能亨。客歠醢，主人辞以窭。优宾。<br />
　　○亨，普彭反，煮也。窭，其禹反，贫也。濡肉齿决，决犹断也。<br />
　　○音濡，字亦作濡。断音短。乾肉不齿决，坚宜用手。毋嘬炙。为其贪食甚也。嘬谓一举尽脔。《特牲》、《少牢》哜之，加于俎。<br />
　　○嘬，初怪反。炙，章夜反。脔，力转反。少，徐式照反，凡“少牢”皆同。哜音才细反，<br />
　　[疏]“毋放”至“嘬炙”。<br />
　　○正义曰：“毋放饭”者，手就器中取饭，饭若黏著手，不得拂放本器中也。“去手馀饭於器中，人所秽者，当弃馀於篚，无篚，弃馀於会。会谓簋盖也。<br />
　　○“毋流歠”者，谓开口大歠，汁入口如水流，则欲多而速，是伤廉也。故郑云：“大歠嫌欲疾。”<br />
　　○“毋咤食”者，咤谓以舌口中作声也。似若嫌主人之食也。<br />
　　○“毋齧骨”者，一则有声；二则嫌主人食不足，以骨致饱，故庾云“为无肉之嫌”；三则齧之口唇可憎，故不啮也。“为有声响，不敬”，郑举一隅也。“毋反鱼肉”者，谓与人同器也，已齧残不可反还器中，为人秽之也。故郑云：“谓已历口，人所秽。”崔灵恩云：“不可反於故处。是以《少牢礼》尸所食之馀肉，皆别致於肵俎，不反本处也。”<br />
　　○“毋投与狗骨”者，投，致也。狗，犬也。言为客之礼，无得食主肉后，弃其骨与犬，故郑云：“为其贱饮食之物。”<br />

                    <br>
                        　　○“毋固获”者，专取曰固，争取曰获，与人共食，不可专固独得及争取也。卢植云：“固获取之，为其不廉也。”<br />
　　○“毋扬饭”者，饭热当待冷，若扬去热气，则为贪快，伤廉也。<br />
　　○“饭黍毋以箸”者，饭黍无用箸，当用匕，故《少牢》云：“廪人溉匕与敦。”注云“匕，所以匕黍稷”是也。<br />
　　○“毋嚃羹”者，人若不嚼菜，含而歠吞之，其欲速而多，又有声，不敬，伤廉也。故郑云：“亦嫌欲疾也。”嚃为不嚼菜，羹有菜者用挟，故不得歠，当挟嚼也。<br />
　　○“毋絮羹”者，絮谓就食器中调和盐梅也。若得主人羹，更於器中调和，是嫌主人食味恶也。<br />
　　○注“为其详於味也。絮犹调也。”详，审也，谓更详审嫌淡也。<br />
　　○“毋剌齿”者，口容止，不得剌弄之，为不敬也，谓其弄口。《少仪》曰：“口容止。”容仪欲静止也。“毋歠醢”者，醢，肉酱也。酱宜咸，客若歠之，则是酱淡也。<br />
　　○“客絮羹，主人辞不能亨”者，亨，煮也。若客失礼而絮羹，则主人宜有优宾之辞谢之，云己家不能亨煮，故羹味不调適也。<br />
　　○“客歠醢，主人辞以窭”者，窭，无礼也。若客失礼而歠醢，则主人亦致谢。云主人作醢淡而无盐，故可歠也。《诗》云：“终窭且贫。”毛云：“窭，无礼也。”《笺》云：“君於已禄薄，终不足以为礼也。”两辞皆优饶於宾也。“濡肉齿决”者，濡，湿也。湿软不可用手擘，故用齿断决而食之。决，犹断也。<br />
　　○“乾肉不齿决”者，乾肉，脯属也，坚肕不可齿决断之，故须用手擘而食之。郑注《腊人》云：“大物解肆乾之，谓之乾肉也。”“毋嘬炙”者，火灼曰炙，炙肉濡，若食炙，先当以齿哜而反置俎上，不一举而并食，并食之曰嘬，是贪食也。<br />
　　○注“为其”至“于俎”。<br />
　　○正义曰：不细啮之，是一举尽脔也。”《特牲》、《少牢》哜之，加于俎”者，哜至齿也。《特牲》、《少牢馈食礼》，尸及祝佐食主人之徒，得肉皆哜之，哜之竟而加置于俎上也。但此所哜，取彼哜至齿，反置于俎则同。然前云“无反鱼肉”，此得反于俎者，上文谓共人同器而食者，故郑云：“为其已历口，人所秽。”《特牲》、《少牢》独食，故得反也。<br />
　　卒食，客自前跪，彻饭齐，以授相者。谦也。自，从也。齐，酱属也。相者，主人赞馔者，《公食大夫礼》：“宾卒食，北面取粱与酱以降也。”<br />
　　○卒，子恤反，后更不音者同。齑本又作齐，将兮反。相，息亮反，注同。主人兴，辞於客，然后客坐。不听亲彻。 <br />
　　[疏]“卒食”至“相者”。<br />
　　○正义曰：卒食，食已也。自，从也。食坐在前面向，候客食竟，加于俎。起从坐前北面，当以坐而跪，自彻已所食饭与齐，饭齐食主，故答主人初所亲馈者也。此是卑者，侍食之客耳，若敌者则否。“以授相者”，相者谓主人所使进食者，宾以所彻饭齐以授之。<br />
　　○注“谦也”至“降也”。正义曰：齐，酱属也。齐、酱、菹，通名耳。“《公食大夫礼》：宾卒食，北面取粱与酱以降”者，引证自彻是卑客也。大夫卑於公，所为客，故食竟亲取饭及酱以降下，当知敌者否。<br />
　　○“主人”至“客坐者”，主人起，辞不听自彻，则客亦止而坐也。<br />
　　侍饮於长者，酒进则起，拜受於尊所。降席拜受，敬也。燕饮之礼乡尊。<br />
　　○乡音向。长者辞，少者反席而饮。长者举未釂，少者不敢饮。不敢先尊者。尽爵曰釂。《燕礼》曰：“公卒爵而后饮也。”<br />
　　○少，式召反，下皆同。釂，子妙反，尽也。先，悉荐反，又如字。 <br />
　　[疏]“侍饮于长者”。<br />
　　○正义曰：明侍尊长饮酒法也。食竟宜饮酒，故次之。<br />
　　○“酒进则起”者，谓长者赐侍者酒，进至侍者前则起。侍者见酒至，不敢即饮，故起也。<br />
　　○“拜受於尊所”者，“尊所”者以陈尊之处也。侍者起而往尊处拜受之也。陈尊之所，贵贱不同，若诸侯燕礼、大射，设尊在东楹之西，自北乡南陈之。酌者在尊东西向，以酌者之左为上尊。尊面有鼻，鼻向君，示君专有此惠也。若乡饮酒及卿大夫燕，则设尊陈於房户之间，宾主共之，尊面向南，酌者向北，以西为上尊。时主人在阼，西向，宾在户西牖前，南乡，使宾主得夹尊，示不敢专惠也。今云“拜受於尊所”者，当是燕礼。而《燕礼》不云拜受於尊所，《乡饮酒》亦无此语，正是文不具耳。近尊乡长者，故往於尊所乡长者而拜。<br />
　　○注“降席”至“乡尊”。<br />
　　○正义曰：何胤云：“尊者，主人也。拜者，在尊所对主人也。降席下奠爵，再拜稽首，尊谓主人尊也。”崔灵恩云：“卿大夫燕饮，主人面亦乡尊。若乡饮酒，皆主人与宾夹尊也。”今案，何、崔并是解此拜受尊若所乡长者之证也。<br />
　　○“长者辞，少者反席而饮”者，长者辞止少者之起。长者既止，故少者复反还其席而饮赐也。<br />
　　○“长者举未釂，少者不敢饮”者，举犹饮也。釂，尽也。饮酒尊卑异爵，故《燕礼》公执膳爵，受赐爵者执散爵。今少者虽反席而饮，要须待长者尽爵后，少者乃得饮也。若长者饮未尽，则少者不敢饮也。<br />
　　○注“不敢”至“饮也”。<br />
　　○正义曰：证长者未尽，少者不敢饮也。《燕礼》曰：“受赐爵者以爵就席坐，公卒爵，然后饮。”郑注云：“不敢先虚爵。明此劝惠从尊者来也。”然此与《燕礼》及注合，而与《士相见》及《玉藻》违。案《士相见礼》云：“若君赐之爵，则下席再拜稽首，受爵升席祭，卒爵而俟，君卒爵，然后授虚爵。”郑云：“受爵者於尊所，至於授爵，坐授人耳。必俟君卒爵者，若欲其釂然也。”《玉藻》云：“君若赐之爵，则越席再拜稽首受，登席祭之，饮卒爵而俟，君卒爵，然后授虚爵。”注云：“不敢先君尽爵。”案二文皆先君卒爵，而此云后饮者，此据燕饮正礼，故引《燕礼》以证之，《玉藻》及《士相见礼》谓私燕之礼，故不同也。<br />
　　长者赐，少者、贱者不敢辞。不敢亢礼也。贱者，僮仆之属。<br />
　　○亢，苦浪反。潼音同。 <br />
　　[疏]“长者”至“敢辞”。<br />
　　○正义曰：此明凡受赐礼也。少谓幼稚，贱谓僮仆之属也。若少者及贱者被尊长之赐，则不敢辞谦，宜即受也，不敢亢礼也。敌者亢而有辞，少者贱者，故不敢也。<br />
　　赐果於君前，其有核者怀其核。嫌弃尊者物也。木实曰果。<br />
　　○核，户革反。御食於君，君赐馀，器之溉者不写，其馀皆写。重污辱君之器也。溉谓陶梓之器，不溉谓萑竹之器也。写者，传己器中乃食之也。劝侑曰御。<br />
　　○溉，古爱反。重，直勇反，徐治龙反。陶音桃，瓦器也，沈音遥。萑音九，苇也。传，直专反。侑音又。 <br />
　　[疏]“御食于君”。<br />
　　○正义曰：御者非侍者，但是劝侑君食也。<br />
　　○“君赐馀”者，谓君食竟，以食残馀赐御者也。<br />
　　○“器之溉者不写”者，溉，涤也。写谓倒传之也。若所赐食之器可涤溉者，不畏污则不须倒写，仍於器中食之。食讫，乃澡洁以还君也。<br />
　　○“其馀皆写”者，“其馀”谓不可涤溉之器也。若不倒写，久则浸汙其器，又不可澡絜，则坏尊者物也，故皆倒写之。<br />
　　○注“重污”至“曰御”。<br />
　　○正义曰：“溉谓陶梓之器”者，陶是瓦甒之属，梓是杯杅之属，并可涤絜之者。何胤云：“梓，漆也。”“不溉谓萑竹之器”者，萑，苇也，是织萑为之器，竹是织竹为之器，并谓筐筥之属，并不可澡絜者。郑注《司几筵职》云：“萑如苇而细。”云“劝侑曰御”者，何胤云：“劝侑谓卑者劝美尊者之食也。”<br />
　　馂馀不祭，父不祭子，夫不祭妻。食人之馀曰馂，馂而不祭，唯此类也。食尊者之馀则祭，盛之。<br />
　　○馂，子闰反。 <br />
　　[疏]“馂馀”至“祭妻”。<br />
　　○正义曰：馂者，食馀之名。祭谓祭先也。因前有“赐馀”，故明食人之馀不祭者也。凡食人之馀，及日晚食馔之馀，皆云馂，故《玉藻》云：“日中而馂。”郑云：“馂，食朝之馀也。”今此明凡食馀悉祭，若不祭者，唯此下二条也。“父不祭子，夫不祭妻”者，若父得子馀，夫得妻馀，不须祭者，言其卑故也。非此二条悉祭也。父得有子馀者，熊氏云：“谓年老致仕，传家事於子孙，子孙有宾客之事，故父得馂其子馀。”夫馂其妻馀者，谓宗妇与族人妇燕饮有馀，夫得食之。<br />
　　御同於长者，虽贰不辞。谓侍食於长者，馔具与之同也。贰谓重殽膳也。辞之，为长者嫌。<br />
　　○重，直龙反。 <br />
　　[疏]“御同”至“不辞”。<br />
　　○正义曰：御谓侍也，同谓侍食而与长者同馔也。贰谓重也。侍者虽获殽膳重，而己不须辞其多也。所以然者，此馔本为长者设耳，若辞之，则嫌当长者。何胤云：“礼：当盛馔，宜辞以贱不能当之。此侍食於长者，盛馔不在已。”故郑云：“贰谓重殽膳也，辞之，为长者嫌也。”偶坐不辞盛馔不为已。<br />
　　○偶五口反配也。一曰：“副贰也。坐才卧反又如字<br />
　　[疏]“偶坐不辞”。<br />
　　○正义曰：偶，媲也。或彼为客设馔，而召己往媲偶於客共食，此馔本不为已设，故己不辞之也。又一云，偶，二也。若唯独有己，主人设馔，己当辞谢。若与他人俱坐，则己不假辞，以主人意不必在已也。故郑云：“盛馔不为己。”并会两通也。<br />
　　羹之有菜者用梜，其无菜者不用梜。梜犹箸也。今人或谓箸为梜提。<br />
　　○梜，古协反，沈又音甲，《字林》作筴，云：“箸也，公洽反。”箸，直虑反。 <br />
　　[疏]“羹之”至“用梜”。<br />
　　○正义曰：“有菜者”为鉶羹是也，以其有菜交横，非梜不可。“无菜者”谓大羹湆也，直歠之而已。其有肉调者，犬羹兔羹之属，或当用匕也。<br />
　　为天子削瓜者副之，巾以絺。副，析也。既削，又四析之，乃横断之，而巾覆焉。<br />
　　○为，于伪反，下同。削，息略反。瓜，古华反。副，普逼反。絺，敕宜反，细葛。析，星历反，下同。断音短，下同。 <br />
　　[疏]“为天”至“以絺”。<br />
　　○正义曰：此为人君削瓜礼也。削，刊也。副，析也。絺，细葛也。谓先刊其皮，而析为四解，又横切之，既破，又横解，而细葛为巾，覆上而进之也。<br />
　　为国君者华之，巾以绤。华，中裂之，不四析也。<br />
　　○华，胡瓜反。绤，去逆反，粗葛。为大夫累之，累，倮也，谓不巾覆也。<br />
　　○累，力果反，一音如字。倮，力果反，沈胡瓦反。士疐之，不中裂，横断去疐而已。<br />
　　○疐音帝。去，丘吕反，庶人龁之。不横断。<br />
　　○龁，恨没反，徐胡切反。 <br />
　　[疏]“为国”至“龁之”。<br />
　　○正义曰：“为国君者华之，巾以绤”者，华谓半破也；绤，粗葛也。诸侯礼降，故破而不四析也，亦横断之。虽与天子俱无文，推理亦横断，而巾用粗葛，覆而进之。《尔雅》云：“瓜曰华之。”郭璞云：“食啖治择之名。”<br />
　　○“为大夫累之”者，累，倮也，不巾覆也。大夫降於诸侯，直削而中裂，横断而已，不巾覆而进之。知对破而横断之者，郑云士“不中裂，横断去疐而已”，则知大夫犹中裂而横断，倮而已。<br />
　　○“士疐之”者，疐谓脱华处，士不半破，但除疐而横断，亦不覆也。下注庶人云“不横断”，则知士横断也，故郑云“士不中裂，横断去疐而已”。<br />
　　○“庶人龁之”者，庶人，府史之属也，龁，啮也。既注云“不横断”，故知去疐而啮之也。然此削瓜等级不同，非谓平常之日，当是公庭大会之时也。<br />
　　父母有疾，冠者不栉，行不翔，忧不为容也。<br />
　　○冠如字，徐古乱反。为如字，徐于伪反。言不惰，忧不在私好。惰，不正之言。<br />
　　○惰，徒禾反，一音徒卧反，好音呼报反。琴瑟不御，忧不在乐。食肉不至变味，饮酒不至变貌，忧不在味。笑不至矧，怒不至詈，忧在心，难变也。齿本曰矧，大笑则见。<br />
　　○矧，本又作哂，失忍反，又诗忍反。詈，力智反，骂詈。则见，贤遍反。疾止复故。自若常也。有忧者侧席而坐，侧犹特也。忧不在接人，不布他面席。已有丧者专席而坐。降居处也，专犹单也。 <br />
　　[疏]“父母”至“而坐”。<br />
　　○正义曰：此已下明亲疾人子之礼，及除丧后之仪，各随文解之。<br />
　　○“言不惰”者，惰，讹不正之言。<br />
　　○注“忧不在私好”者。<br />
　　○正义曰：好谓华好，言语戏剧，华饰文辞，故云“不在私好”。<br />
　　○“食肉不至变味”。<br />
　　○正义曰：犹许食肉，但不许多耳。“变味”者，少食则味不变，多食则口味变也。<br />
　　○“有忧者侧席而坐”者，忧亦谓亲有病也。侧犹独也。独席谓独坐，不舒他面席也。明忧不在接人故也。平常则舒他面席也。<br />
　　○注“侧犹特也”。<br />
　　○正义曰：案《聘礼》云，公礼宾，“公侧受醴”，是侧犹特也。<br />
　　○“有丧者专席而坐”。<br />
　　○正义曰：专犹单也。吉时贵贱有重席之礼，若父母始丧，寝苫无席，卒哭后，乃有芐剪不纳，自齐衰以下，始丧而有席，并不重，降居处也。<br />
　　水潦降，不献鱼鳖。不饶多也。<br />
　　○潦音老，雨水谓之潦。献鸟者佛其首，为其喙害人也。佛，戾也。盖为小竹笼以冒之。<br />
　　○拂，本又作佛，扶弗反，下同。为，于伪反，下“为其”同。喙，吁废反，又陟遘反，又知胃反，又丁角反。戾，力计反。笼，力东反。冒，莫报反。畜鸟者则勿佛也。畜，养也。养则驯。<br />

                    <br>
                        　　○畜，许六反，徐况又反。驯，似遵反，狎也，徐食伦反，沈养纯反。献车马者执策绥，献甲者执胄，献杖者执末，献民虏者操右袂，献粟者执右契，献米者操量鼓，献孰食者操酱齐，献田宅者操书致。凡操、执者，谓手所举以告者也。设其大者，举其小者，便也。甲，铠也。胄，兜鍪也。民虏，军所获也，操其右袂制之。契，券要也，右为尊。量鼓，量器名。<br />
　　○绥音虽，执以登车者。胄，直又反。操，七刀反，持也，下及注皆同。契，苦计反。量音亮，又音良，升斛。鼓，《隐义》云：“乐浪人呼容十二石者为鼓。”齐，本又作齑，同，子兮反。便，婢面反。铠，苦爱反。兜，下侯反。鍪，莫侯反。券，字又作豢，音劝。凡遗人弓者，张弓尚筋，弛弓尚角，弓有往来体，皆欲令其下曲，隤然顺也。遗人无时，已定体则张之，未定体则弛之。<br />
　　○遗，于季反，与也，注同。弛，本又作施，同，式是反，谓不张也，注同。隤，本又作颓，徒回反，顺貌。右手执箫，左手承弣。箫，弭头也，谓之箫。箫，邪也。弣，把中。<br />
　　○弣音抚，徐音甫，下同。弭，亡婢反，弓末也。邪，似嗟反。把音霸，手执处也。尊卑垂帨。帨，佩巾也。磬折则佩垂，授受之仪，尊卑一。<br />
　　○帨，徐始锐反。磬，徐苦定反。折，徐时列反，又之列反，沈云：“旧音逝。”若主人拜，拜受也。则客还辟，辟拜。辟拜，谦不敢当。<br />
　　○辟辟，上扶亦反，下辟音避，注同。主人自受，由客之左，接下承弣，由，从也。从客之左，右客，尊之。接下，接客手下也。承弣却手，则箫覆手与？<br />
　　○覆，芳服反。与音馀。乡与客并，然后受。於堂上则俱南面，礼：敌者并授。进剑者左首。左首，尊也。进戈者前其鐏，后其刃。进矛戟者前其钅敦。后刃，敬也。三兵鐏、钅敦虽在下，犹为首。锐底曰鐏，取其鐏地，平底曰钅敦，取其钅敦地。<br />
　　○鐏，在困反，旧子困反，注同，一读注音作管反。矛，本又作钅予，音谋，兵器。钅敦，本又作錞，徒对反，注同，一读注丁乱反。 <br />
　　[疏]“水潦”至“其钅敦”。<br />
　　○正义曰：此一节明献遗人物及授受之仪，今各随文解之。<br />
　　○“水潦降，不献鱼鳖”者，案定四年《左传》云：“水潦方降。”今谓“水潦降”者，天降下水潦，鱼鳖难得，故注云“不饶多也”。卢植、庾蔚之等并以为然，或解郑云“不饶多”者，以为水潦降下，鱼鳖丰足，不饶益其多。<br />
　　○“献鸟者佛其首”者，王云：“佛谓取首戾转之，恐其喙害人也。”郑云：“佛，戾也。盖为小竹笼以冒之。”案王、郑义同，而加笼笼之，为其喙害人也。<br />
　　○“畜鸟者则勿佛也”者，畜，养也。养则驯也。驯，善也。鸟经人养，则不喙害人，故献之不用笼冒及戾之。<br />
　　○“献车马者执策绥”者，策是马杖，绥是上车之绳。车马不上於堂，不可投进尊者之前，但执策绥，策绥易呈，呈之则知有车马。<br />
　　○“献甲者执胄”者，甲，铠也。谓铠为甲者，言如龟鳖之有甲也。胄，兜鍪也。铠大，兜鍪小，小者易举，执以呈之耳。<br />
　　○“献杖者执末”者，末，柱地头也。柱地不净，不可向人，故执以自向，持净头投与人。“献民虏者，操右袂”者，“民虏”谓征伐所获彼民以为外虏，故云“民虏”也。“右袂”者，右边袖也。献之，以左手操于囚之右边袂，右边袂，右边有力，故此用右手以防其异心。凡言执、操，互言耳。<br />
　　○“献粟者执右契”者，粟，粱稻之属也。契谓两书一札，同而别之。郑注此云：“契，券要也，右为尊。”以先书为尊故也。<br />
　　○“献米者操量鼓”者，米，六米之等。量是知斗斛之数，鼓是量器名也。《隐义》云：“东海乐浪人呼容十二斛者为鼓，以量米，故云量鼓。献米者执器以呈之。”米云“量”，则粟亦量。粟云“契”，则米亦书。但米可即食为急，故言量。粟可久储为缓，故云“书”。书比量为缓也。<br />
　　○“献孰食者操酱齐”者，孰食，葱之属。酱齐为食之主，执主来，则食可知。若见芥酱，必知献鱼脍之属也。<br />
　　○“献田宅者操书致”者，“书致”谓图书於板，丈尺委曲书之，而致之於尊者也。以上诸物可动，故不云“致”，而田宅著土，故板图书画以致之，故言“书”，又言“致”也。然古者田宅悉为官所赋，本不属民，今得此田宅献者，是或有重勋，为咀荃所赐，可为己有，故得有献。“凡遗人弓”者，此谓敌体，故称遗者也。“张弓尚筋”者，弓之为体，以木为身，以角为面，筋在外面，张之时曲来乡内，故遗人之时使筋在上，弓身曲乡其下，其弛弓之时反张向外，筋在曲内，角在曲外。今遗人之时，角向其上，弓形亦曲向下，故郑注“皆欲令其下曲，隤然顺也”。<br />
　　○注“遗人”至“弛之”。<br />
　　○正义曰：案《槀人》云：“春献素，秋献成。”注云：“矢箙春作秋成。”矢箙既献素，明知弓亦献素。素，形朴也。故《士丧礼》注云：“形法定为素。”又《弓人》云：“秋合三材，冬定体。”则合三材之时，可以献入，故此注云“未定体则弛之”是也。<br />
　　○“右手执箫”者，箫，弓头，头稍剡，差邪似箫，故今为箫也。谓弓头为鞘，鞘、箫之言，亦相似也。然执箫谓捉下头，客覆右手执弓下头也。<br />
　　○“左手承弣”者，弣谓弓把也。授在地，地道贵右，主人推客居右，客覆右手执弓下头，又却下左手以承弓把，把当中央而高、两头颓下以授主人，主人在左。所以知是执於弓下头者，下头拄地不净，不可与人，故自执之，而以上头授人，所以为敬也。“尊卑垂帨”者，“尊卑”谓宾主俱是大夫则为尊，若俱是士则为卑。帨，佩巾也。“若主人拜”者，主人将受，应当宾前而拜受所遗也。<br />
　　○“则客还辟，辟拜”者，“还辟”犹逡巡也。客谦不欲当主人之拜己，故少逡巡迁延辟之也。不云客答拜者，执弓不得拜也。何胤云：“执弓者回还，见主人拜而辟之也。”<br />
　　○“主人自受，由客之左”者，由，从也。主人既敌，故自受也。拜客既竟，从客左而受之。<br />
　　○“接下承弣”者，主人既还在客左，与客并，以却左手接客左手之下而承弣，又覆右手捉弓下头。<br />
　　○注“由从”至“手与”。<br />
　　○正义曰：客在右，故云“右客”也，是尊客，故使客在右也。云“接下，接客手下也”者，客却左手承弣，今主人卻左手接客左手之下而取弓。必知其客主俱卻左手承弣，右手覆箫者，若主人用右手承弣，便是主人倒执弓，故知然也。云“承弣却手，则箫覆手与”者，箫谓弓下头也。客以弓上头授与主人，主人以左手却之接客手下，故又覆右手按捉弓下头也。是客主授受皆卻左手承弣，覆右手执箫也。<br />
　　○“乡与客并，然后受”者。前漫云由左，恐人或相对而左右也。今明既拜客竟，则还前立处，与客俱乡南而立，乃后受弓，故云“乡与客并，然后受”也。<br />
　　○注“於堂”至“并授”。<br />
　　○正义曰：“俱南面”，解“乡与客并”也。言於堂上俱南面，是向明故也。若不於堂上，则未必南面，当随时便而俱向明。云“礼：敌者并授”者，若不敌则不并授，此又证遗人是敌者也。然敌者并授，案《聘礼》宾问主国之卿，卿北面受币，聘宾南面授币，卿与聘宾是敌，不并授者，以聘宾衔聘君之命问卿，故卿北面受之，敬聘君之命也。<br />
　　○“进剑者左首”。正义曰：进亦谓遗也，言进授与人时也。首，剑拊环也。《少仪》曰：“泽剑首。”郑云：“泽，弄也。”推寻剑刃利不容可弄，正是剑环也。又云：“刀却刃授颖。”郑云：“颖，镮也。”案《少仪》而言，首则镮也。不以刃授人，敬也。《春秋》鲁定公十年，叔孙之圉人欲杀公若，伪不解礼而授剑末。杜云：“以剑锋末授之。”案解锋为末，则镮是首也。然剑有匣，又有衣也。故《少仪》云：“剑则启椟，盖袭之，加夫襓”是也。郑云“左首，尊”者，客在右，主人在左，剑首，首为尊，以尊处与主人也。假令对授，则亦左首，首尊，左亦尊，为宜也。<br />
　　○“进戈者前其鐏，后其刃”。<br />
　　○正义曰：戈，钩孑戟也，如戟而横安刃，但头不乡上为钩也。直刃长八寸，横刃长六寸，刃下接柄处长四寸，并广二寸，用以钩害人也。刃当头而利者也，利故不持乡人也。鐏在尾而钝，钝乡人为敬，所以前鐏后刃也。<br />
　　○“进矛戟者前其钅敦”者，矛，如鋋而三廉也。戟，今之戟也。古作戟，两边皆安横刃，长六寸，中刃长七寸半，横刃下接柄处又长四寸半，并广寸半。钅敦为矛戟柄尾，平底如钅敦柄下也。以平向人，敬也。亦应并授。不云左右而云前后者，互文也。若相对则前后也，若并授则左右也。<br />
　　进几杖者拂之。尊者所冯依，拂去尘，敬。<br />
　　○拂如字。冯，皮冰反。去，起吕反。效马效羊者右牵之，用右手便。效犹呈见。<br />
　　○效，胡教反，下同。便，婢面反。见，贤遍反。效犬者左牵之。犬龇啮人，右手当禁备之。<br />
　　○龇，本亦作噬，常世反。执禽者左首。左首尊。饰羔雁者以缋。缋，画也。诸侯大夫以布，天子大夫以画。<br />
　　○缋，胡对反。受珠玉者以掬。慎也，掬手中。<br />
　　○掬，九六反，两手曰掬。受弓剑者以袂。敬也。饮玉爵者弗挥。为其宝而脆。<br />
　　○挥音辉，何云：“振去馀酒曰挥。”脆，七岁反。凡以弓剑、苞苴、箪笥问人者，问犹遗也。苞苴，裹鱼肉，或以苇，或以茅。箪笥，盛饭食者，圜曰箪，方曰笥。<br />
　　○苞苴，子馀反；苞，裹也；苴，藉也。箪音单；笥，思嗣反，《字林》先自反，沈息里反；箪笥，竹器也。裹音果。苇，韦鬼反。盛音成。圜音圆。操以受命，如使之容。谓使者。<br />
　　○使，色吏反，注及下“使者”、“使也”并同。 <br />
　　[疏]“进几”至“之容”。<br />
　　○正义曰：此一节皆谓相献遗及呈见之仪，各依文解之。<br />
　　○“进几杖者拂之”，谓拂去尘埃，为当冯执故也。前云献杖执末，与此互文也。此兼言几者，几虽无首末，亦拂之。或云进几者，以弯外授人，亦得顺也。<br />
　　○“效马效羊者右牵之”者，效，呈见也。此亦是遗人，而言效，亦互文也。马羊多力，人右手亦有力，故用右手牵掣之也。<br />
　　○“效犬者左牵之”者，犬好齛啮人，故左牵之，而右手防御也。案《少仪》云“献犬则右牵之”者，彼是田犬、畜犬，不啮人，不须防；今此是充食之犬，故防御之也。然通而言之，狗、犬通名；若分而言之，则大者为犬，小者为狗。故《月令》皆为犬，而《周礼》有《犬人职》，无狗人职也，故《尔雅》云“未成毫狗”是也。但燕礼亨狗，或是小者，或通语耳。<br />
　　○“执禽者左首”者，禽，鸟也。左，阳也，首亦阳也。“左首”谓横捧之也，凡鸟皆然。若并授，则主人在左，故客以鸟首授之也。不牵，故执之也。<br />
　　○“饰羔雁者以缋”者，饰，覆也。羔，羊也。缋，画也。画布为云气，以覆羔雁为饰以相见也。《士相见礼》云，下大夫以雁，上大夫以羔，饰之以布。并不言缋，此言缋者，郑云，彼是诸侯之卿大夫，卑，但用布；此天子之卿大夫，尊，故画之也。“受珠玉者以掬”者，掬谓手中也。珠玉宝重宜慎。若受之，开匣而出，置在手中，下用袂承之，恐坠落也。<br />
　　○“受弓剑者以袂”者，不露手取之，故用衣袂承接之，以为敬也。<br />
　　○“饮玉爵者弗挥”者，玉爵，玉杯也。挥，振去馀也。《春秋左氏传》云：“奉匜沃盥，既而挥之挥之。”是振去馀也。<br />
　　○“凡以弓剑、苞苴、箪笥问人”者，凡谓凡此数事皆同然。苞者，以草苞裹鱼肉之属也。故《尚书》云：“厥苞橘柚。”是其类也。苴者亦以草藉器而贮物也。箪圆笥方，俱是竹器，亦以苇为之。问人者，问谓因问有物遗之也。问者或自有事问人，或谓闻彼有事而问之。问之悉有物表其意，故自“弓剑”以下皆是也。<br />
　　○注“苞苴”至“以茅”。<br />
　　○正义曰：知“裹鱼肉”者，《诗》云：“野有死麕，白茅苞之。”《内则》云：“炮取豚，编萑以苴之。”《既夕礼》云：“苇苞长三尺。”是其裹鱼肉用茅用苇也。<br />
　　○“操以受命，如使之容”者，言“使之容”者，言使者操持此上诸物以进，受尊者之命，如臣为君聘使，受君命，先习其威仪进退，令如其至所使之国时之仪容，故云“如使之容”也。 <br />
<br />
  <br />
　 <br />
卷三 曲礼上第一 <br />
<br />
　卷三 曲礼上第一 　 <br />
　　凡为君使者，已受命，君言不宿於家。急君使也。言谓有故所问也。《聘礼》曰：“君有言，则以束帛如飨礼。”<br />
　　○为，于伪反，下注“为哀乐”、“为其废丧事”并同。君言至，则主人出拜君言之辱。使者归，则必拜送于门外。敬君命也。此谓国君问事於其臣。若使人於君所，则必朝服而命之。使者反，则必下堂而受命。此臣有所告请於其君。<br />
　　○朝，直遥反。 <br />
　　[疏]“凡为”至“受命”。<br />
　　○正义曰：此一节论相聘问及君臣使人相告之事，今各依文解之。<br />
　　○“受命”谓受得君命为聘使也。“君言”谓受君言宜急去，不得停留宿於家也。故《聘礼》既受命，“遂行，舍於郊”是也。<br />
　　○注“言谓”至“享礼”。<br />
　　○正义曰：解“君言”也。君之所言谓有事，故所问也，或问其臣，或问他人。郑注《聘礼记》：“有故，谓灾患及时事相告也。”云“《聘礼》曰：若有言，则以束帛如享礼”者，又证有言必有物将之也。此谓行享礼毕，而又有此言，而又加束帛也。郑注彼云：“有言，有所告请，若有所问也。《记》曰有故则束帛加书以将命。《春秋》臧孙辰告籴於齐，公子遂如楚乞师，晋侯使韩穿来言汶阳之田，是其类也。”<br />

                    <br>
                        　　○“君言至，则主人出拜君言之辱”。<br />
　　○正义曰：此谓君使人问其臣，臣对使礼也。出，出门也。君使初至，则主人出门拜迎君命也。辱者，言屈辱尊者之命来也。“使者归，则必拜送于门外”者，君之使去，而又出拜送门外也。去既送出门，则知初至迎亦出门也。此谓国君问事於其臣也。若臣遣人往君所及问他人，则送迎亦然。<br />
　　○“若使人於君所，则必朝服而命之”者，此谓臣有故而遣使告君法也。亦有物以将之，敬君，故朝服命使也。然命使者言朝服，则君言至亦朝服受之，互言也。“使者反，则必下堂而受命”者，谓己使者从君处反还至也。去不下送，反而下迎者，尊君命也。不出门者，已使卑於君使也。亦当拜之，不言，从上可知也。<br />
　　博闻强识而让，敦善行而不怠，谓之君子。敦，厚。<br />
　　○识如字，又式异反。行，下孟反，皇如字。怠音代。君子不尽人之欢，不竭人之忠，以全交也。欢谓饮食，忠谓衣服之物。 <br />
　　[疏]“君子”至“交也”。<br />
　　○正义曰：此明君子所行之事也。<br />
　　○郑云：“欢谓饮食，忠谓衣服。饮食是会乐之具。承欢为易。衣服比饮食为难，必关忠诚筹度，故名忠，各有所以也。明与人交者，不宜事事悉受。若使彼罄尽，则交结之道不全，若不竭尽，交乃全也。”<br />
　　《礼》曰：“君子抱孙不抱子。”此言孙可以为王父尸，子不可以为父尸。以孙与祖昭穆同。<br />
　　○昭，时招反。为君尸者，大夫士见之则下之。君知所以为尸者，则自下之。尊尸也。下，下车也。国君或时幼少，不能尽识群臣，有以告者，乃下之。<br />
　　○少，式召反。尸必式，礼之。乘必以几。尊者慎也。<br />
　　○乘，绳证反，下注二处“乘车”同。齐者不乐不吊。为哀乐则失正，散其思也。<br />
　　○齐，侧皆反。乐音洛，下“无容乐”、“非乐所”同。思，丝嗣反，又如字。 <br />
　　[疏]“礼曰”至“不吊”。<br />
　　○正义曰：此一节论立尸用人相尊敬之法，各依文解之。<br />
　　○“抱孙不抱子”者，此以明昭穆之例。凡称“礼曰”者，皆旧礼语也。为下事难明，故引旧礼为证。案此篇之首，作记之人引旧礼而言“《曲礼》曰”，此直言“礼曰”，不言“曲者”，从略可知也。“抱孙不抱子”者，谓祭祀之礼必须尸，尸必以孙。今子孙行并皆幼弱，则必抱孙为尸，不得抱子为尸。所以然者，作记者既引其礼，又自解云，“此言孙可以为王父尸，子不可以为父尸”故也。《曾子问》云：“祭成丧者必有尸，尸必以孙，孙幼则使人抱之，无孙则取於同姓可也。”是有抱孙之法也。言“无孙取於同姓可”者，谓无服内之孙，取服外同姓也。天子至士皆有尸，《特牲》是士礼，《少牢》是大夫礼，并皆有尸。又《祭统》云：“君执圭瓒祼尸。”是诸侯有尸也。又《守祧职》云：“若将祭祀，则各以其服授尸。”是天子有尸也。天子以下，宗庙之祭，皆用同姓之嫡，故《祭统》云：“祭之道，孙为王父尸。所使为尸者，於祭者为子行，父北面而事之。”法云：“子行犹子列也。祭祖则用孙列，皆取於同姓之適孙也。天子诸侯之祭，朝事延尸於户外，是以有北面事尸之礼也。”虽取孙列，用卿大夫为之，故《既醉》注云：“天子以卿。”郑笺云：“诸侯入为天子卿大夫，故云公尸。”天子既然，明诸侯亦尔，故大夫士亦用同姓嫡者。《曾子问》云：“无孙取於同姓可也。”又郑注《特牲礼》“大夫士以孙之伦为尸”是也。言“伦”，明非己孙，皇侃用崔灵恩义，以大夫用已孙为尸，恐非也。天子祭天地、社稷、山川、四方百物及七祀之属，皆有尸也。故《凫鹥》并云“公尸”。推此而言，诸侯祭社稷竟内山川，及大夫有菜地祭五祀，皆有尸也。外神之属，不问同姓异姓，但卜吉则可为尸。案《曾子问》祭成人必有尸，则祭殇无尸。若新丧虞祭之时，男女各立尸，故《士虞礼》云：“男，男尸。女，女尸。”至祔祭之后，正用男之一尸，以其祔祭渐吉故也。凡吉祭祗用一尸，故《祭统》云：“设同几”是也。若祭胜国之社稷，则士师为尸。知者，《士师职》文，用士师者略之。故《异义》：“《公羊》说祭天无尸。《左氏》说晋祀夏郊，以董伯为尸。《虞夏传》云：‘舜入唐郊，以丹朱为尸。’是祭天有尸也。许慎引《鲁郊礼》曰：‘祝延帝尸。’从《左氏》之说也。”<br />
　　○“为君尸者，大夫士见之则下之”。<br />
　　○正义曰：此臣为君作尸者，己被卜吉，君许用者也。下谓下车也。古者致齐各於其家，散齐亦犹出在路，及至祭日之旦，俱来入庙，故群臣得於路见君之尸，皆下车而敬之。<br />
　　○“君知所以为尸者则自下之”者，此亦谓散齐之时。君若在路见尸，亦自下车敬之。不直云“君见尸”，而云“君知”者，言“知”则初有不知，不知谓君年或幼少，不能并识群臣，故於路或不识，而臣告君，君乃知之，所以下也。所以知是散齐者，君致齐不复出行，若祭日君先入庙，后乃尸至也。<br />
　　○“尸必式”者，庙门之外，尸尊未伸，不敢亢礼，不可下车，故式为敬以答君也。式谓俯下头也。古者车箱长四尺四寸而三分，前一后二，横一木，下去车床三尺三寸，谓之为式。又於式上二尺二寸横一木，谓之为较，较去车床凡五尺五寸。於时立乘，若平常则冯较，故《诗》云“倚重较兮”是也。又若应为敬，则落手隐下式，而头得俯俛。故后云“式视马尾”是也。郑注《考工记》云：“兵车之式高三尺三寸。”“较，两輢上出式者也。兵车自较而下，凡五尺五寸。”然尸在庙中尊伸，尚答主人之拜，今在路，其尊犹屈，君下而已式者，以其在路，尊未伸，故未敢亢礼，至於庙中，礼伸则亢，故答之。<br />
　　○“乘必以几”者，几案在式之上，尊者有所敬事，以手据之。几上有幂，君以羔皮，以虎缘之也。<br />
　　居丧之礼，毁瘠不形，视听不衰，为其废丧事。形谓骨见。<br />
　　○瘠音在昔反，瘦也。见，贤遍反。升降不由阼阶，出入不当门隧。常若亲存，隧，道也。阼，才故反。遂音遂。居丧之礼，头有创则沐，身有疡则浴，有疾则饮酒食肉，疾止复初。不胜丧，乃比於不慈不孝。胜，任也。<br />
　　○创，初良反，又初亮反。疡音恙，本或作痒。胜音升。任，而金反。五十不致毁，六十不毁，七十唯衰麻在身，饮酒食肉，处於内。所以养衰老。人五十始衰也。<br />
　　○衰，七雷反。 <br />
　　[疏]“居丧”至“於内”。<br />
　　○正义曰：此一节明孝子居丧，此先明居丧平常之法也。“毁瘠不形”者，毁瘠，羸瘦也。形，骨露也。骨为人形之主，故谓骨为形也。居丧乃许羸瘦，不许骨露见也。<br />
　　○“升降不由阼阶”者，阼阶，主人之阶也。孝子事死如事生，故在丧思慕，犹若父在，不忍从父阼阶上下也。若祔祭以后，即得升阼阶。知者，案《士虞礼》云，卒哭以后称哀子，祔祭称孝子。祔祭如馈食之礼，既同於吉，则孝子得升阼阶也。然《杂记》云：“吊者入，主人升堂西面。”下云：“既葬，蒲席。”则升堂西面，未葬也，既言西面，则是升自阼阶。此未葬得升阼阶者，敬异国之宾也。<br />
　　○“不胜丧，乃比於不慈不孝”者，结所以沐浴酒肉之义也。“不胜丧”，谓疾不食酒肉，创疡不沐浴，毁而灭性者也。不留身继世，是不慈也。灭性又是违亲生时之意，故云不孝。不云“同”而云“比”者，此灭性本心实非为不孝，故言“比”也。<br />
　　○“五十不致毁”者，致，极也。五十始衰，居丧乃许有毁，而不得极羸瘦。<br />
　　○“六十不毁”者，转更衰甚，都不许毁也。鲁襄公三十一年《经》书：“九月癸巳，子野卒。”《传》云“毁也”是也。<br />
　　○<br />
　　生与来日，死与往日。与，犹数也。生数来日，谓成服杖以死明日数也。死首荠日，谓殡敛以死日数也。此士礼，贬於大夫者，大夫以上皆以来日数。《士丧礼》曰“死日而袭，厥明而小敛，又厥明大敛而殡”，则死三日。而更言三日成服杖，似异日矣。《丧大记》曰：“士之丧，二日而殡，三日之朝，主人杖。”二者相推，其然明矣。与，或为“予”。<br />
　　○数，所主反，下皆同。殡，必刃反，下同。敛，力验反，下同。贬，彼检反，《字林》方犯反。 <br />
　　[疏]“生与”至“往日”。<br />
　　○正义曰：“生与来日”者，此谓士礼。与，数也。谓生人成服杖，数来日为三日。“死首荠日”者，谓死者殡敛，数死日为三日。<br />
　　○注“与数”至“为予”。<br />
　　○正义曰：贬犹屈也。士卑屈，故降，不如大夫所以厌其殡日。然士惟屈殡日，不屈成服杖日者，成服必在殡后故也。云“大夫以上皆以来日数”者，大夫尊，则成服及殡皆不数死日也。大夫云三日殡，不数死日，则天子诸侯亦悉不数死日也。故郑云：“大夫以上。”云“《士丧礼》曰死日而袭”者，注引《士丧礼》者，证殡与成服不同日，以其未审，故云“似异日”。又引《丧大记》者，更证明士殡与成服不同日，故云“二者相推，其然明矣”。谓以《士丧礼》、《丧大记》二者相推校。然犹是也。殡与成服是异日，明矣，无所复疑。言“与，或为予”者，谓诸本《礼记》有作“予”字者，故云“与，或为予”。<br />
　　知生者吊，知死者伤。知生而不知死，吊而不伤。知死而不知生，伤而不吊。人恩各施於所知也。吊、伤，皆谓致命辞也。《杂记》曰，诸侯使人吊，辞曰：“寡君闻君之丧，寡君使某，如何不淑！”此施於生者，伤辞未闻也。说者有吊辞云：“皇天降灾，子遭罹之。如何不淑！”此施於死者，盖本伤辞。辞毕，退，皆哭。<br />
　　○伤如字，下同，旧式亮反。 <br />
　　[疏]“知生”至“不吊”。<br />
　　○正义曰：此一节论吊伤之法，若存之与亡并识，则遣设吊辞伤辞兼行。若但识生而不识亡，则唯遣设吊辞而无伤辞。<br />
　　○“知死而不知生，伤而不吊”者，若但识亡，唯施伤辞，而无吊辞也。然生吊死伤，其文可悉。但记者丁宁言之，故其文详也。<br />
　　○注“吊伤”至“皆哭”。<br />
　　○正义曰：皆不自往，而遣使致已之命也。“《杂记》曰，诸侯使人吊，辞曰：寡君闻君之丧，寡君使某，如何不淑”，此施於生者也。引《杂记》者，证诸侯有邻国之丧，不得自往，遣使往吊，致命吊辞之法也，然吊辞唯使者口传之於主国孤而已。云“伤辞未闻”者，经典散亡，故未闻也。“说者有吊辞云：皇天降灾，子遭罹之，如何不淑”者，既未闻伤辞，有旧说者云有吊辞如此也。施於死者，盖本伤辞也。郑此云旧说，疑其非吊辞，正是伤辞耳。所以然者，一则不与《杂记》吊辞同，二则既言“皇天降灾，子遭罹之”，明是伤於亡者自身，非关吊于孝子也。云“辞毕，退，皆哭”者，然吊辞乃使口致命，若伤辞当书之於板，使者读之而奠致殡前也。知辞毕皆退而哭者，案《杂记》行吊之后，致含襚赗毕乃临，若不致含隧赗，则吊讫乃临也。故郑云吊伤辞毕皆哭。<br />
　　吊丧弗能赙，不问其所费。问疾弗能遗，不问其所欲。见人弗能馆，不问其所舍。赐人者不曰来取，与人者不问其所欲。皆为伤恩也。见人，见行人。馆，舍也。与人不问其所欲，己物或时非其所欲，将不与也。<br />
　　○赙音附，《公羊传》曰：“钱财曰赙。”《穀梁传》曰：“归生者曰赙。”不问其所费，芳味反，一本作“有所费”，下句放此。遗，于季反，与也。皆为，于伪反，下“为啤变皆同。 <br />
　　適墓不登垄，为其不敬。垄，冢也。墓，茔域。<br />
　　○垄，力勇反。茔音营。助葬必执紼。葬，丧之大事。紼，引车索。<br />
　　○紼音弗。引棺，本亦作引车。索，悉各反。临丧不笑，临丧宜有哀色。揖人必违其位，礼以变为敬。望柩不歌，入临不翔。哀伤之无容乐。<br />
　　○柩，求又反。临如字，旧力鸠反。当食不叹。食或以乐，非叹所。邻有丧，舂不相。里有殡，不巷歌。助哀也。相，谓送杵声。<br />
　　○舂，束容反。相，息亮反，注同。杵，昌吕反。適墓不歌，非乐所。哭日不歌。哀未忘也。送丧不由径，送葬不辟涂潦。所哀在此。<br />
　　○径，经定反，邪路也。辟音避，本亦作避，下注同。临丧则必有哀色，执紼不笑，临乐不叹，介胄则有不可犯之色。貌与事宜相配。介，甲也。故君子戒慎，不失色於人。色厉而内荏，貌恭心很，非情者也。<br />
　　○荏，而审反，柔弱貌。很，胡恳反。国君抚式，大夫下之。大夫抚式，士下之。抚犹据也。据式小俛，崇敬也。乘车必正立。<br />
　　○俛音免。礼不下庶人，为其遽於事，且不能备物。<br />
　　○下，遐嫁反，又如字。遽，其庶反，沈及其於反。刑不上大夫。不与贤者犯法，其犯法则在八议轻重，不在刑书。<br />
　　○上，时掌反。与音预。刑人不在君侧。为怨恨为害也。《春秋传》曰：“近刑人，则轻死之道。” <br />
　　[疏]“助葬”至“君侧”。<br />
　　○正义曰：此一节记人杂记吉凶举动威仪之事，各依文解之。<br />
　　○“助葬必执紼”者，助葬本非为客，正是助事耳，故宜必执紼也。<br />
　　○注“葬丧”至“车索”。<br />
　　○正义曰：“葬，丧之大事”，解所以必执紼之义。云“紼，引车索”者，绳属棺曰紼，属车曰引，引、紼亦通名，故郑云：“紼，引车索也。”<br />
　　○“揖人必违其位”者，位谓己之位也。於位而见前人，己所宜敬者，当离己位而乡彼遥揖。礼以变为敬，是以《燕礼》君降阶，尔卿大夫。郑注云：“尔，近也。”揖而移近之，明虽君臣，皆须违位而揖也。<br />

                    <br>
                        　　○“入临不翔”者，谓入临人之丧，不得趍翔为容。不翔，故不歌，歌则犹翔也。<br />
　　○“当食不叹”者，吉食奏乐，既乐，故不宜叹也。又若助丧事而食，使充饥，不令废事，亦不宜叹，叹则不饱也。<br />
　　○注“食或以乐，非叹所”。<br />
　　○正义曰：人君吉食则有乐，贱者则无，故云“或”也。<br />
　　○“哭日不歌”者，“哭日”谓吊人日也。哭、歌不可共日也。<br />
　　○注“哀未忘也”。<br />
　　○正义曰：《论语》云：“子於是日哭，则不歌。”而郑此云：“哀未忘也。”则吊日之朝，亦得歌乐。但吊以还，其日晚，不歌耳。亦得会是日哭则不歌，是先哭后乃不歌也。<br />
　　○“送葬不辟涂潦”者，前文“送丧”，此云“送葬”，上下文势皆据他人，知者，以上“適墓不登垄”，“入临不翔”，及“哭日不歌”，以文类之，故知此等皆据他人也。而本亦有云“送丧不辟涂潦”者，义亦通也。<br />
　　○“介胄则有不可犯之色”者，亦内外宜相称也。戎容暨暨，若身被甲，首冠胄，则使形势高岸，有不可干犯之色，以称其服也。<br />
　　○“故君子戒慎，不失色於人”者，并结前义也。故，承上起下之辞。上既言内外宜称，故君子接人，凡所行用，并使心色如一，不得色违於心，故云“不失色於人”也。<br />
　　○注“色厉而内荏，貌恭心很，非情者也”。<br />
　　○正义曰：此举失色之事也。小人颜色严厉而心内荏弱为佞，又外乃象恭而心实敖很，此并情不副色也。故《论语》云：“色厉而内荏，譬诸小人，其犹穿窬之盗也与。”又云：“巧言令色足恭。”《书》云：“象恭滔天。”<br />
　　○“国君抚式，大夫下之”者，抚谓手据之，谓君臣俱行，君式宗庙，则臣宜下车。此独云大夫，则士可知也。“大夫抚式，士下之”者，士为大夫之臣，亦如大夫於君也。<br />
　　○注“乘车必正立”。<br />
　　○正义曰：证所式义也。乘车，驷马之车也。既并立乘，故为敬时，则俯俛据式。<br />
　　○“礼不下庶人”者，谓庶人贫，无物为礼，又分地是务，不服燕饮，故此礼不下与庶人行也。《白虎通》云：“礼为有知制，刑为无知设。”礼谓酬酢之礼，不及庶人，勉民使至於士也。故《士相见礼》云“庶人见於君，不为容进退走”是也。张逸云：“非是都不行礼也。但以其遽务不能备之，故不著於经文三百、威仪三千耳。其有事，则假士礼行之。”<br />
　　○“刑不上大夫”者，制五刑三千之科条，不设大夫犯罪之目也。所以然者，大夫必用有德。若逆设其刑，则是君不知贤也。张逸云：“谓所犯之罪，不在夏三千、周二千五百之科。不使贤者犯法也，非谓都不刑其身也。其有罪则以八议议其轻重耳。”<br />
　　○注“不与”至“刑书”。<br />
　　○正义曰：与犹许也。不许贤者犯法，若许之，则非进贤之道也。大夫无刑科，而《周礼》有犯罪致杀放者，郑恐人疑，故出其事，虽不制刑书，“不与贤者犯法，其犯法则在八议轻重，不在刑书”。若脱或犯法，则在八议，议有八条，事在《周礼》。一曰议亲之辟，谓是王宗室有罪也。二曰议故之辟，谓与王故旧也。三曰议贤之辟，谓有德行者也。四曰议能之辟，谓有道艺者也。五曰议功之辟，谓有大勋立功者也。六曰议贵之辟，谓贵者犯罪，即大夫以上也。郑司农云：“若今之吏墨绶有罪先请者。”案汉时墨绶者是贵人也。七曰议勤之辟，谓憔悴忧国也。八曰议宾之辟，谓所不臣者，三恪二代之后也。《异义》：“《礼戴》说‘刑不上大夫’。《古周礼》说士尸肆诸市，大夫尸肆诸朝。是大夫有刑。许慎谨案：《易》曰：‘鼎折足，覆公餗，其刑渥，凶。’无刑不上大夫之事，从《周礼》之说。”郑康成駮之云：“凡有爵者，与王同族。大夫以上適甸师氏，令人不见，是以云刑不上大夫。”如郑之言，则於《戴礼》及《周礼》二说俱合，但大夫罪未定之前，则皆在八议，此经注是也。若罪已定，将刑杀，则適甸师氏是也。凡王朝大夫以上及王之同姓，皆刑之於甸师氏，故《掌戮》云，凡有爵者及王之同族有罪，则死刑焉，是也。若王之庶姓之士，及诸侯大夫，则戮於朝。故襄二十二年，楚杀令尹子南，尸诸朝，是大夫於朝也。列国大夫入天子之国曰某士，明天子之士亦在朝也。诸侯大夫既在朝，则诸侯之士在市，故《檀弓》云：“君之臣不免於罪，则将肆诸市朝。”郑云，大夫於朝，士於市，是也。<br />
　　○“刑人不在君侧”者，彼刑残者，不得令近君，为其怨恨也。《白虎通》云：“古者刑残之人，公家不畜，大夫不养，士遇之路不与语，放诸墝埆不毛之地，与禽兽为伍。”<br />
　　○注《春秋传》曰：近刑人则轻死之道”。<br />
　　○正义曰：此引《公羊传》证刑人在君侧之失者也。《春秋》鲁襄公二十九年，“阍弑吴子馀祭。”《公羊》云：“阍者何？刑人也。<br />
　　○君子不近刑人，近刑人则轻死之道也。”又《左传》云：“吴伐越，获俘焉，以为阍，使守舟。吴子馀祭观舟，阍以刀弑之。”<br />
　　兵车不式，尚威武，不崇敬。武车绥旌，尽饰也。绥谓垂舒之也。武车亦兵车。<br />
　　○绥，耳隹反。德车结旌。不尽饰也。结谓收敛之也。德车，乘车。 <br />
　　[疏]“兵车”至“结旌”。<br />
　　○正义曰：此一节明德车兵车旌旗之异。<br />
　　○“兵车”，革路也。兵车尚武猛，宜无推让，故不为式敬也。<br />
　　○“武车绥旌”者，武车亦革路也。取其建戈刃，即云兵车。取其威猛，即云武车也。绥谓舒垂散之也。旌谓车上旗幡也。尚威武，故舒散旗幡垂绥然。何胤云：“垂放旌旗之旒，以见於美也。”<br />
　　○“德车结旌”者，德车谓玉路、金路、象路、木路，四路不用兵，故曰德车。德美在内，不尚赫奕，故结缠其旒，著於竿也。何胤云：“以德为美，故略於饰。此坐乘之车也。”郑前云“乘车必正立”，此云是乘车，则非坐乘也。<br />
　　史载笔，士载言。谓从於会同，各持其职以待事也。笔谓书具之属，言谓会同盟要之辞。前有水，则载青旌。前有尘埃，则载鸣鸢。前有车骑，则载飞鸿。前有士师，则载虎皮。前有挚兽，则载貔貅。载谓举於旌首以警众也。礼，君行师从，卿行旅从。前驱举此，则士众知所有，所举各以其类象。青，青雀，水鸟。鸢鸣则将风。鸿，取飞有行列也。士师谓兵众。虎，取其有威勇也。貔貅亦挚兽也。《书》曰：“如虎如貔。”士或为仕。<br />
　　○载音戴，本亦作戴，下及注同。埃，乌来反。鸢，悦专反，鸱也。骑，其寄反。挚音至。貔，婢支反，徐扶夷反。孔安国云：“貔，执夷反，虎属，皆猛健。”貅，本亦作<豸木>，许求反，又虚虬反。貔貅，挚兽。警音景。从，才用反，下同。行，户刚反。行，前朱鸟而后玄武，左青龙而右白虎，招摇在上，急缮其怒。以此四兽为军陈，象天也。急犹坚也。缮读曰劲。又画招摇星於旌旗上，以起居坚劲，军之威怒，象天帝也。招摇星在北斗杓端，主指者。<br />
　　○招摇，并如字，北斗第七星。缮，依注音劲，吉政反，陈直觐反。杓，敷招反，徐必遥反。进退有度，度谓伐与步数。左右有局，各司其局。局，部分也。<br />
　　○分，扶问反。 <br />
　　[疏]“史载”至“其局”。<br />
　　○正义曰：此一节明君以军行之礼，各随文解之。<br />
　　○“史”谓国史，书录王事者。王若举动，史必书之。王若行往，则史载书具而从之也。不言简牍而云笔者，笔是书之主，则余载可知。《尔雅》云：“不律谓之笔。”郭云：“书笔名，四方之异言也。”<br />
　　○“士载言”者，士谓司盟之士，言谓盟会之辞，旧事也。崔灵恩云：“必载盟会之辞者，或寻旧盟，或用旧会之礼，应须知之，故载自随也。”<br />
　　○“前有水，则载青旌”者，王行宜警卫，恶善必先知之，故备设军陈行止之法也。军陈卒伍行，则并衔枚，无喧声。若有非常，不能传道，且人众广远，难可周遍，故前有变异，则举类示之，故宣十二年《左传》云“前茅虑无”是也。青旌者，青雀旌，谓旌旗。军行若前值水，则画为青雀旌旗幡上，举示之。所以然者，青雀是水鸟，军士望见，则咸知前必值水而各防也。<br />
　　○“前有尘埃，则载鸣鸢”者，鸢，今时鸱也。鸱鸣则风生，风生则尘埃起。前有尘埃起，则画鸱於旌首而载之，众见咸知，以为备也。不直言鸢而云鸣者，鸢不鸣则风不生，故画作开口，如鸣时也。不言旌，从可知也。<br />
　　○“前有车骑，则载飞鸿”者，车骑，彼人之车骑也。鸿，鸿雁也。雁飞有行列，与车骑相似，若军前忽遥见彼人有多车骑，则画鸿於旌首而载之，使众见而为防也。然古人不骑马，故但经记正典，无言骑者。今言骑者，当是周末时礼。<br />
　　○“前有士师，则载虎皮”者，士师，兵众也。虎是威猛，亦兵众之象。若见前有兵众，则举虎皮於竿首，使兵众见以为防也。<br />
　　○“前有挚兽，则载貔貅”者，挚兽，猛而能击，谓虎狼之属也。貔貅是一兽，亦有威猛也。若前有猛兽，则举此貔貅，使众知为备也。但不知为载其皮，为画其形耳。通有二家，一云与虎皮并画作皮於旌也，一云并载其皮。<br />
　　○注“载谓”至“如貔”。<br />
　　○正义曰：“载谓举於旌首以警众也”，文并为载，而郑今云“举於旌首”，是明诸物并在旌旗首也。云“礼，君行师从，卿行旅从”，此是定四年祝佗之辞，此嘉好之事，若为其出军征伐，则随军多少，与此不同。云“《书》曰：如虎如貔”者，此《尚书 牧誓》，引证虎、貔同是猛兽也。此武王伐纣时，於牧野作誓，诫士卒为战之辞也，令士众皆如虎貔然也。郑注《尚书》云：“其威当如兽之将攫搏也。”貔一名曰豹，虎类也。《尔雅》云：“貔，白狐也。”“行，前朱鸟而后玄武，左青龙而右白虎”者，前明军行逢值之礼也，此明军行象天文而作陈法也。前南后北，左东右西。朱鸟、玄武、青龙、白虎，四方宿名也。军前宜捷，故用鸟。军后须殿捍，故用玄武。玄武，龟也，龟有甲，能御侮用也。左为阳，阳能发生，象其龙变生也。右为阴，阴沈能杀，虎，沈杀也。军之左右生杀，变应威猛如龙虎也。何胤云：“如鸟之翔，如蛇之毒，龙腾虎奋，无能敌此四物。”郑注四兽为军陈，则是军陈之法也，但不知何以为之耳，今之军行，画此四兽於旌旗，以标左右前后之军陈。<br />
　　○“招摇在上”者，招摇，北斗七星也。北斗居四方宿之中，以斗末从十二月建而指之，则四方宿不差。今军行法之，亦作此北斗星在军中，举之於上，以指正四方，使四方之陈不差，故云“招摇在上”也。然并作七星，而独云“招摇”者，举指者为主，馀从可知也。<br />
　　○“急缮其怒”者，向明军陈之法，此举士卒之用也。急，坚也。劲，利也。其怒，士卒之怒也。军行既张四宿於四方，标招摇於中，上象天之行，故军旅士卒起居举动，坚劲奋勇，如天帝之威怒也。然若类前而论四宿之陈，画旌为胜；且郑云“又画招摇於旌上”，则知四物是画，故星约言云“又画”也。崔灵恩云：“此谓军行所置旌旗於四方以法天。此旌之旒数皆放其星，龙旗则九旒，雀则七旒，虎则六旒，龟蛇则四旒，皆放星数以法天也，皆画招摇於此四旗之上。”案崔并画四旗，皆为北斗星，於义不安。何者？天唯一斗以指四方，何用四斗乎？<br />
　　○注“以此”至“指者”。<br />
　　○正义曰：此朱雀是禽，而总言“兽”者，通言耳。言“为君陈”者，则四兽各有军陈之法，故昭二十一年宋人与华亥战，云：“郑翩原为鹳，其御愿为鹅。”又《兵书》云：“善用兵者似率然。”率然者，常山蛇，击其首则尾至，击其尾则首至，击其中则首尾俱至，是其各有陈法也。知“招摇在北斗杓端”者，《春秋运斗枢》云：“北斗七星，第一天枢，第二旋，第三机，第四权，第五衡，第六开阳，第七摇光。第一至第四为魁，第五至第七为标。”案此摇光则招摇也。在下云端者，明魁以上为首，标则以下为端也。<br />
　　○注“度谓伐与步数”。<br />
　　○正义曰：《牧誓》武王誓众云：“今日之事，不愆于六步七步，乃止齐焉。”“四伐五伐，乃止齐焉。”一击一剌为一伐。郑注《尚书》云：“伐谓击剌也。”始前既敌，六步七步当止，齐正行列，及兵相接，少者四伐，多者五伐，又当止。齐正行列也。<br />
　　○“左右有局”者，局，部分也。军之在左右，各有部分，不相滥也。<br />
　　○“各司其局”者，军行须监领，故主帅部分，各有所司部分也。《尔雅》云：“局，分也。”郭云：“谓分部也。”<br />
　　父之仇弗与共戴天，父者子之天，杀己之天，与共戴天，非孝子也。行求杀之，乃止。<br />
　　○仇，常由反。兄弟之仇不反兵，恒执杀之备。交游之仇不同国。仇不吾辟，则杀之。交游，或为“朋友”。 <br />
　　[疏]“父之”至“同国”。<br />
　　○正义曰：此一节论亲疏复仇之法，今各依文解之。<br />
　　○“父之仇弗与共戴天”者，父是子之天。彼杀己父，是杀己之天，故必报杀之，不可与共处於天下也。天在上，故曰戴。又《檀弓》云，父母之仇，“寝苫枕干，不仕，弗与共天下也。遇诸市朝，不反兵而斗”，并是不共天下也。而《调人》云，父之仇辟诸海外，则得与共戴天。此不共戴天者，谓孝子之心，不许共仇人戴天，必杀之乃止。《调人》谓逢遇赦宥王法，辟诸海外，孝子虽欲往杀，力所不能，故郑答赵商云：“仇若在九夷之东，八蛮之南，六戎之西，五狄之北，虽有至孝之心，能往讨之乎？”是也。<br />

                    <br>
                        　　○“兄弟之仇不反兵”者，兄弟谓亲兄弟也。有兄弟之仇，乃得仕而报之，“不反兵”者，谓带兵自随也。若行逢仇，身不带兵，方反家取之，比来则仇已逃辟，终不可得，故恒带兵，见即杀之也。《檀弓》云，父母之仇“不反兵”，兄弟之仇“仕弗与共国”，而此云兄弟不反兵者，父母不反兵於普天之下也；兄弟不共国，谓不同中国也，而亦不反兵者，父母仇雠则不仕，不辟市朝，兄弟仇雠，则犹仕而辟市朝也，而亦同不反兵，则同体重之也。而《调人》云：“兄弟之仇，辟诸千里之外。”二文不同者，《调人》亦谓会遇恩赦之法，辟诸千里之外。《檀弓》又云：“衔君命而使，虽遇之不斗。”虽同不反兵，与父母仇异也。<br />
　　○“交游之仇不同国”者，交游，朋友也，为朋友亦报仇也。故前云“父母存，不许友以死”。则知父母没，得为朋友报也。此云“不同国”者，谓不共五等一国之中也。而《调人》云：“从父母兄弟之仇不同国。”与此同。又《调人》云：“主友之仇，视从父兄弟。”是主友亦同。此与《调人》皆谓会赦，故不同国。虽不同国，国外百里二百里则可。其兄弟仕不与共国者，必须相去千里之外，故《调人》云：“兄弟之仇，辟诸千里之外”是也。但从父兄弟及交游、主友报仇之时，不自为首，故《檀弓》云从父兄弟之仇“不为魁，主人能，则执兵而陪其后”也。其君之仇，《调人》云“视父，师长之仇视兄弟”，则姑姊妹伯叔，皆视兄弟。《异义》：“《公羊》说复百世之仇，《古周礼》说复仇之义不过五世。许慎谨案：鲁桓公为齐襄公所杀，其子庄公与齐桓公会，《春秋》不讥；又定公是鲁桓公九世孙，孔子相定公，与齐会於夹谷：是不复百世之仇也。从《周礼》说。”郑康成不驳，即与许慎同。“凡君非理杀臣，《公羊》说，子可复仇，故子胥伐楚，《春秋》贤之。《左氏》说，君命，天也，是不可复仇”。郑《驳异义》称：“子思云：‘今之君子退人，若将队诸渊，无为戎首，不亦善乎？’子胥父兄之诛，队渊不足喻，伐楚使吴首兵，合於子思之言也。”是郑善子胥，同《公羊》之义也。<br />
　　四郊多垒，此卿大夫之辱也。辱其谋人之国，不能安也。垒，军壁也，数见侵伐则多垒。<br />
　　○垒，徐力轨反，又力水反。辟本又作壁，布狄反。数，色角反。地广大，荒而不治，此亦士之辱也。辱其亲民不能安。荒，秽也。 <br />
　　[疏]“四郊”至“辱也”。<br />
　　○正义曰：此明食禄所宜任其事也。四郊者，王城四面并有郊，近郊五十里，远郊百里；诸侯亦各有四面之郊，里数随地广狭，故云“四郊”也。垒，军壁也。言卿大夫尊高，任当军帅，若有威德，则无敢见侵。若尸禄素餐，则寇戎充斥，数战郊坰，故多军垒。罪各有所归，故为卿大夫之耻辱也。<br />
　　○“地广大，荒而不治，此亦士之辱也”者，地，采地也。荒，废秽也。士，邑宰也。士为君邑宰，必宜地民相得，若使土地广大而荒废，民散而流移，亦邑宰之耻辱也。而云“亦”者，今谓非但大夫之辱，亦是士之辱。言四郊多垒，独为大夫之辱。士则职卑位下，为君邑宰，劝课耕稼，故地荒为士之辱也。<br />
　　临祭不惰。为无神也。<br />
　　○为，于伪反，下“为不”、“为其”、“为有”皆同。祭服敝则焚之，祭器敝则埋之，龟筴敝则埋之，牲死则埋之。此皆不欲人亵之也。焚之，必已不用；埋之，不知鬼神之所为。<br />
　　○埋，徐武乖反。亵，息列反，慢也。凡祭於公者，必自彻其俎。臣不敢烦君使也。大夫以下，或使人归之。祭於公，助祭於君也。<br />
　　○使，色吏反。 <br />
　　[疏]“临祭”至“其俎”。<br />
　　○正义曰：此一节明接神及归俎之礼。<br />
　　○“临祭不惰”者，祭如在，故临祭须敬，不得怠惰，故郑注云：“为无神也。”鬼神享德，祭若怠惰，则神不歆，是无神也。既谓其不敬，亦是无神之心也。<br />
　　○注“此皆不欲人亵之“。<br />
　　○正义曰：若不焚埋，人或用之，为亵慢鬼神之物。所以“焚之”、“埋之”异者，服是身著之物，故焚之；牲器之类，并为鬼神之用，虽败，不知鬼神用与不用，故埋之犹在，焚之则消，故焚、埋异也。<br />
　　○注“臣不”至“君也”。<br />
　　○正义曰：此谓士助君祭也。若大夫以上，则君使人归之於俎。而《礼》本并云“大夫以下，或人归之”，是郑因君以明臣，言大夫以下，自祭其庙，则使人归宾俎。故《曾子问》云“摄主不归俎”，明正主则归也。<br />
　　卒哭乃讳。敬鬼神之名也。讳，辟也。生者不相辟名。卫侯名恶，大夫有名恶，君臣同名，《春秋》不非。<br />
　　○辟音避，下皆同。礼，不讳嫌名，二名不偏讳。为其难辟也。嫌名，谓音声相近，若禹与雨、丘与区也。偏，谓二名不一一讳也。孔子之母名徵在，言在不称徵，言徵不称在。<br />
　　○禹与雨，并于矩反，一读雨音于许反。丘与区，并去求反，一读区音羌虬反，又丘于反。案汉和帝名肇，不改京兆郡；魏武帝名操，陈思王诗云“修阪造云日”；是不讳嫌名。逮事父母，则讳王父母。不逮事父母，则不讳王父母。逮，及也。谓幼孤不及识父母，恩不至於祖名。孝子闻名心瞿，讳之由心，此谓庶人。適士以上，庙事祖，虽不逮事父母，犹讳祖。<br />
　　○逮音代，一音大计反。瞿，本又作惧，同，俱附反。邑，丁历反。君所无私讳，谓臣言於君前，不辟家讳，尊无二。大夫之所有公讳。辟君讳也。《诗》、《书》不讳，临文不讳。为其失事正。庙中不讳。为有事於高祖，则不讳曾祖以下，尊无二也。於下则讳上。夫人之讳，虽质君之前，臣不讳也。臣於夫人之家，恩远也。质犹对也。妇讳不出门，妇亲远，於宫中言辟之。大功、小功不讳。入竟而问禁，入国而问俗，入门而问讳。皆为敬主人也。禁谓政教，俗谓常所行与所恶也。国，城中也。<br />
　　○竟音境。恶，乌路反。 <br />
　　[疏]“卒哭”至“问讳”。<br />
　　○正义曰：此一节论讳与不讳之事，各依文解之。<br />
　　○古人生不讳，故卒哭前，犹以生事之，则未讳。至卒哭后，服已受变，神灵迁庙，乃神事之，敬鬼神之名，故讳之。讳，避也。生不相避名，名以名质，故言之不讳。死则质藏，言之则感动孝子，故讳之也。<br />
　　○注“卫侯”至“不非”。<br />
　　○正义曰：证生不相讳也。时君臣同名，《春秋》不讥。案鲁襄公二十八年，“卫石恶出奔晋”；二十九年，“卫侯衎卒”，卫侯恶乃即位；与石恶不相干，熊氏云：“石字误，当云大夫有名恶。知者，昭七年‘卫侯恶卒’，《穀梁传》云：‘昭元年有卫齐恶，今卫侯恶，何谓君臣同名也？’君子不夺人亲所名也。是卫齐恶不得为石恶也。”<br />
　　○“礼，不讳嫌名”，注“若禹与雨、丘与区”。<br />
　　○正义曰：今谓禹与雨音同而义异，丘与区音异而义同，此二者各有嫌疑，禹与雨有同音嫌疑，丘与区有同义嫌疑，如此者不讳。若其音异义异，全是无嫌，不涉讳限，必其音同义同，乃始讳也。<br />
　　○“二名不遍讳”，注“孔子之母名徵在，言在不称徵，言徵不称在”。<br />
　　○正义曰：“不遍讳”者，谓两字作名，不一一讳之也。孔子言徵不言在，言在不言徵者，案《论语》云“足则吾能徵之矣”。是言徵也；又云“某在斯”，是言在也。案《异义》：“《公羊》说讥二名，谓二字作名，若魏曼多也。《左氏》说二名者，楚公子弃疾弑其君，即位之后，改为熊居，是为二名。许慎谨案：云文武贤臣有散宜生、苏忿生，则《公羊》之说非也，从《左氏》义也。”“逮事王父母”者，逮，及也。“王父母”谓祖父母也，若及事父母，则讳祖也。何以然？孝子闻名心瞿，祖是父之所讳，则子不敢言。既已终不言，若父母已亡，而己言便心瞿忆父母，故讳之也。<br />
　　○“不逮事父母，则不讳王父母”者，孝子若幼少孤，不及识父母，便得言之，故不讳祖父母。庾云：“讳王父母之恩，正应由父。所以连言母者，妇事舅姑，同事父母，且配夫为体，讳敬不殊，故幼无父而识母者，则可以讳王父母也。”<br />
　　○注“此谓”至“讳祖”。正义曰：“適士已上，庙事祖”者，《祭法》云適士二庙，祖之与祢各一庙，其中士下士亦庙事祖，但祖、祢共庙，则《既夕礼》一庙是也。熊氏云：“此適士者，包中下士，对庶人府史亦称適也。”<br />
　　○“大夫之所有公讳”者，今谓人於大夫之所，止得避公家之讳，不得避大夫讳，所以然者，尊君讳也。若兼为大夫讳，则君讳不尊也。不言士之所讳者，士卑，人不为之讳故也。或可大夫所有公讳者，君及大夫讳耳，亦无己之私讳。《玉藻》云：“於大夫所有公讳，无私讳。”但此文上承“君所有私讳”之下，唯云“大夫之所有公讳”，故略之，不云无私讳耳。<br />
　　○“《诗》、《书》不讳”，何胤云：“《诗》、《书》谓教学时也。临文谓礼执文行事时也。”案《论语》云“《诗》、《书》执礼”，是教学惟《诗》、《书》有诵，礼则不诵。惟临文行事，若有所讳，则并失事正，故不讳也。<br />
　　○“庙中不讳”者，谓有事於高祖庙，祝嘏辞说，不为曾祖已下讳也。为尊无二上也，於下则讳上也。若有事於祢，则讳祖已上也。<br />
　　○“夫人之讳，虽质君之前，臣不讳也”者，夫人，君之妻。质，对也。夫人本家所讳，臣虽对君前，而言语不为讳也。臣於夫人之家恩远，故不讳也。<br />
　　○“妇讳不出门”者，门谓妇宫门。妇家之讳，但於妇宫中不言耳。若於宫外，则不讳也。故臣对君不讳也。<br />
　　○注“妇亲远，於宫中言辟之”。陈铿问云：“《杂记》：‘母之讳，宫中讳。妻之讳，不举诸其侧也。’此则与母讳同，何也？”田琼答曰：“《杂记》方分尊卑，故详言之。《曲礼》据‘不出门’，大略言之耳。母讳远，妻讳近，则亦宜言也，但所辟者狭耳。”<br />
　　○“大功小功不讳”者，古者期亲则为讳。陈铿问曰：“亦为父乎？自已亲乎？”田琼答曰：“《杂记》云：‘卒哭而讳。王父母、兄弟、世父、叔父、姑、姊妹，子与父同讳。’父讳齐衰亲也，然则大功小功不讳矣。”熊氏云：“大功亦讳，小功不讳。若小功与父同讳，则亦讳之。知者，《杂记》云：‘王父母、兄弟、世父、叔父、姑、姊妹、子与父同讳。’是父之世叔父及姑姊妹以下，皆为之小功，父为讳，故己从父为之讳。”<br />
　　○“入境而问禁”者，此以下并为敬主人也。竟，界首也。禁谓国中政教所忌。凡至竟界，当先访问主国何所禁也。“入国而问俗”者，<br />
　　○国，城中。城中如今国门内也。俗谓常所行也。入主人之城内，亦先问风俗常行也。<br />
　　○“入门而问讳”者，门，主人之门也。讳，主人祖先君名，宜先知之，欲为避之也。问讳而以门为限者，主人出至大门外迎客，客入门，方应交接，故於门为限也。故注云：“皆为敬主人也。”<br />
　　外事以刚日，顺其出为阳也。出郊为外事。《春秋传》曰：“甲午祠兵”。内事以柔日。顺其居内为阴。凡卜筮日，旬之外曰“远某日”，旬之内曰“近某日”。旬，十日也。<br />
　　○筮，市制反。丧事先远日，吉事先近日。孝子之心。丧事，葬与练祥也。吉事，祭祀冠取之属也。<br />
　　○冠，古乱反。曰：“为日，假尔泰龟有常，假尔泰筮有常。”命龟筮辞。龟筮於吉凶有常，大事卜，小事筮。<br />
　　○假，古雅反，下同。卜筮不过三，求吉不过三。鲁四卜郊，《春秋》讥之。卜筮不相袭。卜不吉则又筮，筮不吉则又卜，是渎龟策也。晋献公卜取骊姬不吉，公曰“筮之”是也。<br />
　　○渎，徒木反。骊，力知反。 <br />
　　[疏]“外事”至“相袭”。<br />
　　○正义曰：此一节明卜筮及用日之法，各依文解之。<br />
　　○“外事以刚日”者，外事，郊外之事也。刚，奇日也。十日有五奇、五偶，甲、丙、戊、庚、壬五奇为刚也。外事刚义，故用刚日也。<br />
　　○注“顺其”至“祠兵”。<br />
　　○正义曰：以出在郊外，故顺用刚日也。《公羊》庄公八年“正月，师次於郎，以俟陈人、蔡人。甲午祠兵”。传云：“祠兵者何？出曰祠兵。”何休云：“礼，兵不徒使，故将出兵，必祠於近郊。”此郑所引，直取甲午证用刚日事耳，其“祠兵”之文，郑所不用。故《异义》“《公羊》说以为甲午祠兵，《左氏》说甲午治兵”，郑驳之云：《公羊》字误也，以治为祠，因为作说。引《周礼》四时田猎、治兵振旅之法，是从《左氏》之说，不用《公羊》也。<br />
　　○“内事以柔日”者，内事，郊内之事也。乙、丁、己、辛、癸五偶为柔也。然则郊天是国外之事，应用刚日，而《郊特牲》云“郊之用辛”，非刚也。又社稷是郊内，应用柔日，而《郊特牲》云祀社“日用甲”，非柔也。所以然者，郊社尊，不敢同外内之义故也。此言外刚内柔，自谓郊社之外，他礼则皆随外内而用之。崔灵恩云：“外事指用兵之事，内事指宗庙之祭者。以郊用辛，社用甲，非顺其居外内刚柔故也。祭社用甲，所以召诰用戊者，召诰是告祭，非常礼也。郊之用辛者，唯夏正郊天及雩大享明堂耳。若圜丘自用冬至日，五时迎气，各用其初朔之日，不皆用辛。”<br />
　　○“凡卜筮日”者，凡先圣王之所以立卜筮者，下云“所以使民信时日，敬鬼神，决嫌疑，定犹与”也。卜筮必用龟蓍者，案刘向云：“蓍之言耆，龟之言久。龟千岁而灵，蓍百年而神，以其长久，故能辩吉凶也。”《说文》云：“蓍，蒿属也。生千岁，三百茎，《易》以为数。天子九尺；诸侯七尺，大夫五尺，士三尺。”陆机《草木疏》云：“似藾萧，青色，科生。”《洪范五行传》曰：“蓍生百年，一本生百茎。”《论衡》云：“七十年生一茎，七百年十茎，神灵之物，故生迟也。”《史记》曰：“满百茎者，其下必有神龟守之，其上常有云气覆之。”《淮南子》云：“上有丛蓍，下有伏龟。卜筮实问於神，龟筮能传神命以告人。故《金縢》告大王、王季、文王云‘尔之许我’，乃卜三龟，一袭吉。是能传神命也。”又郑注《天府》云：“卜筮实问於鬼神，龟筮能出其卦兆之占耳。”案《白虎通》称：“《礼三正记》天子龟一尺二寸，诸侯一尺，大夫八寸，士六寸。龟，阴也，故其数偶。”筮者，案《少牢》“大夫立筮”郑云：“大夫蓍长五尺。”推此而言，天子九尺，诸侯七尺，士三尺。蓍，阳也，故其数奇。所以谓之“卜筮”者，师说云：卜，覆也，以覆审吉凶；筮，决也，以决定其惑。刘氏以为卜，赴也，赴来者之心；筮，问也，问筮者之事。赴、问互言之。案《易 系辞》云：“定天下之吉凶，成天下之亹亹者，莫大乎蓍龟。”又云：“蓍之德圆而神，卦之德方以知，神以知来，知以藏往。”又《说卦》云：“昔者圣人幽赞於神明而生蓍。”据此诸文，蓍龟知灵相似，无长短也。所以僖四年《左传》云，“筮短龟长，不如从长者”，时晋献公卜娶骊姬，不吉，更欲筮之，故太史史苏欲止公之意，讬云筮短龟长耳，实无优劣也。若杜预、郑玄因筮短龟长之言，以为实有长短，故杜预注传云“物生而后有象，象而后有滋，滋而后有数，龟象筮数，故象长数短”是也。象所以长者，以物初生则有象，去初既近，且包罗万形，故为长。数短者，数是终末，去初既远，推寻事数，始能求象，故以为短也。又郑康成注《占人》云：“占人亦占筮，言掌占龟者。筮短龟长，主於长者。”是郑及杜预皆以为龟长筮短。凡卜筮，天子诸侯若大事则卜筮并用，皆先筮后卜，故《筮人》云：“凡国之大事，先筮而后卜。”即事之渐。大事者，则《大卜》云“国大贞，卜立君，卜大封，大祭祀，凡出军旅丧事”，及“龟之八命，一曰征，二曰象，三曰与，四曰谋，五曰果，六曰至，七曰雨，八曰瘳”，此等皆为大事。故郑注《占人》云“将卜八事，皆先以筮筮之”是也。若次事则唯卜不筮也。故《表记》云：“天子无筮。”郑注云：“谓征伐出师若巡守，天子至尊，大事皆用卜也。”是天子出行，唯卜无筮是也。小事无卜唯筮。《筮人》掌九筮之名，一曰筮更，谓迁都邑也。二曰筮咸，咸犹佥也，谓筮众心欢不也。三曰筮式，谓制作法式也。四曰筮日，谓事众，筮其要所当也。五曰筮易，谓民众不说，筮所改易也。六曰筮比，谓与民和比也。七曰筮祠，谓筮牲与日也。八曰筮参，谓筮御与右也。九曰筮环，谓筮可致师不。郑注《占人》“不卜而徒筮者，则用九筮”是也。天子既尔，诸侯亦然，故《春秋》僖二十五年，晋卜纳襄王，得黄帝战於阪泉之兆，又筮之，得大有之睽；哀九年晋卜伐宋，亦卜而后筮：是大事卜筮并用也。但《春秋》乱世，皆先卜后筮，不能如礼。其礼既先筮后卜，《尚书》先云“龟从”者，以尊卑言之，故先言龟也。郑注《周礼》云：“筮凶则止，不卜。”所以《洪范》有“筮逆”、“龟从”者，崔灵恩云：“凡卜筮，天子皆用三代蓍龟，若三筮并凶，则止而不卜。”郑云：“若一吉一凶，虽筮逆犹得卜之也。”则《洪范》所云者是也。其大夫则大事卜，小事筮。大事则葬地及葬日，为事之大则卜，故《杂记》云“大夫卜宅与葬日”是也。其小事用筮，则《少牢》“常祀筮日”是也。士亦大事卜，小事筮，故《士丧礼》“卜葬日”，以丧葬为重，须定吉凶，故用卜也；其寻常吉祭，比葬为轻，故筮日也。葬既卜日得吉，馀事皆吉可知，故唯筮葬地不复用卜也。<br />

                    <br>
                        　　○“旬之外曰远某日”者，案《少牢》大夫礼，今月下旬筮来月上旬，是旬之外日也。主人告筮者云，欲用远某日，故《少牢》云“日用丁巳，筮旬有一日”，吉乃官戒。既云“旬有一日”，是旬外一日。此谓大夫礼。<br />
　　○“旬之内曰近某日”者，案《特牲士礼》云：“不诹日。”注云：“士贱职亵，时至事暇，可以祭，则筮其日。不如少牢大夫，先与有司於庙门诹丁巳之日。”是士於旬初即筮旬内之日，是旬之内日也。主人告筮者云，用近某日。此据大夫士，故有旬内、旬外之日也。若天子诸侯，其有杂祭，或用旬内，或用旬外，其辞皆与此同。案《少牢》、《特牲》，其辞皆云“来日丁亥”，不云“远某日”、“近某日”者，彼文不具也。<br />
　　○“丧事先远日”者，丧事谓葬与二祥，是夺哀之义也。非孝子之所欲，但制不获已，故卜先从远日而起，示不宜急，微伸孝心也。故宣八年《左传》云：“礼，卜葬先远日，辟不怀。”杜云：“怀，思也。”辟不思亲也。此尊卑俱然，虽士亦应今月下旬先卜来月下旬。不吉，卜中旬。不吉，卜上旬。<br />
　　○“吉事先近日”者，吉事，谓祭祀、冠婚之属，故《少牢》云：“若不吉，则及远日，又筮日如初。”是“先近日”也。<br />
　　○“曰为”至“有常”者，曰，命龟筮辞也。卜择吉日，故云“曰为日”。<br />
　　○“假尔泰龟有常，假尔泰筮有常”者，假，因也。尔，汝也。尔谓指蓍龟也。泰，大中之大也。欲褒美此龟筮，故谓为泰龟泰筮也。“有常”者，言汝泰龟泰筮决判吉凶，分明有常也。故云“假尔泰龟”、“泰筮有常”。凡卜筮，大夫以上命龟有三，命筮有二。其一为事命龟，莅卜之官，以主人卜事命卜史，是一也。二，卜史既得所卜之命，更序述莅卜所陈之辞，名曰述命，二也。卜人即席，西而命龟云“假尔泰龟有常”，三也。命筮二者，一为事命筮，则主人以所为之事命筮史，是一也。二则筮史得主人之命，遂述之，为述命，是二也。士则命龟有二，命筮有一。知士命筮有一者，《士丧礼》云：“命筮人，哀子某，为其父筮宅。”“筮人许诺，不述命。”注云：“不述者，士礼略。”是士命筮一也。知士命龟二者，《士丧礼》：“莅卜，命曰：‘哀子某，卜葬其父，无有近悔。’许诺，不述命。”乃云“即席，西面坐，命龟”。既云“不述命”，是士命龟二也。知大夫命筮二者，以士云命筮不述命，则知大夫以上述命也。故《少牢》云：“主人曰：‘孝孙某，来日丁亥，用荐岁事於皇祖伯某。’”又云：“史遂述命，曰：‘假尔泰筮有常，孝孙某，来日丁亥’”云云。是大夫命筮二，但冠即席所命于述命之上也。知大夫命龟三者，以《士丧礼》莅卜为事命龟，又有即席西面命龟，云“不述命”，明大夫有述命，故知大夫命龟三也。<br />
　　○注“大事卜，小事筮”。<br />
　　○正义曰：此大事者，谓小事之中为大事，非《周礼》大贞、大封及八事之等，故得用卜而已。或云“大事卜”者，总兼大贞、大封及八事等，虽卜筮并用，总皆用卜，故云“大事卜”。但大事则先筮后卜，卜筮俱有，若小事筮，徒有筮而无卜也。<br />
　　○“卜筮不过三”者，王肃云：礼以三为成也。上旬、中旬、下旬，三卜筮不吉，则不举也。郑意“不过三”者，谓一卜不吉而凶，又卜，以至於三，三若不吉则止，若筮亦然也。故鲁有四卜之讥。崔灵恩云：“谓不过三用。若大事龟筮并用者，先用茸荃筮，次用茸荃龟，始是一也。三如是乃为三也。若初始之时，三筮三龟皆凶，则止。或逆多从少，或从多逆少，如此者皆至於三也。单卜单筮，其法惟一用而已，不吉则择远日，不至於三也。前以用茸荃之龟筮者，有逆有从，故至三也。此唯用一，故不至三也。”案崔解亦有茸荃龟筮也。<br />
　　○注“鲁四卜郊，《春秋》讥之”。<br />
　　○正义曰：卜郊之事，或三或四或五。襄七年夏四月，“三卜郊，不从，乃免牲”。僖三十一年及襄十一年夏四月，“四卜郊，不从”。成十年夏四月，“五卜郊，不从”。三传之说，参差不同。若《左氏》之说，鲁郊常祀，不须卜可郊与否，俱卜牲与日，唯周之三月为之，不可在四月，虽三卜亦为非礼，故僖三十一年《左传》云：“礼不卜常祀。”是常祀不卜也。襄七年《左传》云：“启蛰而郊，郊而后耕。今既耕而卜郊，宜其不从也。”是用周之三月，不可至四月也。若《公羊》之义，所云卜者，皆为卜日，故僖三十一年《公羊传》云：“三卜，礼也。四卜，非礼也。”又成十七年《公羊传》云：“郊用正月上辛。”何休云：“鲁郊搏卜三正，茸荃之郊，一用夏正。”又定十五年：“礼，三卜之运也。”何休云：“运，转也。已卜春三正，不吉，复转卜夏三月，周五月，得二吉，故五月郊。”如休之意，鲁郊转卜三正，假令春正月卜不吉，又卜殷正，殷正不吉，则用夏正郊天。若此三正之内，有凶不从，则得卜夏三月，但满三吉日，则得为郊。此《公羊》及何休之意也。《穀梁》之说，《春秋》卜者皆卜日也。哀元年《穀梁传》云：“郊自正月至三月，郊之时也。”或以十二月下辛卜正月上辛。卜如不从，则以正月下辛，卜二月上辛。如不从，则以二月下辛卜三月上辛。如不从，则不郊。如是《穀梁》三正正月卜吉，则为四月，五月则不可，与《公羊》之说同，与何休意异休以四月五月卜满三吉，则可郊也。若郑玄意，礼不当卜常祀，与《左氏》同，故郑《箴膏肓》云：“当卜祀日月尔，不当卜可祀与否。”郑又云：“以鲁之郊天，惟用周正建子之月，牲数有灾不吉，改卜后月，故或用周之二月三月，故有启蛰而郊，四月则不可。”故《驳异义》引《明堂》云：“孟春正月，乘大路，祀帝於郊。”又云：“鲁用孟春建子之月，则与天子不同明矣。鲁数失礼，牲数有灾不吉，则改卜后月。”如郑之言，则与《公羊》、《穀梁传》卜三正不同也。此云“鲁四卜郊，《春秋》讥之”，用《公羊》、《穀梁传》三卜正、四卜非正也。是四卜为讥，三卜得正，与《左氏》意违。《左氏》三卜亦非故也。<br />
　　○“卜筮不相袭”者，袭，因也。前卜不吉则止，不得因更筮。若前筮不吉则止，不得因更卜，是“不相袭”也。若相因不止，是渎龟筮，则神不告也。王云：“三筮及三卜不相袭，三者初各专其心也。”<br />
　　○注“卜不”至“是也”。<br />
　　○正义曰：晋献公初卜不吉，故公云“更筮之”，是因袭也。《表记》云：“卜筮不相袭。”郑云：“袭，因也。大事则卜，小事则筮。”然与此注不同者，明袭有二义，故两注各举其一。一则大事小事，各有所施，不得因龟卜小事，因蓍筮大事也。二则筮不吉，不可复卜，卜不吉，不可复筮也。<br />
　　龟为卜，筴为筮。卜筮者，先圣王之所以使民信时日，敬鬼神，畏法令也。所以使民决嫌疑，定犹与也。故曰：“疑而筮之，则弗非也。日而行事，则必践之。”弗非，无非之者。日，所卜筮之吉日也。践读曰善，声之误也。策或为蓍。<br />
　　○与音预，本亦作豫。践，依注音善，王如字，云：“履也。”蓍音尸。 <br />
　　[疏]“龟为”至“践之”。<br />
　　○正义曰：解卜筮所用也。龟处筮后，龟覆於筮。策为筮者，筮在龟前为决也。谓蓍为策者，策以谋筴为义，言用此物以谋於前事也。<br />
　　○“卜筮者，先圣王之所以使民信时日”者，解所以须卜筮之义也。“先圣王”，伏羲以来圣人为天子者。不直云先王，又加圣字者，夫王未必圣，古来非一，圣不必王，孔子是也。明造制卜筮，必须圣位兼并。时者，四时及一日十二时也。日者，甲乙之属。圣王制此卜筮，使民择慎而信时日与吉凶也。<br />
　　○“敬鬼神”者，乃择吉而祭祀，是“敬鬼神”也。“畏法令”者，法，典则也。令，教训也。君行法令，若依卜筮而为之，则民敬而畏之也。<br />
　　○“所以使民决嫌疑”者，事既异，故更云所以有嫌疑，而卜筮决断之也。<br />
　　○“定犹与也”者，《说文》云：“犹，兽名。玃属。”与亦是兽名，象属。此二兽皆进退多疑，人多疑惑者似之，故谓之“犹与”。<br />
　　○“故曰疑而筮之，则弗非也”者，引旧语以结之。卜筮所以定是非也。若有疑而筮之，则人无非之也。不言卜者，从何知也。<br />
　　○“日而行事，则必践之”者，践，善也。言卜得吉而行事，必善也。王云：“卜得可行之日，必履而行之。践，履也。弗非，无非之者也。”<br />
　　君车将驾，则仆执策立於马前。监驾，且为马行。<br />
　　○监，古衔反。为，于伪反。已驾，仆展軨。展軨具视。<br />
　　○軨，历丁反，一音领，卢云：“车辖头靻也。”旧云车阑也。效驾，白已驾。奋衣由右上，取贰绥。奋，振去尘也。贰，副也。<br />
　　○上，时掌反，下“犬马不上”、下注“而上车”同。去，羌吕反。跪乘，未敢立，敬也。<br />
　　○乘，绳证反，下“除乘”、“君不乘奇车”、“乘路马”皆同。执策分辔，驱之五步而立。调试之。<br />
　　○辔，悲位反，四马八辔，故云分。君出就车，则仆并辔授绥，车上仆所主。<br />
　　○并，必政反。左右攘辟。谓群臣陪位侍驾者。攘，却也；或者攘，古让字。<br />
　　○攘，如羊反，却也，又音让。辟音避，徐扶亦反，本或作避字，非也。车驱而驺，至于大门，君抚仆之手，而顾命车右就车，门闾、沟渠必步。车右，勇力之士，备制非常者。君行则陪乘，君式则下步行。<br />
　　○驱，起俱反，徐起遇反。驺，仕救反，又七须反，徐仕遘反。凡仆人之礼，必授人绥。若仆者降等，则受，不然则否。若仆者降等，则抚仆之手，不然则自下拘之。抚，小止之，谦也。自下拘之，由仆手下取之也。仆与己同爵则不受。<br />
　　○拘，古侯反，又音俱。客车不入大门，谦也。妇人不立乘，异於男子。犬马不上於堂。非挚币也。<br />
　　○贽，本亦作挚，音至。 <br />
　　[疏]“君车”至“於堂”。<br />
　　○正义曰：此以下总明乘车顾式仆御谨敬之事，各依文解之。<br />
　　○“君车将驾”者，为君仆御之礼。“君车”，君所乘之车也。“将驾”，谓始欲驾行时也。<br />
　　○“则仆执策立於马前”者，仆即御车者也。古者仆用好人为之，故孔子曰：“吾执御矣。又云“子適卫，冉有仆”。及《周礼》诸仆皆用大夫士也。策，马杖也。别有人牵马驾车，而此仆既知车事，故监驾也。又恐马奔走，故自执马杖，立当马前也。执策是监驾。立马前，恐马行也。<br />
　　○“已驾，仆展軨”者，已驾，驾竟。展，视也。旧解云：“軨，车栏也。”驾竟，仆则从车軨左右四面看视之，上至於栏也。卢氏云：“軨，辖头靻也。”皇氏谓軨是辖头。卢言是也。一则车行由辖，二则栏之。“苓”字不作“车”边为之。郑云：“展軨具视，谓遍视之。”<br />
　　○“效驾”者，效，白也。仆监视驾竟，而入白君，道驾毕，故郑云“白已驾”也。<br />
　　○“奋衣由右上”者，奋，振也。由，从也。从右边上升也。仆入白驾竟，先出就车，於车后自振其衣去尘，从右边升上。必从右者，君位在左，故辟君空位。<br />
　　○“取贰绥”者，二，副也。绥，登车索。绥有二，一是正绥，拟君之升，一是副绥，拟仆右之升。故仆振衣毕，取副二绥而升也。《诗》云：“淑旂绥章。”笺云：“绥，所引登车也。”<br />
　　○“跪乘”者，谓仆先试车时，君既未出，未敢依常而立，所以跪而乘之为敬也。然此是暂试，空左不嫌也。<br />
　　○“执策分辔”者，策，马杖也。辔，御马索也。车有一辕而四马驾之，中央两马夹辕者，名服马，两边名騑马，亦曰骖马。故《诗》云：“两服上骧，两骖雁行。”郑云：“两服，中央夹辕者也。雁行者，言与中服相次序是也。”然每一马有两辔，四马八辔，以骖马内辔系於轼前，其骖马外辔，并夹辕两服马各二辔，六辔在手，分置两手，是各得三辔，故《诗》云“六辔在手”是也。今言“执策分辔”，谓一手执杖，又六辔以三置空手中，以三置杖手中，故云“执策分辔”也。<br />
　　○“驱之”者，分辔既竟，而试驱行之也。<br />
　　○“五步而立”者，仆向跪而驱，令马行之，得五步止，而仆倚立待君出也。何胤云：“跪以见敬，则立调试之也。”<br />
　　○“君出就车”者，谓君始出上车时也。<br />
　　○“则仆并辔授绥”者，君初来欲上，而仆并六辔及策置一手中，所馀一空手取正绥授与君，令登车也。当右手并辔，左手授绥，转身向后，引君上也。<br />
　　○“左右攘辟”者，左右谓侍驾陪位诸臣也。攘，却也。辟，远也。君已上车，车欲进行，故左右侍者悉迁却以辟车，使不妨车行也。<br />
　　○“车驱而驺”者，左右已辟，故驱车而进，则左右从者，疾趋从车行也。<br />
　　○“至於大门”者，君至外门，谓车行至外门时也。<br />
　　○“君抚仆之手”者，抚，按止也。仆手执辔，车行由仆，君欲令驻车，故君抑止仆手也。<br />
　　○“而顾命车右就车”者，顾，回头也。郑笺《诗》云：“回首曰顾也。”车右，勇力之士也。就车，谓君命勇力士，令上车也。车行则有三人，君在左，仆人中央，勇士在右也。初在门内，未顾勇士，勇士故从趍在车后。今车行既至大门，方出履险阻，恐有非常，故回头命车右上车也。<br />

                    <br>
                        　　○“门闾、沟渠必步”者，是车右勇士之礼也。门闾，谓凡所过门闾处也。沟，广深四尺者，渠亦沟也。步谓下车也。勇士虽即上车，车若至门闾、沟渠，而勇士必下车。所以然者，一则君子不诬十室，过门闾必式，君式则臣当下也。二则沟渠是险阻，恐有倾覆，故勇士亦须下扶持之也。而仆不下者，车行由仆，仆下则车无御，故不下也。“凡仆人之礼，必授人绥”者，“凡仆人”，谓为一切仆，非但为君仆时也。车上既仆为主，故为人仆，必授绥与所升之人也。<br />
　　○“若仆者降等，则受”者，谓士与大夫，大夫与卿御也。若御者卑降，则主人不须谦，故受取绥也。“不然则否”者，“不然”谓仆者敌体，虽御，其主人宜谦不受其绥也。<br />
　　○“若仆者降等，则抚仆之手”者，仆者虽卑，而受其绥不谦，犹当抚止仆手，若不听自授，然后乃受也。<br />
　　○“不然则自下而拘之”者，“不然”，不降等者，既敌不受，而仆者必授，则主人当却手从仆手下自拘取之。<br />
　　○注“抚小”至“不受”。<br />
　　○正义曰：由，从也。此时主人初欲上，而仆在车上，转身向主人以授绥，主人不就仆手外取之，而以手从仆手下进，拘取仆手里上边，示不用仆授也。仆与已同爵则不受，谓不降等者。<br />
　　○“客车不入大门”者，案《公食大夫礼》云：“宾之乘车在大门外西方。”注云：“宾车不入门，广敬也。”与此同。《觐礼》云：“偏驾不入王门。”谓同姓金路，异姓象路之等，舍之於宾馆，谓不得入王门。又云“墨车龙旂以朝”，墨车得入大门，但不得入庙门耳。<br />
　　○“妇人不立乘”者，立，倚也。妇人质弱不倚乘，异男子也。男子倚乘，妇人坐乘，所以异也。<br />
　　○“犬马不上於堂”者，宾主相见之礼也。犬马将为礼而贱，不牵上堂也。犬则执绁，马则执勒，以呈之耳，非贽币故也。贽谓羔雁锦玉之属，乃上堂也。犬马用充庭实而已，非物聘之贽币，故不上堂也。<br />
　　故君子式黄发，敬老也。发句言“故”，明此众篇杂辞也。下卿位，尊贤也。卿位，卿之朝位也。君出过之而上车，入未至而下车。<br />
　　○朝，直遥反，下同。入国不驰，爱人也。驰，善蔺人也。<br />
　　○蔺，力刃反。入里必式。不诬十室。君命召，虽贱人，大夫士必自御之。御当为讶。讶，迎也。君虽使贱人来，必自出迎之，尊君命也。《春秋传》曰，跛者御跛者，眇者御眇者，皆讶也，世人乱之。御，依注音讶，五嫁反。跛，波我反。眇，名小反。介者不拜，为其拜而蓌拜。蓌则失容节，蓌犹诈也。<br />
　　○为其，于伪反，下注“为惑”、“为掩”同。蓌，子卧反，又侧嫁反，挫也，沈租稼反，又子猥反，虑本作蹲。祥车旷左。空神位也。祥车，葬之乘车。乘君之乘车，不敢旷左，左必式。君存，恶空其位。<br />
　　○恶，乌路反。仆御妇人则进左手，后右手。远嫌。<br />
　　○远，于万反。<br />
　　○御国君则进右手，后左手而俯。敬也。国君不乘奇车。出入必正也。奇车，猎衣之属。<br />
　　○奇车，居宜反，奇邪不正之车，何云：“不如法之车。”车上不广咳，为若自矜。广犹弘也。<br />
　　○咳，开代反。不妄指。为惑众。立视五巂，立，平视也。巂犹规也，谓轮转之度。巂或为。<br />
　　○巂，本又作隽，惠圭反，车轮转一周为巂，一周丈九尺八寸也。，本又作蕊。如捶反，徐而愧反。式视马尾，小俯。顾不过毂。为掩在后。国中以策彗血阝勿驱，尘不出轨。入国不驰，彗，竹帚。血阝勿，搔摩也。<br />
　　○彗音遂，徐虽醉反，又囚岁反。血阝，苏役反，注同。勿音没，注同。驱如字，又羌遇反。搔，素刀反。摩，莫何反。国君下齐牛，式宗庙。大夫士下公门，式路马。乘路马，必朝服。载鞭策，不敢授绥，左必式。步路马，必中道。以足蹙路马刍有诛，齿路马有诛。皆广敬也。路马，君之马。载鞭策，不敢执也。齿，欲年也。诛，罚也。<br />
　　○齐，侧皆反。鞭，必绵反。蹙，本又作蹴，徐采六反，又子六反。刍，初俱反。 <br />
　　[疏]“故君”至“有诛”。<br />
　　○正义曰“此以下明杂敬礼也。君子谓人君也。黄发，太老人也。人初老则发白，太老则发黄，发黄弥老，宜敬之，故人君见而式敬也。人君尚尔，则大夫士可知也。若与咀墁行，君式则臣下。若异行，则式而己。《诗》云：“黄发儿齿。”皆谓老人也。<br />
　　○注“发句言故，明此众篇杂辞也”。<br />
　　○正义曰：谓他篇上旧礼杂辞，连上至下，所以有故，今作《曲礼记》者，引此他篇杂辞而来，为此篇发首有“故”也。<br />
　　○“下卿位”者，卿位，路门之内，门东北面位，故《论语 乡党》云：“入公门。”又云：“过位，色勃如也。”注：“过位谓入门右北面君揖之位。”故《燕礼》、《大射》卿大夫门右，北面，公降阼阶，南向，尔卿是也。今谓寻常出入，故出则过卿位而上车，入则未到卿位而下车。若迎宾客，则案《乐师》注云：“登车於大寝西阶之前，反降於阼阶之前。”或可“下卿位”是诸侯礼，《乐师》据天子礼。<br />
　　○“入国不驰”者，国中人多，若驰车则害人，故不驰。注云：“爱人也。驰，善蔺人也。”善犹好也。蔺，雷剌也。若车驰则好行剌人也。何胤云：“蔺，躐也。”<br />
　　○“入里必式”者，二十五家为里，里巷首有门，十室不诬，故入里则必式而礼之为敬也。里必式，则门闾亦式，故门闾必步，不诬十室也。《论语》云：“十室之邑，必有忠信如丘者焉。”是“不诬十室”也。<br />
　　○“君命召”者，谓有君命呼召臣也。<br />
　　○“虽贱人”者，君之使者，假令是贱人为之来。<br />
　　○“大夫士必自御之”者，御，迎也。使者虽贱，而君命可尊，故虽大夫士贵，亦自出迎之也。<br />
　　○注“御当”至“乱之”。<br />
　　○正义曰：郑引《春秋》证御者迓也。成二年，“季孙行父、臧孙许会晋郤克、卫孙良夫、曹公子首，及齐侯战于鞍。”《公羊传》云：“前此者，晋郤克与臧孙许同时而聘於齐。萧同侄子者，齐君之母也。窥客或跛或眇，於是使跛者迓跛者，眇者迓眇者。二大夫归，相与率师为鞍之战。”《穀梁传》云：“曹公子手偻，同时聘齐。齐顷公使跛者御跛者，眇者御眇者，秃者，御秃者，偻者御偻者。齐顷公母萧同侄子处台上而笑之也。”郑言彼既以为讶，此御故宜是讶，而世人乱之，读云“御”耳。<br />
　　○“介者不拜”者，介，甲铠也。著铠者不为式敬，故宜无所拜之也。“为其拜而蓌拜”者，解所以不拜。蓌，挫也。戎容暨暨，著甲而屈拜，则坐损其戎威之容也。一云蓌，诈也。言著铠而拜，形仪不足，似诈也。虚作矫蓌，则失容节，是蓌犹诈也。<br />
　　○“祥车旷左”者，此以下又明仆御之礼。祥犹吉也，吉车为平生时所乘也。死葬时因为魂车，鬼神尚吉，故葬魂乘吉车也。旷，空也。车上贵左，故仆在右，空左以拟神也。<br />
　　○注“空神”至“乘车”。<br />
　　○知“葬之乘车”者，以其大小二祥，生人所乘之车，无空左之法，言空左，唯据葬时魂车，故知也。<br />
　　○“乘君之乘车，不敢旷左”者，乘车，谓君之次路也。王者五路，玉、象、木、金、革各一路。王自乘一，所馀四路，皆从行。臣若乘此车，不敢空左。故《典路》云：“凡会同、军旅、吊于四方，以路从。”郑云：“王出，於事无常。王乘一路，典路以其馀路从行，亦以华国。”又《戎右职》云：“会同充革车。”郑云：“会同，王虽乘金路，犹以革路行。充之者，谓居左也。《曲礼》曰：‘乘君之乘车，不敢旷左。’”若旷左则似祥车，近於凶时，故乘者自居左也。<br />
　　○“左必式”者，虽处左而不敢自安，故恒冯式。云“乘车”，则君皆在左。若兵、戎、革、路，则君在中央，御者居左。故成二年韩厥代御居中，杜云：“自非元帅，御者皆在中，将在左。”以此而言，则元帅及君宜在中也。又《诗》云：“左旋右抽。”郑笺云：“左，左人，谓御者。右，车右也。中军谓将也。兵车之法，将居鼓下，故御者在左。“君存，恶空其位也。《太仆》云：“王出入，则自左驭而前驱。”注云：“前驱，如今道引也。道而居左自驭，不参乘，辟王也，亦有车右焉。<br />
　　○“仆御妇人则进左手”者，仆在中央，妇人在左，仆御之时，进左手持辔，所以尔者，形微相背也。<br />
　　○“后右手”者，若进右手，则近相向，相向则生嫌，故后右手，远嫌也。<br />
　　○“御国君则进右手，后左手”者，礼以相向为敬，故进右手。非男女，无所嫌也。“而俯”者，既御不得恒式，故但俯俛而为敬也，并两御也。<br />
　　○“国君不乘奇车”者，国君出入宜正，不可乘奇邪不正之车。卢氏云：“不如御者之车也”。<br />
　　○注“出入”至“之属”。<br />
　　○正义曰：《隐义》曰：“猎车之形，今之钩车是也。衣车如鳖而长也。汉桓帝之时，禁臣下乘之。”<br />
　　○“车上不广咳”者，广，弘大也。咳，声咳也。车已高，若在上而声大咳，似自骄矜，又惊众也。<br />
　　○“不妄指”者，妄，虚也。在车上高，若无事，忽虚以手指麾於四方，并为惑众也。<br />
　　○“立视五巂”，车上依礼。巂，规也。车轮一周为一规。乘车之轮，高六尺六寸，径一围三，三六十八得一丈八尺，又六寸为一尺八寸，总一规为一丈九尺八寸。三规为九十九尺，六尺为步，总为十六步半，在车上所视，则前十六步半地。<br />
　　○注“巂犹规也”。<br />
　　○正义曰：知巂为规者，以巂、规声相近，故为规。规是圆，故读从规。言“或为”，他本《礼记》有作字者。<br />
　　○“式视马尾”者，马引车，其尾近在车栏前，故车上冯式下头时，不得远瞩，而令瞻视马尾。<br />
　　○“顾不过毂”者，车毂也。若转头不得过毂，过毂则掩后人私也。《论语》云“车中不内顾”是也。<br />
　　○“国中以策彗血阝勿驱”者，前云“入国不驰”，此为不驰，故为迟行法也。策，马杖。慧，竹帚也。<br />
　　○注“血阝勿，搔摩也”。入国不驰，故不用鞭策，但取竹帚带叶者为杖，形如扫帚，故云策彗。云“血阝勿”者，以策微近马体，不欲令疾也，但仆搔摩之时，其形状血阝勿然。<br />
　　○“尘不出轨”者，轨，车辙也。车行迟，故尘埃不起，不飞扬出辙外也。<br />
　　○“国君下齐牛，式宗庙“者，案《齐右职》云：“凡有牲事，则前马。”注云“王见牲，则拱而式”。又引《曲礼》曰：“国君下宗朝，式齐牛。”郑注《周官》与此文异者，熊氏云：“此文误，当以《周礼》注为正。宜云‘下宗朝，式齐牛’。”<br />
　　○“大夫士下公门，式路马”者，公门谓君之门也。路马，君之马也。敬君，至门下车，重君物，故见君马而式之也。马比门轻，故有下、式之异。<br />
　　○“乘路马必朝服”者，谓臣行仪习礼独行时也。路马，君之车马，臣虽得乘之，犹不可慢，故必朝服而自御乘之也。<br />
　　○“载鞭策”者，又不敢执杖杖马，故但载杖以行也。<br />
　　○“不敢授绥”者，君在则仆人授绥。今习仪者，身既居左，自驭而乘，虽有车右，而不敢授绥与已也。<br />
　　○“左必式”者，既不空左，故亦居左，式而敬之，此言“不敢授绥”，与前“不敢旷左”文互也。<br />
　　○“步路马，必中道”者，此谓单牵君马行时。步，独行也。若牵行君之马，必在中道正路，为敬也。<br />
　　○“以足蹙路马刍有诛”。<br />
　　○刍，食马草也。诛，罚也。此草拟为供马所食，若以足蹴踏之者，则有责罚也。<br />
　　○“齿路马有诛”者，齿，年也。若论量君马岁数，亦为不敬，亦被责罚，皆广敬也。 <br />
<br />
  <br />
　 <br />
卷四 曲礼下第二 <br />
<br />
　卷四 曲礼下第二 　 <br />
　　[疏]正义曰：案郑《目录》云：“义与前篇同，简策重多，分为上下。”<br />
　　凡奉者当心，提者当带。高下之节。<br />
　　○奉，本亦作捧，同，芳勇反。提，徒兮反。 <br />
　　[疏]“凡奉”至“当带”。<br />
　　○正义曰：此一节论臣所奉持及俛仰裼袭之节，各依文解之。<br />
　　○“凡奉者当心，提者当带”，物有宜奉持之者，有宜提挈之者，各因其宜。奉之者，谓仰手当心，奉持其物。提之者，谓屈臂当带，而提挈其物。带有二处，朝服之属，其带则高於心，深衣之类，其带则下於胁。何以知然？《玉藻》说大带云：“三分带下，绅居二焉。”绅长三尺，而居带之下三分之二，则带之下去地四尺五寸矣。人长八尺为限，若带下四尺五寸，则带上所馀正三尺五寸，故知朝服等带则高也。而《深衣》云：“带下母厌髀，上母厌胁，当无骨者。”故知深衣之带则下也。今云“提者当带”，谓深衣之带。且古人恒著深衣，此明平常提奉，故益可知也。<br />
　　执天子之器则上衡，谓高於心，弥敬也。此衡谓与心平。<br />
　　○上，时掌反。国君则平衡，大夫则绥之，士则提之。绥读曰妥，妥之，谓下於心。<br />
　　○绥，依注音妥，汤果反，又他回反。 <br />
　　[疏]“执天”至“提之”。<br />
　　○正义曰：向明常法，此以下明臣各为其君上提奉之礼也。执，持也。上犹高也。衡，平也。平谓人之拱手正当心平，故谓心为衡。天子至尊，器不宜下，故臣为擎奉皆高於心，弥敬也。此衡谓与心平也。凡言衡有二处，若大夫衡视，则面为衡；此为天子执器，则上衡，谓高心也。既有二处不同，故郑云此衡与心平，明他衡者不与心平也。<br />

                    <br>
                        　　○“国君则平衡”者，国君，诸侯也。降於天子，故其臣为奉持器与心齐平也。<br />
　　○“大夫则绥之”者，绥，下也。又降於诸侯，故其臣为奉器下於心也。<br />
　　○“士则提之”者，上云大夫绥之，已下於心，今为士提之，又在绥之下，即上“提者当带”。然凡常提物，尚得当带，今为士提物，更在带下者，士臣为士，卑远於君，故厌降在下。故《礼》云“大夫之臣，不稽首，以辟君”其义同也。<br />
　　凡执主器，执轻如不克重慎之也。主，君也。克，胜也。<br />
　　○胜音升。 <br />
　　[疏]“凡执”至“不克”。<br />
　　○正义曰：向明持奉高下之节，此辨持奉之容仪也。主亦君也。礼，大夫称主，今此言“主”，上通天子诸侯，下含大夫为君者，故并曰“主”，士则不然。克，胜也。尊者之器，不论轻重，其臣执之，唯宜重慎，器虽轻小，而执之恒如实重，如不胜之容也。故《论语》云：“孔子执圭，鞠躬如也，如不胜。”《聘礼》曰：“上介执玉如重。”是也。<br />
　　执主器，操币、圭璧，则尚左手。行不举足，车轮曳踵。重慎也。尚左手，尊左也。车轮，谓行不绝也。<br />
　　○操，七刀反。曳，以制反。踵，支勇反。 <br />
　　[疏]“执主”至“曳踵”。<br />
　　○正义曰：又明提奉用手足之仪也。圭璧，瑞玉也。尚，上也。谓执持君器及币玉也。若擎奉此物，则右手在下，左手在上。左尊，故云“尚左手”。<br />
　　○“行不举足，车轮曳踵”者，曳，拽也。踵，脚后也。若执器行时，则不得举足，但起前拽后，使踵如车轮曳地而行，故云“车轮曳踵”。<br />
　　立则磬折垂佩。主佩倚则臣佩垂，主佩垂则臣佩委。君臣俛仰之节。倚，谓附於身。小俛则垂，大俛则委於地。<br />
　　○折，之列反，一音逝。佩，步内反，本或作珮，非。倚，范於绮反，徐其绮反。执玉，其有藉者则裼，无藉者则袭。藉，藻也。裼，袭，文质相变耳。有藻为文，裼见美亦文。无藻为质，袭充美亦质。圭璋特而袭，璧琮加束帛而裼，亦是也。<br />
　　○藉，在夜反，下同。裼，星历反。藻音早，本又作缫。琮，才冬反。 <br />
　　[疏]“立则”至“则袭”。<br />
　　○正义曰：向明奉持及手足之仪，此明授受时礼也。立，倚也。佩谓玉佩也，带佩於两边。臣则身宜偻折，如磬之背，故云“磬折”也。身既偻折，则所著之佩从两边，出县垂於前也。<br />
　　○“主佩倚”者，主谓君也。倚犹附也。君宜直立，则佩直附倚身，而县垂不出前。<br />
　　○“则臣佩垂”者，君若直立，佩倚於身，则臣宜曲折，曲折则佩不得倚身，故县垂於前也。<br />
　　○“主佩垂，则臣佩委”者，主，君也。言君若重慎折身而佩垂，则臣弥曲，故佩历委於地。然臣不发初太曲，必待君偻而后方曲者，亦授立不跪之义也。<br />
　　○“执玉，其有藉者则裼，无藉者则袭”。<br />
　　○凡执玉之时，必有其藻，以承於玉。若尽饰见美之时，必垂藻於两端，令垂向於下，谓之“有藉”。当时所执之人，则去体上外服，以见在内裼衣，故云“有藉者则裼”也。其事质充美之时，承玉之藻，不使下垂，屈而在手，谓之“无藉”。当时所执之人，则掩其上服，袭盖裼衣，谓之“无藉者则袭”。此谓执玉之人，朝聘行礼，或有裼时，或有袭时。<br />
　　○注“圭璋”至“是也”。<br />
　　○正义曰：郑云此者，以经云裼袭者，人之裼袭，欲明玉亦有裼袭。云“圭璋特而袭”者，上公享王圭以马，享后璋以皮，皮马既不上於堂，其上唯特有圭璋。圭璋既是宝物，不可露见，必以物覆袭之，故云“圭璋特而袭”也。云“璧琮加束帛而裼”者，谓侯伯子男享天子璧以帛，享后琮以锦，既有帛锦承玉，上唯用轻细之物蒙覆以裼之，故云“璧琮加束帛而裼”也。云“亦是”者，非但人有裼袭，其玉亦有裼袭之义，此皇氏之说。熊氏以为上明宾、介二人为裼袭。“圭璋特”以下又明宾、主各自为裼袭，谓朝时用圭璋特，宾、主俱袭行，享时用璧琮加束帛，宾、主俱裼，亦是也。凡执玉，“天子执冒四寸，以朝诸侯”。注云：“德能覆盖天下，四寸者方，以尊接卑，以小为贵。又孔安国注《顾命》云，“方四寸，邪刻之”，用之以冒诸侯之圭，以为瑞信。子男执璧，盖亦刻验覆之，但无以言焉。又执镇圭以朝日及祭天地宗庙，知者，《典瑞》云，王执镇圭以朝日；又《郑志》云“祭天地宗庙亦执之，”是朝日既执镇圭，则夕月亦当然也。《大宗伯》云：“王执镇圭。”注：“以四镇之山为瑑饰，圭长尺有二寸，故《玉人》云‘镇圭尺有二寸，天子守之’”是也。其五等诸侯，《大宗伯》又云“公执桓圭”，注云：“双植谓之桓。桓，宫室之象，所以安其上也。圭长九寸。”故《玉人》云“命圭九寸，公守之”是也。《宗伯》又云：“侯执信圭，伯执躬圭。”注云：“盖皆象以人形为瑑饰，文有粗缛耳，欲其慎行以保身。圭皆长七寸。”故《玉人》云：“命圭七寸，谓之信圭，侯守之。命圭七寸，谓之躬圭，伯守之。”江南儒者解云，直者为信，其文缛细；曲者为躬，其文粗略。义或然也。《宗伯》又云：“子执穀璧，男执蒲璧。”注云：“穀所以养人，蒲为席所以安人。不执圭者，未成国也。”盖瑑以为穀稼及蒲苇之文，盖皆径五寸。故《大行人》云，子执穀璧，男执蒲璧，五寸是也。凡圭广三寸，厚半寸，剡上左右各寸半，知者，是《聘礼记》文。其璧则内有孔，外有玉，其孔谓之好，故《尔雅 释器》云：“肉倍好谓之璧，好倍肉谓之瑗，肉好若一谓之环。”此谓诸侯所执圭璧，皆朝於王及相朝所用也。故《典瑞》前既陈玉，则云“朝、觐、宗、遇、会、同於王，诸侯相见亦如之”是也。其公侯伯朝后皆用璋，知者，以《聘礼》聘君用圭，聘夫人以璋，则知於天子及后亦然也。其子男既朝王用璧，朝后宜用琮，以璧、琮相对故也。郑注《小行人》云，其上公及二王之后，享天子圭以马，享后璋以皮，其侯伯子男享天子璧以帛，享后琮以锦，其玉小大，各如其命数。知者，《玉人》云“璧琮九寸，诸侯以享天子”是也。其诸侯相朝所执之玉，与朝天子同。其享玉皆以璧享君，以琮享夫人。知者，《聘礼》璧以享君，琮以享夫人，明相朝礼亦当然。子男相享则降用琥以绣，璜以黼。故郑注《小行人》云：“其於诸侯亦用璧琮耳。子男於诸侯则享用琥璜，下其瑞是也。”其诸侯之臣聘天子及聘诸侯，其聘玉及享玉，降其君瑞一等，故《玉人》云“瑑圭璋八寸，璧琮八寸，以覜聘”是也。其藉玉之藻，郑注《觐礼》云：“缫所以藉玉，以韦衣木，广袤各如其玉之大小。”天子则以五采画之，诸侯则三采，子男二采，其卿大夫亦二采。故《典瑞》云，王五采五就，公侯伯三采三就，子男二采二就。又云“瑑圭、璋、璧、琮，缫皆二采一就”是也。熊氏云：“五采五就者，采别二行为一就，故五就也。三采三就者，亦采别二行为一就，故三就也。二采二就者，亦采别二行为一就，故再就也。二采一就者，以卿大夫卑。二采，采则别唯一行共为一就。”知然者，《杂记》及《聘礼记》三采六等，则知天子诸侯采别为二等也。此是周法，其殷以上，则《礼说 含文嘉》云：“天子、三公、诸侯，皆以三帛以荐玉。”宋均注云：“其殷礼三帛谓朱白仓，象三正。其五帝之礼，荐玉用一色之帛。”故郑注《虞书》“三帛”，“高阳氏之后用赤缯，高辛氏之后用黑缯，其馀用白缯”。“其馀”谓尧舜之诸侯。既以采色画韦衣於板上，前后垂之，又有五采组绳以为系，其组上以玄为天，下以黄为地，长尺，无事则以系玉，有事则垂为饰。故《聘礼记》“皆玄纁，系长尺，绚组”，注云“采成文曰绚系，无事则以系玉，因以为饰，皆用五采组。上以玄，下以绛为地”是也。其裼袭之义者，藻藉有二种，一者以韦衣木画之也，二者绚组垂之。若板之藻藉，则当有，今言无者，据垂之也。其垂藻之时则须裼，屈藻之时则须袭。案《聘礼》宾至主人庙门之外，“贾人东面坐，启椟，取圭垂缫，不起而授上介”。注云：“不言裼袭者，贱不裼。”以贾贱，故不言裼，明贵者垂藻当裼也。又云：“上介不袭，执圭屈缫授宾。”注：“上介不袭者，以盛礼不在於己。”明屈藻合袭也。又云：“宾袭，执圭。”又云：“公袭，受玉。”於时圭皆屈藻，故宾与公执玉皆袭。是屈藻之时皆袭，则所谓“无藉者袭”是也。《聘礼》又云：“宾出，公授宰玉，裼降立。”是授玉之后乃裼也。又云：“宾裼，奉束帛加璧享。”是有藉者裼。凡朝之与聘，宾与主，君行礼皆屈而袭，至于行享之时皆裼也。知者，以《聘礼》行聘则袭，受享则裼。凡享时其玉皆无藉藻，故崔灵恩云：“初享圭璋特，故有藻，其馀则束帛加璧。既有束帛，不须藻。”凡诸侯朝天子，皆行三享之礼，故《大行人》云公侯伯子男，并云：“庙中将币，三享。”《觐礼》云“四享”者，郑注云：“四当为三，初享或用虎豹之皮，其次享三牲、鱼腊、龟、金、丹、漆，唯国所有，分为三享，皆以璧帛致之。”若其臣出聘，唯行一享，故《聘礼》致夫人聘享唯一享也。裼所以异於袭者，凡衣近体有袍襗之属，其外有裘，夏月则衣葛，其上有裼衣，裼衣上有袭衣，袭衣之上有常著之服，则皮弁之属也。掩而不开则谓之为袭。若开此皮弁及中衣，左袒出其裼衣，谓之为裼。故郑注《聘礼》云：“裼者，左袒也。”一玉之上，若垂藻之时，其人则裼，屈藻之时，其人则袭，则裼袭不相因。《表记》云“裼袭不相因”者，彼谓各执其物，执龟玉者则袭，受享者则裼，与此同也。<br />
　　国君不名卿老世妇，大夫不名世臣侄娣，士不名家相长妾。虽贵，於其国家犹有所尊也。卿老，上卿也。世臣，父时老臣。<br />
　　○侄，大节反，《字林》丈一反。娣，六计反。相，息亮反。长，丁丈反，下注“长老”同 <br />
　　[疏]“国君”至“长妾”。<br />
　　○正义曰：此一节总明称谓之事，各依文解之。<br />
　　○“国君不名卿老世妇”者，人君虽有国家之贵，犹宜有所敬，不得呼其名者也。“卿老”谓上卿，上卿贵，故曰“卿老”。“世妇”者，谓两媵也，次於夫人，而贵於诸妾也。言诸侯虽贵，不得呼其名也。<br />
　　○“大夫不名世臣侄娣”者，世臣，父在时老臣也。侄是妻之兄女，娣是妻之妹，从妻来为妾也。大夫不得呼世臣及贵妾名也。然《王制》云：“大夫不世爵。”此有世臣者，子贤，谓袭父爵者也。<br />
　　○“士不名家相长妾”者，家相谓助知家事者也。长妾，妾之有子者也。士不得呼此二等人名也。不名长妾者，熊氏云：“士有一妻二妾，言长妾者，当谓娣也。故郑注《昏礼》云：‘娣尊侄卑。’”义或然也。<br />
　　君大夫之子不敢自称曰“余小子”。辟天子之子未除丧之名。君大夫，天子大夫有土地者。<br />
　　○辟音避，本又作避，下同。大夫士之子不敢自称曰“嗣子某”。亦辟其君之子未除丧之名。不敢与世子同名。辟僣傚也，其先之生，则亦不改。世或为大。<br />
　　○僣，作念反。傚，胡孝反。 <br />
　　[疏]“君大”至“同名”。<br />
　　○：此以下明孝子在丧，摈者接对宾客之辞也。君大夫，谓天子大夫有地者，大夫有地者则亦称曰君，故云“君大夫”也。天子未除丧，自称曰“余小子”。今大夫有地，虽同曰君，而其子在丧，不敢同天子称余小子也。<br />
　　○“大夫士之子不敢自称曰嗣子某”者，此诸侯称大夫士之子也。诸侯在丧之嗣子某，臣之子避之也。<br />
　　○“不敢与世子同名”者，世子谓诸侯之適子也。诸侯之臣为其子作名，不得与君適子名同也。《白虎通》云：“生在称世子何？系於君也。”<br />
　　○注“辟僣”至“为大”。<br />
　　○正义曰：若名子与君世子同，则嫌其名自比拟於君，故云“避僣傚也”。世子贵不得同，则与庶子同不嫌。又若其子生在君之世子前，已为名，而君来同之，此是君来同己，不须易也。故《穀梁 昭七年传》云：“何为君臣同名？君子不夺人亲之所名，重其所由来也。”是臣先名，君后名，同之，臣不改也。又案《杂记》云：“与君之讳同则称字。”若先生与世子同名，亦当然也。诸侯之子不可同天子之子，故宜不也。《异义》：“《公羊》说臣子先死，君父犹名之。孔子云‘鲤也死’，是已死而称名。《左氏》说既没，称字而不名，桓二年宋督弑其君与夷及其大夫孔父，先君死，故称其字。《穀梁》同《左氏》说。许慎谨案：同《左氏》、《穀梁》说，以为《论语》称‘鲤也死’，时实未死，假言死耳。”郑康成亦同《左氏》、《穀梁》之义，以《论语》云“鲤也死，有棺而无椁”是实死未葬已前也。故郑驳许慎云：“设言死，凡人於恩犹不然，况贤圣乎？然鲤也死，未满五十。鲤死称伯鱼者，案《冠礼》二十已称伯某甫，未必要五十也。但五十直称伯耳。”焦氏问：“案《春秋》君在称世子，君薨称子某既葬称子，无言嗣子某者也，又大夫之子当何称？”张逸答曰：“此避子某耳，大夫之子称未闻。案称嗣子某，或殷礼也。”<br />
　　君使士射，不能，则辞以疾。言曰：“某有负薪之忧。”射者所以观德，唯有疾，可以辞也。使士射，谓以备耦也。忧或为疾。<br />
　　○使音史。射，市夜反。则辞以疾，如字；本又作“有疾”、“为疾”，如字；本又作疚，音救。 <br />

                    <br>
                        　　[疏]“君使”至“之忧”。正义曰：射法，每两人相对，以决胜负，名之曰耦。耦，贵贱必对，故卿与卿耦，大夫与大夫耦，或奇馀不足，则使士备耦。案《大射》君与宾耦，卿大夫自相耦，又有士御於大夫。又司射誓耦，“卑者与尊者为耦，不异侯”，是言士得备预为耦，故此有“使士射”之礼也。<br />
　　○“不能，则辞以疾”者，士若不能，不得云不能，但当自称有疾也。所以然者，夫射以表德，士既升朝，必宜有德；若不能，则是素餐之辱，兼辱君不知人，误用己也。<br />
　　○“言曰：某有负薪之忧”者，此称疾之辞也。某，士名也。负，檐也。薪，樵也，大樵曰薪。《诗》云：“析薪如之何？匪斧不克。”是大故用斧也。忧，劳也。言已有檐樵之馀劳，不堪射也。不直云“疾”而云“负薪”者，若直云“疾”，则似傲慢，故陈疾之所由，明非假也。然士禄代耕，且后问庶人子云能负薪，而今云士负薪者，亦谦辞也。兼言昔未为士时经檐樵，今犹发动昔日之劳也。《白虎通》云：“天子病曰不豫，言不复豫政也。诸侯曰负子。子，民也，言忧民不复子之也。”桓十六年“卫侯朔出奔齐”，《公羊》云有疾曰“负兹”。诸侯之疾，所以名不同者，盖“子”、“兹”声相近，其字相乱，未知孰是。《音义隐》云：“天子曰不豫，诸侯曰不兹，大夫曰犬马，士曰负薪。”<br />
　　○注“使士射，谓以备耦也。忧或为疾”。<br />
　　○正义曰：知非士自射，而云“备耦者”，熊氏云：“若其自射，不须云使，又不应辞，以其言使言辞，故云备耦。”<br />
　　侍於君子，不顾望而对，非礼也。礼尚谦也。不顾望，若子路帅尔而对。 <br />
　　[疏]“侍於”至“礼也”。<br />
　　○正义曰：谓多人侍而君子有问，若指问一人，则一人直对。若问多人，则侍者当先顾望坐中，或有胜已者宜前，而己不得率尔先对，先对非礼也。<br />
　　○注“礼尚”至“而对”。<br />
　　○正义曰：此证问多人而不顾望对者。《论语》云，子路、曾晳、冉有、公西华侍於孔子，孔子问四人：“各言其志。”而子路率尔先对云：“原治千乘之国。”而孔子哂之云：“为国以礼，其言不让，是故哂之。”<br />
　　君子行礼，不求变俗。求犹务也。不务变其故俗，重本也。谓去先祖之国，居他国。祭祀之礼，居丧之服，哭泣之位，皆如其国之故，谨修其法而审行之。其法，谓其先祖之制度，若夏、殷。 <br />
　　[疏]“君子”至“行之”。<br />
　　○正义曰：此一节论臣去本国行礼之事，各依文解之。<br />
　　○“君子行礼”者，谓去先祖之国，居他国者也。求犹务也。俗者，本国礼法所行也。明虽居他国，犹宜重本，行故国法，不务变之从新也。如杞、宋之臣入於齐、鲁，齐、鲁之臣入於杞、宋，各宜行已本国礼法也。此云不变俗，谓大夫出在他国，不变己本国之俗。案郑答赵商，以为卫武公居殷墟，故用殷礼，即引此云：“君子行礼，不求变俗。”如郑之意，不变所往之国旧时风俗，与此不同者，熊氏云：“若人臣出居他国，亦不忘本，故云不变本国风俗，人君务在化民，因其旧俗，往之新国，不须改也。”然则“不求变俗”，其文虽一，但人君、人臣两义不同。熊氏云：“必知人君不易旧俗者。《王制》云：‘修其教，不易其俗。’又《左传》定四年，封鲁公，因商奄之人，封康叔於殷虚，启以商政，封唐叔於夏虚，启以夏政。皆因其旧俗也。”案有列於朝，有诏於国，三代之内，丧服为旧。“君齐衰三月”，传曰：“三谏不从，待放未绝者，爵禄尚有列於朝，出入尚有诏於国。”如《丧服》所云，大夫待放之时，名为有列有诏。不至三世者，熊氏云：“彼据为旧君著服，故以未去之时，名为有列有诏。此据去国之后，但有列有诏，仍行旧国之礼，断章取证，故彼此不同。”<br />
　　○“祭祀之礼”者，此陈不变之事，若祭祀之礼不变，即夏立尸，殷坐尸，周旅酬六尸，及先求阴阳、牺牲、骍黑之属也。“居丧之服”者，殷虽尊贵，犹服傍亲，周则以尊降服。<br />
　　○“哭泣之位”者，殷不重適，以班高处上。周世贵正，嗣孙居其首。<br />
　　○“皆如其国之故”者，谓故俗也。凡上诸事，悉不改革，行之如本国俗也。然上既举三条，余冠、昏之属从可知也。<br />
　　○“谨修其法而审行之”者，并结前事，各令分明谨脩本国之法，审慎以行之。其法，谓其先祖之制度，若夏、殷子孙在周者，悉行其先世之礼，是不变俗也。<br />
　　去国三世，爵禄有列於朝，出入有诏於国，三世，自祖至孙。逾久可以忘故俗，而犹不变者，爵禄有列於朝，谓君不绝其祖祀，复立其族，若臧纥奔邾，立臧为矣。诏，告也，谓与卿大夫吉凶往来相赴告。<br />
　　○三世，卢、王云：“世，岁也。万物以岁为世。”朝，直遥反，下皆同。复，扶又反，下“复还”同。纥，恨发反，徐胡切反，沈胡谒反。若兄弟宗族犹存，则反告於宗后。谓无列无诏者。反告亦谓吉凶也。宗后，宗子也。 <br />
　　[疏]“去国”至“宗后”。正义曰：此以下明在他国而得变俗者也。将明得变改，上先明未得者也。<br />
　　○“去国三世”，谓三谏不从，及他事碍被黜，出入新国已经三世者，则郑注云“三世，自祖至孙”也。<br />
　　○“爵禄有列於朝”者，谓本国君不绝其祖祀，复立族为后有朝者也。<br />
　　○“出入有诏於国”者，出入犹吉凶之事，更相往来也。诏，告也。去已三世，而本国之君犹为立后不绝，则若有吉凶之事，当与本国卿大夫往来出入，共相赴告，故云“出入有诏於国”。<br />
　　○注“若臧”至“为矣”。<br />
　　○正义曰：引之者，证有列位也。臧纥，武仲也，时为季氏家废长立少，故与孟氏相恶，遂出奔邾。鲁人以臧纥有功，复立其异母兄臧为，以守先祀，是有列也。故鲁襄二十三年《左传》云，臧纥奔邾，“使告臧贾，且致大蔡焉。曰：‘纥不佞，失守宗祧，敢告不吊。纥之罪不及不祀，子以大蔡纳请，其可’贾曰：‘是家之祸，非子之过。贾闻命矣。’再拜受龟，使为以纳请，遂自为也。乃立臧为，纥致防而奔齐”，是其事也。<br />
　　○“若兄弟”至“宗后”。<br />
　　○此是出已三世而爵禄无列於朝、吉凶不相诏告、而不仕新国者。宗族兄弟，谓本国之亲。宗后，大宗之后也。已本国不列不告，若宗族犹存，兄弟尚在，已有吉凶，当反还告宗適，不忘本故也。前告国者，亦告兄弟耳。然既未仕新国，犹用本国礼也。《音义隐》云：“虽无列於朝，有吉凶，犹反告於宗后。其都无亲在故国，不复来往也。”<br />
　　去国三世，爵禄无列於朝，出入无诏於国，唯兴之日，从新国之法。以故国与已无恩。兴谓起为卿大夫。 <br />
　　[疏]“去国三世，爵禄无列於朝，出入无诏”至“之法”。<br />
　　○正义曰：此犹是论无列无诏而反告宗后者，今得仕新国者也。但仕新国有异，故重言“三世”也。<br />
　　○“唯兴之日，从新国之法”者，唯兴谓已始仕也。虽有宗族相告，已仕新国，而本国无列无诏，故所行礼俗，悉改从新也。然推此而言，若本国犹有列诏者，虽仕新国，犹行故俗。何以知然？既云无列而从新，明有列，理不从也。又若无诏而不仕新者，不得从新。何以知然？既云“唯兴”，明不兴则不从。无列无诏，唯兴之日三世，即从新国之制。孔子去宋既久，父为大夫，尚冠章甫之冠，送葬皆从殷制者，熊氏云：“案《钩命决》云：‘丘为制法之主，黑绿不伐苍黄，圣人特为制法，不与常礼同也。’”<br />
　　○注“兴谓起为卿大夫”。<br />
　　○正义曰：郑注云“起为卿大夫”者，则若为士犹卑，不得变本也。<br />
　　君子已孤不更名，亦重本。已孤暴贵，不为父作谥。子事父，无贵贱。<br />
　　○为，于伪反。谥音示。 <br />
　　[疏]“君子”至“作谥”。<br />
　　○正义曰：此一节论父没不可辄改为名谥之事。“已孤不更名”者，不复改易，更作新名。所以然者，名是父之所作，父今已死，若其更名，似遗弃其父，故郑注云“亦重本”也。言“亦”者，亦上行本国之俗，上是重本，故云“亦”也。“已孤暴贵，不为父作谥”者，此孤不辨老少，唯无父则是也。暴贵，本为士庶，今起为诸侯，非一等之位，故云“暴贵”也。谥者，列平生德行，而为作美号。若父昔贱，本无谥，而己今暴贵，升为诸侯，乃得制谥，而不得为父作谥。所以尔者，父贱无谥，子今虽贵，而忽为造之，如似鄙薄父贱，不宜为贵人之父也。或举武王为难，郑答赵商曰：“周道之基，隆於二王，功德由之，王迹兴焉。凡为人父，岂能贤乎？若夏禹、殷汤，则不然矣。”<br />
　　○注“子事父，无贵贱”。<br />
　　○正义曰：子不得言已昔贱今贵，父贱不宜为贵人之父也。<br />
　　居丧，未葬，读丧礼。既葬，读祭礼。丧复常，读乐章。为礼各於其时。居丧不言乐，祭事不言凶，公庭不言妇女。非其时也。 <br />
　　[疏]“居丧”至“妇女”。<br />
　　○正义曰：此一节明行礼各有时之事，各随文解之。<br />
　　○“居丧”者，居父母之丧也。丧礼谓朝夕奠下室、朔望奠殡宫及葬等礼也。此礼皆未葬以前。<br />
　　○“既葬，读祭礼”者，祭礼，虞、卒哭、祔、小祥、大祥之礼也。<br />
　　○“丧复常，读乐章”者，复常，谓大祥除服之后也。乐章，谓乐书之篇；章谓《诗》也。禫而后吉祭，故知禫后宜读之。此上三节，事须预习，故皆许读之。<br />
　　振书、端书於君前有诛，倒筴、侧龟於君前有诛。臣不豫事，不敬也。振，去尘也。端，正也。倒，颠倒也。侧，反侧也。皆谓甫省视之。<br />
　　○倒，多老反。去，羌吕反，下“彻犹去”、“去琴瑟”同。颠，丁田反。 <br />
　　[疏]“振书”至“有诛”。<br />
　　○正义曰：此一节总明臣当预事，并明臣入公门当谨敬之礼也，各依文解之。<br />
　　○“振书”者，拂去尘也。书，簿领也。端，正也。诛，责也。臣不豫慎，若将文书簿领於君前，临时乃拂整，则宜诛责也。<br />
　　○“倒筴、侧龟於君前有诛”者，倒，颠倒也。侧，反侧也。龟筴，君之卜筮所须也。不预周正，而来在君前方颠倒反侧齐正，则有责罚也。<br />
　　○注“臣不”至“视之”。<br />
　　○正义曰：甫者，始也，谓不豫整理，今於君前始正之。<br />
　　龟筴、几杖、席盖、重素、袗絺绤，不入公门。龟筴，嫌问国家吉凶。几杖，嫌自长老。席盖，载丧车也。《杂记》曰：“士輤，苇席以为屋，蒲席以为裳帷。”重素，衣裳皆素，丧服也。袗，单也。孔子曰：“当暑，袗絺绤，必表而出之。”为其形亵。<br />
　　○重素，直龙反，注同；重素，衣裳皆素。袗，之忍反。輤，于见反。苇，于鬼反。为其，于伪反，苞屦、扱衽、厌冠，不入公门。此皆凶服也。苞，藨也，齐衰藨蒯之菲也。《问丧》曰：“亲始死，扱上衽。”厌犹伏也，丧冠厌伏。苞或为菲。<br />
　　○苞，白表反，草也。扱，初洽反。衽，而审反。厌，於涉反。藨，白表反，一音扶苗反。齐衰，本又作斋，音咨，下七雷反，下文同。蒯，苦怪反。菲，扶味反，屦也。书方、衰、凶器，不以告，不入公门。此谓丧在内，不得不入，当先告君耳。方，板也。《士丧礼》下篇曰：“书赗於方，若九、若七、若五。”凶器，明器也。<br />
　　○板，字又作版，音同。赗，芳仲反，车马曰赗。公事不私议。嫌若奸也。 <br />
　　[疏]“龟筴”至“公门”。<br />
　　○正义曰：此以下明臣物不得入君门者也。<br />
　　○“龟筴”者，谓臣之龟筴也。将入，嫌问国家吉凶。<br />
　　○“几杖”者，臣之几杖也。若将入，谓欲骄矜，嫌自长老。<br />
　　○“席盖”者，丧车盖也。臣有死於公宫，可许将柩出门，不得将丧车凶物入也。车比棺为缓，宜停外也。<br />
　　○“重素”者，衣裳皆以素，谓遭丧之服也，亦不宜著入也。<br />
　　○“袗絺绤”者，袗，单也。絺绤，葛也。上无衣表，则肉露见，为不敬，故不著入也。<br />
　　○“不入公门”者，并结上诸条事，皆不得入也。若尸乘以几至庙门，及八十杖於朝，则几、杖得入公门也。<br />
　　○注“龟筴”至“形亵”。<br />
　　○正义曰：引《杂记》，证席盖是丧车也。輤，丧车边墙也。在上曰屋，在边曰裳帷。士丧车用苇席为上屋，蒲席以为边墙也。然天子诸侯染布为蒨色，大夫但布而不染。士用席，而亦言輤者，因天子輤通名也。今言席盖，谓士耳。举士为例，卿大夫丧车亦不得入。云“重素，衣裳皆素，丧服也”者，若臣之待放，衣裳皆素。既是待放，本无得入公门之理。此云重素不入公门者，谓私服。又《文王世子》，公族有死罪，公亲素服。唯君得素服入，臣则不可。引《论语》，证入公门不单也。形亵，谓肉露见也。<br />
　　○“苞屦”至“公门”。<br />
　　○苞屦，谓藨蒯之草为齐衰丧屦。<br />
　　○“扱衽”者，亲始死，孝子徒跣扱上衽也。<br />
　　○“厌冠”者，丧冠也。厌帖无者强，为五服丧所著也。<br />
　　○“不入公门”者，此并五服之内，丧服差次，不合入，不得著入公门也。苞谓杖齐衰之屦，故《丧服》杖齐衰章云：“疏屦者，藨蒯之菲也。”此云苞屦、扱衽不入公门，《服问》云：“唯公门有税齐。”注云：“不杖齐衰也，於公门有免齐衰，则大功有免绖也。”如郑之言，五服入公门与否，各有差降。熊氏云：“父之丧唯扱上衽不入公门，冠绖衰屦皆得入也。杖齐衰，则屦不得入，不杖齐衰，衰又不得入，其大功绖又不得入，其小功以下，冠又不得入。此厌冠者，谓小功以下之冠，故云不入公门。凡丧冠皆厌，大功以上，厌冠宜得入公门也”。凡丧屦，案《丧服》斩衰用菅屦，杖齐衰用苞，不杖齐衰用麻，大功用绳。故《小记》云：“齐衰三月，与大功同者绳屦。”其小功以下，郑引旧说云：“小功以下，吉屦无絇。”<br />

                    <br>
                        　　○“书方”者，此谓臣有死於公宫，应须凶具，此下诸物，并宜告而后入者也。书谓条录送死者物件数目多少，如今死人移书也。方，板也。百字以上用方板书之，故云“书方”也。<br />
　　○“衰”者，孝子丧服也。<br />
　　○“凶器”者，棺材及棺中服器也。<br />
　　○“不以告，不入公门”者，臣在公宫而死，营凶器所须，而不得辄将入公门，故须告也。然衰之属，今厌冠苞屦尚不入，云衰告乃入者，熊氏云：“上不入，谓公宫库、雉、路之门，今此不入公门者，国城之门，谓卿大夫之丧从外，来书、方、衰、凶器，须告乃入。”今谓既同称公门，又国城之内，百姓民众所居，方、衰、凶器，须告乃入，事恐非也。盖公门非一，或是公之外门，及百官治事之处。君许其在内殡，及将葬之礼，故有明器书方，须告乃入。<br />
　　○注“士丧”至“器也”。<br />
　　○正义曰：证丧礼书方也。送死者，车马曰赗，衣服曰襚，亦通曰赗。“若九、若七”等，谓书送物於板行列之数多少，物多则九行，少则七行五行也。<br />
　　君子将营宫室，宗庙为先，厩库为次，居室为后。重先祖及国之用。<br />
　　○厩，九又反。<br />
　　○凡家造，祭器为先，牺赋为次，养器为后。大夫称家，谓家始造事。牺赋，以税出牲。<br />
　　○凡家造，才早反，一本作“凡家造器”，“器”，衍字。牺，许宜反。养，羊尚反，一如字。无田禄者不设祭器，有田禄者先为祭服。祭器可假，祭服宜自有。君子虽贫，不粥祭器。虽寒，不衣祭服。为宫室，不斩於丘木。广敬鬼神也。粥，卖也。丘，垄也。<br />
　　○粥音育。衣，於既反。 <br />
　　[疏]“凡家”至“丘木”。<br />
　　○正义曰：此一节总论大夫所造祭器衣服，并明祭器所寄之事，各依文解之。<br />
　　○“凡家造”，谓大夫始造家事也。大夫为家。<br />
　　○“祭器为先”者，崇敬祖祢，故在先。“牺赋为次”者，诸侯、大夫少牢。此言牺，谓牛。即是天子之大夫祭祀，赋敛邑民，供出牲牢，故曰“牺赋”。<br />
　　○“养器为后”者，养器，供养人之饮食器也。自赡为私，宜后造。然诸侯言“宗庙”，大夫言“祭器”，诸侯言“厩库”、“居室”，大夫言“牺赋”、“养器”者，互言也。此据有地大夫，故得造祭器。若无田禄者，但为祭服耳。其有地大夫祭器、祭服俱造，则先造祭服，乃造祭器。此言“祭器为先”者，对牺赋、养器为先，其实在祭服之后。<br />
　　○“无田”至“祭服”。<br />
　　○乡明得造祭器，此明不得造者，下民也。若大夫及士有田禄者乃得造器，犹不具，唯天子大夫四命以上者得备具。若诸侯大夫非四命，无田禄，则不得造，故《礼运》云：“大夫磬乐皆具，祭器不假，非礼也。”据诸侯大夫言之也。熊氏以《礼运》据天子大夫得造，不得具，非也。<br />
　　○“有田禄者先为祭服”者，若有田禄，虽得造器，而先为祭服，后为祭器耳。所以然者，缘人形参差，衣服有大小，不可假借，故宜先造；而祭器之品量同官可可以共有，以其制同，既可暂假，故营之在后。<br />
　　大夫士去国，祭器不逾竟。此用君禄所作，取以出竟，恐辱亲也。<br />
　　○去国祭器不逾竟，音境，注及下同；一本作“大夫士去国”，下“去国逾竟”亦然。大夫寓祭器於大夫，士寓祭器於士。寓，寄也。与得用者言寄，觊己后还。<br />
　　○寓，鱼具反。觊音冀。 <br />
　　[疏]“大夫”至“於士”。<br />
　　○正义曰：此以下明人臣三谏不从，去国之礼。<br />
　　○“祭器不逾竟”者，既明出礼，先从重物为始也。逾，越也。此祭器是君禄所造，今既放出，故不得自随越竟也。注云“此用”至“亲也”。无德而出，若犹滥用其器，是辱亲也。《隐义》云：“嫌见夺，故云恐辱亲也。”“大夫寓祭器於大夫，士寓祭器於士”者，寓犹寄也。既不将去，故留寄其同僚。必寄之者，冀其复还得用也。鲁季友奔陈，国人复之，传曰“季子来归”是也。<br />
　　○注“寓寄”至“后还”。<br />
　　○正义曰：此解言“寄”之义也。夫物不被用，则生虫蠹，故寄於同官，令彼得用，不使毁败，冀还复用，大夫士义皆然也。<br />
　　大夫士去国逾竟，为坛位乡国而哭。素衣、素裳、素冠，彻缘、鞮屦、素幂，乘髦马，不蚤鬋，不祭食，不说人以无罪，妇人不当御，三月而复服。言以丧礼自处也。臣无君，犹无天也。坛位，除地为位也。彻犹去也。鞮屦，无絇之菲也。幂，覆笭也。髦马，不鬄落也。蚤读为爪。鬋，鬋鬓也。不自说於人以无罪，嫌恶其君也。御，接见也。三月一时，天气变，可以遂去也。幂或为幕。<br />
　　○坛，徐音善，注同。乡，许亮反。缘，悦绢反。鞮，都兮反，又徒兮反；鞮屦，屦无絇。幂，本又作幭，莫历反，注同，白狗皮覆笭。髦音毛。蚤，依注音爪，谓除爪也。鬋，子浅反。絇，求俱反。笭，力丁反，车阑。鬄，吐历反，又他计反。说，亦劣反，又如字。恶，乌路反。见，贤遍反，下文“见国君”、注“谓见”同。幕，莫历反，又音莫。 <br />
　　[疏]“大夫”至“复服”。<br />
　　○正义曰：此大夫士三谏而不从，出在竟上。大夫则待放，三年听於君命。若与环则还，与玦便去。《隐义》云：“去国当待於也。若士不待放，临去皆行此礼也。”<br />
　　○“为坛位乡国而哭”者，坛者，除地不为坛。臣之无君，犹人无天也。嫌去父母之邦，有桑梓之变，故为坛乡国而哭，以丧礼自变处也。所以待放必三年者，三年一闰，天道一变，因天道变，望君自改也。然在竟未去。听君环玦，不谓待归，而谓待放者，既已在竟，不敢必放，言唯待君见放乃去也。<br />
　　○“素衣、素裳、素冠”者，今既离君，故其衣裳冠皆素，为凶饰也。<br />
　　○“彻缘”者，缘，中衣缘也。素服里亦有中衣，若吉时中衣用采缘，此既凶丧，故彻缘而纯素。<br />
　　○“鞮屦”者，谓无絇繶屦也。屦以絇为饰，凶故无絇也。《士冠礼》云：“玄端黑屦，青絇博寸。”郑云：“絇之言拘也。以为行戒，状如刀衣鼻，在屦头。”故解者云：古屦以物系之为行戒，故用缯一寸，屈之为絇，絇为絇著屦头，以容受系穿贯也。其屈之形，似汉时刀衣鼻也，其色或青或黑不同。而《冠礼》屦夏用葛，冬用皮，又各随裳色。今素裳，则屦白色也。<br />
　　○“素”者，素，白狗皮也。幂，车覆兰也。礼，人君羔幦虎犆，大夫鹿幦豹犆。今此丧礼，故用白狗皮也。《既夕礼》云“主人乘恶车，白狗幦”是也。然吉凶覆笭，不必用皮者，象始服牛马，初当用皮为覆。<br />
　　○“乘髦马”者，吉则翦剔马毛为饰，凶则无饰，不翦而乘之也。<br />
　　○“不蚤鬋”者，以治手足爪也。鬋剔治须发也。吉则治翦为饰，凶故不翦也。《士虞礼》曰“蚤翦”，谓爪翦须也。<br />
　　○“不祭食”者，祭，祭先也。夫食盛馔则祭食之先，丧凶，故不祭也。<br />
　　○“不说人以无罪”者，善则称君，过则称己。今虽放逐，犹不得乡人自说道已无罪而君恶，故见放退也。<br />
　　○“妇人不当御”者，御，接见也。吉时妇人以次侍御寝宿，今丧礼自贬，故不也。<br />
　　○“三月而复服”者，自贬三月，然后事事反还如吉礼，而遂去也。所以三月者，为一时天气一变，故三月人情亦宜易也。<br />
　　○注“鞮屦，无絇之菲也”。<br />
　　○正义曰：知鞮是无絇之屦者，案《周礼 屦人》屦舄皆有絇繶纯。案《鞮屦氏》无絇繶之文，故知是无絇之菲也。云“髦马，不鬄落也”者，以其称髦马，与童子垂髦同，故知不鬄落鬃鬛。案《大戴礼 王度记》云：“大夫俟放於郊，三年，得环乃还，得玦乃去。”此逾国三月乃行，不同者，得玦之后，从郊至竟，三月之内而行此礼也。<br />
　　大夫士见於国君，君若劳之，则还辟，再拜稽首。谓见君，既拜矣，而后见劳也。《聘礼》曰，君劳使者及介，君皆答拜。<br />
　　○劳，力报反，注及下“君劳”同。辟，婢亦反，下同。还辟，逡巡也。使，色吏反。君若迎拜，则还辟，不敢答拜。嫌与君亢宾主之礼。迎拜，谓君迎而先拜之。《聘礼》曰，大夫入门再拜，君拜其辱。 <br />
　　[疏]“大夫”至“答拜”。<br />
　　○正义曰：此一节论君臣男女相答拜之法，各依文解之。<br />
　　○“大夫士见於国君”者，谓大夫士出聘他国君之礼。“君若劳之，则还辟，再拜稽首”者，劳，慰劳也。还辟，逡巡也。初至行聘享私觌礼毕，而主君又别慰劳已在道路之勤，故已逡巡而退者，辟君之答己之意也。<br />
　　○案《聘礼》行聘享及私觌讫，宾出，主君送至大门内，主君问聘君、问大夫竟，乃云“公劳宾，宾再拜稽首，公答拜。公劳介，介再拜稽首，公答拜”，即此大夫出聘他国、君劳之是也。《聘礼》无“还辟”之文者，文不备也。<br />
　　○注“谓见”至“答拜”。<br />
　　○正义曰：案《聘礼》劳宾之前，不见宾先拜，此云宾“既拜矣”，谓宾初行私觌之时，已拜主君矣。在后始主君劳，故曰“既拜矣，而后见劳”。引《聘礼》者，证君劳宾再拜之事。熊氏以为唯云“大夫士”，谓小聘大夫为宾、士为介故也。今谓大聘小聘皆然，故郑引《聘礼》以证之，此大夫之中则含卿也。知者，以此经皆总云大夫，不别言卿，故知大夫含卿也。“君若迎拜，则还辟，不敢答拜”者，君若迎，先拜宾，宾是使臣，不敢当礼，则还辟逡巡，不敢答主君之拜。<br />
　　○注“嫌与”至“其辱”。<br />
　　○正义曰：此主君迎拜者，谓聘宾初至主国大门外，主君迎而拜之，故《聘礼》云，宾入门左，公再拜，宾辟不答拜，是也。故郑引《聘礼》，大夫入门再拜，君拜其辱者，初入门，主君再拜其辱也。<br />
　　大夫士相见，虽贵贱不敌，主人敬客，则先拜客，客敬主人，则先拜主人。尊贤。 <br />
　　[疏]“大夫士相见”至“则先拜主人”。<br />
　　○正义曰：此谓使臣行礼受劳已竟，次见彼国卿大夫也。唯贤是敬，不计宾主贵贱，虽为大夫而德劣，亦先拜有德之士也。谓异国则尔，同国则否。又《士相见礼》若先生异爵者，谓士则先拜之，此则不必同国也。<br />
　　凡非吊丧，非见国君，无不答拜者。礼尚往来。丧，宾不答拜，不自宾客也。国君见士，不答其拜，士贱。<br />
　　○非见，贤遍反，下“大夫见”、“士见”、下注“拜见”同。 <br />
　　[疏]“凡非”至“拜者”。<br />
　　○正义曰：此明礼尚往来也。己虽贤德，而必皆相答拜也。凡拜而不答拜者，唯有吊丧与士见已君此二条耳。吊所以宾不答拜者，己本来为助执於丧事，非行宾主之礼，故主人虽拜己，己不答也。故《士丧礼》有宾则拜之、宾不答拜是也。君不答士者，谓士见已君，君尊不答也。<br />
　　○注“国君”至“拜士贱”。<br />
　　○正义曰：案《聘礼》士介四人，君皆答拜者，以其他国之士故也。<br />
　　大夫见於国君，国君拜其辱。士见於大夫，大夫拜其辱。同国始相见，主人拜其辱。自外来而拜，拜见也。自内来而拜，拜辱也。君於士，不答拜也，非其臣则答拜之。不臣人之臣。大夫於其臣，虽贱，必答拜之。辟正君。<br />
　　○辟音避。男女相答拜也。嫌远别不相答拜以明之。<br />
　　○相答拜，一本作“不相答拜”；皇云：“后人加‘不’字耳。”别，彼列反。 <br />
　　[疏]“大夫”至“相答拜也”。<br />
　　○正义曰：“辱“谓见他国君也，故《聘礼》云公在门左拜，是拜其辱也。<br />
　　○“士见於大夫，大夫拜其辱”者，谓平常相答拜，非加敬也。故《聘礼》宾朝服问卿，卿迎於庙门外，再拜，是主人必拜辱也。《士相见礼》士见大夫，於其入也，主人一拜，宾退，送，又再拜。熊氏以为同国大夫见已君，君拜其辱者，以初为大夫，敬之故也，若寻常则不拜也。<br />
　　○“同国始相见，主人拜其辱”者，前是异国，此明同国。同国则主人必先拜辱，不论有德也。<br />
　　○“君於士，不答拜也，非其臣，则答拜之者，君於己士，以其贱，故不答拜。然《聘礼》云聘使还，士介四人，君旅答拜者，敬其奉使而还。《士相见礼》士见国君，君答拜者，以其初为士，敬之故也。<br />
　　○“非其臣则答拜之”者，以其他国之士，非已尊所加，故答之也。<br />
　　○“大夫於其臣，虽贱，必答拜之”者，大夫为君，宜辟正君，故不辨己臣贵贱，皆答拜也。<br />
　　○“男女相答拜也”者，男女宜别，或嫌其不相答，故明虽别，必宜答也。俗本云：“男女不相答拜。”礼，男女拜，悉相答拜，则有“不”梁为非，故郑云：“嫌远别不相答拜以明之。”<br />
　　国君春田不围泽，大夫不掩群，士不取麛卵。生乳之时，重伤其类。<br />
　　○麛音迷。卵，力管反。乳，如注反。 <br />
　　[疏]“国君”至“麛卵”。<br />
　　○正义曰：此明贵贱田猎不同。国君，诸侯也。春时万物产孕，不欲多伤杀，故不合围绕取也，夏亦当然。<br />
　　○“大夫不掩群”者，群谓禽兽共聚也。群聚则多，不可掩取之。<br />
　　○“士不取麛卵”者，麛乃是鹿子之称，而凡兽子亦得通名也。卵，鸟卵也。春方乳长，故不得取也。然国君春田不围也，则天子春围。大夫春不掩，则国君春掩也。士春不取麛卵，则大夫春取也。而《王制》云“天子不合围，诸侯不掩群”，则与此异者，彼上云：“天子诸侯无事，则岁三田。”郑云：“三田者，谓夏不田，谓夏时也。”案《周礼》四时田，而云“三田”者，下因云“不合围”，则知彼亦夏礼也。又《史记》汤立三面网，而天下归仁，亦是不合围也。此间所明周制矣。<br />

                    <br>
                        　　岁凶，年穀不登。登，成也。君膳不祭肺，马不食穀，驰道不除，祭事不县大夫不食梁，士饮酒不乐。皆自为贬损忧民也。《礼》：食杀牲则祭先，有虞氏以首，夏后氏以心，殷人以肝，周人以肺。不祭肺，则不杀也。天子食，日少牢，朔月大牢。诸侯食，日特牲，朔月少牢。除，治也。不治道，为妨民取蔬食也。县，乐器锺磬之属也。粱，加食也。不乐，去琴瑟。<br />
　　○肺音芳废。县音玄，下同。为如字，旧音于伪反，下“为妨”音于伪反。 <br />
　　[疏]“岁凶”至“饮酒不乐”。<br />
　　○正义曰：此下明凶荒人君忧民自贬退礼也。<br />
　　○“岁凶”者，谓水早灾害也。“年穀不登”者，岁既凶荒，而年中穀稼不登。登，成也。然年、岁虽通，其亦有异。郑注《太史职》：“中数曰岁，朔数曰年。”释者云，年是据有气之初，岁是举年中之称，故云朔数曰年，中数曰岁也。<br />
　　○“君膳不祭肺”者，膳，美食名。礼，天子食，日少牢，朔月太牢。诸侯食，日特牲，朔月少牢。夫盛食必祭，周人重肺，故食先祭肺。岁既凶饥，故不祭肺，则不杀牲也。<br />
　　○“马不食穀”者，年丰则马食穀，今凶年，故不食也。<br />
　　○“驰道不除”者，驰道，正道，如今御路也。是君驰走车马之处，故曰“驰道”也。除，治也。不治谓不除於草莱也。所以不除者，凶年人各应采蔬食，今若使人治路，则废取蔬食，故不除也。“祭事不县”者，乐有县锺磬，因曰“县”也。凶年虽祭，而不作乐也。自贬损，故先言膳，后言祭。<br />
　　○“大夫不食梁”者，大夫食黍稷，以梁为加，故凶年去之也。<br />
　　○“士饮酒不乐”者，士平常饮酒奏乐，今凶年，犹许饮酒，但不奏乐也。<br />
　　○“君膳不祭肺”以下，及“士饮酒不乐”，各举一边而言，其实互而相通，但君尊，故举不杀牲及不县之等大者而言，大夫士卑，直举饮酒之小者言耳。<br />
　　○注“有虞”至“琴瑟”。<br />
　　○正义曰：此《明堂位》文，引之者，证不祭肺。“天子食，日少牢，朔月大牢。诸侯食，日特牲，朔月少牢”，此《玉藻》文。引之者，证天子诸侯非凶年常食杀牲之事。案《周礼 膳夫》云，王日一举太牢。不引《膳夫》而引《玉藻》者，以《膳夫》秪有王礼，《玉藻》兼载天子诸侯。此经云“君膳不祭肺”，又连言大夫士，是其文既广，故引《玉藻》天子诸侯为证也。《玉藻》所以异《膳夫》者，《膳夫》是周之正礼，《玉藻》是衰世之法，故《郑志》云：“作《记》之时，或诸侯同天子，或天子与诸侯同，作《记》者乱之耳。”云“粱，加食也”者，以其《公食大夫礼》设正馔之后，乃设稻粱，以其是加也。此“岁凶”者，案襄二十四年冬大饥，《穀梁传》曰：“五穀不升为大饥。一穀不升谓之嗛，二穀不升谓之饥，三穀不升谓之馑，四穀不升谓之康，五穀不升谓之大侵。。大侵之礼，君食不兼味，台榭不涂，弛侯，廷道不除，百官布而不制，鬼神祷而不祀。”此云“岁凶”，与彼“大侵”同也。此“膳而不祭肺”，则“食不兼味”也。此“祭事不县”，谓祈祷之祭，则与大侵“祷而不祀”一也。《白虎通》云：“一穀不升彻鹑迟，二穀不升彻凫雁，三穀不升彻雉兔，四穀不升损囿兽，五穀不升不备三牲。”其“不备三牲”，与此“君膳不祭肺”同也。<br />
　　君无故玉不去身，大夫无故不彻县，士无故不彻琴瑟。忧乐不相干也。“故”谓灾患丧病。<br />
　　○乐音洛。 <br />
　　[疏]“君无”至“琴瑟”。<br />
　　○正义曰：此明无灾者也。君，诸侯也。玉谓佩也。君子於玉比德，故恒佩玉，明身恒有德也。且以玉为容饰，无故则有容饰，故佩玉也。<br />
　　○“大夫无故不彻县”者，彻亦去也，无灾变则不去乐也。<br />
　　○“士无故不彻琴瑟”者，此无灾则亦不去也。故郑前注士“不乐，去琴瑟”，取此文“琴瑟”，此是不命之士尔，若其命士，则特县也。自士以上，皆有玉佩。上云君无故不去玉，则知下通於士也。下言士不去琴瑟，亦上通於君也。但比德为重，故君上明之也。又大夫言县，士言琴瑟，亦互言耳。但县胜，故大夫言之也。<br />
　　○注“忧乐”至“丧病”。<br />
　　○正义曰：灾，水火也。熊氏云：“案《春秋说题辞》：‘乐无大夫士制。’郑玄《箴膏肓》从《题辞》之义。大夫士无乐，《小胥》‘大夫判县，士特县’者，《小胥》所云娱身之乐及治人之乐则有之也。故《乡饮酒》有工歌之乐是也。县，《题辞》云无乐者，谓无祭祀之乐，故特牲、少牢无乐。若然，此云大夫不彻县，士不彻琴瑟者，谓娱身及治民之乐也。”<br />
　　士有献於国君，他日，君问之曰：“安取彼？”再拜稽首而后对。起敬也。 <br />
　　[疏]“士有”至“后对”。<br />
　　○正义曰：此一节论大夫士馈献之事，各依文解之。<br />
　　○“士有献”者，谓士有物奉贡於君也。<br />
　　○“他日，君问之曰，安取彼”者，“他日”谓别日也，非是献物之日。“安取彼”，犹何处取彼物。别日君问士云：“何处得前所献之物？”所以须问者，士卑德薄，嫌其无有也。不即问而待他日者，士有贡献，当日乃自致於外，而不敢容易见，恐君答已拜，故别日乃见君，君得问之也。<br />
　　○“再拜稽首而后对”者，士闻君问，故先拜稽首，而后起对得物所由。<br />
　　大夫私行，出疆必请，反必有献。士私行，出疆必请，反必告。臣不敢自专也。私行，谓以已事也。士言告者，不必有其献也，告反而已。<br />
　　○疆，居良反，下同。君劳之，则拜。问其行，拜而后对。亦起敬也。问行，谓道中无恙及所经过。<br />
　　○恙音羊尚反。 <br />
　　[疏]“大夫私行”至“拜而后对”。<br />
　　○正义曰：“私行”谓非为君行也。“疆”，界也。既非公事，故宜必请也。然大夫无外交，而此有私行出界，或是新来大夫，姻娅犹在本国，故有私行往来，但不得执交於外耳。<br />
　　○“反必有献”者，大夫有德，必能招人饷遗，故还必有献。有献由德，亦示君知贤无异志。<br />
　　○“士私行出疆，必请”者，出与大夫同也。<br />
　　○“反必告”者，还与大夫异也。士德劣，故不必有献，但必知还而已。<br />
　　○“君劳之，则拜”者，大夫士通如此，谓行还，而君若慰劳己之劳苦，则己拜之也。或有本云“士有献”字，非也。<br />
　　○“问其行，拜而后对”者，君若问其行道中无恙及游涉所至，则又拜拜竟而起对也。先拜后答，急谢见问之恩也。<br />
　　国君去其国，止之曰：“奈何去社稷也？”大夫，曰：“奈何去宗庙也？”士，曰：“奈何去坟墓也？”皆民臣殷勤之言。国君死社稷，死其所受於天子也，谓见侵伐也。《春秋传》曰：“国灭，君死之，正也。”大夫死众，士死制。死其所受於君。众谓君师。制谓君教令所使为之。 <br />
　　[疏]“国君”至“死制”。<br />
　　○正义曰：此一节论国君以下去国，臣民止留之辞，及死其所守之事，各依文解之。<br />
　　○“国君去其国”者，谓诸侯去国，而其臣民止留殷勤之辞也。奈何，犹言如何也。国主社稷，君去，故云“去社稷”。《异义》：“《公羊》说，‘国灭，君死，正也’。故《礼运》云‘君死社稷’，无去国之义。《左传》说，昔大王居豳，狄人攻之，乃逾梁山，邑於岐由，故知有去国之义也。许慎谨案：《易》曰：‘系遁，有疾厉，畜臣妾，吉。’知诸侯无去国之义也。”郑不驳之，明从许君用《公羊》义也。然则《公羊》之说正礼，《左氏》之说权法，义皆通也。<br />
　　○“大夫，曰，奈何去宗庙也”者，大夫去国，谓三谏不从，或以罪见黜者，亦臣民止留之辞也。大夫无社稷，故云“宗庙”也。故《孝经》云，诸侯保其社稷，大夫守其宗庙也。<br />
　　○“士，曰，奈何去坟墓也”，士亦谓三谏不从，及或以罪见黜，虽无臣民，而属吏止之也。士亦有庙，辟大夫，言“坟墓”，亦与大夫互也。然《孝经》云，士“保其禄位而守其祭祀”。今不云“祭祀”者，明虽去此之彼，而犹得祭祀，但坟墓不随耳。<br />
　　○“国君”至“死制”。<br />
　　○国君体国，国以社稷为主，若有寇难，则以死卫之，故不可去也。注云：“死其所受於天子也，谓见侵伐也。”郑又引《公羊》襄六年传云“国灭，君死之，正也”。以证之，是也。<br />
　　○“大夫死众”者，大夫职主领众将军，若四郊多垒，则为己辱，故有寇难，当保国，必率众御之，以死为度。“士死制”者，制谓君教命所使也。虽不得率师，若君命使之，则唯致死。熊氏云：“上云国君‘去社稷’，此云‘死社稷’，上云大夫‘去宗庙’，士‘去坟墓’，此不云大夫‘死宗庙’，士‘死坟墓’，而云‘死众’、‘死制’者，以宗庙、坟墓已私有之，大夫士为臣事君，不可为私事而死，秪得死君之师众及君政令。然君言“死社稷”，则宗庙、坟墓亦死可知也。但社稷受於天子，故特举言焉。<br />
　　君天下曰“天子”，朝诸侯、分职、授政、任功，曰“予一人”。皆摈者辞也。天子，谓外及四海也。今汉於蛮夷称天子，於王侯称皇帝。《觐礼》曰：“伯父实来，余一人嘉之。”余、予古今字。<br />
　　○分，方云反，徐扶问反。摈，必刃反。予一人，依字音羊汝反，郑云“余、予古今字”，则同音馀。 <br />
　　[疏]“君天”至“一人”。<br />
　　○正义曰：此一节论天子称谓之事，各依文解之。<br />
　　○“君天下”者，“天下”谓七千里外也。天子若接七千里外四海之诸侯，则摈者称天子以对之也。所以然者，四海难伏，宜尊名以威临之也。不言王者，以父天母地，是上天之子，又为天所命，子养下民，此尊名也。崔灵恩云：“夷狄不识王化，无有归往之义，故不称王临之也。”不云皇者，戎狄不识尊极之理，皇号，尊大也，夷狄唯知畏天，故举天子威之也。<br />
　　○“朝诸侯”者，此谓接七千里以内诸侯也。<br />
　　○“授政”者，谓所县象魏之法，授於诸侯也。<br />
　　○“任功”者，谓使人专掌委任之功，若“五侯九伯，汝实征之”也。<br />
　　○“曰予一人”者，予，我也。自“朝诸侯”以下，皆是内事，故不假以威称，但自谓“予一人”者，言我是人中之一人，与物不殊，故自谦损。《白虎通》云：“王自谓一人者，谦也，欲言己才能当一人耳，故《论语》云：‘百姓有过，在予一人。’臣下谓之‘一人’者，所以尊王者也。以天下之大，四海之内，所共尊者一人耳。”<br />
　　○注“皆摈”至“天子”。<br />
　　○正义曰：知摈者之辞者，以《觐礼》云，摈者曰：“伯父实来，予一人嘉之。”此经亦称“予一人”，故知“摈者辞”。引汉礼於夷狄称天子者，证此经“君天下”谓夷狄之内也。《异义》：“天子有爵不？《易》孟京说，《易》有周人五号：帝，天称，一也；王，美称，二也；天子，爵号，三也；大君者，兴盛行异，四也；大人者，圣人德备，五也。是天子有爵。《古周礼》说天子无爵，同号於天，何爵之有？许慎谨案：《春秋左氏》云施於夷狄称天子，施於诸夏称天王，施於京师称王。知天子非爵称，同古《周礼》义。”郑駮云：“案《士冠礼》云：‘古者生无爵，死无谥。’自周及汉，天子有谥。此有爵甚明，云无爵，失之矣。”若杜预之义，天子，王者之通称，故成公八年，“天子使召伯来赐公命”，鲁非夷狄，称“天子”；庄元年冬，“王使荣叔来锡桓公命”，鲁非京师，而单称“王”：是无义例。其许慎、服虔等依京师曰“王”、夷狄曰“天子”，与此不同，具有别说。<br />
　　践阼，临祭祀，内事曰“孝王某”，外事曰“嗣王某”。皆祝辞也。唯宗庙称孝，天地社稷祭之郊内，而曰嗣王，不敢同外内。<br />
　　○“皆祝辞”，本或作“皆祝祝辞也”，下祝字之又反，又之六反。 <br />
　　[疏]“践阼”至“王某”。<br />
　　○正义曰：践，履也。阼，主人阶也。天子祭祀升阼阶。天子吉凶之称，凡自称及摈者之辞曰“予一人”，故《玉藻》云“凡自称，天子曰予一人”是也；在丧未葬，自称曰“小童”，故僖九年在丧未葬“王曰小童”是也；若既葬之后，未逾年，则称名称子，故昭二十二年六月“葬景王”，冬十月“王子猛卒”是也；若逾年之后，三年之内称“予小子”，故下文云“天子未除丧，曰‘予小子’是也；若三年除丧，称王，故《公羊》云九年传云“天子三年，然后称王”是也；或称“予”，或称“我”，故《泰誓》云“予克受”，又曰“我友邦冢君”是也；或称“朕”，故《汤诰》云“朕躬有罪”是也。其祝告神之辞，则下文云：“内事曰孝王某，外事又嗣王某”，曰曰“天王某甫”是也。其史书策辞，下文云“天王崩”。其招魂之辞，其下文云“天子复矣”是也。其谦虚卑退，或称“小子”，《汤誓》云“非台小子”是也。或曰“不穀”，僖二十四年《左传》云“不穀不德，得罪于母弟之宠子带”是也。或曰“寡人”，故《中候洛予命》汤东观於洛，云“寡人慎机”是也。“逾年则称王”者，据臣子称也。若王自称，必待三年。《顾命》成王殡，未能逾年，称“予一人”者，熊氏云：“天下不可一日无王故也。今谓‘予一人’者，以麻冕黼裳，即位受顾命，从吉，故暂称‘一人’也。”履主阶行事，故云“践阼”也。<br />
　　○“临祭祀”者，谓天子临郊庙之祭祀也。<br />

                    <br>
                        　　○“内事曰孝王某”者，内事，宗庙，是事亲。事亲宜言孝，故升阼阶，祭庙则祝辞云“孝王某某”，为天子名也。“外事曰嗣王某”者，外事，郊社也。天地尊远，不敢同亲云孝，故云“嗣王某”，言此王继嗣前王而立也。<br />
　　○注“皆祝”至“内外”。<br />
　　○正义曰：天子以四郊为外，圆丘方泽，明堂社稷，皆在郊内，应称孝而犹同外辞曰“嗣王”者，尊天地，虽祭之郊内，犹从外辞。崔灵恩云：“天地社稷是外神，而祭之郊内，不敢外之。”今案郑注云：“而曰嗣王，不敢同外内。”则是唯於嗣王之称有外内，不关祭祀之处。崔所云天地祭之在内，不敢外，恐非郑义。谓不敢外内者，若宗庙之祭从内事之例，而祭辞称孝，若凡常山川并岳渎之神祭之在外之例，而辞称嗣，是在内从内辞，在外从外辞。今天地社稷既尊，不敢同外内之例。虽祭之在内而用外辞，天地是尊，不敢同外内之常例也。<br />
　　临诸侯，畛於鬼神，曰“有天王某甫”。畛，致也。祝告致于鬼神辞也。曰“有天王某甫”，某甫，且字也。不名者，不亲往也。《周礼》大会同，过山川，则大祝用事焉。鬼神谓百辟卿士也。畛或为祗。<br />
　　○畛，之忍反。父音甫，注同。大祝音泰，下文、注除“太宗”皆同。辟，必亦反。 <br />
　　[疏]“临诸”至“某甫”。<br />
　　○正义曰：此谓天子巡守，祝告神辞也。巡守遍於方岳，临视诸侯，故曰“临诸侯”也。郑云：“以尊適卑曰临。”<br />
　　○“畛於鬼神”者，畛，致也。王往方岳，凡所过山川，悉使祝往致辞，告於山川鬼神也。<br />
　　○“曰有天王某甫”者，既不自往，故祝辞不称名，而云“某甫”者，郑云“且字”也。解“且字”者，云某是天子之字，甫是男子美称也。祝称天子字，而下云甫，是尼父之类也。故《穀梁传》云：“父犹傅也，男子美称也。”《士冠礼》注曰：“甫，丈夫美称。”而《杂记》：“附於殇，称阳童某甫。”郑注云：“尊神不名，为之造字。”以此而言，“某”者是字，“甫”者，丈夫美称。而郑所以谓为“且字”者，旧说云，未斥其人，且以美称配成其字。《音义隐》云：“且，假借此字也。”<br />
　　○注“畛致”至“事”。<br />
　　○正义曰：致鬼神，谓天子所行过诸侯之国，则止於诸侯之庙，而使太祝告鬼神，云“有天王某甫”。“鬼神谓百辟卿士”者，谓昔为诸侯卿士者，若过山川，亦使太祝用事往告曰有某甫，故引《太祝职》以证之。<br />
　　崩，曰：“天王崩。”史书策辞。复，曰：“天子复矣。”始死时呼魄辞也。不呼名，臣不名君也。诸侯呼字。 <br />
　　[疏]“崩曰”至“复矣”。<br />
　　○正义曰：此谓告王者升假，而史书载於方策之辞。“崩”者，自上而坠下曰崩，王者死如从天坠下，故曰“崩”也。然崩通於坏败之称，则防墓崩，及《春秋》“沙鹿崩”是也。“复，曰，天子复矣”者，复，招魂复魄也。夫精气为魂，身形为魄。人若命至终毕，必是精气离形，而臣子罔极之至，犹望应生，故使人升屋，北面招呼死者之魂，令还复身中，故曰复也。若漫招呼，则无指的，故男子呼名，妇人呼字，令魂识知其名字而还。王者不呼名字者，一则臣子不可名君，二则普天率土，王者一人而已，故呼“天子复”，而王者必知呼已而返也。以例而言之，则王后死亦呼“王后复”也。崔灵恩云：“复所以呼天子者，凡王者皆感五精之帝而生，是天之子，今天王崩，是其精气还复於上，呼称天子，望更生之义。”<br />
　　告丧，曰：“天王登假。”告，赴也。登，上也。假，已也。上已者，若仙去云耳。<br />
　　○假音遐，注同。登上，时掌反，下同。仙音仙。措之庙，立之主曰“帝“。同之天神，《春秋传》曰：“凡君，卒哭而祔，祔而作主。”<br />
　　○措，七故反，置也。祔音附。天子未除丧，曰“予小子”。谦，未敢称一人。《春秋传》曰：“以诸侯之逾年即位，亦知天子之逾年即位。以天子三年然后称王，亦知诸侯於其封内三年称子。”生名之，死亦名之。生名之曰小子王，死亦曰小子王也。晋有小子侯，是僣取於天子号也。 <br />
　　[疏]“告丧”至“名之”。<br />
　　○正义曰：此谓天王崩而遣使告天下万国之辞也。登，上也。假，已也。言天子上升已矣，若仙去然也。而史策书云“天王崩”，复曰“天子复”，赴云“天王登假”，三称不同者，为义然也。王是归往，而策及赴告是有存亡往来之义，故崩、赴并言之也。<br />
　　○“措之庙，立之主”者，措，置也。王葬后，卒哭竟而祔，置於庙，立主，使神依之也。《白虎通》云：“所以有主者，神无依据，孝子以继心也。主用木，木有始终，又与人相似也。”盖记之为题，欲令后可知也。方尺，或曰尺二寸，郑云：“周以栗。”《汉书》：“前方后圆。”《五经异义》云：“主状正方，穿中央，达四方。天子长尺二寸，诸侯长一尺。”<br />
　　○“曰帝”者，天神曰帝，今号此主，同於天神，故题称帝，云文帝武帝之类也。崔灵恩云：“古者帝王生死同称，生称帝者，死亦称帝。生称王者，死亦称王。今云‘措之庙，立之主曰帝’者，盖是为记时有主入庙称帝之义，记者录以为法也。”<br />
　　○注“同之”至“作主”。<br />
　　○正义曰：此是《左传》僖三十三年之言也。天子七月而葬，九月而卒哭。诸侯五月而葬，七月而卒哭。大夫三月而葬，五月而卒哭。士三月而葬，是月而卒哭。卒哭者，是葬竟虞数毕后之祭名也。孝子亲始死，哭昼夜无时，葬后虞竟，乃行神事，故卒其无时之哭，犹朝夕各一哭，故谓其祭为卒哭。卒哭明日而立主，祔於庙，随其昭穆，从祖父食。卒哭，主暂时祖庙，毕，更还殡宫，至小祥作栗主入庙，乃埋桑主於祖庙门左埋重处。故郑云：“虞而作主，至祔，奉以祔祖庙，既事毕，反之殡宫。”然大夫士亦卒哭而祔，而《左传》唯据人君有主者言之，故云“凡君”。郑注《祭法》，云大夫士无主也。此言“凡君”，明不关大夫士也。崔灵恩云：“大夫士无主，以币帛祔、祔竟，并还殡宫，至小祥而入庙也。”又《檀弓》云：“重，主道也。”郑注引《公羊传》云“虞主用桑，练主用栗”，则似虞己有主。而《左传》云：“祔而作主。”二传不同者，案说《公羊》者，朝葬，日中则作虞主。若郑君以二传之文虽异，其意则同，皆是虞祭总了，然后作主。以作主去虞实近，故《公羊》上系之於虞，作主谓之“虞主”。又作主为祔所须，故知《左氏》据祔而言，故云：“祔而作主。”故《异义》云：“《古春秋左氏》说，既葬，反虞。天子九虞，九虞者以柔日，九虞十六日也。诸侯七虞，十二日也。大夫五虞，八日也。士三虞，四日也。既虞，然后祔死者於先死者，祔而作主，谓桑主也。期年然后作栗主。许慎谨案：《左氏》说与《礼记》同。”郑君不驳，明同许意。故注《檀弓》云：“重既虞而埋之，乃后作主。”是总行虞祭竟，乃埋重作主耳。下《檀弓》云：“虞而立尸，有几筵，卒哭而讳，生事毕，而鬼事始已。既卒哭，宰夫执木铎以命於宫中曰：‘舍故而讳新。’郑云：“故谓高祖之父当迁者。”据《檀弓》文句相连，郑以为人君之礼，明虞唯立尸，未作主也。<br />
　　○“天子未除丧，曰予小子”者，夫適嗣於初丧，但人子当未忍即受天王之称，故不曰“予一人”，而称“予小子”者，言我德狭小也。<br />
　　○注“《春秋》”至“称子”。<br />
　　○正义曰：郑所引者，文九年《公羊传》文。案《公羊传》说文八年八月，“天王崩”，九年，“毛伯来求金”。《公羊》云：“逾年矣，何以不言王使？未称君也。以诸侯逾年即位，亦知天子之逾年即位也。以天子三年然后称王，亦知诸侯於其封内三年称子也。”若然，天子逾年即位无文。约鲁十二公，诸侯三年内称子亦无文，约天子逾年不称使也，是天子诸侯互相明也。引之者，证天子三年之内称“予小子”也。又准《左传》之义，诸侯薨而嗣子即位，凡有三时，一是始丧，即適子之位：二是逾年正月，即一国正君臣之位；三是除丧而见於天子，天子命之，嗣列为诸侯之位。今此《公羊》逾年即位，是遭丧明年，为元年正月即位。《白虎通》云：“父没称子某，屈於尸柩也。既葬称子者，即尊之渐也。逾年称公者，缘民臣之心不可一日无君。终始之义，不可一年二君，故逾年即位，保民臣之心也。三年后受爵者，缘孝子之思，未忍安吉。”故僖三十二年十二月乙巳，公薨於小寝。文公元年正月，公即位，四月丁巳葬。《韩诗内传》曰：“诸侯世子三年丧毕，上受爵命於天子。”乃归即位何？明爵天子有也，臣无自爵之义是也。童子亦当受爵命，使大夫就其国命之，不与童子为礼也。<br />
　　○“生名之，死亦名之”者，嗣王既呼为小子，若於丧中而死，亦谥为小子王，丧质，故不变称也。<br />
　　○注“生名”至“号也”。<br />
　　○正义曰：以晋为证也。晋有小子侯，哀侯之子也。鲁桓公七年《左传》“曲沃伯诱晋小子侯杀之”，是在丧而死，犹呼为小子侯也。其应称嗣子某，不得同天子称小子，是僣取之耳。<br />
　　天子有后，有夫人，有世妇，有嫔，有妻，有妾。妻，八十一御妻，《周礼》谓之“女御”，以其御序於王之燕寝。妾，贱者。<br />
　　○嫔音频。 <br />
　　[疏]“天子”至“有妾”。<br />
　　○正义曰：此一节总论立男官女官之事，各随文解之。<br />
　　○“天子有后”者，天子立官，则先从后妃为始。所以然者，为治之法，刑於寡妻，始於家邦，终於四海，故删《诗》则以后妃为首。若论气先阴后阳，故此言“天子有后”也。谓之为后者，后，后也，言其后於天子，亦以广后胤也。<br />
　　○“有夫人”者，夫，扶也，言扶持於王也。<br />
　　○“有世妇”者，妇，服也，言其进以服事君子也。以其犹贵，故加以“世”言之，亦广世胤也。<br />
　　○“有嫔”者，嫔，妇人之美称，可宾敬也。<br />
　　○“有妻”者，郑注《内则》云：“妻之言齐也。以礼见问，得与夫敌体也。”案彼是判合齐体者，今此言齐者，以进御於王之时，暂有齐同之义。<br />
　　○“有妾”者，郑注《内则》云：“妾之言接也，闻彼有礼，走而往焉，以得接见於君子也。”《周礼》则嫔在世妇上，又无妾之文也。今此所陈与《周礼》杂而不次者，记者之言，不可一依《周礼》，或可杂夏、殷而言之。郑注《檀弓》云：“舜不告而娶。不立正配，但三夫人。夏则因而广之，增九女，则十二人，所增九女者，则九嫔也。”故郑云：“《春秋》说云，天子娶十二人，夏制。”郑又云：“殷增三九二十七人，总三十九人，所增二十七世妇也。周又三二十七人，因为八十一人，则女御也。”<br />
　　○注“《周礼》”至“贱者”。<br />
　　○正义曰：解周名为“女御”之义，以其御於王之燕寝。御法，案《周礼》王有六寝，一是正寝，余五寝在后，通名燕寝。其一在东北，王春居之。一在西北，王冬居之。一在西南，王秋居之。一在东南，王夏居之。一在中央，六月居之。凡后妃以下更以次序而上御王於五寝之中也。故郑注《周礼 九嫔》云：“凡御见之法，月与后妃共象也。卑者宜先，尊者宜后。女御八十一人当九夕，世妇二十七人当三夕，九嫔九人当一夕，三夫人当一夕，后当一夕，亦十五日而遍。云自望后反之。孔子云：‘日者天之明，月者地之理，阴契制，故月上属为天，使妇从夫放月纪。”月纪是星也。而妇人上御，必有女史彤管，以差次之。《毛诗传》“贻我彤管”云：“古者后夫人必有女史彤管之法，史不记过，其罪杀之。后妃妾以礼御於君所，女史书其日月，授之环以进退之。生子月辰则以金环退之。当御者以银环进之，著左手。既御，著於右手。事无小大，记以成法。<br />
　　天子建天官。先六大，曰大宰、大宗、大史、大祝、大士、大卜，典司六典。典，法也。此盖殷时制也，周则大宰为天官，大宗曰宗伯，宗伯为春官，大史以下属焉，大士以神仕者。天子之五官，曰司徒、司马、司空、司士、司寇，典司五众。众，谓众臣也。此亦殷时制也，周则司士属司马，大宰、司徒、宗伯、司马、司寇、司空为六官。天子之六府，曰司土、司木、司水、司草、司器、司货，典司六职。府，主藏六物之税者。此亦殷时制也，周则皆属司徒。司士，土均也。司木，山虞也。司水，川衡也。司草，稻人也。司器，角人也。司货，卝人也。<br />
　　○卝，革猛反，又音虢猛反，徐故孟反，卝人掌金玉锡石未成器者。天子之六工，曰土工、金工、石工、木工、兽工、草工，典制六材。此亦殷时制也，周则皆属司空。土工，陶、也。金工，筑、冶、凫、栗、锻、桃也。石工，玉人、馨人也。木工，轮、舆、弓、庐、匠、车、梓也。兽工，函、鲍、韗、韦、裘也。唯草工职亡，盖谓作萑苇之器。<br />
　　○陶音桃，陶人为瓦器也。，方往反，人为簠簋之属。筑音竹，筑氏为书刀。冶音也，冶氏为箭镞。凫音符，凫氏为钟也。段，本又作锻，多乱反，段氏为钱镈。函音含，函人为甲铠。韗，况万反，一音运，一音况运反，韗人为鼓。萑音丸。五官致贡曰享。贡，功也。享，献也。致其岁终之功於王谓之献也。《周礼 大宰》：“岁终，则令百官府各正其治，受其会，听其致事，而诏王废置。”<br />

                    <br>
                        　　○享，许两反，旧许亮反，后皆放此，不复重出。治音直吏反。会古外反。 <br />
　　[疏]“天子建天官”至“致贡曰享”。<br />
　　○正义曰：此以下是殷礼，所明异於周法。案《甘誓》云：“六事之人。”郑云：“《周礼》六军皆命卿，则三代同矣。”案《甘誓》及郑注，则茸荃同有六卿。又郑注《大传》：“《夏书》云，所谓六卿者，后稷、司徒、秩宗、司马、作士、共工也。”而不说殷家六卿之名，今比《记》所言，上非夏法，下异周典，郑唯指为殷礼也。然天官以下，殷家六卿，何者？大宰、司徒、司马、司空、司士、司寇是也。但周立六卿，放天地四时，而殷六卿所法，则有异也。殷以大宰为一卿，以象天时，司徒以下五卿法於地事，故《郑志》崇精问焦氏云：“郑云茸荃同六卿，殷应六卿，此云‘五官’何也？”焦氏答曰：“殷立天官，与五行其取象异耳。是司徒以下法五行，并此大宰，即为六官也。但大宰既尊，故先列大宰，并显大宰之下隶属大宰之官。既法於天，故同受大名，故云‘先六大’，大宰一、大宗二、大史三、大祝四、大士五、大卜六也。”“典司六典”者，结上也。上“典”是守典，下典是典则之典。言立此六官，以守主於六事之法。<br />
　　○注“此盖”至“仕者”。<br />
　　○正义曰：知殷制者，以其上与夏官不同，下与《周礼》有异，故疑殷制也。知“大士”非司士及士师、卿士之等者，以其下别有“司士”、“司寇”，故知非士师、卿士也。与“大祝”、“大卜”相连，皆主神之士，故知神仕也。<br />
　　○“天子之五官”者，向立六官，以法天之六气，此又置五官，以象地之五行也。天地五行践立，故复云“天子”，不云“建”，从“天官”也。又天官尊、阳，故一卿以摄众，地官卑、阴，故五卿俱陈也。不云“地”者，与前互也。天尊故没其数，地卑故明言其五也。司徒一、司马二、司空三、司士四、司寇五也。<br />
　　○“典司五众”者，结上也。言用此上五官，使各守其所掌上之群众也。然此五官，亦各有所领群众，如大宰领大宗以下也，而不条出其人者，略也。天言“六典”，地言“五众”者，互言也。但天尊，故云“典”，地卑，故云“众”也。<br />
　　○注“众谓”至“六官”。正义曰：知此非是天下众人，而为“群臣也”者，以经云“五众”，明官各有所众，如周六官之属也。《周礼》大宰总主六官之职。司徒主教，教其徒众。宗伯者，伯，长也；宗，尊也；以主鬼神，故以尊为名。司马主征伐，马是征伐所用。司寇主除贼寇。司空主士居民。司士主公卿以下版藉爵禄之等。特以“司士”为名者，士是官之总首，故《诗》云“济济多士”是也。诸官皆云“司”，而大宰、宗伯不云“司”者，司，主也，大宰总主六官，不偏有所司，故不言“司”也。宗伯之官不言“司”者，以上天地鬼神之事，天地鬼神既尊，非人所司，故不云“司”也。<br />
　　○“天子”至“六职”。<br />
　　○殷六卿外，复别立此六官也。府者，藏物之处也。既法天地立官，天地应生万物，故为万物立府也。<br />
　　○“曰司土”，一也，於周为土均也。均平地税之政令也。土生万物，故为均也。<br />
　　○“司木”，二也，於周则为山虞也。虞，度也。主量度山之大小所生之物。<br />
　　○“司水”，三也，於周则为川衡。衡，平也。掌巡行川泽，平其禁令。<br />
　　○“司草”，四也，於周为稻人也。掌稼种下地及除草菜。<br />
　　○“司器”，五也，於周为卝人也。掌以时征齿角於山泽之农，供为器用也。<br />
　　○“司货”，六也，於周为丱人，言矿器未成者也。掌金玉锡石之地，而为之守禁，以时取之，以供器物。金玉曰货，故称货人。“典司六职”者，结上立此六官，使各主其所掌职也。<br />
　　○注“府主”至“人也”。<br />
　　○正义曰：此皆与周不同，故云亦殷制也。司土，土均也。案《周礼》“土均，上士二人”。司木，山虞，“每大山中士四人，中山下士六人，小山下士二人”。不言林衡者，略举山虞耳。司水於周为川衡，“川衡，每大川下士十有二人，中川下士六人，小川下士二”。人不言泽虞者，亦略举川衡耳。“司草，稻人”者，“上士二人”。《周礼》亦有草人。今以司草为稻人者，二官俱主杀草，郑举稻人，欲见司草兼有二官也。“司器，角人”者，“下士二人”。“司货，丱人”者，“中士二人”。<br />
　　○“天子”至“六材”。<br />
　　○工，能也，言能作器物者也。前既有六府之物，宜立六工以作之为器物，故为次也。亦有六者，依府以用事也。<br />
　　○“曰土工、金工、木工、石工、兽工、草工”者，此六官於《周礼》并属司空，而《司空职》散亡，汉购千金不得，今唯有《考工记》以代之。<br />
　　○“典制六材”者，“材”谓材物，结上立此六工，使典制六府之材物。<br />
　　○注“土工”至“之器”。<br />
　　○正义曰：《考工记》“陶人为甗，实二鬴”，又“甑实二鬴，七穿”。《人职》云：“人为簋。”是放法，陶是陶冶，互文耳。但簋是祭器，故取放法之名也。云“金工”，谓筑氏，掌为削。削，书刀也。“冶”谓煎金石者，冶铸为之，冶氏掌为戈戟，故因呼煎金为冶。凫氏世能为钟以供乐器，故因呼作钟为凫氏也。氏为量器，为豆、区、鬴、钟之属也，氏世能为之。段氏主作钱铸田器。桃氏为刃，刃谓刀剑之属。云“石工，玉人、磬人”者，玉人谓作圭璧者，磬人作磬也。玉及磬同出於石，故谓“石工”也。云“木工，轮、舆、弓、庐、匠、车、梓也”者，此七物并用木，故曰“木工”也。轮，车轮也。舆，车床也。车难，不能一人独成，各有所善，故轮、舆不同也。弓，能作弓者，也。庐，能作戈戟柲者也。匠，能作宫室之属者。车谓能作大车及羊车也。梓谓杯勺为笋虡之属也。“兽工，函、鲍、韗、韦、裘”者，此物并用兽皮，故曰“兽工”。函谓能作甲铠者。鲍谓能治皮供作甲者。韗谓《考工记》“韗人为皋陶鼓木”，谓能以皮冒鼓者。韦，熟皮为衣及韎韐者。裘谓带毛狐裘之属者。《考工记》韦、裘二职存，唯草工职亡，《考工》无。“盖谓作萑苇之器”，盛食之器及苇席之属也。或言“氏”，或言“人”者，郑注《考工记》云：“其曰某人者，以其事名官也。其曰某氏者，官有世功，若族有世业者也。”干宝云：“凡言司者，总其领也。凡言师者，训其徒也。凡言职者，主其业也。凡言衡者，平其政也。凡言掌者，主其事也。凡言氏者，世其官也。凡言人者，终其身也。不氏不人，权其材也。通权其才者，既云不世，又不终身，随其材而权暂用也。”然案《周礼》建官列职，有“司会”之属，是言“司”者也。有“甸师”之属，是言“师”者也。有“职内”之属，是言“职”者也。有“川衡”之属，是言“衡”者也。有“掌舍”之属，是言掌者也。有“师氏”之属，是言“师”者也。有“庖人”之属，是言“人”者也。有“宫正”、“膳夫”、“外饔”、“内饔”之属，皆不“氏”不“人”者也。<br />
　　○“五官致贡曰享”者，“五官”即前自后以下之五官，后一，天官二，地官三，六府四，六工五。贡，功也。享，献也。岁终则此五官各考其属一年之功，以献於天子，故云“致贡曰享”也。王后之属致蚕织之功，天官以下各献其职之功。<br />
　　○注“贡功”至“废置”。<br />
　　○正义曰：引《周礼》，证岁终百官各献其功，以礼诏告也。周则冢宰至岁终受於百官之簿书所会之最，而考一年之功多少，以告天子也。若功少则废黜其人，功多则迁置其职也。今谓“五官”，则上天子五官司徒以下，故下云“五官之长曰伯”，与此五官一也。但太宰总摄群职，总受五官之贡，故不入其数也。若以五官为后以下，则下云“五官之长”、岂有长於后乎？熊氏以为五等诸侯。亦非也。 <br />
<br />
  <br />
　 <br />
卷五 曲礼下第二 <br />
<br />
　卷五 曲礼下第二 　 <br />
　　五官之长曰“伯”，谓为三公者，《周礼》：“九命作伯。”<br />
　　○长，丁丈反，后皆同。是职方。职，主也，是伯分主东西者。《春秋传》曰：“自陕以东，周公主之；自陕以西，召公主之；一相处乎内。”是，或为氏。<br />
　　○陕，式冉反，依字当作陕。何休注《公羊传》云：“弘农陕县是也。”一云当作郏，古洽反，谓王城郊鄏也。召，时照反，又作邵，音同。相，息亮反。 <br />
　　[疏]“五官”至“职方”。<br />
　　○正义曰：此一节总论二伯，及州牧诸侯等称谓，今各依文解之。<br />
　　○“五官之长曰伯”，畿外之大，莫大於二伯，故此先言之也。“五官”者，即司徒以下五官也。云“长”者，谓三公无职，故不在五官之中，即三公加一命，出为分陕二伯者也。“伯”，长也，谓朝廷之长，言此二伯为内外官之长。“是职方”者，言二伯於是职主当方之事也。<br />
　　○注“职主”至“乎内”。<br />
　　○正义曰：引《公羊传》，证周家二伯所主之事。隐五年《公羊传》云：“天子三公者何？天子之相也。则何以三？自陕而东者，周公主之；自陕而西者，召公主之；一相处乎内。”又案三公八命者，尧时为四伯，故《诗 崧高》注云：“当尧时，姜氏为四伯，至尧之末，分置八伯。”故《虞书传》云：“元祀巡守四岳八伯。”舜之元祀有八伯，明尧末置之，夏则无文，殷则改置二伯，与周同。故《王制》云：“八州八伯。”又云“天子之老二人，曰二伯”是也。<br />
　　其摈於天子也，曰“天子之吏”。摈者辞也。《春秋传》曰“王命委之三吏”，谓三公也。<br />
　　○摈，本又作傧，必刃反。天子同姓谓之“伯父”，异姓谓之“伯舅”。自称於诸侯曰“天子之老”，於外曰“公”，於其国曰“君”。称之以父与舅，亲亲之辞也。外，自其私土之外，天子畿内。<br />
　　○“天子谓之伯父”，本或有“同姓”二字，衍文。 <br />
　　[疏]“其摈”至“之吏”。<br />
　　○正义曰：此是二伯也。摈谓天子接宾之人也。若摈者传辞於天子，则称此二伯为“天子之吏”也。亦当言名也，记者略，可知也。然摈呼在朝三公亦为天子之吏。若然，《玉藻》云“伯曰天子之力臣”者，谓介传命称天子力臣。摈者受辞，传於天子，则曰“天子之吏”。<br />
　　○注“摈者”至“公也”。<br />
　　○正义曰：引证呼三公并为吏之意也。此《左传》成二年晋使巩朔献齐捷于王，王命委之三吏。杜预注云：“三吏，三公也。”於时王不见巩朔，王命委付三公接对之，故云“委之三吏”。<br />
　　○“天子同姓谓之伯父”者，此三公与王同姓者，王呼为伯父。伯者长大之名，父乃同姓重亲之称也。<br />
　　○“异姓谓之伯舅”者，异族重亲之名也。异族无父称，故呼为伯舅，亦亲之故也。案晋文公为二伯，《左传》僖二十八年云：“王曰叔父。”不称伯者，以州牧之礼命之，故称叔也。然晋既称叔父，所以昭九年云“伯父惠公归自秦，而诱以来”，又云“我在伯父，犹衣服之有冠冕”。晋称伯父者，以晋既称伯父，又以晋为州牧，又为二伯，若以州牧为礼称之，则曰叔父；若以二伯之礼称之，则曰伯父；故晋或称伯，或称叔也。周公分陕为二伯，《诗》称“王曰叔父”者，成王以本亲命之。晋文侯仇为伯，《尚书》直云“父义和”，不云伯者，亲亲之也。又二伯称“天子之老”，自敌以下曰寡人，僖四年齐桓公对楚屈完称不穀者，谦也。凡常诸侯皆称寡人，庄十一年宋灾，鲁往吊之，宋闵公称孤者，传云：“列国有凶，称孤，礼也。”以有凶灾，故降名称孤。<br />
　　○“自称於诸侯曰天子之老”者，二伯若与九州及四夷之诸侯言，己自谓“天子之老”，系於天子言之，以威远国也。<br />
　　○“於外曰公”者，外者，其私土采地之外也，而犹在王畿之内，如周公食邑於周。向国外之人，其自称则曰公也。<br />
　　○“於其国曰君”者，其国采地内也。若与采地内臣民言，则自称曰君。其既主分陕，又在王朝，嫌不正为采地君，故明之也。不云自称，承上可知也。<br />
　　○注“称之”至“畿内”。<br />
　　○正义曰：自称为公，正在畿内耳，畿外则曰“天子之老”也。<br />
　　九州之长，入天子之国曰“牧”。每一州之中，天子选诸侯之贤者，以为之牧也。《周礼》曰：“乃施典於邦国而建其牧。”<br />
　　○牧，牧养之牧，徐音目。天子同姓，谓之“叔父”，异姓谓之“叔舅”，於外曰“侯”，於其国曰“君”。牧尊於大国之君，而谓之叔父，辟二伯也。亦以此为尊。礼或损之而益，谓此类也。外，自其国之外，九州之中，曰侯者，本爵也。二王之后不为牧。<br />
　　○辟音避，下同。 <br />
　　[疏]“九州”至“曰君”。<br />
　　○正义曰：殷曰伯，周曰牧。此云牧，据《周礼》也。天子於每州之中选取贤侯一人，加一命，使主一州为牧。若入天子国，则自称曰牧。牧，养也，言其养一州之人，故《周礼》“八命作牧”是也。然伯不云入天子国者，伯不出，故不言入耳。州长云入曰牧，出则否也。崔灵恩云：“州长，自称也。”《白虎通》云：“往来牧视诸侯也。”<br />
　　○“天子同姓谓之叔父，异姓谓之叔舅”者，牧劣於二伯，故天子谓之叔。叔，小也。父、舅，义如前。一本云“天下同姓”。然则二伯云其“摈於天子，曰天子之吏”，此不云摈於天子，是记者略之也。故下云诸侯见天子，郑云“为州牧则曰天子之老臣某侯某”是也。<br />

                    <br>
                        　　○“於外曰侯”者，外谓其所封外九州内也。自称曰侯，侯是本爵，不云牧自称，承前可知也。<br />
　　○“於其国曰君”者，若与国内臣民言，犹自称为君也。<br />
　　○注“牧尊”至“为牧”。<br />
　　○正义曰：大国之君是侯，使称伯，今选侯之贤者加一命为牧，则是尊贵於不牧之侯。而不谓为伯，降呼为叔父者，分陕已称伯，今牧若又呼为伯，则乱於分陕，若犹呼本称，则不见其异，故呼为叔，亦异常也。云“礼或损之而益，谓此类也”者，崔云：“《觐礼》，大国之咀墁姓谓之伯父，异姓谓之伯舅。此小者，同姓谓之叔父，异姓谓之叔舅。此各当一国，不嫌敌二伯。州牧虽为侯封，皆是大国之君，本自称伯牧。今总摄众国，嫌其敌义，故更称叔，此是损也。叔名虽损，即是明其为牧，故谓之为益，故云“损之而益，谓此类也’。”熊氏云：“三夫人致饮，有醴、清、医、酏、糟，不体王，故申得二饮。后致饮，医、酏、糟以体王，故屈二饮，亦是损之而益之类也。”云“二王之后不为牧”，知不为牧者，以二王之后，其爵称公，今此经云“九州之长曰牧”，“於外曰侯”，不言於外曰公，故知二王之后不为牧，牧用侯以下。二王之后所以不为牧者，以其先祖尝为天子，统领海内，若更遣为牧，恐有专权之心故也。<br />
　　其在东夷、北狄、西戎、南蛮，虽大曰“子”。谓九州之外长也。天子亦选其诸侯之贤者以为之子。子犹牧也。入天子之国曰子，天子亦谓之子，虽有侯伯之地，本爵亦无过子，是以同名曰子。 <br />
　　[疏]“其在”至“曰子”。<br />
　　○正义曰：此天子亦选其中贤者为之牧也。但不知几国立一人耳。卑不得名为牧，又不得谓为父舅，其本爵不过子男；若其本爵子者，今朝天子摈辞曰子；若本爵是男，亦谓为子也。所以尔者，举其高者言之，亦尊异故也。不云“入天子国”，及不云“摈”者，略可知也。故《尔雅》云：“九夷、八狄、七戎、六蛮谓之四海。”李巡注：“四海，远於四荒，晦冥无形，不可教诲，故云四海也。”海者晦也。言其晦暗无知。案《尔雅》所列与此同，但数异尔。<br />
　　○注“谓九”至“曰子”。正义曰：其或有多功益士，虽加侯伯之地，而爵不得进，终守子男，以卑远故也。今虽别为牧长，而同呼为子，不得过本爵也。<br />
　　於内自称曰“不穀”，与民言之谦称。穀，善也。<br />
　　○谦称，尺澄反。於外自称曰“王老”。威远国也。外，亦其戎狄之中。 <br />
　　[疏]“於内”至“王老”。<br />
　　○正义曰：谓其国之外，夷狄之中也。以为牧长，恐夷狄难服，须尊名威之，故与一切言，自称曰“我是天子之老臣”也。崔云：“方伯牧称天子之老，四夷之长称曰王老。方伯之职，带三公之任，犹谓之内臣，化同天子，无有归往之义，故云天子之老。四夷之君去王远，由有归往之义，贤始得为长，故以王老为称也。”<br />
　　庶方小侯，入天子之国曰“某人”，於外曰“子”，自称曰“孤”。谓戎狄子男君也。男者於外亦曰男，举尊言之。 <br />
　　[疏]“庶方”至“曰孤”。<br />
　　○正义曰：庶，众也。小侯谓四夷之君，非为牧者也。以其贱，故曰众方也。若入王国，自称曰某人，若牟人、介人也。六服之内，但举伯之与牧，不显其馀诸侯。九州之外，既举大国之子，又举其馀小国者，以六服诸侯下文别更具显，故於此略之。<br />
　　○“於外曰子”者，此君在其本国外，四夷之中，自称依其本爵，或子或男。今言子，是举其尊称耳，若男亦称男也。<br />
　　○“自称曰孤”者，若自与臣民言则曰孤，孤者特立无德能也。凡二伯自称及介传命曰“天子之力臣”，故《玉藻》云“伯曰天子之力臣”是也。若摈者传命於天子，则曰“天子之吏”，故此云摈於天子则曰天子之吏是也。於诸侯及朝廷则曰“天子之老”，则此文及昭公十三年刘献公对晋叔向云“天子之老”是也。九州之长及介传命则曰“某土之守臣某。”知者，《玉藻》云：“若其摈者传命於天子，则曰：天子之老臣某侯某”，知者，约此文“天子之老”，及下文“云某侯某”。其馀诸侯介传命云“某土之守臣某”，知者，亦约《玉藻》文也。摈者传命云某侯某，知者，约下文也。凡九州之外，大国之子，介传命“某屏之守臣某”，故《玉藻》又云“其在边邑，曰某屏之守臣某”是也。摈者告天子称“某子某”，与中国诸侯同。庶方小侯，介传命云“某土之孤某”，知者，《玉藻》云“小国之君曰孤”是也。摈者告天子亦应云“某孤某”，知者，约寻常诸侯称“某侯某”，但称孤为异耳。其二伯以下，对天子皆称名也。<br />
　　天子当依而立，诸侯北面而见天子，曰“觐”。天子当宁而立，诸公东面，诸侯西面，曰“朝”。诸侯春见曰朝，受挚於朝，受享於庙，生气文也。秋见曰觐，一受之於庙，杀气质也。朝者，位於内朝而序进。觐者，位於庙门外而序入。王南面，立於依宁而受焉。夏宗依春，冬遇依秋。春秋时齐侯唁鲁昭公，以遇礼相见，取易略也。《觐礼》今存，朝、宗、遇礼今亡。<br />
　　○依本又作扆，同，於岂反，注同；状如屏风，画为黼文，高八尺。见，贤遍反，下文注除“相见”皆同。觐，其靳反。宁，徐珍吕反，又音储，门屏之间曰宁。夏，户嫁反。唁音彦，《穀梁传》云：“吊失国曰唁。”易，以豉反。 <br />
　　[疏]“天子”至“曰朝”。<br />
　　○正义曰：此二节论诸侯四时朝、觐、宗、遇之法，各随文解之。<br />
　　○“天子当依而立”者，依，状如屏风，以绛为质，高八尺，东西当户牖之间，绣为斧文也，亦曰斧依。故《觐礼》云：“天子设斧依於户牖之间，左右几。天子衮冕，负斧依。”，郑注云：“依如今綈素屏风也。有绣斧文，所以示威也。”《尔雅》云：“牖户之间谓之扆。”郭注云：“窗东户西也。”依此诸解，是设依於庙堂户牖之间。天子见诸侯，则依而立，负之而南面，以对诸侯也。凡诸侯朝王，一年四时。案《宗伯》：“春曰朝，夏曰宗，秋曰觐，冬曰遇。”郑注：“朝犹朝也，欲其来之早。宗，尊也，欲其尊王。觐之言勤也，欲其勤王之事。遇犹偶也，欲其若不期而俱至。”若通而言之，悉曰朝，从初受名。《觐礼》云：“诸侯前朝，皆受舍于朝。”又云：“乘墨车，载龙旂弧韣乃朝。”又《春秋》僖二十八年夏五月经曰：“公朝於王所。”知朝，通名也。但朝、觐、宗、遇礼异耳。案《大行人》云，侯服岁壹见，甸服二岁壹见，男服三岁壹见，采服四岁壹见，卫服五岁壹见，要服六岁壹见。随服更来，周而复始。然而六服分来，又每方服别分为四分，一分朝春，一分宗夏，一分觐秋，一分遇冬，四方并然。故郑注云：“其朝贡之岁，四方各四分趋四时而来。或朝春，或宗夏，或觐秋，或遇冬。”要服之外，有夷、镇、藩三服。案《大行人》云：“九州之外谓之藩国，世壹见。”郑注云：“世谓父死子立，及嗣王即位，乃一来耳。”六服之中，服数朝外，又有四名：一是“时见曰会”者，若诸侯有不服者，王将有征讨之事，若东方诸侯不服，则与东方诸侯共讨之；若南方诸侯不服，则与南方诸侯共讨之；诸方皆然。朝竟，王乃为坛於国外，与之会盟。春於国东，夏南，秋西，冬北。会则随事，无有定期，有时而然，故曰“时见曰会”也。二曰“殷见曰同”者，天子十二年一巡守，或应巡守之岁而天下未平，或王有他故不获自行，则四方诸侯并朝京师，朝竟，亦於国外为坛，以命之政事。殷，众也，其来既众，故曰“殷见曰同”也。三曰“时聘曰问”者，谓王有事，诸侯非朝王之岁，不得自来，遣大夫来聘，因而问王起居，此亦无常期，故曰“时聘曰问”也。四曰“殷覜曰视”者，谓元年、七年、十一年，唯有侯服来朝，朝者既少，诸侯遣卿大夫以大礼来聘，聘者既众，故曰殷也。覜亦见也，为来见王起居，故曰覜也。殷頫亦并依时，春东、夏南、秋西、冬北，各随方逐时，但不每方分为四耳，故郑注《大行人》云：“其殷国，四方四时分来如平时也。”郑既云“四时分来如平时”，而前六服，初时唯云四时，虽不言四方，后又云四方各分趋四时，明其同也。然所以殷覜不须分见四时者，小礼不须更见四时法也。天子当依而立，是秋於庙受觐礼也。诸侯来朝，至於近郊，王使大行人皮弁用璧以迎劳之。诸侯亦皮弁，从使者以入。天子赐舍，诸侯受舍，听天子之命。其朝日未出之前，诸侯上介受舍于庙门外，同姓西面北上，异姓东面北上。至朝日质明，诸侯裨冕，先释币於其齐车之行主。天子衮冕在庙，当依前南面而立，不迎宾。诸侯自庙门外位，天子使上摈进诸侯。诸侯入庙门右，坐奠圭玉而再拜。所以奠圭玉者，卑见於尊，奠贽不授也。摈者命升西阶，亲授诸侯，於是坐取圭玉升堂，王受玉，是当依而立之时也。<br />
　　○“诸侯北面而见天子曰觐”者，王既受玉，而诸侯降阶，并北面再拜稽首。摈者延之，使升成拜，是北面曰觐时。所以同北面者，觐遇秋冬，阴气质敛，故不布散。<br />
　　○“天子当宁而立”者，此为春夏受朝时也。宁者，《尔雅》云：“门屏之间谓之宁。”郭注云：“人君视朝所宁立处。”李巡云：“正门内两塾间曰宁。”谓天子受朝於路门外之朝，於门外而宁立以待诸侯之至，故云“当宁而立”也。然路门外有屏者，即树塞门是也。《尔雅》云：“正门谓之应门。”又云：“屏谓之树。”李巡云：“恒当门自蔽名曰树。”郭云：“小墙当门中。”今案李、郭二注以推验《礼》文，诸侯内屏在路门之内，天子外屏在路门之外而近应门者矣。<br />
　　○“诸公东面，诸侯西面，曰朝”者，王既立宁，诸侯次第而进，诸公在西，诸侯在东，而朝王，阳气文也，故因文而分布也。崔云：“地道贵右，公故在西也。然此是春朝也，先受朝竟，然后入庙受享也。”<br />
　　○注“诸侯”至“今亡”。<br />
　　○正义曰：庭实受之於庙，生气文也。阳生之时，其气文舒而布散，故分於两处受也。云“秋见曰觐，一受之於庙”，一并朝享，皆庙受之，杀气质也。此阴杀之时，其气质敛，故并於一处受之也。云“朝者，位於内朝而序进”者，此内朝，即路门外朝也。对皋门内三槐九棘之外朝，故称内也。若对路寝庭朝又为外，故《文王世子》云“朝於外朝则以官”是也。崔云：“诸侯春夏来朝，各乘其命车至皋门外陈介也。天子车时在大门内，传辞既讫，则乘车出大门下车。若升朝之时，王但迎公，自诸侯以下则随之而入，更不别迎也。入至文王庙门，天子还服朝服，立於路门之外。诸侯更易服朝服，执贽而入应门而行礼，故王当宁以待诸侯次第而进，故云“序进”。谓入应门，诸公东面，诸侯西面。”若熊氏之义，则朝无迎法，唯享有迎诸侯之礼。案《觐礼》诸侯乘墨车而入朝。郑云：“墨车者，大夫制也。入天子之国，车服不可尽同也。”云“觐者，位於庙门外而序入”者，其宿受位次在庙门外，至朝之旦，秋冬王不出迎，其尊卑各在其次中。未得相见，听上摈进之，乃於位次第而入，故云“序入”也。云“王南面，立於依宁而受焉”者，二处皆南面也。云“夏宗依春，冬遇依秋”者，阴阳同，各相依也。云“春秋时齐侯唁鲁昭公，以遇礼相见，取易略也”者，此引证宗依朝，遇依觐，非唯并受为异，其礼有难易繁省之殊也。《穀梁传》曰：“吊失国曰唁。”鲁昭公伐季氏，不胜而出，故《春秋》昭二十五年九月，“公孙於齐。次于阳州。齐侯唁公於野井”，《公羊》云“以人为菑，以幦为席，以鞍为几，以遇礼相见”是也。分六服随服而朝，则六年一遍，此郑康成之义。《尚书》“六年五服一朝”，而孔注云：“五服一朝，侯、甸、男、采、卫，六年一朝，会京师。”孔、郑不同。孔以昭十三年《左传》云“岁聘以志业，间朝以讲礼，再朝而会以示威，再会而盟以显昭明”，以为诸侯三年一朝，六年一会，十二年一盟，是周之正朝法也。其《大行人》依服数见者，是诸侯遣使贡献而见耳。知觐在庙者，此云“当依而立”，《觐礼》又有“负斧依”，及侯氏入庙门告听事，郑注云“告王以国所用为罪之事”，《大行人》云“庙中将币，三享”故也。知在文王庙者，《聘礼》云：“不腆先君之祧。”明天子受觐於庙之祧可知也。又案《觐礼》：“同姓西面，异姓东面。”郑注：“分别同姓异姓者，受之将有先后也。”则是《觐礼》之法先同姓，后异姓。若然，案《檀弓》注云“朝觐爵同同位”，则爵尊先见。《觐礼》见不同者，二文虽异，其意则同，就爵同之中，先受同姓之朝。周之盟会，亦先同姓也。故定四年祝佗称践土之盟载书云：“晋重、鲁申、蔡甲午、郑捷、齐潘。”郑虽小国，而在齐上，故隐十一年传云：“周之宗盟，异姓为后。”若其馀盟，分国大小为次，故襄二十七年，宋之盟，晋楚争先，楚人先歃是也。必知然者，案杜预《释例》云：“若王官之伯主盟，异姓为后，其馀则否也。”凡天子三朝，其一在路门内，谓之燕朝，大仆掌之，故《大仆》云：“王燕朝则正其位。”《文王世子》云：“公族朝於内朝，亲之也。”此则王与宗人图其嘉事，及王退，俟大夫之朝也。其二是路门外之朝，谓之治朝，司士掌之，故《司士》云：“正朝仪之位，王南乡，三公北面东上。孤东面北上，卿大夫西面北上。王族、故士、虎士在路门之右，南面东上，太仆、太右、太仆从者在路门之左，南面西上上。”此是每日视朝之位，其王与诸侯宾射亦与治朝同，故《射人》云：“三公北面，孤东面，卿大夫西面，诸侯在朝，则皆北面。”不云王族、故士、虎士、大仆、大右者，文不具耳。不云士者，郑注云：“此与诸侯射，士不与。”案诸侯大射，士立於西方东面，是天子大射，士亦预礼也。其三是皋门之内，库门之外，谓之外朝，朝士掌之，故《朝士》云：“左九棘，孤卿大夫位焉。右九棘，公侯伯子男位焉。面三槐，三公位焉。”此是询众庶之朝也。凡朝，三公北面者，以其贵臣答王之义也。孤及诸侯东面者，尊之，故从宾位。卿大夫西面者，君之臣子统於君也。士门西东面者，以其卑贱，故外之。其外朝，孤与士辟诸侯，故就东方西面同其位。案《燕礼》云：“卿西面，大夫北面，士门西东面，大射亦然。”知诸侯有路门外朝者，案《玉藻》云“君朝服，日出而视朝，退適路寝”是也。其外询众庶之所，经虽无文，亦当与天子同。其位，无三公及诸侯，当同《燕礼》、《大射》之位。若然，《周礼》天子有射、朝、燕，《仪礼》诸侯有燕、朝也，射虽无正朝，当与天子同，则天子诸侯皆三朝也。<br />

                    <br>
                        　　诸侯未及期相见曰“遇”，相见於郤地曰“会”。诸侯使大夫问於诸侯曰“聘”，约信曰“誓”，莅牲曰“盟”。及，至也。郤，间也。莅，临也。坎用牲，临而读其盟书。《聘礼》今存，遇、会、誓、盟礼亡。誓之辞，《尚书》见有六篇。<br />
　　○郤，丘逆反。莅音利，徐力二反，又音类。盟音明，徐音亡幸反。郤，间，如字，又音闲。坎，苦感反，徐又苦敢反，后同。 <br />
　　[疏]“诸侯”至“曰盟”。<br />
　　○正义曰：今若未至前所期之日，及非所期之地，而忽相见，则并用遇礼相接，故曰遇也。所以尔者，遇礼易略，既期未至，故用简易礼也。<br />
　　○“相见於郤地曰会”者，此谓及期之礼郤间也。既及期，又至所期之地，则其礼闲暇。<br />
　　○“诸侯使大夫问於诸侯曰聘”者，聘，问也。谓遣大夫往相存问。<br />
　　○“约信曰誓”者，亦诸侯事也。约信，以其不能自和好，故用言辞共相约束以为信也。若用言相约束以相见，则用誓礼，故曰誓也。郑注《司寇》云：“约，言语之约束也。”<br />
　　○“莅牲曰盟”者，亦诸侯事也。莅，临也。临牲者，盟所用也。盟者，杀牲歃血，誓於神也。若约束而临牲，则用盟礼，故云“莅牲曰盟”也。然天下太平之时，则诸侯不得擅相与盟。唯天子巡守至方岳之下，会毕，然后乃与诸侯相盟，同好恶，奖王室，以昭事神，训民事君，凡国有疑，则盟诅其不信者。及殷见曰同，并用此礼。后至於五霸之道，卑於茸荃，有事而会，不协而盟。盟之为法，先凿地为方坎，杀牲於坎上，割牲左耳，盛以珠盘，又取血，盛以玉敦，用血为盟，书成，乃歃血而读书。知坎血加书者，案僖二十五年《左传》云“坎血加书”。又襄二十六年《左传》云“歃用牲加书”是也。知用耳者，《戎右职》云：“赞牛耳。”知用左者，以馘者用左耳故也。知珠槃、玉敦者，《戎右职》云：“以玉敦辟盟。”又《玉府》云：“则共珠槃、玉敦。”知口歃血者，隐七年《左传》云：“陈五父及郑伯盟，歃如忘。”又襄九年云“新与楚盟，口血未乾”是也。《异义》云：“礼：约盟不今。《春秋公羊》说，‘古者不盟，结言而退’，故《穀梁传》云：‘诰誓不及五帝，盟诅不及茸荃，交质子不及二伯。’诅盟非礼。故《春秋左氏》云，《周礼》有司盟之官，杀牲歃血，所以盟事神明。又云‘凡国有疑，盟诅其不信者’，是知於礼得盟。许君谨案：从《左氏》说，以太平之时，有盟诅之礼。”郑氏不驳，从许慎义也。盟诅不及茸荃，非郑所用。然盟牲所用，许慎据《韩诗》云：“天子诸侯以牛豕，大夫以犬，庶人以鸡。”又云：“《毛诗》说君以豕，臣以犬，民以鸡。又《左传》云：‘郑伯使卒出豭，行出犬鸡，以诅射颍考叔者。’又云：‘卫伯姬盟孔悝以豭。’”郑云：“《诗》说及郑伯皆谓诅小於盟，《周礼 戎右职》云：‘盟则以玉敦辟盟，遂役之。’”郑注云：“役之者，传敦血授当歃者。”下云：“赞牛耳桃茢。又《左传》云：‘孟武伯问於高柴曰：诸侯盟谁执牛耳？’然则盟者人君以牛，伯姬盟孔悝以豭，下人君也。”皇氏以为《春秋》时盟乃割心取血，故定四年炉金云：“王割子期之心，与随人盟。”杜云“当心前割取血以盟，示其至心”是也。<br />
　　○注“及至”至“六篇”。<br />
　　○正义曰：郑注《司盟》云：“盟者书其辞於策，杀牲取血，坎其牲，加书於上而埋之，谓之载书。”云《聘礼》今存，遇、会、誓、盟礼亡。《誓》之辞，《尚书》见有六篇”者，一曰《甘誓》，夏启伐有扈氏，誓群众。二曰《汤誓》，谓汤伐桀，誓群臣也。三曰《泰誓》，武王伐纣，度孟津，誓敕士众之辞也。四曰《牧誓》，武王伐纣於牧野时所作。五曰《费誓》，徐戎作难，鲁侯伯禽誓群臣，兴兵伐之也。六曰《秦誓》，秦穆公袭郑，不从蹇叔之谋，果败诸崤，后穆公悔过，与群臣自誓也。<br />
　　诸侯见天子，曰“臣某侯某”。谓啬夫承命告天子辞也。其为州牧，则曰“天子之老臣某侯某奉珪请觐”。<br />
　　○啬音色。其与民言自称曰“寡人”。谦也，於臣亦然。<br />
　　○自谓，一本作“自称”。其在凶服，曰“適子孤”。凶服，亦谓未除丧。<br />
　　○適音的。临祭祀，内事曰“孝子某侯某”，外事曰“曾孙某侯某”。称国者，远辟天子。死曰“薨”，亦史书策辞。复曰“某甫复矣”。某甫且字。既葬，见天子，曰“类见”。代父受国。类犹象也。执皮帛，象诸侯之礼见也。其礼亡。言谥曰“类”。使大夫行，象聘问之礼也。言谥者，序其行及谥所宜，其礼亡。<br />
　　○其行，下孟反。诸侯使人使於诸侯，使者自称曰“寡君之老”。系於君以为尊也。此谓诸侯之卿上大夫。<br />
　　○使於，色吏反，下同。 <br />
　　[疏]“诸侯”至“之老”。<br />
　　○正义曰：此一节明诸侯及臣称谓之法，各随文解之。<br />
　　○“诸侯”，谓五等诸侯见天子，而摈者将命之辞也。同得称臣，故曰臣也。<br />
　　○“某侯某”者，若言齐侯、卫侯，下某是名。若伯子男则云曹伯、许男某也。<br />
　　○注“谓啬”至“请觐”。<br />
　　○正义曰：“啬夫承命告天子辞也，”此注并《觐礼》之文也。郑云：“啬夫，盖司空属也。为末摈，承命於侯氏，末介传而上，上摈以告於天子也。”《音义隐》云：“啬夫主诸侯所赍币帛皮圭之礼，奉以白於天子也。”云“其为州牧，则曰天子之老臣某侯某”者，若为州牧既尊，若来见，故摈者加此四字也。前州牧阙此，故郑补言之也。云“奉珪请觐”，是郑意术摈者之辞，文无所出也。<br />
　　○“其与民言自称曰寡人”，此亦自与民言法也。寡人者，言己是寡德之人。<br />
　　○“其在凶服曰適子孤”者，谓摈者告宾之辞。知者，《杂记》云：“相者告曰，孤某须矣。”但彼文不云適子，文不备。此直云“適子孤”，不云名，亦文不具也。称孤称名者，皆谓父死未葬之前也，故《杂记》云：“孤某须矣。”下则云“既葬蒲席”，明孤某是未葬也。凡诸侯在丧之称，《公羊》未葬称子某者，庄三十二年“子般卒”，襄三十一年“子野卒”，皆是君薨未葬称子某也。既葬称子，则文公十八年子恶卒，经书“子卒”是也。逾年称君者，则僖公十年里克杀其君卓，及文公元年公即位，是逾年称君也，谓臣子称君也，若其君自称犹曰子，故《公羊传》文九年“诸侯於其封内三年称子”是也。案昭十一年，“楚灭蔡，执世子有”。其时蔡君已死，其子仍称世子者，何休云：“称世子者，不许楚之灭蔡也。犹若君存然，故犹称世子。”文十四年九月，“齐商人弑其君舍”，舍为君，商人之弑也。襄二十九年，“吴子使季札来聘”，先君未逾年，吴称子者，贤季子，故录之。桓十一年，“郑忽出奔卫”，先君既葬而尚称名者，《公羊》云：“何以名？伯子男一也。辞无所贬。”何休云：“直以丧降称名，无馀罪致贬，凡以王事出会未逾年皆称子。”僖九年会於葵丘，宋襄公称子；僖二十八年会於践土，陈共公称子；定四年会召陵，陈怀公称子：皆未逾年会王事而称子也。若未逾年，非王事而称爵者，皆讥耳。成四年“郑伯伐许”是也。从上以来，皆《公羊》之义也。其《左氏》之义，君薨未葬，未行即位之礼前称子某，子般、子野是也。其出会诸侯，未葬之前称子，故僖九年《左氏传》云：“凡在丧，王曰小童，公侯曰子。”葵丘之会，宋襄公称子，践土之会，陈共公称子是也。葬虽未逾年则称君，则“晋里克弑其君卓”，“齐商人弑其君舍”是也。文十八年子恶卒，先君葬后称子者，杜预云：“时史畏襄仲不敢称君，故云子也。”其王事出会则称爵，成四年“郑伯伐许”是也。案桓十三年经书卫惠公称侯，成十三年经书宋公卫侯，此并先君未葬而称爵者，贾、服注讥其不称子。杜预云：“非礼也。”僖二十五年“会卫子、莒庆、盟於洮”，时先君巳葬，卫成公犹称子者，杜预云：“善其成父之志，故上系於父而称子。”服虔亦云：“明不失子道。”成十年晋侯伐郑，时厉公父景公患未薨，而厉公出会称爵，讥其生代父位不子也。此皆《左氏》之义。《公羊》以奚齐僖九年死，卓子十年死，以卓子逾年，故称君。《左氏》卓子亦九年死，但赴告在十年，以葬后，故称君。《左氏》、《公羊》二传不同也。《公羊》以成四年郑伯伐许非王事，未逾年而称爵，讥之也。《左氏》则以郑伯伐许为王事，虽未逾年，得称爵，当与《公羊》异。郑《驳异义》从《公羊》义，以郑伯伐许为非礼。及《公羊》未逾年为王事，皆称子，即宋襄公称子，陈共公称子是也。《左氏》未逾年为王事，皆称爵。郑《驳异义》引宋襄公称子，从《公羊》说，以为称子礼也。<br />
　　○“外事曰曾孙某侯某”，<br />
　　○外事谓社稷山川在封内者也。天子外事言嗣王某，诸侯不得称嗣侯，但称曾孙。所以然者，天子尊，谓能继天德而立也；诸侯无德，不继嗣为侯，故不云嗣。但是父祖重孙，故言曾孙也。<br />
　　○“死曰薨”者，此谓诸侯死而国史策辞也。若异国史书之，则但云卒也。在四夷不言，亦贱，略也。自此以下皆然。<br />
　　○注“亦史书策辞”。<br />
　　○正义曰：上又云“天王崩”，书策辞。今诸侯云薨，故亦史策辞。若告於诸侯，则辞当谦退，故《杂记》云：“赴於诸侯，曰寡君不禄。”<br />
　　○“复曰某甫复矣”，天子复则曰天子，诸侯不可复云诸侯复，故呼其字，言某甫，故郑注前文诸侯呼字是也。<br />
　　○“既葬，见天子，曰类见”，此诸侯世子父死葬毕，而见於天子礼也。类，象也。言葬后未执玉而执皮帛，以象诸侯见，故曰类见。然《春秋》之义，三年除丧之后乃见，而今云“既葬”者，谓天子或巡守至竟，故得见也。若未葬，未正君臣，故虽天子巡守，亦不见也。<br />
　　○“言谥曰类”，言谥，谓将葬，就君请谥也。凡谥既是表德，故由尊者所裁，故将葬之前，亲使人请之於天子。若《檀弓》云：“其子戌请谥於君曰：‘日月有时，将葬矣，请所以易其名者。’是言谥於君也。而曰类者，王肃云：“请谥於天子，必以其实为谥，类於平生之行也。”何胤云：“类其德而称之，如经天纬地曰文也。”郑云：“使大夫行象聘问之礼也。”今案，郑旨谓吉时遣大夫行则曰聘，今请谥使大夫不得曰聘，而名曰类，言类象聘而行此礼也。故云“言谥曰类”也。<br />
　　○注“使大”至“礼亡”。<br />
　　○正义曰：言象聘问之礼者，解经中“类”字，言比类聘问之礼，请谥於天子。<br />
　　○“诸侯”至“之老”。案《玉藻》云：“上大夫曰下臣，摈者曰寡君之老，下大夫自名，摈者曰寡大夫。”此云“自称曰寡君之老”，则上大夫摈者传辞。及自称於他国，亦曰寡君之老。若於已君，则《玉藻》云“下臣某”。<br />
　　天子穆穆，诸侯皇皇，大夫济济，士跄跄，庶人僬僬。皆行容止之貌也。《聘礼》曰：“宾入门皇。”又曰：“皇且行。”又曰：“众介北面锵锵焉。”凡行容，尊者体盘，卑者体蹙。<br />
　　○济，子礼反。跄，本又作鸧，或作锵，同士良反。僬，子妙反。盘，步丹反。蹙，子六反。 <br />
　　[疏]“天子”至“僬僬”。<br />
　　○正义曰：此一节论天子至庶人行容之貌，云“天子穆穆”者，威仪多貌也。天子尊重，故行止威仪多也。<br />
　　○“诸侯皇皇”者，自庄盛也。诸侯不及穆穆，而犹有庄盛。郑注《聘礼》云：“皇皇，庄盛也。”<br />
　　○“大夫济济”者，济济，徐行有节。大夫降於诸侯，不得自庄盛，但徐行而已也。<br />
　　○“士跄跄”者，郑注《聘礼》云：“容貌舒扬也。”案郑意则不得济济也，但舒扬而已。<br />
　　○“庶人僬僬”者，卑尽之貌也。庶人卑贱，都无容仪，并自直行而已。崔云：“凡形容，下不得兼上，上得兼下，故《诗》有‘济济文王’、‘穆穆鲁侯’者，诗人颂美，举盛以言，非对例也。”<br />
　　○注“《聘礼》”至“体蹙”。<br />
　　○正义曰：引《聘礼》证“皇皇”是容仪也，此是入门时容也。“又曰，皇且行”者，又证行时容也。然皇是诸侯之容，《聘礼》是臣而云皇者，执玉入庙门得进其容，亦如其君行礼，宜巳申也。若在本国，则济济然。云“又曰众介北面跄焉”，亦《聘礼》文也。众介，士也。卑故不得进容，犹跄跄而已。云“凡行容，尊者体盘，卑者体蹙”，尊者体盘，穆穆皇皇，卑者体蹙，跄跄僬僬是也。<br />
　　天子之妃曰“后”，后之言后也。<br />
　　○妃，芳非反。诸侯曰“夫人”，夫之言扶。大夫曰“孺人”，孺之言属。<br />
　　○孺，而树反。士曰“妇人”，妇之言服。庶人曰“妻”。妻之言齐。公、侯有夫人，有世妇，有妻，有妾。贬於天子也，无后与嫔，去上中。<br />
　　○贬，皮检反。去，羌吕反。夫人自称於天子曰“老妇”，自称於天子，谓畿内诸侯之夫人助祭，若时事见。自称於诸侯曰“寡小君”，谓飨来朝诸侯之时。自称於其君曰“小童”，自世妇以下，自称曰“婢子”。小童，若云未成人也。婢之言卑也。於其君称此，以接见礼敌，嫌其当。<br />
　　○童本或作僮。子於父母，则自名也。名，父母所为也。言子者，通男女。列国之大夫，入天子之国曰“某士”，亦谓诸侯之卿也。三命以下，於天子为士。曰某士者，如晋韩起聘於周，摈者曰“晋土起”。自称曰“陪臣某”，陪，重也。<br />

                    <br>
                        　　○重，直恭反。於外曰“子”，子，有德之称，《鲁春秋》曰：“齐高子来盟。”<br />
　　○称，尺证反。<br />
　　○於其国曰“寡君之老”。使者自称曰“某”。使，谓使人於诸侯也。某，名也。<br />
　　○使自称，色吏反，注“使谓”同，本或作“使者自称”。 <br />
　　[疏]“天子”至“曰某”。<br />
　　○正义曰：此一节论天子以下妃妾及臣子称谓之法，各随文解之。<br />
　　○“天子之妃曰后，诸侯曰夫人，大夫曰孺人，士曰妇人，庶人曰妻”者，皆敌其夫，如王之后，故以后居前耳。妃，邦君之合配，王诸侯以下，通有妃义，故以妃字冠之。以《特牲》、《少牢》是大夫士之礼，皆云某妃配某氏，尊卑通称也。《白虎通》云：“后，君也。明配至尊，为海内小君，天下尊之，故继其王言之曰王后也。”<br />
　　○“诸侯曰夫人”者，夫人之名，唯诸侯得称，《论语》云“邦君之妻，邦人称之曰君夫人”是也。<br />
　　○“大夫曰孺人”者，孺，属也，言其为亲属。<br />
　　○注“孺之言属”也。<br />
　　○正义曰：案《尔雅》云：“孺，属也。<br />
　　○“士曰妇人”者，妇之言服也，服事其夫也。其妇号亦上下通名，故《春秋》“逆妇姜於齐”，是诸侯亦呼妇也。《穀梁传》云：“言妇，有姑之辞。”言服事舅姑，知通名也。<br />
　　○“庶人曰妻”者，妻之言齐也。庶人贱，无别称，判合齐体而已。尊卑如此，若通而言之，则贵贱悉曰妻，故《诗》曰：“刑於寡妻。”是天子曰妻也。周家大夫妻曰内子，赵姬以叔隗为内子是也。<br />
　　○“公侯”至“有妾”。<br />
　　○正义曰：独言诸侯，举其上者，馀从可知也。既下於天子，不得立后，故以敌体一人正者为夫人。<br />
　　○“有世妇”者，谓夫人之侄娣，故《公羊》云，夫人无子，立侄娣子也。质家先立侄之子，文家先立娣之子。《左氏》亦夫人侄娣贵於二媵，则此世妇者，谓夫人侄娣也，其数二人。<br />
　　○“有妻”者，谓二媵及侄娣也，凡六人。“有妾”者，谓九女之外，别有其妾。知者，以上文云天子八十一御妻之外，更有妾。郑注云：“妾，贱者，不入百二十人数。”故知此妾不在九女之数也。<br />
　　○“夫人”至“婢子”，此“夫人”谓畿内诸侯之妻也。其助祭於后，得接见天子，故得自称也，言老而服事也。以畿外诸侯夫人无见天子之礼，此云“自称於天子”，故注云“畿内诸侯之夫人助祭”。“若时事见”，谓若献茧之属。<br />
　　○“自称於诸侯曰寡小君”者，此诸侯谓他国君也。古者诸侯相飨，夫人亦出，故得自称也。知者，《坊记》云：“阳侯杀缪侯，窃其夫人，故大飨废夫人之礼。”於此之前，有夫人飨法，故注云：“谓飨来朝诸侯之时也。”君之妻曰小君，而云寡者，亦从君为谦也。<br />
　　○“自称於其君曰小童”者，小童，未成人之称也。其与夫言，自谦称为小童，若未成人，言无知也。<br />
　　○“自世妇以下，自称曰婢子”者，降於夫人，故并自称婢子，贱故也。婢之言卑也，向其夫自称，言己卑，故《春秋》晋怀嬴谓公曰“寡君使婢子侍执巾栉”是也。注云“接见体敌，嫌其当”者，为其接见之时，暂有体敌，嫌若当夫人然也。<br />
　　○“列国之大夫，入天子之国曰某士”，<br />
　　○谓摈者辞也。列国，五等诸侯也，天子上士三命，中士再命，下士一命，而五等之臣，唯公国一孤四命耳。自卿大夫从三命而下，其命等於王之士，故入天子之国，则摈者称为某国之士也。故注引《春秋》襄二十六年“晋韩起聘於周，摈者曰晋士起”，言晋国之士起以证之也。<br />
　　○“自称曰陪臣某”，陪，重也。某，名也。其君已为王臣，己今又为己君之臣，故自称对王曰重臣也。若襄二十一年晋栾盈辞於行人曰“天子陪臣盈”是也。<br />
　　○“於外曰子”者，亦摈者辞。外谓在他国时也。摈者则称其姓而曰子。子是有德之称，故注引闵公二年冬“齐高子来盟”，证於外曰子也。高子，高傒是也。<br />
　　○“於其国曰寡君之老”者，其国，自国中也。其君与民言，自称曰寡人，故此卿若与国中人语，自称曰“寡君之老”也。<br />
　　○“使者自称曰某”者，某，名也。若此卿为使，在他国与彼君语，则称名也。若与彼臣民言，则自称“寡君之老”也。<br />
　　○注“使谓”至“名也”。正义曰：知者，以《玉藻》云“上大夫於他国，摈者曰寡君之老，下大夫於他国，摈者曰寡大夫”，皆无称名之事。《玉藻》又云：“大夫私事使，私人摈则称名。”注云：“私事使，谓以君命私行，非聘也。若晋韩穿来言汶阳之田。”彼以私事使称名，此文使自称曰某，称名与彼相当，故知“使谓使人於诸侯也”。<br />
　　天子不言出，诸侯不生名，君子不亲恶。天子之言出，诸侯之生名，皆有大恶，君子所远，出、名以绝之。《春秋传》曰“天王出居於郑”、“卫侯朔入於卫”是也。<br />
　　○远，于万反。诸侯失地，名。灭同姓，名。绝之。 <br />
　　[疏]“天子”至“姓名”。<br />
　　○正义曰：此一节论天子诸侯有罪，书出、名之事，各随文解之。<br />
　　○“天子不言出”者，天子以天下为家，策书不得言出，所在称君。<br />
　　○“诸侯不生名”者，诸侯南面之尊，名者质贱之称。诸侯相见，祗可称爵，不可称名。<br />
　　○“君子不亲恶”者，谓策书君子，谓孔子书经，若见天子大恶，书“出”以绝之，诸侯大恶，书名以绝之。君子不亲比恶人，故书“出”、“名”以罪之也。<br />
　　○注“天子”至“是也”。<br />
　　○正义曰：案僖二十四年“天王出居於郑”，《公羊》云：“王者无外，此其言出何？不能乎母也。“谓不能以孝事於母。此郑注天子言出大恶，用《公羊》义也。案《春秋》庄六年，“卫侯朔入於卫”，朔未为君之时，与其母谗构世子伋，及为君，被逐出，奔齐。王立公子黔牟。朔自齐而入卫，以逐黔牟。《公羊》云：“朔何以名？绝。曷为绝之？犯命也。”谓犯王命。郑注以朔为大恶，亦用《公羊》义也。<br />
　　○“诸侯失地，名，灭同姓，名”。<br />
　　○《春秋》庄十年，“荆败蔡师於莘，以蔡侯献舞归”。《公羊》云：“何以名？绝。曷为绝之？获也。”此失地名也。僖二十五年“卫侯毁灭邢”。《公羊》云：“何以名？绝。曷为绝之？灭同姓也。”此灭同姓名也。故郑总言“绝之”。<br />
　　为人臣之礼，不显谏。为夺美也。显，明也。谓明言其君恶，不几微。<br />
　　○为夺，于伪反。三谏而不听，则逃之。逃，去也。君臣有义则合，无义则离。 <br />
　　[疏]“为人”至“逃之”。<br />
　　○正义曰：案庄二十四年，“曹羁出奔陈”。《公羊传》云：“戎将侵曹，曹羁谏曰：‘戎众以无义，君请勿自敌也。’曹伯曰：‘不可。’三谏不从，遂去之。”何休云“谏有五，一曰讽谏”者，案定十二年《公羊传》云：“孔子以季氏之强谓季孙曰：‘家不藏甲，邑无百雉之城。’季孙闻之，堕费邑。”是讽谏也。何休又云：“二曰顺谏，曹羁是也。”即上谏曹君，无以戎敌，三谏不从，遂出奔陈。所谓以道事君，不可则止，此是顺谏也。何休又云：“三曰直谏，子家驹是也。”案昭二十五年《公羊传》云：“昭公将弑季氏，子家驹谏曰：‘诸侯僣於天子，大夫僣於诸侯久矣。”是不辟君僣而言之，是直谏也。何休又云：“四曰争谏，子反请归是也。”案宣十五年《公羊》云，楚庄王围宋，子反、华元乘堙相对语。华元谓子反云：“易子而食之，析骸而炊之。”子反谓华元：“吾军有七日之粮。”子反劝楚王赦宋而归，楚王不可。子反频谏不听，乃引师去，楚王亦归。是争谏也。何休又云：“五曰赣谏，百里子、蹇叔子是也。”案僖三十三年《公羊》云，秦穆公将袭郑，百里子、与蹇叔子谏。穆公不从，百里子、蹇叔子从其子而哭之。是赣谏也。凡谏，讽谏为上，赣谏为下。事君虽主谏争，亦当依微纳进善言耳，不得显然明言君恶以夺君之美也。<br />
　　○“三谏不听，则逃之”者。听犹从也。逃犹去也。君臣有离合之义，有义则合，无义则离。若三谏不听，则待放而去也。<br />
　　子之事亲也，三谏而不听，则号泣而随之。至亲无去，志在感动之。<br />
　　○号，户刀反。 <br />
　　[疏]“子之”至“随之”。<br />
　　○正义曰：父子天然，理不可逃，虽不从，则当号泣而随之，冀有悟而改之。然《论语》云：“事父母，几谏。”此不云者，以其略耳。《檀弓》云：“事亲无犯。”相互耳。又云：“事君有犯。”故此论其微。《檀弓》言“事亲无犯”，此论其犯，亦互言耳。故注云：“至亲无去，志在感动之。”<br />
　　君有疾饮药，臣先尝之。亲有疾饮药，子先尝之。尝度其所堪。<br />
　　○度，待各反。医不三世，不服其药。慎物齐也。<br />
　　○齐，才细反。 <br />
　　[疏]“君有疾饮药”至“医不三世，不服其药”。<br />
　　○正义曰：凡人病疾，盖以筋血不调，故服药以治之。其药不慎於物，必无其征，故宜戒之，择其父子相承至三世也。是慎物调齐也。又说云，“三世”者，一曰黄帝《针灸》，二曰神农《本草》，三曰素女《脉诀》，又云夫子《脉诀》。若不习此三世之书，不得服食其药。然郑云“慎物齐也”，则非谓《本草》、《针经》、《脉诀》，於理不当，其义非也。<br />
　　儗人必於其伦。儗犹比也。伦犹类也。比大夫当於大夫，比士当於士，不以其类，则有所亵。<br />
　　○儗，鱼起反，注同。亵，息列反。 <br />
　　[疏]“儗人”至“其伦”。<br />
　　○儗人必於其伦。<br />
　　○正义曰：儗，比也。伦，匹类也。凡欲比方於人，当以类相并，不得以贵比贱，则为不敬也。<br />
　　问天子之年，对曰：“闻之，始服衣若干尺矣。”既不敢言年，又不敢斥至尊所能。问国君之年，长，曰：“能从宗庙社稷之事矣。”幼，曰：“未能从宗庙社稷之事也。”问大夫之子，长，曰：“能御矣。”幼，曰：“未能御也。”问士之子，长，曰：“能典谒矣。”幼，曰：“未能典谒也。”问庶人之子，长，曰：“能负薪矣。”幼，曰：“未能负薪也。”皆言其能，则长幼可知。御犹主也。《书》曰：“越乃御事。”谓主事者。谒，请也，谓能摈赞出入，以事请告也。《礼》：“四十强而仕，五十命为大夫。” <br />
　　[疏]“问天”至“负薪也”。<br />
　　○正义曰：此谓幼少新立之王，或有远方异域人来，不知王年大小，问朝廷之臣。<br />
　　○“对曰，闻之，始服衣若干尺矣”者，臣为答之，必有法则。《礼》：“齿路马有诛。”而至尊体贵，故臣不可轻言君年及形长短与才技所堪，故依违而对也。但云“闻之”，谦不敢言见也。云“始服衣若干尺”，既不敢指斥，即云服衣若干尺，谓或五尺，或六尺，随长短而言之也。幼则衣短，长则衣长。问者闻之，则知玉之长幼也。古者谓数为若干，故《仪礼 乡射》、《大射》数射筭云“若干纯”、“若干奇”。若，如也。干，求也。言事本不定，常如此求之也，故云若干也。<br />
　　○“问国君之年”者，亦谓幼少新立为君，而他人问其臣也。<br />
　　○“长，曰，能从宗庙社稷之事矣。幼，曰，未能从宗庙社稷之事也”，不言闻之及衣，而言所能主国者，辟天子也。国保宗庙社稷，故以所保答之也。人君十五有养子之礼，长则能主国，闻其能主国，则知十五以上为长也。若闻未能主国，则知十四以下是为幼也。<br />
　　○“问大夫之子”者，亦他国人问此大夫之子长幼於大夫之臣也。天子诸侯，继世象贤，其年不定，故问其年；而大夫五十乃爵，故不问大夫而问其子。<br />
　　○“长，曰，能御矣。幼，曰，未能御也”，御谓主事也。官有世功，子学父业，故有御事之因也。举其所能，则长幼可知也。大夫子卑，长幼当以二十为限也。<br />
　　○“问士之子”者，亦谓他国人来问此士之属吏也。四十强而仕，故问其子也。<br />
　　○“长，曰，能典谒矣。幼，曰，未能典谒也”，谒，请也。士之子年数长，则言能主宾客告请之事，幼则言未能也。士贱无臣，但以子自典告也。<br />
　　○“问庶人之子”者，庶人谓府史之属，亦有同僚或他国人问其同僚府史。熊氏云：“庶人年无长幼，亦问其子者，顺上大夫士而言之。”<br />
　　○“长，曰，能负薪矣。幼，曰，未能负薪也”者，《少仪》云：“问士之子长幼，长则曰能耕矣，幼则曰能负薪、未能负薪。”谓士禄薄，子犹以能农事为业也。与此不同者，亦当有田无田之异。此所言之士者，是有田者，故子免耕负薪而典谒。<br />
　　○注“《书》曰：越乃御事。谓主事者”。<br />
　　○正义曰：引《大诰》证御事是大夫礼。“四十强而仕，五十命为大夫”，《曲礼》文。引之，释所以不问大夫士庶人之身，而问其子之义也。以大夫士其年既定，故不假问其年，而问其子也。<br />
　　问国君之富，数地以对，山泽之所出。问大夫之富，曰：“有宰食力，祭器衣服不假。”问士之富，以车数对。问庶人之富，数畜以对。皆在其所制以多少对，宰，邑士也。食力，谓民之赋税。<br />
　　○数，色主反，下“数畜”同。畜，许又反。郑注《周礼》云：“始养曰畜。” <br />
　　[疏]“问国”至“以对”。<br />
　　○正义曰：谓问诸侯之臣，求知其君封内土地所出也。云富者，非问其多金帛，正是问最所优饶者也。不问天子者，率土之物，莫非王有，天下共见，故不须问，而诸侯止一国，故致问也。<br />

                    <br>
                        　　○“数地以对”者，首芰地广狭对之也。“山泽之所出”者，又以鱼、盐、蜃、蛤、金、银、锡、石之属，随有而对也。晋文公谓楚成王曰“羽、毛、齿、革，君地生焉”是也。<br />
　　○“问大夫之富”者，亦他国人问其臣也。<br />
　　○“曰，有宰食力”者，答之也。宰，邑宰也。有宰，明有采地，即“公山弗扰为季氏宰”是也。“食力”谓食民下赋税之力也。<br />
　　○“祭器衣服不假”者，谓四命大夫也。衣服，祭服也。若四命大夫，得自造祭器衣服，故云“不假”。若三命以下，有田者造而不备，则假借也。<br />
　　○“问士之富，以车数对”者，士有地不多，亦无邑宰，故其属吏但以其车数对也。上士三命，则得赐车马也，副车随命。中士乘栈车，无副车也。<br />
　　○“问庶人之富，数畜以对”者，谓鸡豚之属。《闾师》云：“凡庶民，不畜者祭无牲，不耕者祭无盛，不树者无椁，不蚕者不帛，不绩者不衰。”故以畜数对。郑注《周礼》云：“始养曰畜，将用之曰牲。”引《春秋》云：“卜日曰牲。”<br />
　　天子祭天地，祭四方，祭山川，祭五祀，岁徧。诸侯方祀，祭山川，祭五祀，岁徧。大夫祭五祀，岁徧。士祭其先。祭四方，谓祭五官之神於四郊也。句芒在东，祝融后土在南，蓐收在西，玄冥在北。《诗》云：“来方禋祀。”方祀者，各祭其方之官而已。五祀，户、灶、中霤、门、行也。此盖殷时制也。《祭法》曰天子立七祀，诸侯立五祀，大夫立三祀，士立二祀，谓周制也。<br />
　　○徧音遍，本亦作遍，下同。句，古侯反。芒音亡。蓐音辱。冥，亡丁反。禋音因。霤，力救反。 <br />
　　[疏]“天子”至“其先”。<br />
　　○正义曰：此一节论天子以下祭祀尊卑不同，并论神有废置之事，各随文解之。<br />
　　○“天子祭天地”者，祭天谓四时迎气，祭五天帝於四郊，各以当方人帝配之。《月令》春曰“其帝太皞”，夏曰“其帝炎帝”，季夏曰“其帝黄帝”，秋曰“其帝少皞”，冬曰“其帝颛顼”，明为配天及告朔而言之。其雩祭亦然，故《月令》孟夏云：“大雩帝，为命祀百辟卿士。”既云“祀百辟卿士”，明五方人帝，天子亦雩祀之，其夏正郊感生之帝，周以后稷配之，其於明堂总享五帝，以文王、武王配之，故《孝经说》云“后稷为天地之主，文王为五帝之宗”是也。周人祭明堂时，又兼以武王配之，故《祭法》云周人宗武王是也。知方丘之神是昆仑者，案《地统书 括地象》云：“地中央曰昆仑。”又云：“其东南方五千里曰神州。”以此言之，昆仑在西北，别统四方九州，其神州者，是昆仑东南一州耳。於一州中更分为九州，则《禹贡》之九州是也。其配地之神，《孝经纬》既云后稷为天地之主，则后稷配天南郊，又配地北郊。则周人以喾配圆丘，亦当配方泽也。<br />
　　○“祭山川”者，《周礼》：“兆五帝於四郊，四望、四类亦如之也。”<br />
　　○“祭五祀”者，春祭户，夏祭灶，季夏祭中霤，秋祭门，冬祭行也。。<br />
　　○“岁徧”者，谓五方之帝迎气雩祀明堂及郊，虽有重者，诸神总徧，故云“岁徧”。<br />
　　○“诸侯方祀”者，诸侯既不得祭天地，又不得总祭五方之神，唯祀当方，故云“方祀”。<br />
　　○“祭山川”者，《王制》云“在其地则祭之，亡其地则不祭”是也。<br />
　　○“大夫祭五祀”者，大夫不得方祀及山川，直祭五祀而已。<br />
　　○“士祭其先”，不云岁徧者，以士祭先祖，岁有四时，更无馀神故也。“天子祭天地”者，天地有覆载大功，天子王有四海，故得总祭天地以报其功。其天有六，祭之一岁有九。昊天上帝，冬至祭之，一也。苍帝灵威仰，立春之日祭之於东郊，二也。赤帝赤熛怒，立夏之日祭之於南郊，三也。黄帝含枢纽，季夏六月土王之日，亦祭之於南郊，四也。白帝白招拒，立秋之日祭之於西郊，五也。黑帝汁光纪，立冬之日祭之於北郊，六也。王者，各禀五帝之精气而王天下，於夏正之月祭於南郊，七也。四月龙星见而雩，总祭五帝於南郊，八也。季秋大飨五帝於明堂，九也。地神有二，岁有二祭。夏至之日祭昆仑之神於方泽，一也。夏正之月祭神州地祗於北郊，二也。或云建申之月祭之，与郊天相对。冬至祭昊天上帝者，《春秋纬》云“紫微为天帝，北极辉魄宝”是也。其配之人，以帝喾配之，故《祭法》云“周人褅喾”是也。其五帝则《春秋纬 文耀钩》云：“苍帝曰灵威仰，赤帝曰赤熛怒，黄帝曰含枢纽，白帝曰白招拒，黑帝曰汁光纪。”<br />
　　○注“祭四”至“制也”。<br />
　　○正义曰：此经直言“祭四方”，知非祭五天帝於四方者，以上云“祭天地”则五帝在其中矣，故知非天帝也。案《宗伯》云：“辜祭四方百物。”知此方祀非四方百物者，以此文在山川、五祀之上。与《大宗伯》“血祭社稷、五祀、五岳”，五祀在五岳之上，此四方亦在山川之上，故知是五官之神。云“祝融后土在南”者，郑意以为黎兼为后土，土位在南方，故知“祝融后土在南”。引《诗》云“来方禋祀”者，是《小雅 大田》之诗，以刺幽王之无道，追论成王之时，太平时和年丰，至秋报祭，招来四方之神，禋絜祭祀。引之者，证四方之义也。云“五祀，户、灶、中霤、门、行”者，此《月令》文。《大宗伯》五祀以为五官者，以其在五岳之上，此五祀在山川之下，又与大夫同祭，故知是户、灶等。云“此盖殷时制也”者，以天子诸侯大夫同云“祭五祀”，既无差等，故疑殷时制也。案《王制》云：“大夫祭五祀。”文与此同，而郑云：“五祀谓司命也、中霤也、门也、行也、厉也。”与此不同者，《王制》之文，上云“天子祭天地，诸侯祭社稷，大夫祭五祀”，既有尊卑等级，疑是周礼，故引《祭法》五祀以解之，与此不同。是有地大夫祭五祀，无地大夫祭三祀。<br />
　　凡祭，有其废之，莫敢举也。有其举之，莫敢废也。为其渎神也。废、举谓若殷废农祀弃，后不可复废弃祀农也。后有德者继之，不嫌也。<br />
　　○为，于伪反。复，扶又反。非其所祭而祭之，名曰“淫祀”，淫祀无福。妄祭，神不飨。<br />
　　○妄祭，本亦作“无福”。 <br />
　　[疏]“凡祭”至“无福”。<br />
　　○正义曰：此明祭有常典，不可辄擅废兴，如殷时废柱祀弃，则后人不得复举柱而祭之也。<br />
　　○“有其举之，莫敢废也”者，若已举弃祀之，后人不得复废弃也。<br />
　　○注“为其”至“嫌也”。<br />
　　○正义曰：农即柱也，有农功，故曰农也。弃即后稷也，为稷官，故曰稷也。《尚书》云“弃，黎民阻饥，汝后稷”是也。云“后有德者继之，不嫌也”者，郑恐人疑之，昔以举柱，何意废柱祀稷乎，故此解之者，若后有德者继之，则不在今所言之例也。<br />
　　天子以牺牛，诸侯以肥牛，大夫以索牛，士以羊豕。牺，纯毛也。肥，养於涤也。索，求得而用之。<br />
　　○索，所百反，注同，求也。牷音全，一本作纯。涤，直的反，养牲官也，徐又同吊反。 <br />
　　[疏]“天子”至“羊豕”。<br />
　　○正义曰：此“天子以牺牛，诸侯以肥牛，大夫以索牛”，皆上得兼下，下不得僣上，故《左传》云：“圣王先成民而后致力於神，故奉牲以告曰，博硕肥腯。”是天子亦得以肥也。又《公羊》云：“帝牲必在涤三月，稷牛惟具，稷有灾，故临时得别求之。”是天子诸侯得有索牛。<br />
　　○“大夫以索牛，士以羊豕”者，天子大夫、士也。若诸侯大夫即用少牢，士则用特牲。其丧祭，大夫亦得用牛，士亦用羊豕，故《杂记》云“上大夫之虞也，少牢；卒哭成事、附皆大牢。下大夫之虞也，特牲；卒哭成事、附皆少牢”是也。据此诸侯不得用牺牛。《祭义》云：“天子诸侯必有养兽之官。”下云：“牺牷祭牲，必於是取之。”诸侯有牺牲大牢者，诸侯对卿大夫亦得云“牺”，若对天子则称“肥”耳。其大夫牲体完全，亦有牺牲之称，故上云大夫牺赋为次，但不毛色纯耳。<br />
　　○注“肥，养於涤也”。<br />
　　○正义曰：案《楚语》观射父云：“大者牛羊，必在涤三月，小者犬豕，不过十日。”然者即此大夫索牛、士羊豕，既不在涤三月，当十日以上，但不知其日数耳。<br />
　　支子不祭，祭必告于宗子。不敢自专，谓宗子有故，支子当摄而祭者也，五宗皆然。 <br />
　　[疏]“支子”至“宗子”。<br />
　　○正义曰：支子，庶子也。祖祢庙在適子之家，而庶子贱，不敢辄祭之也。若滥祭亦是淫祀。<br />
　　○“祭必告於宗子”者，支子虽不得祭，若宗子有疾，不堪当祭，则庶子代摄可也。犹宜告宗子然后祭，故郑云：“不敢自专。”<br />
　　凡祭宗庙之礼，牛曰“一元大武”，豕曰“刚鬛”，豚曰“腯肥”，羊曰“柔毛”，鸡曰“翰音”，犬曰“羹献”，雉曰“疏趾”，兔曰“明视”，脯曰“尹祭”，槀鱼曰“商祭”，鲜鱼曰“脡祭”。水曰“清涤”，酒曰“清酌”。黍曰“芗合”，梁曰“芗萁”，稷曰：“明粢”，稻曰“嘉蔬”，韭曰“丰本”，盐曰“咸鹾”。玉曰“嘉玉”，币曰“量币”。号牲物者，异於人用也。元，头也。武，迹也。腯亦肥也，《春秋传》作“腯”。腯，充貌也。翰犹长也。羹献，食人之馀也。尹，正也。商犹量也。脡，直也。萁，辞也。稻，菰蔬之属也。丰，茂也。大咸曰鹾，今河东云。币，帛也。<br />
　　○大武，如字，一音泰。鬛，力辄反。豚，徒门反。腯，徒忽反，注同，本亦作豚。翰，户旦反。羹，古衡反，徐又音衡。槀，苦老反，乾鱼。鲜音仙。脡，肥顶反，徐唐顶反。芗音香。合如字，或音閤。萁，字又作箕，同，音姬，语辞也；王音期，期，时也。稷曰明粢，音咨，一本作明梁，古本无此句。疏，本又作蔬，色鱼反。韭音久。咸本又作醎，音咸。鹾，才何反。量音亮，又音良。作腯，徒忽反。翰长，如字。菰音孤，本又作苽，音同。 <br />
　　[疏]“凡祭”至“量币”。<br />
　　○正义曰：此一节论祭庙牲币告神之法。<br />
　　○“凡祭”者，为贵贱悉然。<br />
　　○“牛曰一元大武”者，元，头也。武，迹也。牛若肥则脚大，脚大则迹痕大，故云“一元大武”也。<br />
　　○“豕曰刚鬛”者，豕肥则毛鬛刚大也。王云：“刚鬛，言肥大也。”“豚曰腯肥”者，腯即充满貌也。<br />
　　○“羊曰柔毛”者，若羊肥则毛细而柔弱，故王云：“柔毛，言肥泽也。”<br />
　　○“鸡曰翰音”者，翰，长也，鸡肥则其鸣声长也。<br />
　　○“犬曰羹献”者，人将所食羹馀以与犬，犬得食之肥，肥可以献祭於鬼神，故曰“羹献”也。<br />
　　○“雉曰疏趾”者，趾，足也，雉肥则两足开张，趾相去疏也。《音义隐》云：“雉之肥则足疏。故王云：“足间疏也。”<br />
　　○“兔曰明视”者，兔肥则目开而视明也。故王云：“目精明，皆肥貌也。”然自牛至兔，凡有八物，唯有牛云一头，而豕以下不云数者，皆从其所用而言数也，则并宜云若干也。鸡雉为膳及腊，则不数也。<br />
　　○“脯曰尹祭”者，尹，正也。裁截方正，而用之祭，一通云正，谓自作之也。脯自作，则知肉之所用也。《论语》云：“沽酒市脯不食。”言其不正也。<br />
　　○“槀鱼曰商祭”者，槀，乾也。商，量也。祭用乾鱼，量度燥滋得中而用之也。<br />
　　○“鲜鱼曰脡祭”者，脡，直也。祭有鲜鱼，必须鲜者，煮熟则脡直，若馁则败碎不直。<br />
　　○“水曰清涤”者，古祭用水当酒，谓之玄酒也。而云“清涤”，言其甚清皎絜也。《乐记》云“尚玄酒”是也。<br />
　　○“酒曰清酌”者，酌，斟酌也，言此酒甚清澈，可斟酌。当为三酒，未必为五齐。“黍曰芗合”者，夫穀秫者曰黍，秫既软而相合，气息又香，故曰“芗合”也。<br />
　　○“粱曰芗萁”者，梁谓白粱黄粱也。萁，语助也。<br />
　　○“稷曰明粢”者，稷，粟也。明，白也。言此祭祀明白粢也。郑注《甸师》云：“粢，稷也。”《尔雅》云：“粢，稷也。”注：“今江东人呼粟为粢。”隋祕书监王劭勘晋宋古本，皆无“稷曰明粢”一句，立八疑十二证，以为无此一句为是。《今尚书》云：“黍稷非馨。”《诗》云：“我黍与与，我稷翼翼，为酒为食，以享以祀。”然则黍稷为五穀之主，是粢盛之贵，黍既别有异号，稷何因独无美名？《尔雅》又以粢为稷，此又云“稷曰明粢”，正与《尔雅》相合。又《士虞礼》云：“明齐溲酒。”郑注云：“或曰明齐当为明视，谓兔腊也。今文曰明粢，粢，稷也。皆非其次也。”如郑言云“皆非其次”，由《曲礼》有明粢之文，故注《仪礼》云：“非其次。”王劭既背《尔雅》之说，又不见郑玄之言，苟信错书，妄生同异，改乱经籍，深可哀哉！<br />
　　○注“号牲”至“币帛”。<br />
　　○正义曰：“元，头也”，案《释古》文：“元，首。”首则头也。武也。释训文《春秋传》作腯者，桓六年《左传》云“博硕肥腯”是也。云“羹献，食人之馀也”者，《周礼 槀人》云“掌豢祭祀之犬”是也。“尹，正也”，“嘉，善也”，《释言》文。此等诸号，若一祭并有，则举其大者牲牢、酒齐而言，不应诸事皆道，故《少牢礼》称“敢用柔毛、刚鬛、嘉荐、普淖”是也。或唯有鸡犬，或唯鱼兔及水酒韭盐之祭，则各举其美号，故此经备载其名。必知然者，案《士虞礼》祝辞云：“尹祭。”郑注云：“尹，脯也。大夫、士祭无云脯者，今不言牲号而云尹祭，亦记者误矣。”如郑此言，明单用脯者称尹祭。以此推之，馀亦可知也。<br />

                    <br>
                        　　天子死曰“崩”，诸侯曰“薨”，大夫曰“卒”，士曰“不禄”，庶人曰“死”。异死名者，为人亵其无知，若犹不同然也。自上颠坏曰崩。薨，颠坏之声。卒，终也。不禄，不终其禄。死之言澌也，精神斯尽也。<br />
　　○傎音颠。澌本又作<歹斯>，同，音赐。在床曰“尸”，尸，陈也，言形体在。在棺曰“柩”。柩之言究也。<br />
　　○柩音旧，《白虎通》云“久也”。 <br />
　　[疏]“天子”至“曰柩”。<br />
　　○正义曰：此一节论死后称谓尊卑不同之事，各随文解之。但生时尊卑著见可识，而死荫为野土，嫌若可弃而称轻亵之，故为制尊卑之名，则明其犹有贵贱之异也。<br />
　　○“崩”者，坠坏之名，譬若天形坠压然，则四海必睹。古之王者登假也，则率土咸知，故曰崩。<br />
　　○“诸侯曰薨”者，薨者，崩之馀声也。而《诗》云“虫飞薨薨”，是声也。诸侯卑，死不得效崩之形，但如崩后之馀声，远劣於形压，诸侯之死，知者亦局也。<br />
　　○“大夫曰卒”者，卒，毕竟也。大夫是有德之位，仕能至此，亦是毕了平生，故曰卒也。<br />
　　○“士曰不禄”者，士禄以代耕，而今遂死，是不终其禄。<br />
　　○“庶人曰死”者，死者，澌也。澌是消尽无馀之目，庶人极贱，生无令誉，死绝馀芳，精气一去，身名俱尽，故曰死。今俗呼尽为澌，即旧语有存者也。云崩、薨异号，至葬同者，以臣子藏其君父，安厝贵贱同也。<br />
　　○“在床曰尸”者，尸，陈也。古人病困气未绝之时，下置在地。气绝之后，更还床上。所以如此者，凡人初生在地，既病将死，故下复其初生，冀脱得死重生也。若其不生，复反本床。既未殡敛，陈列在床，故曰尸也。《白虎通》云“失气亡神，形体独陈”是也，言形体在也。<br />
　　○“在棺曰柩”者，柩，究也。三日不生，敛之在棺，死事究竟於此也。《白虎通》云：“柩，究也，久也，不复变色。”然尸、柩亦通名也。案《曾子问》云：“如小敛，则子免而从柩。”此谓小敛，举尸在为柩也。《春秋左氏传》：“赠死不及尸。”是呼未葬之柩为尸。<br />
　　羽鸟曰“降”，四足曰“渍”。异於人也。降，落也。渍，谓相瀸汙而死也。《春秋传》曰：“大灾者何？大渍也。”<br />
　　○降，户江反，又音绛，注同。渍，辞赐反。瀸，子廉反。污，秽污之污，一作汗，户旦反。 <br />
　　[疏]“羽鸟”至“曰渍”。<br />
　　○鸟、兽死异名也。降，落也。羽鸟飞翔之物，今云其降落，是知死也。<br />
　　○“四足曰渍”者，牛马之属也。若一个死，则馀者更相染渍而死。今云其渍，则知死也异於人耳。《春秋传》曰：大灾者何？大渍也”，《公羊》庄二十年，“夏，齐大灾。大灾者何？大瘠也。大瘠者何？<疒列>也”。注云：“<疒列>者，民疾疫也”。然此云渍，彼云瘠，字异而意同也者。<br />
　　死寇曰“兵”。异於凡人，当飨禄其后。祭王父曰“皇祖考”，王母曰“皇祖妣”，父曰“皇考”，母曰“皇妣”，夫曰“皇辟”。更设称号，尊神异於人也。皇，君也。考，成也，言其德行之成也。妣之言媲也。媲於考也。辟，法也，妻所取法也。<br />
　　○妣，必履反。辟，婢亦反，徐扶亦反。称，尺澄反，下之“称”皆同。行，下孟反，下同。媲，普计反。 <br />
　　[疏]“死寇”至“皇辟”。<br />
　　○“死寇曰兵”，谓父祖死君之寇，而子孙为名也，言人能为国家捍难御侮，为寇所杀者，谓为兵。兵，器仗之名，言其为器仗之用也。故君恒禄恤其子孙，异於凡人也。故郑云“当飨禄其后，春飨孤子”是也。<br />
　　○“祭王”至“皇辟”。<br />
　　○此更为神设尊号，亦广其义也。<br />
　　○王父，祖父也。皇，君也。考，成也。此言祖有君德已成之也。<br />
　　○“王母曰皇祖妣”者，王母，祖母也。妣，媲也，言得媲匹於祖也。<br />
　　○“父曰皇考，母曰皇妣”者，义如上祖父母也。<br />
　　○“夫曰皇辟”者，辟，法也，夫是妻所取法。如君，故言君法也。<br />
　　○注“皇君”至“法也”。<br />
　　○正义曰：“皇，君也”、“考，成也”、“辟，法也”，皆《释古》文也。<br />
　　生曰“父”、曰“母”、曰“妻”，死曰“考”、曰“妣”、曰“嫔”。嫔，妇人有法度者之称也。《周礼》：“九嫔掌妇学之法，教九御妇德、妇言、妇容、妇功。” <br />
　　[疏]“生曰”至“曰嫔”。<br />
　　○生时所称也。不言祖及夫者，以生号无别称也。<br />
　　○“死曰考、曰妣、曰嫔”者，嫔，妇人有法度之名也。前是宗庙之祭，加其尊称，故父母并曰皇也。此谓非祭时所称也。<br />
　　○注“嫔妇”至“妇功”。<br />
　　○正义曰：“《周礼》九嫔掌妇学之法，教九御”者，此证嫔有德之名，《周礼》以九嫔教宫内之妇人学四德也。谓“九御”者，自世妇以下，九九而御者也。嫔所教不教后夫人及世妇，唯教九御而已。云“妇德、妇言、妇容、妇功”者，此九嫔所教之事也。“妇德”谓贞顺也，“妇言”谓辞令也，“妇容”谓婉娩也，“妇功”谓丝枲也。<br />
　　○此生死异称，出《尔雅》文，言其别於生时耳。若通而言之亦通也。《尚书》云“大伤其考心”，又云“聪听祖考之彝训”，《仓颉篇》云“考妣延年”，《书》云“嫔于虞”，《诗 大明》云“曰嫔于京”，《周礼》九嫔之官，并非生死异称矣。<br />
　　寿考曰“卒”，短折曰“不禄”。禄谓有德行任为大夫、士而不为者，老而死，从大夫之称，少而死，从士之称。<br />
　　○折，市设反。任音壬，又如字。 <br />
　　[疏]“寿考”至“不禄”。<br />
　　○此并是有德未经仕而死者之称也。寿考，老也。短折，少也。若有德不仕老而死者，从大夫之称，故曰卒也。若少而死者，则从士之称，故曰不禄。<br />
　　○注“有德”至“之称”。<br />
　　○正义曰：郑知“有德行任为大夫、士而不为者”，若实是大夫、士，前文已显；今更别云卒与不禄，同大夫、士之称，故知堪为大夫、士而不为者。《檀弓》云：“君子曰终，小人曰死。”与此不同者，此据年之老者从大夫之称，少者从士之称；《檀弓》不据年之老少，但据君子取终其成功，小人精神尽澌，与此别也。<br />
　　天子视不上於袷，不下於带。袷，交领也。天子至尊，臣视之，目不过此。<br />
　　○上，时掌反，下及注同。袷音劫。国君绥视，视国君弥高。绥读为妥，妥视，谓视上於袷。<br />
　　○绥依注音妥，他果反。大夫衡视，视大夫又弥高也。衡，平也。平视，谓视面也。士视五步。士视得旁游目五步之中也。视大夫以上，上下游目不得旁。<br />
　　○游如字，徐音流。凡视，上於面则敖，敖则仰。<br />
　　○敖，五报反。下於带则忧，忧则低。<br />
　　○倾则奸。辟头旁视，心不正也。倾或为侧。<br />
　　○辟，本或作僻，匹亦反。 <br />
　　[疏]“天子”至“则奸”。<br />
　　○正义曰：此一节论天子以下，其臣视君尊卑有异之事。<br />
　　○“天子视不上於袷”者，袷谓朝祭服之曲领也。天子至尊，臣之所视，不得上过於袷，过袷则慢。供奉至尊，须承候颜色。又不得下过於带，若下过於带，则似有忧戚，不供其事。<br />
　　○“国君绥视”者，国君，诸侯也。妥，下也。若臣视君，目不得取看於面，当视面下袷上。既卑，稍得上视也。庾氏云：“妥，颓下之貌。前执器以心为平，故以下为妥。此视以面为平，故妥下於面，则上於袷也。”<br />
　　○“大夫衡视”者，衡，平也。人相看，以面为平。若大夫之臣视大夫，平看其面也，故前云“绥视”，形大夫为言。“士视五步”者，若视大夫以上，唯直瞻上下，并不得旁视。若士之属吏视士，亦不得高面下带，而得旁视左右五步也。<br />
　　○“凡视上於面则敖”者，此解所以观视有界限之义也。视人过高则是敖慢，定十五年“邾子执玉高，其容仰”，“高仰，骄也”。<br />
　　○“下於带则忧”者，若视过下则似有忧，有忧头低垂，定十五年，“鲁公受玉卑，其容俯”，“卑俯，替也”。又昭十一年秋，会於厥慭，单子视不登带是也。<br />
　　○“倾则奸”者，倾，欹侧也。若视尊者而欹侧旁视，流目东西，则似有奸恶之意也。<br />
　　君命，大夫与士肄，肄，习也。君有命，大夫则与士展习其事，谓欲有所发为也。<br />
　　○“君命”绝句。肆，本又作肄，同以二反。在官言官，在府言府，在库言库，在朝言朝。唯君命所在，就展习之也。官谓板图文书之处。府谓宝藏货贿之处也。库谓车马兵甲之处也。朝谓君臣谋政事之处也。<br />
　　○处，昌虑反，下皆同。藏，才浪反。贿，呼罪反，《字林》音悔。朝言不及犬马。非公议也。辍朝而顾，不有异事，必有异虑。心不正，志不在君。辍犹止也。<br />
　　○辍，丁劣反。故辍朝而顾，君子谓之固。固，谓不达於礼也。在朝言礼，问礼，对以礼。於朝廷言无所不用礼。 <br />
　　[疏]“君命”至“以礼”。<br />
　　○正义曰：此一节论臣事君，所在皆当谨习其事，各随文解之。<br />
　　○“君命”，谓君有教命，有所营为也。其大夫则与士先习学所为之事，备拟君之所使。<br />
　　○“在官言官”者，此是君命所使之事，言犹议也。若君命之在官，则臣当展习言议在官之事。<br />
　　○“在府言府”者，命之在府，亦当习议在府之事也。<br />
　　○“在库言库”者，命之在库，亦随而习议在库之事也。<br />
　　○“在朝言朝”者，命之在朝，亦随而习议在朝之事也。<br />
　　○注“唯君”至“处也”。<br />
　　○正义曰：知“官谓板图文书”者，与“府”相对。《周礼》内府之属皆主财货，故知“官谓板图文书”，故《周礼》八法治官府。<br />
　　○“朝言”至“以礼”。<br />
　　○此以下明在朝言朝之事，朝既如此，则官及府、库可知也。朝是谋於政教之处也，不宜私亵辩论以及犬马也。<br />
　　○“辍朝而顾，不有异事，必有异虑”者，辍，止也。异事，非常之事。异虑，非常之虑也。臣於朝矜庄俨恪，视不流目。若忽止朝而回顾，此若非见异事，则心有异虑也。此由不先习也。<br />
　　○“故辍朝而顾，君子谓之固”者，固，陋也。若身无异事，心无异虑，忽止朝而顾，君子谓此为固陋，不达礼意也。鲁哀公答孔子云“寡人固不固”是也。固谓不达礼也。<br />
　　○“在朝言礼，问礼，对以礼”者，朝事既重，谋政不轻，殷勤诫之，言及问对，则宜每事称礼也。故郑注“於朝廷言无所不用礼”，故《论语》云，孔子谓颜回曰“非礼勿动，非礼勿言，非礼勿视，非礼勿听”是也。<br />
　　大飨不问卜，祭五帝於明堂，莫適卜也。《郊特牲》曰：“郊血，大飨腥。”<br />
　　○適，丁历反。腥音星。不饶富。富之言备也。备而已，勿多於礼也。 <br />
　　[疏]“大飨”至“饶富”。<br />
　　○正义曰：此大飨总祭五帝，其神非一，若卜其牲日，五帝总卜而已，不得每帝问卜。若其一一问卜，神有多种，恐吉凶不同，故郑云“莫適卜”，一卜而已。<br />
　　○“不饶富”者，富之言备也。虽曰大飨诸帝，配以文武，然礼数有常，取备而已，不得以其大飨，丰饶其物，使之过礼。此经直云“大飨”，郑知“祭五帝於明堂”者，以其上文云“不问卜”，又与《月令》季秋大飨帝同，诸帝皆在，不得每帝问卜。若其祫之大飨，则《周礼 宗伯》享大鬼皆卜，不得云不问卜，知非大祫也。郑引《郊特牲》云“郊血，大飨腥”者，取“大飨”二字以证此“大飨”之文，其实彼“大飨”文在郊下，谓祫祭也。然此祭五帝莫適卜，而雩总祭五帝得每帝问卜者，以雩祭为百穀祈雨，非一帝之功，故每帝適卜。至於大飨之时，岁功总毕，配以文武，祭报其功，不须每帝皆卜，故惟一卜而已。<br />
　　凡挚，天子鬯，诸侯圭，卿羔，大夫雁，士雉，庶人之挚匹。童子委挚而退。挚之言至也。天子无客礼，以鬯为挚者，所以唯用告神为至也。童子委挚而退，不与成人为礼也。说者以匹为鹜。<br />
　　○挚音至，徐之二反，本又作贽，同。鬯，敕亮反，香酒。挚匹，依注作鹜，音木，鸭也。野外军中无挚，以缨、拾、矢可也。非为礼之处，用时物相礼而已。缨，马繁缨也。拾谓射韝。<br />
　　○樊，本又作繁，步丹反。韝，徐音沟，又古侯反，一音古豆反。妇人之挚，椇、榛、脯、脩、枣、栗。妇人无外事，见以羞物也。椇、榛，木名。椇，枳也，有实，今邳、郯之东食之。榛，实似栗而小。<br />
　　○椇，俱羽反。榛，侧巾反，《字林》云：“仕巾反，木丛也。”古本又作{立未}，音壮巾反，云似梓，实如小栗也。见，贤遍反。枳，居纸反。邳，被悲反，下邳也。郯音谈，东海县名。 <br />
　　[疏]“凡挚”至“枣栗”。<br />
　　○正义曰：“天子鬯”者，酿黑黍为酒，其气芬芳调畅，故因谓为鬯也。天子无客礼，必用鬯为挚者，天子吊临適诸侯，必舍其祖庙。既至诸侯祖庙，仍以鬯礼於庙神，以表天子之至，故郑注《鬯人》亦然也。。<br />
　　○“诸侯圭”者，谓公侯伯也。公侯伯用圭，子男用璧，以朝王及相朝聘，表於至也。此唯云圭，不言璧者，略可知也。<br />
　　○“卿羔”者，郑注《宗伯》云：“羔，小羊，取其群而不失类也。”《白虎通》云：“羔，取其群而不党。”卿职在尽忠率下不党也。《周礼》云：“公之孤以皮帛。”若诸侯適子被王命者，各下其君一等。公之子如侯伯，执圭侯伯之子如子男，执璧；子男之子命与未命者，皆以皮帛继子男也。<br />

                    <br>
                        　　○“大夫雁”者，郑注《宗伯》云：“雁，取其候时而行也。”《白虎通》云：“雁，取飞则行列也。”大夫职在奉命適四方，动则当以正道事君也。<br />
　　○“士雉”者，雉，取性耿介，唯敌是赴。士始升朝，宜为赴敌，故用雉也。羔、雁生执，雉则死持，亦表见危致命，《书》云“二生一死”是也。故郑注《宗伯》云：“雉，取其守介而死，不失其节也。”然《白虎通》云：“雉，取其不可诱之以食，挠之则威，死不可畜也。士行威介守节，死义不当移。”士挚，冬雉夏腒也。<br />
　　○“庶人之挚匹”者，匹，鹜也。野鸭曰袅，家鸭曰鹜，鹜不能飞腾，如庶人但守耕稼而已，故郑注《宗伯》云：“鹜取其不飞迁。”《尔雅 释鸟》云：“舒凫鹜。”郭景纯云：“鹜音木。”舍人及李巡云：“鹜，野鸭名。鹜，家鸭名。”某氏云：“在野舒飞远者为鹜”。<br />
　　○“童子委挚而退”者，童子见先生，或寻朋友，既未成人，不敢与主人相授受拜伉之仪，但奠委其挚於地而自退辟之。然童子之挚，悉用束脩也。故《论语》云孔子“自行束脩以上，则吾未尝无诲焉”。是谓童子也。然凡用牲为挚，主人皆食之，故《司士》云：“掌摈士者膳其挚。郑司农云：“王食其所执羔、雁之挚。”玄谓：“膳者入於王之膳人。”<br />
　　○注“挚之”至“至也”。<br />
　　○正义曰：郑知然者，以上文云“天子临诸侯，畛於鬼神”。又《鬯人》云：“供介鬯。”是天子於诸侯有告神之义。<br />
　　○“野外军中无挚，以缨、拾、矢可也”，<br />
　　○谓人在野外军旅之中，或应相见而无物可持为挚者，则不以旧礼，当随时所用。缨谓马繁缨，即马鞅也。拾，射韝也。矢犹箭也。军在野无物，故用此为挚可也。不直云军中，而云野外者，若军在都邑中则宜依旧礼，不可用军物也。云若非军中而在野外，亦曰时物，或缨、拾之徒，随所有也，举一隅耳，触类而长之。则若土地无正币，则时物皆可也。<br />
　　○“妇人之挚，椇、榛、脯、脩、枣、栗”，<br />
　　○妇人无外事，唯初嫁用挚，以见舅姑，故用此六物为挚也。椇即今之白石李也，形如珊瑚，味甜美。榛似栗而小也。脯，搏肉无骨而曝之。脩，取肉鍜治而加姜桂乾之如脯者。所以用此六物者：椇训法也；榛训至也；脯，始也；脩，治也；枣，早也；栗，肃也。妇人有法，始至，脩身早起，肃敬也。故后、夫人以下，皆以枣栗为挚，取其早起战栗自正也。必知以名为义者，案庄二十四年《左传》云：“女贽不过榛、栗、枣、脩，以告虔也。”见榛是虔义之名，明诸物皆取名为义。案《昏礼》妇见舅以枣、栗，见姑以腵、脩。其榛、椇所用无文。<br />
　　纳女，於天子曰“备百姓”，於国君曰“备酒浆”，於大夫曰“备埽洒”。纳女，犹致女也。婿不亲迎，则女之家遣人致之，此其辞也。姓之言生也。天子，皇后以下百二十人，广子姓也。酒浆、埽洒，妇人之职。<br />
　　○埽，悉报反。洒，所买反，又山寄反。迎，鱼敬反。贱妇人之职，本又有无“妇”字者。 <br />
　　[疏]“纳女”至“埽洒”。<br />
　　○正义曰：纳犹致也。致者，婿不亲迎，则女之家三月庙见，使人致之而为此辞。姓，生也。言致此女备王之后妃以下百二十人，以生广子孙，故云姓也。<br />
　　○“於国君曰备酒浆”者，致女於诸侯也。酒浆是妇人之职也。故送女而持此为辞。转卑，不敢言“百姓”也。《诗》云“无非无仪，唯酒食是议”是也。<br />
　　○“於大夫曰备埽洒”，弥贱也，不敢同诸侯，故不得言“酒浆”也。唯及大夫，不及士者，士卑故也。诸侯功成，得备八妾，重国广嗣也。<br />
　　○注“纳女”至“之职”。<br />
　　○正义曰：成九年夏，“季孙行父如宋致女”。此云“纳女”，故云“纳女，犹致女”也。知婿不亲迎嫁女之家，使人致女者，以成九年二月“伯姬归於宋”，时宋公不亲迎，故鲁季孙行父如宋致女是也。而天子亦有亲迎以否者，《异义》云：“《礼》戴说天子亲迎。《左氏》说天子不亲迎，使上卿迎之。诸侯亦不亲迎，使上大夫迎。”郑《驳异义》云：“文王迎大姒，亲迎於渭。”又引孔子答哀公：“合二姓之好，以继先圣之后，以为天地宗庙社稷之主，冕而亲迎，君何谓已重乎？”此天子诸侯有亲迎也。若不亲迎，则宜致女，云“备百姓也”。 <br />
<br />
  <br />
　 <br />
卷六 檀弓上第三 <br />
<br />
　卷六 檀弓上第三 　 <br />
　　陆曰：“檀弓，鲁人。檀，大丹反，姓也。弓，名。以其善於礼，故以名篇。” <br />
　　[疏]正义曰：案郑《目录》云：“名曰《檀弓》者，以其记人善於礼，故著姓名以显之。姓檀名弓，今山阳有檀氏。此於《别录》属《通论》。”此《檀弓》在六国之时，知者，以仲梁子是六国时人，此篇载仲梁子，故知也。案子游讥司寇惠子废適立庶，又《檀弓》亦讥仲子舍適孙而立庶子，其事同，不以子游名篇，而以《檀弓》为首者，子游是孔门习礼之人，未足可嘉，《檀弓》非是门徒，而能达礼，故善之，以为篇目。<br />
　　公仪仲子之丧，檀弓免焉。故为非礼，以非仲子也。《礼》：“朋友皆在他邦，乃袒免。”<br />
　　○公仪仲子，公仪，氏；仲子，字；鲁之同姓也，其名未闻。免音问，注同，以布广一寸，从项中而前，交於额上，又却向后绕於髻。袒音但。仲子舍其孙而立其子。此其所立非也。公仪盖鲁同姓。《周礼》適子死，立適孙为后。<br />
　　○舍音舍，下皆同。適，多历反，下皆同。《檀弓》曰：“何居？我未之前闻也。”居，读为姬姓之姬，齐鲁之间语助也。前犹故也。<br />
　　○居音殴，下同。趋而就子服伯子於门右，曰：“仲子舍其孙而立其子，何也？”去宾位，就主人兄弟之贤者而问之。子服伯子，盖仲孙蔑之玄孙子服景伯。蔑，鲁大夫。<br />
　　○蔑音芒结反。伯子曰：“仲子亦犹行古之道也。昔者文王舍伯邑考而立武王，微子舍其孙腯而立衍也。夫仲子亦犹行古之道也。”伯子为亲者隐耳，立子非也。文之立武王，权也。微子適子死，立其弟衍，殷礼也。<br />
　　○腯，徐本作遁，徒本反，又徒逊反。衍，以善反。为，于伪反，下“为晋”、“礼为”、“为师”同。子游问诸孔子，孔子曰：“否。立孙。”据周礼。<br />
　　○孔子曰否，绝句。 <br />
　　[疏]“公仪”至“立孙”。正义曰：此一节论仲子废適立庶，为檀弓所讥之事。公仪仲子而身今丧亡，檀弓与之为友，又非处他邦，为之著免，故为重服。讥其失礼。所以讥者，仲子適子既死，舍其適孙而立其庶子。檀弓居在宾位而言曰“何居”？居是语辞，言仲子舍適孙立庶子，是何道理乎？“我未之前闻”，前犹故也。言我未闻故昔有此事。既言之后，乃从宾位趍而就子服伯子於门右，问之曰：“仲子舍其適孙而立庶子，是何礼也？”伯子为仲子隐讳，乃言曰：“仲子虽生周世，犹上行古之道也。”言“亦”者，馀人有行古之道，仲子亦如馀人，故云“亦”也。即引文王、微子之事，为古之道也。更继之云“仲子亦犹行古之道”，与文王、微子无异。子游以此为疑，问诸孔子。孔子以仲子周人，当从周礼，不得立庶子，当立孙也。<br />
　　○注“礼朋友”至“袒免”。<br />
　　○正义曰：知者，《丧服记》云：“若他邦来，还家而无主，犹为之免。”故郑注云：“归有主人乃已，明无主犹袒免也。若朋友俱在家，则吊服加麻。加麻者，素弁上加緦之环绖，若一在一否亦然。”知者，以云“皆在他邦，乃祖免”，明不皆在者则否。<br />
　　○注“公仪盖鲁同姓”。<br />
　　○正义曰：知者，案《史记》鲁相公仪休，此云子服伯子是鲁人，故疑鲁同姓也。知同姓者，以《春秋》有公鸟、公若、公仪，同称公，故知同姓也。<br />
　　○注“去宾”至“大夫”。正义曰：案宾位之法，随主人而变。小敛之前，主人未忍在主位，有事在西阶下，则宾亦入门西，吊於西阶下，故《士丧礼》，君使人襚，主人拜送，拜宾，即位西阶下东面。郑云：“未忍即主人位也”。小敛之后，尸则出堂廉，然后有饰主人位，则在阼阶下西面，宾吊者入门东，於东阶下吊也。故《士丧礼》小敛讫，“故士举，男女奉尸侇於堂。主人降自西阶，即位踊，袭绖于序东”。郑云：“即位踊，东方位也。”则众主人不接宾，发初在东耳。而檀弓之来者，当在小敛之前，初于西阶行讥，吊而主人未觉，后乃趍乡门右，问伯子焉。必知小敛前者，以仲子初丧即正適庶之位故也。未小敛而著免者，故为非礼之吊，亦异常也。然则子游之吊惠子，是小敛后也。故服衰而在门东，故郑云：“大夫家臣，位在宾后。”又云：“在门内北面。”云“子服伯子，盖仲孙蔑之玄孙子服景伯”者，案《世本》，献子蔑生孝伯，孝伯生惠伯，惠伯生昭伯，昭伯生景伯。云“盖”者，彼云子服景伯，此云子服伯子，不同，故云“盖”。景是谥，伯是字也。<br />
　　○注“文王之立武王，权也”。<br />
　　○正义曰：案文王在殷之世，殷礼：自得舍伯邑考而立武王。而言权者，殷礼若適子死，得立弟也。今伯邑考见在而立武王，故云“权”也。故《中候》云：“发行诛纣，且弘道也，是七百年之基验也。”<br />
　　事亲有隐而无犯，隐，谓不称扬其过失也。无犯，不犯颜而谏。《论语》曰：“事父母，几谏。”左右就养无方，左右，谓扶持之。方，犹常也。子则然，无常人。<br />
　　○左右，徐上音佐，下音佑，今并如字，下同。养，以尚反，下同。服勤至死，致丧三年。勤，劳辱之事也。致谓戚容称其服也。凡此以恩为制。<br />
　　○称，尺证反。事君有犯而无隐，既谏，人有问其国政者，可以语其得失，若齐晏子为晋叔向言之。<br />
　　○语，鱼据反，又如字。向，香亮反；叔向，羊舌肸。左右就养有方，不可侵官。服勤至死，方丧三年。方丧，资於事父。凡此以义为制。事师无犯无隐，左右就养无方，服勤至死，心丧三年。心丧，戚容如父而无服也。凡此以恩义之间为制。 <br />
　　[疏]“事亲”至“三年”。<br />
　　○正义曰：此一节论事亲事君及事师之法，臣子著服之义，各依文解之。<br />
　　○注“无犯”至“几谏”。<br />
　　○正义曰：据亲有寻常之过，故无犯。若有大恶，亦当犯颜，故《孝经》云“父有争子，则身不陷於不义”是也。《论语》曰：“事父母几谏。”是寻常之谏也。<br />
　　○注“左右”至“常人”。<br />
　　○正义曰：凡言“左右”，者据仆从之臣，故立有左右仆从之官位。此左右言“扶持之”，谓子在亲左相右相而奉持之。云“子则然，无常人”，然犹如是也。但是子则须如是，或左右奉持，不常遣一人在左，一人在右，故云“无常人”。<br />
　　○注“勤劳”至“为制”。<br />
　　○正义曰：言“服勤”者，谓服持勤苦劳辱之事。故云“致谓戚容称其服也”者，致之言至也，谓哀情至极而居丧礼，故云“致谓戚容称其服也”。上《曲礼》云：“五十不致毁。”与此同。云“凡此以恩为制”者，凡上三事对下君与师，故云“以恩为制”。<br />
　　○注“既谏”至“言之”。<br />
　　○正义曰：知既谏而后，人有问其国政，可以语其得失者，昭三年《左传》云：“晏子谓景公曰：‘小人近市，朝夕得所求。’景公曰：‘子近市，何贵何贱？’於是景公繁於刑，有鬻踊者。故对曰：‘踊贵屦贱。’”谏景公重刑。后及其聘晋，与叔向言齐国之政将归陈氏，景公厚敛焉。陈氏厚施焉。是既谏得言君之过。若其未谏而言君过，则不可，故昭三年子大叔如晋，张趯与子大叔言云：“火星中而寒暑退。此其极也，能无退乎？”未曾谏君，辄言君德之退，故传云：“张趯有知，其由在君子之后乎！”是其被讥也。鲁昭公取同姓，孔子不仕昭公，既先谏，所以《论语》称孔子为昭公讳而称丘也过者，圣人含弘劝奖，揽过归己，非实事也。若史策书，理则不一，若其良史，直笔不隐君过，董狐书赵盾弑君，及丹楹刻桷之属是也。若忠顺臣，则讳君亲之恶者，《春秋》辟讳皆是，故僖元年《左传》云：“讳国恶，礼也。”<br />
　　○注“不可侵官”。<br />
　　○正义曰：案成十六年《左传》云，晋楚战于鄢陵，时栾书将中军，栾针为晋侯车右，晋侯陷於淖。“栾书将载晋侯，针曰：‘书退！侵官，冒也。失官，慢也。离局，奸也。’”时栾书弃元帅之任，欲载晋侯，是侵官也。故云“不可侵官”。此谓君有平常小事，若有危难当致死，故《论语》云：“事君能致其身。”<br />
　　○注“方丧，资於事父”。<br />
　　○正义曰：方谓比方也，谓比方父丧礼以丧君，故云“资於事父”。资，取也。取事父之丧礼以丧君，但居处饮食同耳，不能戚容称其服。<br />
　　○注“心丧”至“为制”。<br />
　　○正义曰：凡亲有冥造之功，又有生育之惠，故怀哀戚之痛，同君衰服之限。君则徒有荣身显亲之事，而无冥造生育之功，故唯服粗衰，表尽哀戚。师则以恩爱成已，有同於亲，故不为制服，故云“心丧，戚容如丧父”，为恩爱成己故也。云“而无服”者，既无亲之冥造，又无君之荣显，故无服也。云“以恩义之间为制”者，无犯是同亲之恩，无隐是同君之义，兼有亲恩君义，故言“恩义之间为制”。但子之事亲，本主恩爱，不欲闻亲有过恶，故有隐，不欲违亲颜色，故无犯。臣之事君，利在功义，若有恶不谏，社稷倾亡，故有犯。君之过恶，众所同知，故云“无隐”也。<br />

                    <br>
                        　　季武子成寝，武子，鲁公子季友之曾孙季孙夙。杜氏之葬在西阶之下，请合葬焉，许之入宫而不敢哭。武子曰：“合葬，非古也。自周公以来，未之有改也。自见夷人冢墓以为寝，欲文过。<br />
　　○葬，徐才浪反，又如字。合如字，徐音閤，后“合葬”皆同。文如字，徐音问。吾许其大而不许其细，何居？”命之哭。记此者，善其不夺人之恩。 <br />
　　[疏]“季武”至“之哭”。<br />
　　○正义曰：此一节明不夺人之恩，兼论夷人冢墓为寝，欲文过之事，各随文解之。<br />
　　○注“武子”至“孙夙”。<br />
　　○正义曰：案《世本》公子友生齐仲，齐仲生无逸，无逸生行父，行父生夙。夙是公子友曾孙也。<br />
　　○注“自见”至“文过”。<br />
　　○正义曰：言“文过”者，武子自云，合葬之礼，非古昔之法，从周公以来，始有合葬，至今未改。我成寝之时，谓此冢墓是周公以前之事，不须合葬，故我夷平之以为寝。不肯服理，是文饰其过。先儒皆以杜氏丧从外来，就武子之寝合葬，与孔子合葬於防同。又案《晏子春秋》景公成路寝之台，逢於阿盆成逆后丧，并得附葬景公寝中。与此同也。<br />
　　○“吾许”至“何居”。<br />
　　○“吾许其大”者，听之将丧而入葬，是许其大。“不许其细”，哭是细也。“何居”，“居”，语辞。既许其大，而不许其细，是何道理，故云“何居”。<br />
　　子上之母死而不丧，子上，孔子曾孙，子思伋之子，名白，其母出。<br />
　　○不丧，如字，下同，徐息浪反，下放此。伋音急，子思名也，孔子之孙。门人问诸子思曰：“昔者子之先君子丧出母乎？”曰：“然。”礼，为出母期。父卒，为父后者不服耳。<br />
　　○期，居宜反，本又作期，后放此。“子之不使白也丧之，何也？”子思曰：“昔者吾先君子无所失道，道隆则从而隆，道污则从而污。污犹杀也。有隆有杀，进退如礼。<br />
　　○隆，力中反，盛也。污音乌，下同。杀，所戒反，又所例反，下同。伋则安能？自予不能及。<br />
　　○予，羊许反，许也；一云我也，又音馀。为伋也妻者，是为白也母。不为伋也妻者，是不为白也母。故孔氏之不丧出母，自子思始也。记礼所由废，非之。 <br />
　　[疏]“子上”至“始也”。<br />
　　○正义曰：此一节论子上不丧出母之事，各随文解之。<br />
　　○注“礼为”至“服耳”。<br />
　　○正义曰：案《丧服》齐衰杖期章：“出妻之子为母。”又云：“出妻之子为父后者，则为出母无服。传云，与尊者为一体，不敢服其私亲。”是也。子思既在，子上当为出母有服，故门人疑而问之。云“子之先君子”，谓孔子也，令子丧出母乎？子思曰：“然。”然犹如是也，言是丧出母故也。伯鱼之母被出，死，期而犹哭，是丧出母也。<br />
　　○“子思”至“而污”。<br />
　　○道犹礼也，言吾之先君子无所失道，道有可隆，则从而隆。谓父在，为出母宜加隆厚，为之著服。“道污”者，污犹杀也，若礼可杀则从而杀。谓父卒，子为父后，上继至尊，不敢私为出母礼。当减杀，则不为之著服。“伋则安能”者，子思自以才能浅薄，不及圣祖，故云伋则何能。郑云：“自予不能及，予犹许也。自许不能及也。”<br />
　　孔子曰：“拜而后稽颡，颓乎其顺也。此殷之丧拜也。颓，顺也。先拜宾，顺於事也。<br />
　　○颡，素党反，稽颡，触地无容。颓，徒回反。稽颡而后拜，颀乎其至也。此周之丧拜也。颀，至也。先触地无容，哀之至。<br />
　　○颀音恳，恻隐之貌，又音畿。触音昌欲反。三年之丧，吾从其至者。”重者尚哀戚，自期如殷可。 <br />
　　[疏]“孔子”至“至者”。<br />
　　○正义曰：此一节论殷、周丧拜之异也。拜者，主人孝子拜宾也。稽颡者，触地无容也，颓然不逆之意也。拜是为宾，稽颡为己，前宾后已，各以为颓然而顺序也。<br />
　　○“稽颡而后拜，颀乎其至也”者，颀，恻隐貌也。先触地无容，后乃拜宾也。是为亲痛深貌，恻隐之至也。<br />
　　○“三年之丧，吾从其至”者，孔子评二代所拜也。至者，谓先稽颡后拜也。重丧，主貌恻隐，故三年丧则从其颀至者也。<br />
　　○注“重者”至“殷可”。<br />
　　○正义曰：三年之丧，尚哀戚则从周。自期以下如殷可。此经直云“拜而后稽颡”，“稽颡而后拜”，郑知拜而后稽颡是“殷之丧拜”，稽颡而后拜是“周之丧拜”者，於孔子所论，每以二代相对，故下檀弓云：“殷人既封而吊，周人反哭而吊，殷以悫，吾从周。”又云：“殷朝而殡於祖，周朝而遂葬。”皆以殷、周相对，故知此亦殷、周相对也。知并是殷、周丧拜者，此云“三年之丧，吾从其至”，明非三年丧者，则从其顺，故知并是丧拜。但殷之丧拜，自斩衰以下，緦麻以上，皆拜而后稽颡，以其质故也。周则杖期以上，皆先稽颡而后拜，不期杖以下，乃作殷之丧拜。郑知殷先拜而后稽颡，周先稽颡而后拜者，以孔子所论皆先殷而后周；今“拜而后稽颡”，文在其上，故为殷也；“稽颡而后拜”，文在其下，故为周也。且下《檀弓》云，秦穆公使人吊公子重耳，重耳稽颡而不拜，示不为后也。若为后，当稽颡而后拜也。重耳既在周时，明知先稽颡而后拜者。若然，《士丧礼》既是周礼，所以主人拜稽颡，似亦先拜而后稽颡者，《士丧礼》云“拜稽颡”者，谓为拜之时先稽颡。其《丧大记》每拜稽颡者，与《士丧礼》同。案《晋语》云，秦穆公吊重耳，重耳再拜不稽颡。与下篇重耳稽颡不拜文异者，《国语》之文，不可用此稽颡而后拜。即《大祝》“凶拜”之下，郑注：“稽颡而后拜，谓三年服者。”此拜而后稽颡，即《大祝》吉拜。郑注云：“谓齐衰不杖以下者。”郑知凶拜是三年服者，以《杂记》云：“三年之丧，以其丧拜。”丧拜即凶拜。郑又云：“吉拜，齐衰不杖以下。”则齐衰杖者，亦用凶拜者。知齐衰杖用凶拜者，以《杂记》云：“父母在，为妻不杖不稽颡。”明父母殁，为妻杖得稽颡也。是知杖齐衰得为凶拜。若然，《杂记》云：“三年之丧，以其丧拜。非三年之丧，以吉拜。”则杖期以下，皆用吉拜。今此杖期得用凶拜者，《杂记》所云，大判而言，虽有杖期，总属三年之内。熊氏以为《杂记》所论，是拜问拜赐，故杖期亦属吉拜。必知然者，以郑注《大祝》“凶拜”云“三年服者”，是用《杂记》之文，解以凶拜之义，则拜宾、拜问、拜赐不得殊也。且《杂记》“问”与“赐”与於“拜”文，上下不相接次，不可用也。《周礼 大祝》“一曰稽首”，郑云：“头至地。”案《中候》：“我应云王，再拜稽首。”郑云：“稽首，头至手也。”此即臣拜君之拜，故《左传》云：“天子在，寡君无所稽首。”大夫於诸侯亦稽首，故下《曲礼》云：“大夫之臣不稽首。”则大夫於君得稽首。“二曰顿首”，郑曰：“头叩地不停留也。”此平敌以下拜也，诸侯相拜则然，以其不稽首，唯顿首也。“三曰空首”，郑云：“头至手，所谓拜手也。”以其与拜手是一，故为头至手也。此答臣下之拜，其敌者既用顿首，故知不敌者用空首。“四曰振动”，郑云：“战栗变动之拜。”谓有敬惧，故为振动，故《尚书 泰誓》火流为乌、王动色变是也。“五曰吉拜”者，谓先作顿首拜，后作稽颡，故郑康成注与顿首相近。“六曰凶拜”者，既重於吉拜，当先作稽颡，而后稽首。“七曰奇拜”，郑大夫云：“奇拜谓一拜也。”郑康成云：“一拜答臣下。”然《燕礼》、《大射》公答再拜者，为初敬之，为宾尊之，故再拜。燕末无筭爵之后，唯止一拜而已。“八曰褒拜”者，郑大夫云：“褒读为报，报拜，再拜也。”郑康成云：“再拜，拜神与尸。”“九曰肃拜”者，郑司农云：“但俯下手，今时撎是也。介者不拜。”引成十六年“为事故，敢肃使者”。此礼拜，体为空首一拜而已，其馀皆再拜也。其肃拜或至再，故成十六年晋郤至三肃使者。此肃又谓妇人之拜，故《少仪》云“妇人吉事，虽有君赐，肃拜”是也。<br />
　　孔子既得合葬於防，言既得者，少孤不知其墓。<br />
　　○少，诗召反，下文同。曰：“吾闻之，古也墓而不坟。墓谓兆域，今之封茔也。古谓殷时也。土之高者曰坟。<br />
　　○坟，扶云反。今丘也，东西南北之人也，不可以弗识也。”於是封之，崇四尺。东西南北，言居无常处也。聚土曰封，封之，周礼也。《周礼》曰：“以爵等为丘封之度。”崇，高也。高四尺，盖周之士制。<br />
　　○识，式志反，又如字。处，昌虑反。之度，本又作“之数”。孔子先反，当脩虞事。门人后。雨甚，至。后，待封也。孔子问焉，曰：“尔来何迟也？”曰：“防墓崩。”言所以迟者，脩之而来。<br />
　　○防墓，防地之墓也。庾云：“防卫墓崩。”孔子不应。以其非礼。<br />
　　○应，应对之应。三，三言之，以孔子不闻。<br />
　　○三，息暂反，又如字。孔子泫然流涕曰：“吾闻之，古不脩墓。”脩，犹治也。<br />
　　○泫，胡犬反。涕音体。 <br />
　　[疏]“孔子”至“修墓”。<br />
　　○正义曰：此一节论古者不修墓之事，各依文解之。<br />
　　○天子之墓一丈，诸侯八尺，其次降差以两。<br />
　　○“今丘也，东西南北之人也，不可以弗识也”。<br />
　　○今既东西南北，不但在乡，若久乃归还，不知葬之处所，故云不可以不作封坟，记识其处。<br />
　　○注“《周礼》”至“士制”。<br />
　　○正义曰：引《周礼 冢人》，云“高四尺，盖周之士制”者，其父梁纥虽为大夫，《周礼》公侯伯之大夫再命，与天子中士同，云“周之士制”者，谓天子之士也。<br />
　　○“曰，防墓崩”。<br />
　　○防地之墓新始蛔芰，遇甚雨而崩。庾蔚云：“防守其墓，备拟其崩。”若如庾之言，墓实不崩，郑何以言“修之而来”？孔子何以言“古不修墓”？违经背注，妄说异同，非也。<br />
　　○“孔子泫然流涕”。<br />
　　○自伤修墓违古，致令今崩，弟子重修，故流涕也。<br />
　　孔子哭子路於中庭。寝中庭也。与哭师同，亲之。有人吊者，而夫子拜之。为之主也。既哭，进使者而问故。使者，自卫来赴者。故，谓死之意状。<br />
　　○使，色吏反，下及注同。使者曰：“醢之矣。”时卫世子蒯聩篡辄而立，子路死之。醢之者，示欲啗食以怖众。<br />
　　○醢音海。蒯，苦怪反。聩，五怪反。蒯聩，卫灵公之太子出公辄之父庄公也。篡辄，初患反；辄，出公名也。啗，本又作“啖”，待敢反。怖，普故反，遂命覆醢。覆，弃之。不忍食。<br />
　　○覆，芳服反，注同。 <br />
　　[疏]“孔子”至“覆醢”。<br />
　　○正义曰：此一节论师资之恩，兼明子路死之意状。<br />
　　○注“寝中”至“亲之”。<br />
　　○正义曰：下文云“师，吾哭诸寝”，今“哭子路於中庭”，故云“与哭师同，亲之”。若其不亲，当哭於寝门外，与朋友同，故下云“朋友，哭诸寝门外”。案《奔丧》云“师於庙门外”者，谓周礼也。下文据殷法也。<br />
　　○注“故，谓死之意状”。<br />
　　○正义曰：案哀十五年《左传》云：“孔子闻卫乱，曰：‘柴也其来，由也其死矣。’”则是预知，所以进使者问故者，以子路忠而好勇，必知其死难，但不知其死之委曲，更问之也。<br />
　　○注“时卫”至“怖众”。<br />
　　○正义曰：案哀十五年《左传》云，蒯瞶潜入孔悝之家，与伯姬“迫孔悝於厕，强盟之，遂劫以登台。子路入，逐之至台下，且曰：‘大子无勇，若燔台半，必舍孔叔。’大子闻之，惧，下石乞、盂黡敌子路，以戈击之，断缨。子路曰：‘君子死，冠不免。’”<br />
　　○注云：“不使冠在地。遂绝缨而死。”<br />
　　曾子曰：“朋友之墓，有宿草而不哭焉。”宿草，谓陈根也。为师心丧三年，於朋友期可。<br />
　　○期音期。 <br />
　　[疏]“曾子”至“哭焉”。<br />
　　○正义曰：曾子，孔子弟子，姓曾名参，字子舆，鲁人也。宿草，陈根也。草经一年陈，根陈也。朋友相为哭一期，草根陈，乃不哭也。所以然者，朋友虽无亲，而有同道之恩。言朋友期而犹哭者，非谓在家立哭位，以终期年。张敷云：“谓於一成之内，如闻朋友之丧，或经过朋友之墓及事故须哭，如此则哭焉。若期之外，则不哭也。”<br />
　　子思曰：“丧三日而殡，凡附於身者，必诚必信，勿之有悔焉耳矣。三月而葬，凡附於棺者，必诚必信，勿之有悔焉耳矣。言其日月，欲以尽心脩备之。附於身，谓衣衾。附於棺，谓明器之属。<br />
　　○衾音钦。丧三年以为极亡，去已久远，而除其丧。<br />
　　○以为极亡，并如字；极，已也，徐纪力反；王以“极”字绝句，亡作“忘”，向下读；孙依郑作“亡”，而如王分句。则弗之忘矣。则之言曾。故君子有终身之忧，念其亲。而无一朝之患，毁不灭性。故忌日不乐。”谓死日，言忌日不用举吉事。<br />
　　○乐如字，又音洛。 <br />
　　[疏]“子思”至“不乐”。<br />
　　○正义曰：此一节论丧之初死及葬送终之具，须尽孝子之情，及思念父母不忘之事，今各随文解之。“三日而殡”者，据大夫士礼，故云三日也。<br />
　　○“凡附於身”者，谓衣衾也。夫祀必求仁者之粟，故送终之物，悉用诚信，必令合礼，不使少有非法，后追悔咎。“焉耳矣”者，助句之辞。<br />
　　○“三月而葬，凡附於棺者，必诚必信，勿之有悔焉耳矣”者，三月而葬，亦大夫士礼也。附谓明器之属，亦当必诚信，不追悔也。<br />

                    <br>
                        　　○注“言其”至“之属”。<br />
　　○正义曰：此“言其日月，欲以尽心修备之”，郑意但言凡附身附棺自足，又更云“三日”、“三月”，言棺中物少者，三日之期，家计可使量度，则必中，棺外物多，三月之赊，思忖必就，故言日月，欲见宜慎也。云“谓明器之属”者，案《既夕礼》除明器之外，有用器弓矢、耒耜、两敦、两杅、盘匜、燕乐器、甲、胄、干、笮、杖、笠、翣等，故云“之属”也。<br />
　　○“丧三年以为极亡”，<br />
　　○此亦子思语辞也。言服亲之丧，以经三年，以为极亡，可以弃忘，而孝子有终身之痛，曾不暂忘於心也。注云“则之言曾”，故君子有终竟己身，恒惨念亲。此则是不忘之事。虽终身念亲，而不得有一朝之间有灭性祸患，恐其常毁，故唯忌日不为乐事，他日则可，防其灭性故也。所以不灭性者，父母生己，欲其存宁，若灭性，伤亲之志，又身已绝灭，无可祭祀故也。<br />
　　○注“谓死”至“吉事”。<br />
　　○正义曰：下篇子卯为人君忌日，恐此忌日亦为子卯，故云“谓死日”也。言“忌”者，以其亲亡忌难，吉事不举之。<br />
　　孔子少孤，不知其墓。孔子之父郰叔梁纥与颜氏之女徵在野合而生孔子，徵在耻焉，不告。<br />
　　○郰，侧留反，又作邹。纥，恨发反，徐胡切反，又胡没反。殡於五父之衢，欲有所就而问之。孔子亦为隐焉，殡於家，则知之者无由怪己，欲发问端。五父，衢名，盖郰曼父之邻。<br />
　　○父音甫，注及下同。衢，求于反。为如字，又于伪反。曼音万。人之见之者，皆以为葬也。见柩行於路。其慎也，盖殡也。慎，当为引，礼家读然，声之误也。殡引，饰棺以輤，葬引，饰棺以柳翣。孔子是时以殡引，不以葬引，时人见者，谓不知礼。<br />
　　○慎，依注作引，羊刃反。輤，七见反。翣，所甲反。<br />
　　○问於郰曼父之母，然后得合葬於防。曼父之母，与徵在为邻，相善。<br />
　　○邻有丧，舂不相；里有殡，不巷歌。皆所以助哀也。相，谓以音声相劝。<br />
　　○相，息亮反，注同。丧冠不緌。去饰。<br />
　　○緌，本又作绥，同，耳佳反。去，起吕反。 <br />
　　[疏]“孔子”至“於防”。<br />
　　○正义曰：此一节论孔子访父墓之事。云孔子既少孤失父，其母不告父墓之处。今母既死，欲将合葬，不知父墓所在，意欲问人，故若殡母於家，则礼之常事，他人无由怪己。故殡於五父之衢，欲使他人怪而致问於己。外人见柩行路，皆以为葬。但葬引柩之时，饰棺以柳翣，其殡引之礼，饰棺以輤。当夫子饰其所引之棺以輤，故云其引也盖殡也。殡不应在外，故称“盖”，为不定之辞。於时郰曼父之母，素与孔子母相善，见孔子殡母於外，怪问孔子。孔子因其所怪，遂间郰曼父之母，始知父墓所在，然后得以父母尸柩合葬於防。<br />
　　○注“孔子”至“不告”。<br />
　　○正义曰：按《史记 孔子世家》云：“叔梁纥与颜氏女野合而生孔子。”郑用《世家》之文，故注言“野合”，不备於礼也，若《论语》云：“先进於礼乐，野人也。及野哉！由也。”非谓草野而合也。但徵在耻其与夫不备礼为妻，见孔子知礼，故不告。言“不知其墓”者，谓不委曲適知柩之所在，不是全不知墓之去处。其或出辞入告，总望本处而拜。今将欲合葬，须正知处所，故云“不知其墓”。今古不知墓处，於事大有，而讲者喧喧，竞为异说，恐非经记之旨。案《家语》云：“叔梁纥年馀七十无妻，颜父有三女。颜父谓其三女曰：‘邹大夫身长七尺，武力绝伦，年馀七十，谁能与之为妻？’二女莫对，徵在进曰：‘从父所制，将何问焉？’父曰：‘即尔能矣。’遂以妻之，为妻而生孔子，三岁而叔梁纥卒。”王肃据《家语》之文以为《礼记》之妄。又《论语纬 撰考》云：“叔梁纥与徵在祷尼丘山，感黑龙之精以生仲尼。”今郑云“叔梁纥与颜氏之女徵在野合”，於《家语》文义亦无殊，何者？七十之男，始取徵在，灼然不能备礼，亦名野合。又徵在幼少之女而嫁七十之夫，是以羞惭，不能告子。又叔梁纥生子三岁而后卒，是孔子少孤。又与《撰考》之文祷尼丘山而生孔子，於野合之说，亦义理无妨，郑与《家语》、《史记》并悉符同。王肃妄生疑难，於义非也。<br />
　　○注“慎当”至“知礼”。<br />
　　○正义曰：挽柩为引，无名慎者，以慎、引声相近，故云“慎”当为引。云“礼家读然”者，“然”犹如是也，言礼家读如是引字。故《大司徒》云：“大丧属其六引。”是读引也。云“殡引，饰棺以輤”者，案《杂记》云，诸侯行而死於道，其輤有裧，缁布裳惟。輤为赤色，大夫布裳帷，士苇席以为屋，蒲席以为裳帷。大夫以下虽无輤，取诸侯輤同名，故饰棺以輤。云“葬引，饰棺以輤”者，案《丧大记》云，君龙帷、黼荒、黼翣二、黻翣二、画翣二、大夫画帷、画荒、黻翣二、画翣二、士布帷，布荒、画翣二。在上曰荒，在旁曰帷，总谓之柳，故云“饰棺以柳翣”。<br />
　　有虞氏瓦棺，始不用薪也。有虞氏上陶。<br />
　　○陶，大刁反。夏后氏堲周，火熟曰堲，烧土冶以周於棺也。或谓之土周，由是也。《弟子职》曰：“右手折堲。”<br />
　　○即周，本又作堲，同，子栗反，又音稷，注下同。何云：“冶土为砖，四周於棺。”烧，叔招反。折，之设反，《管子》云：“左手执烛，右手折堲。”即，烛头烬也。《弟子职》，其篇名。殷人棺椁，椁，大也。以木为之，言椁大於棺也。殷人上梓。<br />
　　○棺音官。椁音郭。梓音子。周人墙置翣。墙，柳衣也。凡此言后王之制文。<br />
　　○墙，在良反。周人以殷人之棺椁葬长殇，以夏后氏之堲周葬中殇、下殇，以有虞氏之瓦棺葬无服之殇。略未成人。<br />
　　○长殇，丁丈反，下式羊反；十六至十九为长殇，十二至十五为中殇，八岁至十一为下殇，七岁已下为无服之殇，生未三月不为殇。 <br />
　　[疏]“有虞”至“之殇”。<br />
　　○正义曰：此一节论棺椁所起及用棺椁之事，各随文解之。<br />
　　○注“始不”至“上陶”。<br />
　　○正义曰：案《易 下系辞》云：“古之葬者，厚衣之以薪，葬之中野，不封不树，丧期无数。后世圣人易之以棺椁，盖取诸《大过》。”《大过》者，巽下兑上之卦。初六在巽体，巽为木，上六位在已，已当巽位。巽又为木，二木在外，以夹四阳。四阳互体为二乾，乾为君为父，二木夹君父，是棺椁之象。今虞氏既造瓦棺，故云“始不用薪”。然虞氏瓦棺，则未有椁也，《系辞》何以云“后世圣人易之以棺椁”？连言“椁”者？以后世圣人其文开广，远探殷、周。而言丧期，有虞氏则然，故《尚书》云：“三载，四海遏密八音。”云“有虞氏上陶”者，案《考工记》陶人造瓦器，故引之证瓦棺。<br />
　　○注“火熟”至“折堲”。<br />
　　○正义曰：“火熟“者，以《弟子职》云：“折烛之炎烬，名之曰堲。”故知堲是火熟者。云“烧土冶以周於棺也”者，谓凿土为陶冶之形，大小得容棺，故云“烧土冶以周於棺”也。云“或谓之土周，由是也”者，《曾子问》云：“下殇土周葬於园。”云“由是”者，烧土周棺，得唤作土周。引《弟子职》者，证火熟曰堲之意。案《管子书》有《弟子职》篇，云“左手秉烛，右手正堲”。郑云：“折堲者，即是正除之义。”<br />
　　○注“椁大”至“上梓”。<br />
　　○正义曰：椁声与宽廓相近，故云“大於棺”也。“殷人上梓”，亦《考工记》文，引之以证椁也。《考工记》又云：“夏后氏上匠。”於“堲周”，不引之者，以匠无所不为，非独圣周而已，故不引也。《考工记》又云：“周人上舆。”舆非墙之事，故於“周人墙置翣”亦不引之也。<br />
　　○注“墙柳”至“制文”。<br />
　　○正义曰：案《丧大记注》云：“在旁曰帷，在上曰荒。”帷荒所以衣柳，则以帷荒之内木材为柳，其实帷荒及木材等总名曰柳。故《缝人》云：“衣翣柳之材。”注云：“柳之言聚，诸饰之所聚。”是帷荒总称柳也。云“凡此言后王之制文”者，“凡”谓虞、夏、殷、周。有虞氏唯有瓦棺，夏后氏瓦棺之外加堲周，殷则梓棺替瓦棺，又有木为椁替堲周，周人棺椁，又更於椁傍置柳、置翣扇，是后王之制，以渐加文也。夏言“后”者，《白虎通》云：“以揖让受於君，故称后。殷、周称人者，以行仁义，人所归往，故称人。”夏对殷、周称人，故言后，见受之於君。虞则不对殷、周。自五帝之内，虽受於君，不须称后也。<br />
　　夏后氏尚黑，以建寅之月为正，物生色黑。<br />
　　○正者征，下同，又如字。大事敛用昏，昏时亦黑。此大事谓丧事也。<br />
　　○敛，力验反，下皆同。戎事乘骊，戎，兵也。马黑色曰骊。《尔雅》曰：“騋，牝骊，牡玄。”<br />
　　○骊，力知反，徐郎志反。纯黑色马。騋音来，马七尺已上为騋。牡用玄。玄，黑类也。殷人尚白，以建丑之月为正，物牙色白。大事敛用日中，日中时亦白。戎事乘翰，翰，白色马也。《易》曰：“白马翰如。”<br />
　　○翰，字又作鶾，胡旦反，又音寒。牲用白。周人尚赤，以建子之月为正，物萌色赤。<br />
　　○萌，亡耕反。大事敛用日出，日出时亦赤。戎事乘騵，騵，骝马，白腹。<br />
　　○騵音原。骝，力求反，赤马，黑鬛尾。牲用骍。骍，赤类。<br />
　　○骍，息营反，徐呼营反，纯赤色也。一云赤黄色。 <br />
　　[疏]“夏后”至“用骍”。<br />
　　○正义曰：此一节论三代正朔所尚色不同，各依文解之。<br />
　　○夏尚黑，殷尚白，周尚赤，此之谓茸艹，故《书传略说》云：“天有茸艹，物有三变，故正色有三。天有三生三死，故土有茸荃，王特一生死。”又《春秋纬 元命苞》及《乐纬 稽耀嘉》云：“夏以十三月为正，息卦受泰。”注云：“物之始，其色尚黑，以寅为朔。”“殷以十二月为正，息卦受泰。”注云：“物之牙，其色尚白，以鸡鸣为朔。”“周以十一月为正，息卦受复，其色尚赤，以夜半为朔。”又《三正记》云：“正朔三而改，文质再而复。”以此推之，自夏以上皆正朔三而改也。郑注《尚书》：“三帛，高阳氏之后用赤缯，高辛氏之后用黑缯，其馀诸侯用白缯。”如郑此意，却而推之，舜以十一月为正，尚赤。尧以十二月为正，尚白，故曰：“其馀诸侯用白缯。”高辛氏以十二月为正，尚黑。故云：“高辛氏之后用赤缯。”高阳氏以十一月为正，尚赤，故云：“高阳氏之后用赤缯。”帝少皞以十二月为正，尚白。黄帝以十三月为正，尚黑。神农以十一月为正，尚赤。女娲以十二月为正，尚白。伏牺以上，未有闻焉。《易 说卦》云“帝出乎震”，则伏羲也。建寅之月，又木之始。其三正当从伏羲，以下文质再而复者，文质法天地，文法天，质法地。周文法地而为天正，殷质法天而为地正者，正朔文质不相须，正朔以三而改，文质以二而复，各自为义，不相须也。建子之月为正者，谓之天统。以天之阳气始生，为百物得阳气，微稍动变，故为天统。建丑之月为地统者，以其物已吐牙，不为天气始动，物又未出，不得为人所施功，唯在地中含养萌牙，故为地统。建寅之月为人统者，以其物出於地，人功当须修理，故谓之人统。统者，本也，谓天地人之本也。然王者必以此三月为正者，以其此月物生微细，又是岁之始生，王者继天理物，含养微细，又取其岁初为正朔之始。既天地人之三者所继不同，故各改正朔，不相袭也。所尚既异，符命亦随所尚而来，故《礼纬 稽命征》云：“其天命以黑，故夏有玄珪。天命以赤，故周有赤雀衔书。天命以白，故殷有白狼衔钩。”是天之所命，亦各随人所尚。符命虽逐所尚，不必皆然。故天命禹观河，见白面长人。《洛予命》云：“汤观於洛，沈璧，而黑龟与之书，黄鱼双跃。”《泰誓》言武王伐纣，而白鱼入於王舟。是符命不皆逐正色也。郑康成之义，自古以来，皆改正朔。若孔安国则改正朔殷、周二代，故注《尚书》汤承尧舜禅代之后，革命创制，改正易服，是从汤始改正朔也。<br />
　　○注“昏时”至“事也”。<br />
　　○正义曰：知“大事”是丧事者，以其与“敛”文连，故知大事是丧事也。<br />
　　○注《尔雅》曰：騋，牝骊，牡玄”。<br />
　　○正义曰：引《尔雅 释畜》文。“騋，牝骊，牡玄”，谓七尺曰騋，牝者色骊，牡者色玄。引之者，证“骊”是玄之类也。案《廋人》云：“八尺以上为龙，七尺以上为騋，六尺以上为马。”凡马皆有骊牡玄，独言騋者，举中以见上下，明其诸马皆然。或《尔雅》释《诗》云：“騋牝。”郭璞注：“玄驹，小马。”稍异郑也。<br />
　　○注“玄黑类也”。<br />
　　○正义曰：案《周礼 考工记》：“七入为缁。”郑云：“玄则六入者与？”是玄黑类。<br />
　　○注“翰白”至“翰如”。<br />
　　○正义曰：所引《易》者，《易 贲卦 六四》：“贲如皤如，白马翰如。”《贲》离下艮上，郑注云：“六四，巽爻也。有应於初九，欲自饰以適初，既进退未定，故皤如也。”“白马翰如”，谓九三位在辰，得巽气为白马。翰犹幹也。见六四適初未定，欲幹而有之，引此者证“翰”为白色。案彼以幹为翰者，以“翰如”、“白马”连文，故以翰为幹，望经为义，以此不同。<br />
　　○注“物萌色赤”。<br />
　　○正义曰：案上“殷尚白”之下，注云：“物牙色白。”此“萌色赤”不同者，萌是牙之微细，故建子云萌，建丑云牙。若散而言之，萌即牙也。故《书传略说》云：“周以至动，殷以萌，夏以牙。”此皆据一种之草，大汎而言，故建子始动，建寅乃出，至如荠麦以秋而生，《月令》仲冬荔挺出，不在此例也。此文质虽异，殷、质周文，大泛言之，乃前代质，后代文也。故《表记》云“虞、夏之质，殷、周之文”是也。<br />

                    <br>
                        　　○注“騵，骝马，白腹”。<br />
　　○正义曰：《尔雅 释畜》文。武王伐纣所乘也。故《诗》云：“驷騵彭彭。”《毛传》云：“上周下殷。”故周人戎事乘之，若其馀事，则《明堂位》云“周人黄马蕃鬛”是也。<br />
　　穆公之母卒，穆公，鲁哀公之曾孙。使人问於曾子曰：“如之何？”问居丧之礼。曾子，曾参之子，名申。<br />
　　○参，所金反，一音七南反，后同。对曰：“申也闻诸申之父曰：“哭泣之哀，齐斩之情，饘粥之食，自天子达。子丧父母，尊卑同。<br />
　　○齐音咨，本亦作赍，赍衰之字，后皆放此。饘，本又作飦，之然反，《说文》云：“糜也。”周谓之饘，宋、卫谓之{衍食}。粥，之六反，徐又音育，《字林》云：“淖，糜也。”布幕，卫也。縿幕鲁也。’”幕，所以覆棺上也，縿，缣也。縿读如绡。卫，诸侯礼。鲁，天子礼。两言之者，僣已久矣。幕或为幦。<br />
　　○幕，本又作幂，音莫，徐音觅，下同。縿音绡，徐又音萧。缣，古谦反。绡音消，徐本又作绡，桑尧反。僣，子念反。幦，莫历反。 <br />
　　[疏]“穆公”至“鲁也”。<br />
　　○正义曰：此一节论尊卑之丧有同有异之事，各依文解之。<br />
　　○注“穆公”至“曾孙”。<br />
　　○正义曰：案《世本》传记，哀公蒋生悼公宁，宁生元公嘉，嘉生穆公不衍，是曾孙也。<br />
　　○“曰哭”至“子达”者，曾申对穆公使人云，哭泣之哀，谓有声之哭，无声之泣，并为哀然，故曰“哭泣之哀”也。“齐斩之情”者，齐是为母，斩是为父，父母情同，故答云“之情”也。“饘粥之食”者，厚曰饘，希曰粥，朝夕食米一溢，孝子以此为食，故曰“食”也。“自天子达”者，父母之丧，贵贱不殊，“哭泣”以下，自天子至庶人如一，故云“自天子达”。<br />
　　○“布幕，卫也。縿幕，鲁也”者，既言齐斩饘粥同，又言覆棺之幕天子诸侯各别。以布为幕者卫，是诸侯之礼；以縿为幕者鲁，是天子之制。幕者，谓覆殡棺者也。下文云：“加斧於椁上。”郑云：“以剌绣於縿幕，加椁以覆棺，已乃屋其上，尽涂之。”如郑此言，绣幕加斧文涂之，内以覆棺椁也。周公一人得用天子礼，而后代僣用之，故曾申举卫与鲁俱是诸侯，则后代不宜异，谓鲁之诸公不宜与卫异也。崔灵恩云：“当时诸侯僣效天子也，恐鲁穆公不能辨，故两言以明显鲁与诸侯之别也。”今案崔言虽异，而是曾申为穆公说则同也。然《周礼 幕人》：“掌帷、幕、幄、帟。”注云：“在傍曰帷，在上曰幕。幕或在地，展陈於上。帷、幕皆以布为之。四合象宫室曰幄，王所居之帐也。帟，王在幕，若幄中坐，上承尘也。幄、帟皆以缯为之。”而今云天子用绡幕者，崔灵恩云：“《周礼》所陈只谓幄帟之帷幕，不论衬棺自用縿也。天子别加斧于上毕涂屋，此所陈袛谓衤亲棺幕在於毕涂之内者也。若其涂上之帟，则大夫以上有之，故《掌次》云：‘凡丧，王则张帟三重，诸侯再重，孤卿大夫不重。’下云‘君於士有赐帟’，然士无覆棺之幕，下云‘子张之丧，楮幕丹质’者，彼谓将葬启殡以覆棺，故郑注彼云：‘葬覆棺别也。’”<br />
　　晋献公将杀其世子申生，信骊姬之谮。<br />
　　○孋，本又作丽，亦作骊，同，力知反。公子重耳谓之曰：“子盖言子之志於公乎！”盖皆当为盍。盍，何不也。志，意也。重耳欲使言见谮之意。重耳，申生异母弟，后立为文公。<br />
　　○重，直龙反，注皆同。子盖，依注音盍，户腊反，下同。世子曰：“不可，君安骊姬，是我伤公之心也。”言其意则骊姬必诛也。骊姬，献公伐骊戎所获女也。申生之母蚤卒，骊姬嬖焉。<br />
　　○蚤音早。嬖，必计反。曰：“然则盖行乎？”行犹去也。世子曰：“不可，君谓我欲弑君也。天下岂有无父之国哉！吾何行如之？”言人有父，则皆恶欲弑父者。<br />
　　○弑，本又作煞，音试，注同。徐云：“字又作嗣，音同。”恶，乌路反。使人辞於狐突曰：“申生有罪，不念伯氏之言也，以至于死。申生不敢爱其死。辞犹告也。狐突，申生之傅，舅犯之父也。前此者，献公使申生伐东山皋落氏，狐突谓申生欲使之行。今言此者，谢之。伯氏，狐突别氏。<br />
　　○突，徒忽反。傅音富。咎，其九反。皋，古刀反。虽然，吾君老矣，子少，国家多难。子，骊姬之子奚齐。<br />
　　○少，诗召反。难，乃旦反。伯氏不出而图吾君，图犹谋也。不出为君谋国家之政。然则自皋落氏反后，狐突惧，乃称疾。<br />
　　○为，于伪反，下“为时”同。伯氏苟出而图吾君，申生受赐而死。”则犹惠也。再拜稽首，乃卒。既告狐突，乃雉经。<br />
　　○雉经，如字，徐古定反，如雉之自经也。是以为恭世子也。言行如此，可以为恭，於孝则未之有。<br />
　　○共音恭，本亦作恭，注同。行，下孟反。 <br />
　　[疏]“晋献”至“子也”。<br />
　　○正义曰：此一节论献公杀申生之事，各依文解之。<br />
　　○注“信骊姬之谮”。正义曰：案僖四年《左传》云：“姬谓大子曰：‘君梦齐姜，必速祭之。’大子祭於曲沃，归胙於公。公田，姬置诸宫，六日，毒而献之。公祭之地，地坟。与犬，犬毙。与小臣，小臣亦毙。姬泣曰：‘贼由大子。’”又《晋语》云：“姬寘鸩於酒，置堇於肉。”堇谓乌头，是骊姬谮申生之事也。<br />
　　○注“盖皆”至“文公”。<br />
　　○正义曰：此云“盖言子志”及下“盖行乎”，以盖非一，故云“皆当为盍”。言“重耳欲使言见谮之意”者，重耳欲使申生言见骊姬所谮之意。《左传》云：“或谓太子曰：‘子辞，君必辨焉。’”杜预云：“以六日之状自理。”谓毒酒经宿辄败，若申生初则置罪，经六日，其酒必坏，何以经六日，其酒尚好，明临至加药焉。云“重耳，申生异母弟”者，案庄二十八年《左传》云：“晋献公烝於齐姜，生太子申生。大戎狐姬生公子重耳。”是异母弟也。<br />
　　○注“言其”至“嬖焉”。<br />
　　○正义曰：案僖四年《左传》云：“大子曰：‘君非姬氏，居不安，食不饱。君老矣，吾又不乐。’”谓我若自理，骊姬必诛，姬死之后，公无复欢乐，故此云“是我伤公之心”。云“骊姬，献公伐骊戎所获女也”者，庄二十八年《左传》云：“初，晋献公灭骊戎，骊戎男女以骊姬，骊姬嬖，生奚齐，其娣生卓子。”是骊姬，嬖也。云“申生之母蚤卒”者，以《左传》云：“姬命大子祭齐姜。”是蚤死也。<br />
　　○“使人”至“而死”。<br />
　　○时狐突谢病在晋都，大子出奔曲沃，於是狐突欲令大子出奔。大子不用其言，故今临死，使人辞谢言於狐突曰：“申生有愚短之罪，不念伯氏之言，出奔避祸。今日被谮，以至於死，申生不敢爱惜其身命之死。”言死不受命。“虽然不惜身命，犹有所忧。吾君已老，子又幼少，又国家多有危难，伯氏又谢病不出图吾君之事，吾以为忧。伯氏诚能出外而图谋吾君国家之事，申生受伯氏恩赐，甘心以死”。<br />
　　○注“前此”至“别氏”。<br />
　　○正义曰：案《左传》闵二年，献公使申生伐东山皋落氏，狐突欲令申生行云：“虽欲勉之，狄可尽乎？”下又云“狐突欲行”，是狐突欲使行之事。言“前此”者，此谓僖四年申生将死之时，前谓闵二年伐皋落氏之时，在前五年，故云前。皋落氏在晋都之东，居在山内。皋落氏，杜预云“是赤狄别种”，故云“东山皋落氏”。云“伯氏，狐突别氏”者，既言辞狐突，又云伯氏，故云“狐突别氏”。狐是总氏，伯仲者是兄弟之字，字伯者，谓之伯氏，字仲者谓之仲氏，故传云“叔氏其忘诸乎”，又下云“叔氏专以礼许人”，是一人身，字则别为氏也。<br />
　　○注“图犹”至“称疾”。<br />
　　○正义曰：“图，谋”，《释诂》文。“自皋落氏反后，狐突惧，乃称疾”者，以经云“伯氏不出而图吾君”，故知称疾必有所因，反自皋落，去此不远，知自皋落反而称疾也。<br />
　　○注“既告”至“雉经”。<br />
　　○正义曰：雉，牛鼻绳也。申生以牛绳自缢而死也。故郑注《封人》云：“缘，著牛鼻绳，所以牵牛者也，今时人谓之雉。”或为雉鼻耿介，被人所获，必自屈折其头而死。《汉书》载赵人贯高自绝亢而死，申生当亦然也。传云：“申生缢死。”《晋语》：“申生使猛足辞於狐突，乃雉於新成庙。”<br />
　　○注“言行”至“之有”。<br />
　　○正义曰：《春秋左传》云：“晋侯杀其世子申生。”父不义也，孝子不陷亲於不义，而申生不能自理，遂陷父有杀子之恶。虽心存孝，而於理终非，故不曰孝，但谥为恭，以其顺於父事而已。《谥法》曰：“敬顺事上曰恭。”<br />
　　鲁人有朝祥而莫歌者，子路笑之。笑其为乐速。<br />
　　○莫音暮，乐音洛，又音岳。夫子曰：“由，尔责於人，终无已夫！三年之丧，亦已久矣夫。”为时如此人行三年丧者希，抑子路以善彼。<br />
　　○已夫音扶，绝句，本或作“已矣夫”。子路出，夫子曰：“又多乎哉！逾月则其善也。”又，复也。<br />
　　○复，扶又反。 <br />
　　[疏]“鲁人”至“善也”。<br />
　　○正义曰：此一节论大祥除衰杖之日，不得即歌之事，今各依文解之。<br />
　　○“鲁人有朝祥莫歌”者，鲁人不辨其姓名，祥谓二十五月大祥，歌、哭不同日，故仲由笑之也。故郑注：“笑其为乐速。”然祥日得鼓素琴。<br />
　　○“夫子”至“善也”。<br />
　　○夫子抑子路，呼其名云：“由，若人治丧不备三年，各有可责。今此人既满三年，尔尚责之，女罪於人，终无休已之时。“夫”是助语也。三年之丧，计其日月已过，亦已久矣。人皆废，此独能行，其人既美，何须笑之。时孔子抑子路，善彼人。既不当实礼，恐学者致惑，待子路出，后更以正礼言之。夫子曰：“鲁人可歌之时节，岂有多经日月哉！但逾越后月，即其善。”言歌合於礼。案《丧服四制》：“祥之日，鼓素琴。”不讥弹琴而讥歌者，下注云：“琴以手，笙歌以气。”手在外而远，气在内而近也。<br />
　　鲁庄公及宋人战于乘丘，十年夏。<br />
　　○乘，绳证反。夏，户嫁反。县贲父御，卜国为右。县、卜，皆氏也。凡车右，勇力者为之。<br />
　　○县音玄，卷内皆同。贲父，上音奔，下音甫，人名，字皆同。马惊，败绩，惊奔失列。<br />
　　○“马惊，败”，一本无“惊”字。公队，佐车授绥。戎车之贰曰佐。授绥乘公。<br />
　　○队，宜类反。绥，息佳反。公曰：“末之，卜也。”末之犹微哉，言卜国无勇。县贲父曰：“他日不败绩，而今败绩，是无勇也。公他日战，其御马未尝惊奔。遂死之。二人赴敌而死。圉人浴马，有流矢在白肉。圉人，掌养马者。白肉，股里肉。<br />
　　○圉，鱼吕反。股里，上音古，下音里。公曰：“非其罪也。”流矢中马，非御与右之罪。<br />
　　○中，丁仲反。遂诔之。诔其赴敌之功，以为谥。<br />
　　○诔，力轨反，谥也。士之有诔，自此始也。记礼失所由来也。周虽以士为爵，犹无谥也。殷大夫以上为爵。<br />
　　○上，时掌反。 <br />
　　[疏]“鲁庄”至“始也”。<br />
　　○正义曰：此一节论鲁庄公与士为谥失礼之事，各依文解之。<br />
　　○“战於乘丘”者，乘丘，鲁地，庄公十年夏六月，“齐师、宋师次于郎，公子偃曰：‘宋师不整，可败也。宋败，齐必还，请击之。’大败宋师于乘丘，齐师乃还”。<br />
　　○注“县、卜皆氏也”。<br />
　　○正义曰：知“县、卜皆氏”者，此有县贲父，下有县子琐，《七十二弟子传》有卜商，故知皆氏也。<br />
　　○注“戎车之贰曰佐”。<br />
　　○正义曰：案《周礼》“戎仆掌倅车之政”，“道仆掌贰车之政”，“田仆掌佐车之政”，则戎车之贰曰倅。此云佐者，《周礼》相对为文有异，若散而言之，则田猎兵戎俱是武事，故同称佐车。《少仪》注“戎猎之副曰佐”是也。熊氏以为此皆诸侯法。“公曰，末之，卜也”者，末，微也。之，哉也。言微弱哉！此卜国也，以其微弱无勇，致使我马败绩。<br />
　　○注“二人赴敌而死”。<br />
　　○正义曰：知“二人”者，以卜国被责，县贲父职掌马事，自称无勇，既序两人於上，即陈“遂死”於下，明两人俱死也。<br />
　　○注“圉人”至“里肉”。<br />
　　○正义曰：“圉人，掌养马者”，案昭七年《左传》云：“牛有牧，马有圉。”是圉人掌马也。云“白肉，股里肉”者，以股里白，故谓之白肉，非谓肉色白也。<br />
　　○注“周虽”至“为爵”。<br />
　　○正义曰：知周以士为爵者，案《掌客》云：“凡介行人宰史，皆有飧饔饩，以其爵等为之牢礼之数陈。”凡介行人皆为士，而云“爵等”，是士有爵也。故郑注《大行人》云：“命者五，公、侯、伯、子、男。爵者四，孤、卿、大夫、士。”云“犹无谥也”者，以此云“士之有诔，自此始”，故知周士无谥也。云“殷大夫以上为爵”者，案《士冠礼》云：“古者生无爵，死无谥。”於士冠之下而为此记，又不云诸侯大夫，明“生无爵，死无谥”，据士也。《士冠礼》是周礼，而云“古者”，故知是殷以上。<br />
　　曾子寝疾，病。病谓疾困。乐正子春坐於床下，子春，曾参弟子。曾元、曾申坐於足，元、申、曾参之子。童子隅坐而执烛。隅坐，不与成人并。成人并，音并，绝句。童子曰：“华而睆，大夫之箦与？”华，画也。箦，谓床笫也。说者以睆为刮节目，字或为刮。<br />
　　○睆，华板反，明貌，孙炎云：“睆，漆也。”徐又音刮。箦音责。与音馀，下同。画，衡卖反。床笫，上音床，下侧吏反。刮，古滑反。子春曰：“止！”以病困不可动。曾子闻之，瞿然曰：“呼。”呼，虚惫之声。<br />

                    <br>
                        　　○瞿，纪具反，下同。曰吁音虚，注同，吹气声也。一音况于反。惫，皮拜反，羸困也。曰：“华而睆，大夫之箦与？”曾子曰：“然，斯季孙之赐也，我未之能易也。元，起易箦。”未之能易，己病故也。曾元曰：“夫子之病革矣，不可以变，幸而至於旦，请敬易之。”言夫子者，曾子亲没之后，齐尝聘以为卿而不为也。革，急也。变，动也。幸，觊也。<br />
　　○革，纪力反，并又音极，注同。请，七领反。觊音冀。曾子曰：“尔之爱我也不如彼。彼，童子也。君子之爱人也以德，成已之德，细人之爱人也以姑息。息，犹安也。言苟容取安也。吾何求哉？吾得正而毙焉，斯已矣。”毙，仆也。<br />
　　○毙音弊。仆，蒲北反，又音赴。举扶而易之，反席未安而没。言病虽困，犹勤於礼。<br />
　　○没音殁。 <br />
　　[疏]“曾子”至“而没”。<br />
　　○正义曰：此一节论曾子临死守礼不变之事，各依文解之。<br />
　　○注“华画”至“为刮”。<br />
　　○正义曰：凡绘画，五色必有光华故云：“华画也。云：“箦谓床笫”者，《尔雅 释器》云：“箦谓之笫。”云“说者以睆为刮节目”者，说者谓在郑之前解说《礼》者，说此睆为刮削木之节目，使其睆睆然好。故《诗》云：“睍睆黄鸟。”传云“睍睆，好貌”是也。云“字或为刮”者，谓《礼记》之本有以“睆”字为“刮”，云“华而刮”者，故云字或为“刮”。<br />
　　○注“未之能易，己病故也”。<br />
　　○正义曰：言此未病之时，犹得寝卧。既病之后，当须改正。以已今病，气力虚弱，故时复一时，未能改易。闻童子之言，乃便惊骇。<br />
　　○注“曾子”至“觊也”。<br />
　　○正义曰：知“齐尝聘以为卿”者，《韩诗外传》云：“曾子仕於莒，得粟三秉。方是之时，曾子重其身而轻其禄”，亲没之后，齐迎以相，楚迎以令尹，晋迎以上卿。”“方是之时，曾子重其身而轻其禄”，既言“轻其禄”，是不为也。但齐以相，楚以令尹，晋以上卿，而郑言“齐尝聘为卿”者，以三国文连，含带为注耳。且相即是上卿。“革，急也”，《释言》文。<br />
　　○“曾子”至“己矣”。<br />
　　○曾参谓曾元曰：尔之爱我也，不如彼童子。何者？君子之爱人也，必以善事成已之德，则童子是也。细小之人爱人也，不顾道理，且相宁息，即汝是也。吾今更何求焉？唯求正道，易换其箦，而即仆焉。“斯已矣”者，斯，此也，已犹了也，此则正一世事了，不陷於恶，故君子慎终如始。《礼》云：“男子不死於妇人之手，妇人不死於男子之手。”故《春秋》鲁僖公薨于小寝，讥“即安也”。成公薨于路寝，传曰：“言道也。”他人名己，得呼为大夫之称，而言夫子，若怀不为大夫，则己所为当须依礼，不得寝大夫之床也。<br />
　　始死，充充如有穷。既殡，瞿瞿如有求而弗得。既葬，皇皇如有望而弗至。练而慨然，祥而廓然。皆忧悼在心之貌也。求犹索物。<br />
　　○慨，苦爱反。廓，苦郭反，何云：“开也。”索，所白反。 <br />
　　[疏]“始死”至“廓然”。<br />
　　○正义曰：此记人因前有死事，遂广说孝子形节也。事尽理屈为穷。言亲始死，孝子匍匐而哭之，心形充屈，如急行道极无所复去，穷急之容也。<br />
　　○“既殡瞿瞿，如有求而弗得”者，殡敛后，心形稍缓也。瞿瞿，眼目速瞻之貌。求犹觅也。貌恒瞿瞿，如有所失而求觅之不得然也。“既葬，皇皇如有望而弗至”者，又渐缓也。皇皇犹栖栖也。至葬后，亲归草土，孝子心形栖栖皇皇，无所依托，如有望彼人来而彼人不至也。<br />
　　○“练而慨然”者，转缓也。至小祥，但叹慨日月若驰之速也。<br />
　　○“祥而廓然”者，至大祥，而寥廓情意，不乐而已。<br />
　　邾娄复之以矢，盖自战於升陉始也。战於升陉，鲁僖二十二年秋也。时师虽胜，死伤亦甚，无衣可以招魂。<br />
　　○邾音诛。娄，力俱反，或如字。邾人呼邾声曰娄，故曰邾娄。《公羊传》与此记同，《左氏》、《穀梁》但作邾。陉音形。僖，许宜反。鲁妇人之髽而吊也，自败於台鲐始也。败於台鲐，鲁襄四年秋也。台当为壶字之误也。《春秋传》作狐鲐。时家家有丧，髽而相吊。去纚而紒曰髽。《礼》：妇人吊服，大夫之妻锡衰，士之妻则疑衰与？皆吉笄无首素总。<br />
　　○髽，测瓜反。台鲐，上音胡，下音台。去，羌吕反。纚，所买反，又所绮反，黑缯韬。紒音计。锡衰，上悉历反，下七雷反。与音馀。笄音鸡。总音总。 <br />
　　[疏]“邾娄”至“始也”。<br />
　　○正义曰：此一节论二国失礼之事。<br />
　　○注“战於”至“招魂”。<br />
　　○正义曰：鲁僖公二十二年“春，伐邾，取须句。秋八月及邾人战于升陉”。《左传》云：“邾人以须句故出师。公卑邾，不设备而御之。臧文仲曰：‘国无小，不可易也。无备，虽众不可恃也。先王之明德，无不惧也，况我小国乎？君其无谓邾小，蜂虿有毒，而况国乎？’不听，公及邾师战于升陉”是也。<br />
　　○注“时师虽胜，死伤亦甚”者，则传云“我师败绩，邾人获公胄，县诸鱼门”是也。郑云此者，解“复之以矢”之意，以其死伤者多，无衣可以招魂，故用矢招之也。必用矢者，时邾人志在胜敌，矢是心之所好，故用所好招魂，冀其复反。然招魂唯据死者，而郑兼云“伤”者，以其虽胜，故连言“死伤”以狭句耳。若因兵而死，身首断绝不生者，应无复法。若身首不殊，因伤致死，复有可生之理者，则用矢招魂。《左氏》直言“邾”，《公羊》云“邾娄”者，何休云：“夷言娄声相近也。”<br />
　　○注“败於”至“素总”。<br />
　　○正义曰：案《左传》鲁襄公四年冬十月，“邾人伐鄫，臧纥救鄫，侵邾，败於狐鲐”。鲁人怨而歌之。鲁襄四年冬也，此云“秋”，郑举其初也。云“台当为壶字之误也”，《春秋传》作狐鲐，《左传》云：“臧之狐裘，败我於狐鲐。我君小子，朱儒是使。侏儒，侏儒，使我败於邾。”臧纥，武仲也，言狐裘武仲所服也。是时襄公年七岁微弱，故云“我君小子”也。侏儒，短人也。臧武仲短小，故云“侏儒”。云“去纚而紒曰髽”者。案《士冠礼》“纚广终幅，长六尺”，所以縚发。今以凶事，故去之，但露紒而已。云“《礼》：妇人吊服，大夫之妻锡衰”者，《丧服传》云：“大夫吊於命妇，锡衰。命妇吊於大夫，亦锡衰。”是大夫之妻吊服锡衰也。云“士之妻则疑衰与”者，以士妻吊服之文，故云“疑衰与”。必以疑衰者，案《周礼 司服》有锡衰、緦衰、疑衰。锡衰为上，緦衰次之，疑衰为下。案《丧服》大夫吊服锡衰，《丧服小记》云：“诸侯吊必皮弁锡衰。”则君吊大夫，大夫相吊皆锡衰，其服同也。锡衰之下，但有緦衰、疑衰。天子吊诸侯皆以緦衰，吊大夫、士以疑衰。若诸侯吊大夫以锡衰，吊同姓之士緦衰，吊异姓之士疑衰，故郑注《文王世子》云：“同姓士緦衰，异姓士疑衰，以其士自相吊如一皆疑衰。”故郑注《司服》云：“旧说士吊服素委貌冠朝服。”此近庶人吊服而衣犹非也，士当事弁绖，疑衰变其裳以素耳。士不以緦衰为吊服者，以緦衰是士之丧服，不以吊也。故注《丧服》云：“士以緦衰为丧服，其吊服则疑衰也。改其裳以素，辟诸侯。”以此言之，是士吊服疑衰素裳也。故以为士妻吊服疑衰。必知吊服夫妻同者，以《丧服》大夫、命妇俱以锡衰吊故也。云“皆吉笄无首素总”者，《大戴礼》文也。<br />
　　南宫縚之妻之姑之丧，南宫縚，孟僖子之子南宫阅也，字子容，其妻孔子兄女。<br />
　　○縚，吐刀反。阅音悦。夫子诲之髽，曰：“尔毋从从尔，尔毋扈扈尔。诲，教。尔，女也。从从，谓大高。扈扈，谓大广。尔，语助。<br />
　　○毋音无，后同。从音总，高也，一音崇，又仕江反。扈音户，广也，大也。女音汝。大音泰，一音敕佐反，下“大广已”、“犹大夫重”同。盖榛以为笄，长尺，而总八寸。总，束发垂为饰，齐衰之总八寸。<br />
　　○榛，侧巾反，木名，又士邻反。长，直亮反，凡度长短曰长，皆同此音。 <br />
　　[疏]“南宫”至“八寸”。<br />
　　○正义曰：此一节论妇人为舅姑服髽与笄总之法。<br />
　　○“南宫縚之妻之姑之丧”者，之，并是语辞也。南宫縚妻姑丧，谓夫之母也。以是夫子兄之女，故夫子诲之作髽法。<br />
　　○“曰，尔毋从从尔，尔毋扈扈尔”者，上“尔”为女，下“尔”语辞，言期之髽稍轻，自有常法。女造髽时，无得从从而大高，又无得扈扈而大广。既教以作髽，又教以笄总之法，其笄用木无定，故教之云，盖用榛木为笄，其长尺，而束发垂馀之总垂八寸。<br />
　　○注“南宫”至“兄女”。<br />
　　○正义曰：知“孟僖子之子南宫阅”者，案《左氏》昭七年传云，孟僖子将卒，召其大夫云：“属说与何忌於夫子，以事仲尼。”以南宫为氏，故《世本》云“仲孙玃生南宫縚”是也。云“字子容，其妻孔子兄女”者，《论语》云“以其兄之子妻之”是也。<br />
　　○注“从从”至“大广”。<br />
　　○正义曰：“从从”是高之貌状，故《楚辞 招隐》云：“山气巃鹢兮石嵯峨。”则“巃嵸”是高也。扈扈犹广也，《尔雅 释山》云：“卑而大扈。”郭云：“扈是广貌也。”此云无得高广者，谓无得如斩衰高广也。<br />
　　○注“总束”至“八寸”。<br />
　　○正义曰：案《丧服传》云“总六升，长六寸”，谓斩衰也。故此齐衰长八寸也，以二寸为差也。以下亦当然，无文以言之。《丧服》箭笄长一尺，吉笄长尺二寸，榛笄长尺斩衰齐衰笄同二尺，降於吉笄二寸也。但恶笄或用栉，或用榛，故《丧服》有栉笄，故夫子称“盖”以疑之。<br />
　　孟献子禫，县而不乐，比御而不入。可以御妇人矣，尚不复寝。孟献子，鲁大夫仲孙蔑。<br />
　　○禫，大感反。比，必利反，下“比及”同。蔑，迷结反。夫子曰：“献子加於人一等矣。”加犹逾也。 <br />
　　[疏]“孟献”至“等矣”。<br />
　　○正义曰：此一节论献子除丧作乐，得礼之宜也。依礼，禫祭暂县省乐而不恒作也。至二十八月，乃始作乐。又依礼，禫后吉祭，乃始复寝。当时人禫祭之后，则恒作乐，未至吉祭而复寝。今孟献子既禫，暂县省乐而不恒作，比可以御妇人而不入寝，虽於礼是常，而特异馀人，故夫子善之云：“献子加於人一等矣。”不谓加於礼一等。其祥禫之月，先儒不同，王肃以二十五月大祥，其月为禫，二十六月作乐。所以然者，以下云“祥而缟，是月禫，徙月乐”，又与上文鲁人朝祥而莫歌，孔子云：“逾月则其善。”是皆祥之后月作乐也。又《间传》云：“三年之丧，二十五月而毕。”又《士虞礼》“中月而禫”，是祥月之中也，与《尚书》“文王中身享国”谓身之中间同。又文公二年冬，“公子遂如齐纳币”，是僖公之丧，至此二十六月。左氏云：“纳币，礼也。”故王肃以二十五月禫除丧毕，而郑康成则二十五月大祥，二十七月而禫，二十八月而作乐复平常郑必以为二十七月禫者，以杂记云：“父在为母为妻十三月大祥，十五月禫。为母为妻尚祥、禫异月，岂容三年之丧乃祥、禫同月。若以父在为母，屈而不伸，故延禫月，其为妻当亦不申祥、禫异月乎？若以中月而禫，为月之中间，应云月中而禫，何以言中月乎？案《丧服小记》云“妾祔於妾祖姑，亡则中一以上而祔”，又《学记》云“中年考校”，皆以中为间，谓间隔一年，故以中月为间隔一月也。下云“祥而缟，是月禫，徙月乐”是也。谓大祥者缟冠，是月禫，谓是此禫。月而禫二者，各自为义，事不相干。故《论语》云：“子於是日哭，则不歌。”文无所继，亦云“是日”。文公二年“公子遂如齐纳币”者，郑《箴膏肓》：“僖公母成风主婚，得权时之礼，若《公羊》犹谈其丧娶。其“鲁人朝祥而莫歌”，及《丧服四制》云“祥之日，鼓素琴”，及“夫子五日弹琴不成声，十日成笙歌”，并此“献子禫县”之属，皆据省乐忘哀，非正乐也。其八音之乐，工人所奏，必待二十八月也，即此下文“是月禫，徙月乐”是也。其朝祥莫歌非正乐歌，是乐之细别，亦得称乐，故郑云：“笑其为乐速也。”其《三年问》云：“三年之丧，二十五月而毕。”据丧事终，除衰去杖，其馀哀未尽，故更延两月，非丧之正也。王肃难郑云：“若以二十七月禫，其岁未遭丧，则出入四年，《丧服小记》何以云‘再期之丧三年’？”如王肃此难，则为母十五月而禫，出入三年，《小记》何以云“期之丧二年”？明《小记》所云，据丧之大断也。又肃以月中而禫。案《曲礼》“丧事先远日”，则大祥当在下旬，禫祭又在祥后，何得云“中月而禫”？又禫后何以容吉祭？故郑云二十七月也。戴德《丧服变除礼》“二十五月大祥，二十七月而禫”，故郑依而用焉。郑以二十八月乐作，《丧大记》何以云“禫而内无哭者，乐作矣”？以禫后许作乐者，《大记》所谓禫后方将作乐，释其“内无哭者”之意，非谓即作乐。《大记》又云“禫而从御，吉祭而复寝”，《间传》何以云“大祥居复寝”？《间传》所云者，去垩室，复殡宫之寝，《大记》云“禫而从御”，谓禫后得御妇人，必待吉祭，然后复寝。其吉祭者，是禫月值四时而吉祭，外而为之，其祝辞犹不称以某妃配，故《士虞礼》云：“吉祭犹未配。”<br />
　　○注“孟献子，鲁大夫仲孙蔑”。<br />

                    <br>
                        　　○正义曰：知者，案襄五年经书“仲孙蔑会吴于善道”，传云：“孟献子会吴于善道”，是孟献子为仲孙蔑也。仲称孟者，是庆父之后。郑注《论语》云：“庆父辀称死，时人为之讳，故云孟氏。”杜预以为庆父是庄公长庶兄，庶长故称孟。<br />
　　孔子既祥，五日弹琴而不成声，哀未忘。<br />
　　○弹，徒丹反。十日而成笙歌。逾月且异旬也。祥亦凶事，用远日。五日弹琴，十日笙歌，除由外也。琴以手，笙歌以气。<br />
　　○笙音生。 <br />
　　[疏]“孔子”至“笙歌”。<br />
　　○正义曰：此一节论孔子除丧作乐之限。<br />
　　○“十日而成笙歌”者，上云“弹琴而不成声”，此云十日而成笙歌之声音，曲谐和也。<br />
　　○注“五日”至“以气”。<br />
　　○正义曰：此者解先弹琴，后笙歌之意。由弹以手，手是形之外，故曰“除由外也”。祥是凶事，用远日，故十日得逾月。若其卜远不吉，则用近日，虽祥后十日，亦不成笙歌，以其未逾月也。<br />
　　有子盖既祥而丝屦、组缨。讥其早也。礼：既祥，白屦无絇，缟冠素纰。有子，孔子弟子有若。<br />
　　○屦音句。组音祖。絇，其俱反。缟，古老反，又古报反。 <br />
　　[疏]“有子”至“组缨”。<br />
　　○正义曰：此一节明除丧失礼之事。有子，孔子弟子有若也。“盖”是疑辞，录记之人传闻有子既祥而丝屦，未知审否，意以为实，故云盖既祥而丝屦，以组为缨也。<br />
　　○注“讥其”至“有若”。<br />
　　○正义曰：此丝屦组缨，禫后之服。今既祥而著，故云“讥其早也”。云“礼，既祥，白屦无絇”，戴德《丧服变除礼》文。云“缟冠素纰”者，《玉藻》文。素纰当用素为缨，未用组，今用素组为缨，故讥之。案《玉藻》文云“玄冠綦组缨”，知此非綦组缨者，若其綦组为缨，则当以玄色为冠，若既祥玄冠，则失礼之甚，不应直讥组缨也。案《士冠礼》“冬皮屦”，“夏用葛”，无云“丝屦”者，此丝屦，以丝为饰。絇，繶纯之属，故《士冠礼》云：白屦，缁絇、繶纯；纁屦，黑絇、繶纯。郑注《屦人》云：“絇，屦头饰。繶是缝中紃。纯，缘也。”此有子盖亦白屦，以素丝为繶纯也。<br />
　　死而不吊者三：谓轻身忘孝也。畏，人或时以非罪攻己，不能有以说之死之者。孔子畏於匡。厌，行止危险之下。<br />
　　○厌，于甲反。溺。不乘桥舡。<br />
　　○溺，奴狄反。 <br />
　　[疏]“死而”至“厌溺”。<br />
　　○正义曰：此一节论非理横死不合吊哭之事。<br />
　　○“畏”谓有人以非罪攻己，己若不有以解说之而死者，则不吊。郑玄注引《论语》以证之，明须解说也。案《世家》云，阳虎尝侵暴於匡，时又孔子弟子颜刻为阳虎御车。后孔子亦使刻御车，从匡过。孔子与阳虎相似，故匡人谓孔子为阳虎，因围，欲杀之。孔子自说，故匡又解围也。自说者，谓卑辞逊礼。《论语注》云：“微服而去。”谓身著微服，潜行而去，不敢与匡人斗，以媚悦之也。<br />
　　○“厌”谓行止危险之下，为崩坠所厌杀也。<br />
　　○“溺”谓不乘桥舡而入水死者，何胤云：“冯河、潜泳，不为吊也。”除此三事之外，其有死不得礼亦不吊。故昭二十年，卫齐豹欲攻孟絷，宗鲁事孟絷。是时齐豹欲攻孟絷，宗鲁许齐豹攻之，不告孟絷。及孟絷被杀而死，宗鲁亦死之。孔子弟子琴张欲往吊之，孔子止之曰：“齐豹之盗，而孟絷之贼。女何吊焉？”杜预云：“言齐豹所以为盗，孟絷所以见贼，皆由宗鲁。”是失礼者，亦不吊也。”<br />
　　子路有姊之丧，可以除之矣，而弗除也。孔子曰：“何弗除也？”子路曰：“吾寡兄弟而弗忍也。”孔子曰：“先王制礼，行道之人，皆弗忍也。”行道，犹行仁义。<br />
　　○弗除，如字，徐治虑反。子路闻之，遂除之。 <br />
　　[疏]“子路”至“除之”。<br />
　　○正义曰：庾蔚云：“子路缘姊妹无主后，犹可得反服，推己寡兄弟，亦有申其本服之理，故於降制已远而犹不除，非在室之姊妹欲申服过期也。是子路已事仲尼，始服姊丧，明姊已出嫁，非在室也。” <br />
<br />
  <br />
　 <br />
卷七 檀弓上第三 <br />
<br />
　卷七 檀弓上第三 　 <br />
　　大公封於营丘，比及五世，皆反葬於周。齐大公受封，留为大师，死葬於周，子孙生焉，不忍离也。五世之后，乃葬於齐，齐曰营丘。<br />
　　○大音泰，注及下注“大史公”皆同。离，力智反，下“相离”同。君子曰：“乐，乐其所自生。礼，不忘其本。言其似礼乐之义。<br />
　　○乐乐并音岳，一读下五教反，又音洛。古之人有言曰：‘狐死正丘首。’仁也。”正丘首，正首丘也。仁，恩也。<br />
　　○首，手又反，注同。 <br />
　　[疏]“大公”至“仁也”。<br />
　　○正义曰：此一节论忠臣不欲离王室之事。“太公封於营丘”者，周之大师大公封於营丘，及其死也，反葬於镐京，陪文武之墓。其大公子孙，比及五世，虽死於齐，以大公在周，其子孙皆反葬於周也。言“反葬”者，既从周乡齐，今又从齐反往归周，君子善其反葬似礼乐之意，故云先王制礼乐者，乐其所自生，谓爱乐已之王业所由生，以制乐名。若舜爱乐其王业所由，能绍尧之德，即乐名《大韶》；禹爱乐其王业，所谓由治水广大中国，则乐名《大夏》。<br />
　　○“礼，不忘其本”者，谓先王制礼，其王业根本，由质而兴，则制礼不忘其本，而尚质也；若王业根本由文而兴，制礼尚文也，是不忘其本也。礼之与乐皆是重本，今反葬於周，亦是重本，故引礼乐以美之。君子既引礼乐，又引古之人有遗言云：“狐死正丘首而向丘。”所以正首而向丘者，丘是狐窟穴根本之处，虽狼狈而死，意犹向此丘，是有仁恩之心也。今五世反葬，亦仁恩之心也。但乐之与礼，两文相互。乐云乐其所自生，则礼当云反其所自本。礼云不忘其本，则乐当云不忘其生也。乐云乐其所自生者，初生王业，因民之所乐而得天下。今王者制乐，自爱乐已之所由得天下。乐者，是王者自乐，不据民之所乐也。<br />
　　○注“齐大公受封”至“齐曰营丘”。<br />
　　○正义曰：知“留为大师”者，案《诗 大雅》云：“维师尚父。”《毛传》云：“师，大师也。”《史记 齐世家》云：大公望吕尚者，东海上人也。四岳之后。尚佐武王伐纣，为大师。云“死葬於周”，子孙是大公所生焉，故不忍离其先祖，非谓子孙生在於周。“子孙生焉”者，不忍离其生处。必五世者，五世之外则服尽也。然观经及注，则太公之外为五世，便是玄孙之子，服尽亦反者。其实反葬正四世，知者，案《世本》，大公望生丁公伋，伋生乙公得，得生<疒酉>公慈母，慈母生哀公不臣。案《齐世家》，哀公荒淫，被纪侯谮之周，周夷王烹哀公，亦葬周也。哀公是大公玄孙，哀公死，弟胡公靖立。靖死，献公山立。山死，武公寿立。若以相生为五世，则武公以上皆反葬於周；若以为君五世，则献公以上反葬周。二者未知孰是。云“齐曰营丘”者，《地理志》云，临淄县，齐大公所封。案《释丘》云：“水出其前而左，曰营丘。”以水营绕，故曰营丘。然周公封鲁，其子孙不反葬於周者，以其有次子在周，世守其采地，则《春秋》周公是也。故郑康成作《诗谱》云：“元子伯禽封鲁，次子君陈世守采地。”下云“延陵季子葬於嬴博之间”者，古礼也。故舜葬苍梧，周则族葬，故《冢人》云：“先王之葬居中，以昭穆为左右。”凡诸侯居左右以前，卿大夫士居后，各以其族是也。<br />
　　伯鱼之母死，期而犹哭。伯鱼，孔子子也，名鲤。犹，尚也。<br />
　　○期音基。鲤音里。”夫子闻之曰：“谁与哭者？”门人曰：“鲤也。”夫子曰：“嘻，其甚也。”嘻，悲恨之声。<br />
　　○与音馀，下“馀阁也与”同。嘻，许其反，又於其反。伯鱼闻之，遂除之。 <br />
　　[疏]“伯鱼”至“除之”。<br />
　　○正义曰：此一节论过哀之事。<br />
　　○注“嘻，悲恨之声”。<br />
　　○正义曰：“悲恨之声”者，谓非责伯鱼悲恨之声也。时伯鱼母出，父在，为出母亦应十三月祥，十五月禫。言期而犹哭，则是祥后禫前。祥外无哭，于时伯鱼在外哭，故夫子怪之，恨其甚也。或曰，为出母无禫，期后全不合哭。<br />
　　舜葬於苍梧之野，舜征有苗而死，因留葬焉。《书》说舜曰：“陟方乃死。”苍梧，於周南越之地，今为郡。<br />
　　○梧音吾。陟，知力反，升也。盖三妃未之从也。古者不合葬。帝喾而立四妃矣，象后妃四星，其一明者为正妃，馀三小者为次妃。帝尧因焉。至舜不告而取，不立正妃，但三而已，谓之三夫人。《离骚》所歌湘夫人，舜妃也。夏后氏增以三三而九，合十二人。《春秋说》云天子取十二，即夏制也。以虞、夏及周制差之，则殷人又增以三九二十七，合三十九人。周人上法帝喾，立正妃，又三二十七为八十一人，以增之合百二十一人。其位后也、夫人也、嫔也、世妇也、女御也。五者相参以定尊卑。<br />
　　○喾，苦毒反，高辛氏帝也。骚，素刀反，一音萧。湘差，初佳反，又初宜反。嫔，婢人反。季武子曰：“周公盖祔。”祔谓合葬。合葬自周公以来。<br />
　　○祔音父。 <br />
　　[疏]“舜葬”至“盖祔”。<br />
　　○正义曰：此一节论古者不合葬之事。“舜葬於苍梧之野”者，舜南巡守，因征有苗而死，以古代不合葬，且天下为家，故遂葬於苍梧之野。<br />
　　○“盖三妃未之从也”者，从犹就也，古不合葬，故舜之三妃不就苍梧与舜合葬也。云“盖”者，录记之人传云舜时如此，未知审也，故云“盖”。“未之从”者，记人以周公始附，舜时未有此礼，故云“未之从”也。记者既论古不合葬，与周不同，引季武子之言云周公以来盖始附葬。附即合也，言将后丧合前丧。武子去周公不远，无可疑，亦云“盖”者，意有谦退，不敢指斥，事虽不疑，亦云“盖”也。故《孝经》夫子云“盖天子之孝”也，“盖诸侯之孝也”，非是不知，谦为疑辞。<br />
　　○注“舜征”至“为郡”。<br />
　　○正义曰：郑案《淮南子》云：“舜征三苗，而遂死苍梧。”《史记》云：“舜践帝位三十九年，南巡守，崩于苍梧之野，葬于九疑山，是为零陵。”案《尚书》“窜三苗于三危”，在西裔，今舜征有苗，乃死於苍梧者，张逸答焦氏问云：“初窜西裔，后分之在南野。”《汉书 地理志》有苍梧郡，是今为郡名也。<br />
　　○注“古者”至“尊卑”。<br />
　　○正义曰：知帝喾立四妃者，案《大戴礼 帝系篇》云：“帝喾卜四妃之子，皆有天下。长妃有邰氏之女，曰姜嫄，生契。次妃有娀氏之女，曰简狄，生契。次妃陈丰氏之女，曰庆都，生尧。次妃陬氏之女，曰常宜，生帝挚。帝喾崩，帝挚即位。挚崩而尧立。”郑此注用《帝系》之文，稷为尧之异母弟也。及注《诗 生民》之篇，与此异也，以为姜嫄是高辛之世妃，谓高辛后世子孙之妃，用《命历序》之文，以为帝喾传十世，姜嫄是帝喾十世以后子孙之妃。云“象后妃四星”，案《援神契》云：“辰极横后妃四星，纵曲相扶。”案《祭法》云“帝喾能序星辰以著众”，明象星立妃也。云“帝尧因焉”者，以此经云舜三妃未之从，明尧亦四妃也。云“舜不告而取”者，案《孟子》万章问孟子云：“舜不告而取，何也？”孟子曰：“告则不得取，父母终不为取妻，是绝其后也。”云“但三妃而已”者，案《帝王世纪》云：“长妃娥皇无子，次妃女英生商均，次妃癸比生二女，霄明、烛光是也。”云“《离骚》所歌湘夫人”者，案《楚辞 九歌》第三曰《湘夫人》，云“帝子降兮北渚，目眇眇兮愁予”是也。王逸注《离骚》云：“娥皇女英，堕湘水溺焉。”又《秦纪》云：“死而葬焉，非溺也。”《山海经》以为二女，此云三者，当以《记》为正，《山海经》不可用。云“周人上法帝喾，立正妃”者，案《昏义》后一、夫人三是也。若然，案郑注《尚书》帝乙妾生微子，后立为正妃，生纣。殷已有后者，谓三妃里之正，仍无后也。云“夫人也”者，即舜之三妃也。“嫔也”者，即夏所增九女也。“世妇也”者，即殷所增二十七人也。“女御也”者，即周所增八十一人也。自夏以下，节级三倍加之。<br />
　　曾子之丧，浴於爨室。见曾元之辞易箦，矫之以谦俭也。礼，死浴於適室。<br />
　　○爨，七乱反。矫，居表反。俭，其检反。適，于历反。 <br />
　　[疏]“曾子”至“爨室”。<br />
　　○正义曰：此一节论曾子故为非礼，以正其子也。<br />
　　○注“见曾”至“適室”。<br />
　　○正义曰：案上易箦之后，反席未安而没，焉得有浴爨室遗语者？以反席之前，欲易之后，足可有言，但记文不备。必知谓曾元之辞易箦，故矫之者，曾子达礼之人，应须浴於正寝，今乃浴於爨室，明知意有所为，故云“矫之”也。云“礼，死浴於適室”者，《士丧礼》“死於適室”，下云“甸人掘坎于阶间，为垼於西墙下，新盆槃瓶造于西阶下”，乃浴於適室也。於爨室为谦无甸人掘坎为垼之事，是俭也。<br />
　　大功废业。或曰：“大功诵可也。”许其口习故也。 <br />
　　[疏]“大功”至“可也”。<br />
　　○正义曰：此一节论遭丧废业之事。“大功废业者，业谓所学。习业，则身有外营，思虑他事，恐其忘哀，故废业也。诵则在身所为，其事稍静，不虑忘哀，故许其口习。言“或曰”者，以其事疑，故称“或曰”。然录记之人，必当明礼，应事无疑，使后世作法。今检《礼记》，多有不定之辞。仲尼门徒亲承圣，旨子游犭军裘而吊，曾子袭裘而吊；又小敛之奠，或云东方，或云西方；同母异父昆弟，鲁人或云为之齐衰，或云大功。其作记之人，多云“盖”，多云“或曰”，皆无指的，并设疑辞者，以周公制礼，永世作法，时经幽厉之乱，又遇齐晋之强，国异家殊，乐崩礼坏，诸侯奢僣，典法讹舛，是以普天率土，不闲礼教，故子思圣人之胤，不丧出母，随武子晋之贤相，不识殽烝。作记之人，随后撰录，善恶兼载，得失备书。但初制礼之时，文已不具，略其细事，举其大纲。况乃时经离乱，日月县远，数百年后，何能晓达？记人所以不定，止为失礼者多，推此而论，未为怪也。亦兼有或人之言也。<br />

                    <br>
                        　　子张病，召申祥而语之曰：“君子曰终，小人曰死。申祥，子张子，欲使执丧，成已志也。死之言澌也，事卒为终，消尽为澌。《太史公传》曰“子张姓颛孙”，今曰申祥，周、秦之声，二者相近，未闻孰是。<br />
　　○语，鱼据反。澌，本又作斯，音赐，下同。颛音专。近，附近之近。吾今日其庶几乎？”言易成也。<br />
　　○易，以豉反。 <br />
　　[疏]“子张”至“几乎”。<br />
　　○正义曰：此一节论子张将终，戒勖其子之事。子张病困，召子申祥而语之曰：“若君子之死谓之为终。”言但身终，功名尚在。“若小人之死，但谓之为死”。无功名可录，但形骸澌尽也。子张言此，欲令子执治其丧，每事从礼，使我得成君子。<br />
　　○“吾今日其庶几乎”者，庶，幸也。几，冀也。言吾若平生为恶，不可幸冀为君子之人，吾即平生以善自修，今日将死，其幸冀为君子乎。汝但执丧成礼，以助我意，则功名得存，但身终而已。<br />
　　○注“申祥”至“孰是”。<br />
　　○正义曰：知“申祥，子张子”者，以病而召之，与曾子召申、元同，故知“子张子”也。云“《大史公传》曰子张姓颛孙”者，案《史记》，大史公姓司马，名谈，前汉人，作太史官，修史未成而卒，其子迁续成《史记》，作《仲尼七十二弟子传》。云“子张姓颛孙，今曰申祥”者，谓今《礼记》作申祥。云“周、秦之声，二者相近”者，谓周国秦国之人，言申与颛声音相近，今不知颛是、不知申是，故云“未闻孰是”也。<br />
　　曾子曰：“始死之奠，其馀阁也与。”不容改新。阁，庋藏食物。<br />
　　○奠，田练反。阁音各。庋，字又作庪，同，九毁反，又居伪反。 <br />
　　[疏]“曾子”至“也与”。<br />
　　○正义曰：此一节论初死奠之所用之事。<br />
　　○“始死之奠”者，鬼神所依於饮食，故必有祭酹，但始死未容改异，故以生时庋阁上所馀脯醢以为奠也。《士丧礼》复魄毕，“以脯醢升自阼，阶奠于尸东”，此之谓也。<br />
　　○注“不容”至“食物”。<br />
　　○正义曰：阁，架橙之属，人老及病，饮食不离寝，恐忽须无当，故并将近置室里阁上也。若死仍用阁之馀奠者，为时期切促，急令奠酹，不容方始改新也。<br />
　　曾子曰：“小功不为位也者，是委巷之礼也。讥之也。位谓以亲疏叙列哭也。委巷，犹街里委曲所为也。<br />
　　○街音佳。子思之哭嫂也为位，善之也。礼，嫂叔无服。<br />
　　○嫂，悉早反，注同。妇人倡踊，有服者，娣、姒妇小功。倡，先也。<br />
　　○倡，昌尚反，注同。踊音勇。娣姒，大计反，下音似。申祥之哭言思也亦然。”说者云，言思，子游之子，申祥妻之昆弟，亦无服。过此以往，独哭不为位。 <br />
　　[疏]“曾子”至“亦然”。<br />
　　○正义曰：此一节论无服为位哭之礼。<br />
　　○“小功不为位也”者，曾子以为哭小功之丧，当须为位。时有哭小功不为位者，故曾子非之，云：若哭小功不为位者，是委细屈曲街巷之礼。言礼之末略，非典仪正法。既言其失，乃引得礼之人子思之哭嫂为亲疏之位。於时子思妇与子思之嫂有小功之服，故子思之妇先踊，子思乃随之而哭。非直子思如此，其申祥哭妻之兄弟言思亦然，是亦如子思也。<br />
　　○注“位谓”至“为也”。<br />
　　○正义曰：知位谓亲疏叙列者，以其子思哭嫂为位，下云“妇人倡踊”，妇人既在先，明知为位也。云“委巷，犹街里委曲所为也”者，谓庶人微贱在街巷里邑，委细屈曲，所为不能方正也。此子思哭嫂，是孔子之孙，以兄先死，故有嫂也。皇氏以为原宪字子思，若然，郑无容不注，郑既不注，皇氏非也。孔氏《连丛》云：“一子相承，以至九世。”及《史记》所说亦同者，不妨。虽有二子相承者，唯存一人，或其兄早死，故得有嫂。且杂说不与经合，非一也。<br />
　　○注“娣姒妇小功。倡，先也”。<br />
　　○正义曰：案《丧服》小功章：“娣姒妇报。”传云：“弟，长也。”郑注“娣姒妇”者，兄弟之妻相名也。长妇谓稚妇为娣妇，娣妇谓长妇为姒妇。谓据妇年之长幼，则不据夫年之大小。故成十一年《左传》云：“声伯之母不聘，穆姜曰：‘吾不以妾为姒。’”穆姜，鲁宣公夫人，声伯之母，鲁宣公弟叔肸之妻，是弟妻为姒。又昭二十八年《左传》云：“子容之母走谒诸姑，曰：‘长叔姒生男。’”子容之母，伯华之妻也，长叔姒是伯华之弟叔肸之妻，是亦谓弟妻为姒也。皆不系夫身长幼。云“倡，先也”者，案《诗》云：“倡予和女。”是倡为先。<br />
　　○注“言思，子游之子，申详妻之昆弟”者，谓妻之亲昆弟也。自此以外，皆不为位，故《奔丧礼》“哭妻之党於寝”，郑引逸《奔丧礼》云：“一哭而已，不为位矣。”<br />
　　古者冠缩缝，今也衡缝。缩，从也。今礼制，衡读为横，今冠横缝，以其辟积多。<br />
　　○缩，所六反。缝音逢，又扶用反，下同。衡依注音横，华彭反。从，子容反。故丧冠之反吉，非古也。解时人之惑，丧冠缩缝，古冠耳。<br />
　　○解，佳买反。 <br />
　　[疏]“古者”至“古也”。<br />
　　○正义曰：此一节论记者解时人之惑也。古者，自殷以上也。缩，直也。殷以上质，吉凶冠皆直缝，直缝者，辟积摄少，故一一前后直缝之。<br />
　　○“今也衡缝”者，今，周也。衡，横也。周世文，冠多辟积，下复一一直缝，但多作摄而并横缝之。<br />
　　○“故丧冠之反吉，非古也”者，周吉冠文，故多积俵而横缝也。若丧冠质，犹疏辟而直缝。是丧冠与吉冠相反，故云“丧冠之反吉”也。而时人因谓古时亦丧冠与吉冠反，故记者释云：“非古也，正是周世如此耳，古则吉凶冠同从缝。”<br />
　　曾子谓子思曰：“伋，吾执亲之丧也，水浆不入於口者七日。”言已以疾时礼而不如。<br />
　　○伋音急。浆，子良反。子思曰：“先王之制礼也，过之者俯而就之，不至焉者跂而及之。故君子之执亲之丧也，水浆不入於口者三日，杖而后能起。”为曾子言难继，以礼抑之。<br />
　　○俯音甫。跂，丘豉反。为，于伪反。 <br />
　　[疏]“曾子”至“能起”。<br />
　　○正义曰：此一节论曾子疾时居丧不能以礼，子思以正礼抑之之事。<br />
　　○曾子谓子思伋，夸己居亲之丧能行於礼，故云“吾水浆不入於口七日”，意疾时人行礼不如已也。故子思以正礼抑之，云“古昔先代圣王制其礼法，使后人依而行之，故贤者俯而就之，不肖者跂而及之。以水浆不入於口三日，尚以杖扶病”。若曾子之言，即后人难为继也。<br />
　　曾子曰：“小功不税，据礼而言也。日月已过，乃闻丧而服曰税，大功以上然，小功轻，不服。<br />
　　○税，徐他外反，注同。上，时掌反。则是远兄弟终无服也，言相离远者，闻之恒晚。而可乎？”以己恩怪之。 <br />
　　[疏]“曾子”至“可乎”。<br />
　　○正义曰：此一节论曾子怪於礼小功不著税服之事，曾子以为依礼小功之丧，日月已过，不更税而追服，则是远处兄弟闻丧恒晚，终无服而可乎？言其不可也。曾子仁厚，礼虽如此，犹以为薄，故怪之。此据正服小功也。故《丧服小记》云“降而在緦小功者则税之”，其馀则否。郑康成义，若限内闻丧，则追全服。若王肃义，限内闻丧，但服残日，若限满即止。假令如王肃之义，限内秪少一日，乃始闻丧，若其成服，服未得成即除也。若其不服，又何名追服？进退无礼，王义非也。<br />
　　伯高之丧，伯高死时在卫，未闻何国人。孔氏之使者未至，谓赙赗者。<br />
　　○使，色吏反。赙音附。赗，芳用反。冉子摄束帛乘马而将之。冉子，孔子弟子冉有。摄犹贷也。<br />
　　○乘，绳证反，四马曰乘。贷，他代反。孔子曰：“异哉！徒使我不诚於伯高。”徒犹空也。礼所以副忠信也，忠信而无礼，何传乎？<br />
　　○副音仆。传，直专反，一本作傅，音附。 <br />
　　[疏]“伯高”至“伯高”。<br />
　　○正义曰：此一节论礼所以副忠信之事，各依文解之。<br />
　　○注“冉子”至“贷也”。<br />
　　○正义曰：案《仲尼弟子传》冉有名求，鲁人也。摄犹贷也。谓冉子见孔子使人未至，贷之以束帛乘马而行礼。<br />
　　○“孔子”至“伯高”。<br />
　　○孔子既闻冉有贷之行礼，故怪恨之，云：“空使我不得诚信行礼於伯高。”<br />
　　○注“徒犹”至“传乎”。<br />
　　○正义曰：忠信由心，礼在外貌。若内无忠信，礼何所施？故云“忠信而无礼”，谓无忠信也。既无忠信，礼何传乎？言不可传行也。冉有代孔子行吊，非孔子本意，是非孔子忠信，虚有吊礼。若孔子重遣人更吊，即弥为不可，故云空使我不得诚信行礼於伯高。<br />
　　伯高死於卫，赴於孔子。赴，告也。凡有旧恩者，则使人告之。孔子曰：“吾恶乎哭诸？以其交会尚新。<br />
　　○恶音乌，恶乎犹“於何”也。兄弟，吾哭诸庙。父之友，吾哭诸庙门之外。别亲疏也。<br />
　　○别，彼列反，下同。师，吾哭诸寝。朋友，吾哭诸寝门之外。所知，吾哭诸野。别轻重也。於野则已疏，於寝则已重。已犹大也。夫由赐也见我，吾哭诸赐氏。”本於恩，哭於子贡寝门之外。<br />
　　○夫，旧音扶，皇如字，谓丈夫即伯高。见如字，皇贤遍反。遂命子贡为之主，明恩所由。曰：“为尔哭也来者，拜之。知伯高而来者，勿拜也。”异於正主。<br />
　　○为，于伪反，下注“为其疾”、“为亵”、“为我”、“我为”皆同。来者，一本作“为尔哭也来者”。 <br />
　　[疏]“伯高”至“拜也”。<br />
　　○正义曰：此一节论亲疏所哭之处，各依文解之。<br />
　　○注“别亲疏也”。<br />
　　○正义曰：兄弟亲，父友疏，必哭诸庙及庙门外者，兄弟是先祖子孙，则哭之於庙，此殷礼。周则哭於寝，故《杂记》云，有殡，闻远兄弟之丧，哭之侧室；若无殡，当哭诸正寝。父之友与父同志，故哭诸庙门外。非先祖之亲，故在门外也。<br />
　　○注“别轻重也”。<br />
　　○正义曰：师友为重，所知为轻，所以哭师於寝，寝是已之所居，师又成就于己，故哭之在正寝，此谓殷礼。若周礼，则《奔丧》云，师哭诸庙门外。故郑答赵商之问亦以为然。孙炎云：“《奔丧》，师哭诸庙门外，是周礼也。”依礼而哭诸野，若不依此礼，则不可，故下云“恶野哭者”，以违礼为野哭也。<br />
　　○“曰为”至“拜也”。<br />
　　○夫子既命子贡为主，又教子贡拜与不拜之法。若与女相知之人，为尔哭伯高之故而来吊尔者，则尔拜之。若与伯高相知而来哭者，女则勿拜也。凡丧之正主知生知死，来者悉拜。今与伯高相知而来不拜，故郑云“异於正主”。<br />
　　曾子曰：“丧有疾，食肉饮酒，必有草木之滋焉。”增以香味，为其疾不嗜食。<br />
　　○滋音咨。嗜，市志反。以为姜桂之谓也。为记者正曾子所云草木滋者，谓姜桂。<br />
　　○姜，居良反。 <br />
　　[疏]“曾子”至“谓也”。<br />
　　○正义曰：此一节论居丧有疾，得食美味之事。<br />
　　○注“为记”至“姜桂”。<br />
　　○正义曰：知非曾子之言，而云“为记者”，以上云“草木之滋焉”。下云“以为姜桂之谓也”，是解上“草木之滋”，岂可曾子自言还自解乎？故以为记者正曾子之言。<br />
　　子夏丧其子而丧其明。明，目精。<br />
　　○而丧，息浪反，下“丧明”、“丧尔明”同。曾子吊之，曰：“吾闻之也，朋友丧明则哭之。”痛之。曾子哭，子夏亦哭。曰：“天乎，予之无罪也！”怨天罚无罪。曾子怒曰：“商！女何无罪也？吾与女事夫子於洙、泗，之间，言其有师也。洙、泗、鲁水名。<br />
　　○女音汝，下同。洙音殊。泗音四。洙、泗二水名。退而老於西河之上，西河，龙门至华阴之地。<br />
　　○华，徐胡化反。使西河之民，疑女於夫子，尔罪一也。言其不称师也。丧尔亲，使民未有闻焉，尔罪二也。言居亲丧无异称。<br />
　　○称，尺证反。丧尔子，丧尔明，尔罪三也。言隆於妻子。而曰女何无罪与？”子夏投其杖而拜曰：“吾过矣！吾过矣！谢之，且服罪也。<br />
　　○与音馀。吾离群而索居，亦已久矣。”群谓同门朋友也。索犹散也。<br />
　　○离群，群，朋友也，上音詈。索，悉各反，犹散也，下注“索居”同。 <br />
　　[疏]“子夏”至“久矣”。<br />
　　○正义曰：此一节论子夏恩隆於子之事。案《仲尼弟子传》云，子夏姓卜，名商，魏人也。哀丧其子而哭，丧失其明。曾子是子夏之友，故云“朋友丧明则哭之”。子夏丧子之时，曾子已吊，今为丧明更吊，故曾子先哭，子夏始哭。云“疑女於夫子”者，既不称其师，自为谈说，辨慧聪睿，绝异於人，使西河之民疑女道德与夫子相似。皇氏言，疑子夏是夫子之身。然子夏魏人，居在西河之上，姓卜名商，西河之民，无容不识，而言是鲁国孔丘，不近人情，皇氏非也。<br />
　　夫昼居於内，问其疾可也。似有疾。<br />
　　○昼，知又反。夜居於外，吊之可也。似有丧。是故君子非有大故，不宿於外，大故谓丧忧。非致齐也，非疾也，不昼夜居於内。内，正寝之中。<br />
　　○齐，侧皆反。 <br />
　　[疏]“夫昼”至“於内”。<br />
　　○正义曰：此一节论君子居处当合於礼，各依文解之。<br />
　　○注“大故谓丧忧”。<br />
　　○正义曰：上文云“夜居於外，吊之可也”。<br />
　　○郑云：“似有丧。”此注兼云忧者，以其文云“大故”，语意既宽，非独丧也。故《周礼》每云“国有大故”，皆据寇戎灾祸，故此兼云忧也。身既有忧，而夜在於外者，既忧祸难，不暇入内；或与臣下外人，夜里在外图谋祸患。此谓中门外也，故礼：斩衰及期丧，皆中门外为庐垩室。是有丧，夜居中门外也。<br />

                    <br>
                        　　○“非致”至“於内”。<br />
　　○平常无事之时，或出或入，虽昼居於外，亦有入内。虽夜居於内，亦有出外时。唯致齐与疾，无间昼夜，恒居於内，故云“非致齐也，非疾也，不昼夜居於内”。<br />
　　○注“内，正寝之中”。<br />
　　○正义曰：恐内是燕寝，故云“正寝之中”。必知正寝者，以其经云非致齐，不居於内。致齐在正寝，疾则或容在内寝，若危笃亦在正寝。上文云“昼居於内，问其疾可也”，不问齐者，齐是为祭之事，众所共知，不须问也。此齐在内，《祭统》云：“君致齐於外，夫人致齐於内。”对夫人之寝为外内耳。<br />
　　高子皋之执亲之丧也，子皋，孔子弟子，名柴。泣血三年，言泣无声，如血出。未尝见齿，言笑之微。<br />
　　○见，贤遍反。君子以为难。言人不能然。 <br />
　　[疏]“高子”至“为难”。<br />
　　○正义曰：此一节论高柴居丧过礼之事，各依文解之。<br />
　　○注“子皋，孔子弟子，名柴”。<br />
　　○正义曰：案《史记 孔子弟子传》，高柴，郑人，字子皋。<br />
　　○注“言泣无声，如血出”。<br />
　　○正义曰：凡人涕泪，必因悲声而出。若血出，则不由声也。今子皋悲无声，其涕亦出，如血之出，故云“泣血”。<br />
　　○注“言笑之微”。<br />
　　○正义曰：既云“泣血三年”，得有微笑者，凡人之情，有哀有乐。哀至则泣血，乐至则微笑。凡人大笑则露齿本，中笑则露齿，微笑则不见齿。<br />
　　○“君子以为难”。<br />
　　○君子以高柴所为，凡人难可为之，何者？凡人发声始涕出，乐至为大笑，今高柴恒能如此，馀人不能，故为难也。<br />
　　衰，与其不当物也，宁无衰。恶其乱礼，不当物，谓精{分鹿}广狭不应法制。<br />
　　○衰，七雷反，下同，后“五服之衰”皆放此，不复音。当，丁浪反，注同。恶，乌路反。{分鹿}本又作，七奴反。狭音洽。应，应对之应。齐衰不以边坐，大功不以服勤。为亵丧服。边，偏倚也。<br />
　　○亵，息列反。倚，於彼反，又於寄反。 <br />
　　[疏]“衰与”至“服勤”。<br />
　　○正义曰：此一节论衰裳升数形制必须依礼，及著服不得为亵之事，各依文解之。<br />
　　○“衰，与其不当物也”者，此语乃通於五服，而初发斩衰也。衰，丧服也。当犹应也。物谓升缕及法制长短幅数也。衰以表情，故制有法度。若精{分鹿}不应，广狭乖法，便为失礼，故云“宁无衰”也，是虽有不如无也。<br />
　　○“齐衰不以边坐”者，因上“宁无衰”以广其事也。“边坐”谓偏倚也。丧服宜敬，坐起必正，不可著衰而偏倚也。齐衰轻，既不倚，斩重，不言亦可知也。<br />
　　○“大功不以服勤”者，大功虽轻，亦不可著衰服以为勤劳事也。齐衰言“不边坐”，则大功可也。大功不勤，则齐衰固不可，而小功可也。<br />
　　孔子之卫，遇旧馆人之丧，前日君所使舍己。入而哭之哀。出，使子贡说骖而赙之。赙，助丧用也。騑马曰骖。<br />
　　○税，本又作说，同，他活反，徐又始锐反，下及注同。骖，七南反，夹服马也。騑，芳非反。子贡曰：“於门人之丧，未有所说骖，说骖於旧馆，无乃已重乎？”言说骖大重，比於门人，恩为偏颇。<br />
　　○颇，破多反。夫子曰：“予乡者入而哭之，遇於一哀而出涕。遇，见也。旧馆人恩虽轻，我入哭见主人，为我尽一哀，是以厚恩待我，我为出涕。恩重，宜有施惠。<br />
　　○乡，本又作乡，许亮反。出如字，徐尺遂反。涕音体。施，始豉反。予恶夫涕之无从也，小子行之！”客行无他物可以易之者，使遂以往。<br />
　　○恶，乌路反。夫音扶。 <br />
　　[疏]“孔子”至“行之”。<br />
　　○正义曰：此一节论孔子欲示人行礼副忠信之事，各依文解之。<br />
　　○注“前日君所使舍己”。<br />
　　○正义曰：知非旧所经过主人，必以为君所使舍己者，若是经过主人，当云遇旧主人之丧，故《礼》称皆云“主人”。是以《左传》云：“以为东道主。”又云：“昔吾主於赵氏。”皆主人为主。今此云“馆人”，明置馆舍於己，故以为君所使舍已者。<br />
　　○注“赙助”至“曰骖”。<br />
　　○正义曰：谓助生者丧家使用，故《既夕礼》“知死者赠，知生者赙”，是赙为助生也。熊氏以此赙助丧用，谓助死者，因云赙得生、死两施，熊氏非也。案隐元年《穀梁传》云“钱财曰赙”，此用马者，即财也。故《少仪》云：“赙马不入庙门。”云“騑马曰骖”者，《说文》云：“騑，旁马。”是在服马之旁。又《诗》云：“骐骝是中，騧骊是骖。”骖在外也。孔子得有骖马者，案《王度记》云“天子驾六马，诸侯四，大夫三，士二”，古《毛诗》云“天子至大夫皆驾四”，孔子既身为大夫，若依《王度记》则有一骖马也，若依《毛诗说》则有二骖马也。<br />
　　○“子贡”至“行之”，以子贡不欲说骖，故夫子语其说骖之意，云我所说骖者，我乡者入而哭之，遇值主人，尽於一哀，是厚恩待我，我为之出涕。既为出涕，当有厚施惠。“予恶夫涕之无从者”，谓我感旧馆人恩深，涕泪交下，岂得虚？然客行更无他物易换此马，女小子但将骖马以行之，副此涕泪。然《论语》云：“颜回之丧，子哭之恸。”恸比出涕，恸则为甚矣。又旧馆之恩，不得比颜回之极。而说骖於旧馆，惜车於颜回者，但旧馆情疏，厚恩待我，须有赗赙，故说骖赙之。颜回则师徒之恩亲，乃是常事，则颜回之死，必当以物与之。颜路无厌，更请卖车为椁，以其不知止足，故夫子抑之。<br />
　　孔子在卫，有送葬者，而夫子观之，曰：“善哉为丧乎！足以为法矣，小子识之。”子贡曰：“夫子何善尔也？”曰：“其往也如慕，其反也如疑。”慕谓小儿随父母啼呼。疑者，哀亲之在彼，如不欲还然。<br />
　　○识，式志反，又音式，下及注“章识”皆同。呼，火故反。子贡曰：“岂若速反而虞乎？”速，疾。子曰：“小子识之，我未之能行也。”哀戚，本也。祭祀，末也。 <br />
　　[疏]“孔子”至“行也”。<br />
　　○正义曰：此一节论丧礼以哀戚为本之事，各依文解之。<br />
　　○注“慕谓”至“还然”。<br />
　　○正义曰：言慕如小儿啼呼者，谓父母在前，婴儿在后，恐不及之，故在后啼呼而随之。今亲丧在前，孝子在后，恐不逮及，如婴儿之慕。疑者，谓凡人意有所疑，在傍徨不进。今孝子哀亲在外，不知神之来否，如不欲还然，故如疑。《问丧》云：“其反也如疑。”郑注云“疑者不知神之来否”，与此相兼乃足。<br />
　　○“子贡曰，岂若速反而虞乎”。<br />
　　○子贡之意，葬既已竟，神灵须安，岂如速反虞祭安神乎？但哀亲在彼，是痛切之本情，反而安神，是祭祀之末礼，故下文夫子不许。<br />
　　颜渊之丧，馈祥肉，馈，遗也。<br />
　　○馈，其位反。遗，于季反。孔子出受之。入弹琴而后食之。弹琴以散哀也。 <br />
　　孔子与门人立，拱而尚右，二三子亦皆尚右。傚孔子也。<br />
　　○拱，恭勇反。傚，本又作效，胡教反，下同。孔子曰：“二三子之嗜学也，嗜，贪。<br />
　　○嗜，市志反，注同。我则有姊之丧故也。”二三子皆尚左。复正也。丧尚右，右，阴也。吉尚左，左，阳也。 <br />
　　[疏]“孔子”至“尚左”。<br />
　　○正义曰：此一节论拱手之礼。<br />
　　○注“丧尚”至“阳也”。<br />
　　○正义曰：此既凶事尚右，吉事尚左，案《特牲》、《少牢》吉祭皆载右胖，《士虞礼》是凶事载左胖者，取义不同。吉祭载右胖者，从地道尊右。《士虞礼》凶祭载左胖者，取其反吉，故《士虞礼》“设洗于西阶西南”，郑注“反吉”是也。<br />
　　孔子蚤作，作，起。<br />
　　○蚤音早。负手曳杖，消摇於门，欲人之怪己。<br />
　　○抴，羊世反，亦作曳。消摇，本又作逍遥。歌曰：“泰山其颓乎？泰山，众山所仰。<br />
　　○颓，徒回反。梁木其坏乎？梁木，众木所放。<br />
　　○放，方两反。哲人其萎乎？”哲人亦众人所仰放也。以上二句喻之。萎，病也。《诗》云：“无木不萎。”<br />
　　○委，本又作萎，同，纡危反，注同。既歌而入，当户而坐。蚤坐，急见人也。子贡闻之曰：“泰山其颓，则吾将安仰？梁木其坏，哲人其萎，则吾将安放？夫子殆将病也。”觉孔子歌意。殆，几也。<br />
　　○几音祈，又音机。遂趋而入。夫子曰：“赐，尔来何迟也？坐则望之。夏后氏殡於东阶之上，则犹在阼也。殷人殡於两楹之间，则与宾主夹之也。周人殡於西阶之上，则犹宾之也。以茸荃之礼占已梦。<br />
　　○阼，才故反。楹音盈。夹，本又作侠，古洽反，下注同。而丘也，殷人也。予畴昔之夜，梦坐奠於两楹之间。是梦坐两楹之间而见馈食也。言奠者，以为凶象。畴，发声也。昔犹前也。<br />
　　○食如字，又音嗣。畴，直留反。夫明王不兴，而天下其孰能宗予？予殆将死也。”孰，谁也。宗，尊也。两楹之间，南面乡明，人君听治正坐之处。今无明王，谁能尊我以为人君乎？是我殷家奠殡之象，以此自知将死。<br />
　　○乡，本又作乡，同，许亮反。治，直吏反。坐，才卧反，又如字。处，昌虑反。盖寝疾七日而没，明圣人知命。 <br />
　　[疏]“孔子”至“而没”。<br />
　　○正义曰：此一节论孔子自说死之意状，各依文解之。<br />
　　○注“欲人之怪己”。<br />
　　○正义曰：杖以扶身，恒在前面用，今乃反手卻后，以曳其杖，示不复杖也。又夫子礼度自守，貌恒矜庄，今乃消摇放荡，以自宽纵，皆是特异寻常。陵且如此，故云“欲人之怪己”。杖曳於后，示不复用。消摇宽纵，示不能以礼自持，并将死之意状。<br />
　　○注“梁木，众木所放”。<br />
　　○正义曰：众木，榱桷之属，依放横梁乃存，立放则依也。故《论语》云：“放於利而行。”孔曰：“放，依也。”<br />
　　○注“以上”至“不萎”。<br />
　　○正义曰：“泰山”、“梁木”，并指他物，“哲人其萎”，指夫子之身，以二物比己，故云“以上二句喻之”。云“《诗》云：“无木不萎”者，此《小雅 谷风》剌幽王之诗，言天下俗薄，朋友道绝。其《诗》云：“无草不死，无木不萎。”证“萎，病”。<br />
　　○注“蚤坐，急见人也”。<br />
　　○正义曰：君子寻常不自当户，已歌而入，即当户而坐，故云“蚤坐”，坐不在隐处，是急欲见人。<br />
　　○“泰山”至“安放”者，上既云“泰山”、“梁木”、“哲人”三句，今子贡所云“泰山其颓”，云“吾将安仰”，“梁木”“哲人”总云“言将安放”者，以泰山、梁木共喻哲人，子贡意在忽遽，不暇句句别言，故直引梁木、哲人相喻，而足总云“吾将安放”。<br />
　　○“夏后”至“之也”者，“夏后氏殡於东阶，则犹在阼”，“周人殡於西阶，则犹宾之”，夏与周并言“犹”者，以其既死，无所知识，孝子不忍，以生礼待之，犹尚阼阶以为主，犹尚西阶以为宾客，故言“犹”也。“殷人殡於两楹之间”，不云“犹”者，庾蔚云：“东阶西阶，平生宾主所行礼之处，故云犹。两楹之间，生无此礼，故不云犹。”然礼：宾主敌者，授受於两楹之间，又是南面听朝之处，庾云“生无此礼”，於义疑也。盖以夫子梦在两楹而见馈食，知是凶象，无听朝之事，不得云“则犹尊之”，以有宾主二事，故云“与”也。郑注《考工记》，宗庙路寝，制如明堂。周之明堂，东西九筵，南北七筵，则五室，每室二筵，则五室之外，堂上窄狭，得容殡者。以路寝广大，故得容之。其上圆下方，五室之属如明堂。日至、明堂具解。<br />
　　○注“言奠者以为凶象”。<br />
　　○正义曰：时夫子梦见馈食，不梦凶奠也。但奠礼既死之后，未葬之前，柩仍在地，未立尸主，唯奠停饮食，故云奠也。<br />
　　○注“孰谁”至“将死”。<br />
　　○正义曰：“孰，谁也”，《释诂》文。礼有大宗小宗，故云“宗，尊也”。知“两楹之间，人君听治正坐之处”者，案《觐礼》：“天子负斧依南面。”又《顾命》云：“牖间南向。”是天子两楹治事之处也。每日视朝虽在路门外，退坐当路寝两楹也。其诸侯视朝亦南面，知者，以诸侯一国之尊，故《论语》云：“雍也可使南面。”郑注：“言在诸侯治也。”则在路寝南面听政。若其燕飨，则在阼阶西面，知《礼 大射》是也。案《庄子》：“圣人无梦。”庄子意在无为，欲令静寂无事，不有思虑，故云“圣人无梦”。但圣人虽异人者神明，同人者五情，五情既同，焉得无梦？故《礼记 文王世子》有九龄之茫罻《尚书》有武王梦协之言。<br />
　　孔子之丧，门人疑所服。无丧师之礼。子贡曰：“昔者夫子之丧颜渊，若丧子而无服，丧子路亦然。请丧夫子若丧父而无服。”无服，不为衰，吊服而加麻，心丧三年。 <br />
　　[疏]“孔子”至“无服”。<br />
　　○正义曰：此一节论弟子为师丧制之礼，各依文解之。<br />
　　○“门人疑所服”者，依礼，丧师无服，其事分明。今夫子之丧，门人疑者，以夫子圣人，与凡师不等，当应特加丧礼，故疑所服。<br />
　　○注“吊服”至“三年”。<br />
　　○正义曰：知为师吊服加麻者，案《丧服》“朋友麻”，其师与朋友同，故知亦加麻也。必知丧师与朋友同者，案下云：“孔子之丧，二三子皆绖而出。群居则绖，出则否。”是弟子相为与为夫子同，但绖出与不出有异，明其服同也。云“吊服而加麻”，麻谓绖与带也，皆以麻为之，故云“加麻”也。又《丧服》緦麻章云：“朋友麻。”郑云“朋友虽无亲而有同道之恩，相为服緦之绖带”是也。郑知“服緦之绖带”者，緦为五服之轻，又与锡衰等同为吊服之限，故知緦之绖带也。论云，为师及朋友皆既葬除之。案《司服》云：“王为三公六卿锡衰，为诸侯緦衰，为大夫士疑衰，其首服皆弁绖。”郑司农云：“锡者十五升去其半，有事其布，无事其缕。”郑康成云：“无事其缕，哀在内。”以服稍重，故但治事其布，不治事其缕。郑司农又云：“緦十五升布去其半，有事其缕，无事其布。郑康成云：“无事其布，哀在外。”以其稍轻，故得治缕也。司农又云：“疑衰十四升。”康成云：“疑之言拟也，拟於吉服。”谓比拟吉服十五升也。“首服弁绖”者，郑注《司服》云：“弁绖如爵弁而素，加环绖。”郑知如爵弁者，见下文云“殷人哻而葬”，又云“弁绖葛而葬，与神交之道”。哻是祭冠也，故知弁绖是爵弁也。知加环绖者，以《杂记》云：“小敛环绖，公大夫士一也。”天子吊诸臣之服，无问当事与不当事，皆弁绖也。诸侯以锡衰为吊服，但首服有异。吊他国皆首服皮弁，故《丧服小记》云“诸侯吊，必皮弁锡衰”是也。若吊已臣，当事则弁绖，故《服问》云：公吊，“当事则弁绖”，於士虽当事亦皮弁。诸侯虽以锡衰为常吊之服，其吊士亦有緦衰、疑衰，故郑注《文王世子》云：“同姓之士则緦衰，异姓之士则疑衰。”卿大夫亦以锡衰为吊服，当事亦弁绖，故郑注《丧服》云：“诸侯及卿大夫亦以锡衰为吊服，当事乃弁绖，否则皮弁，辟天子也。”其士之吊服则疑衰，故郑注《丧服》云：“士以緦衰为丧服，其吊服则疑衰也。”旧说以为士吊服布上素下，郑注云：“此实疑衰也。改其裳以素，辟诸侯也。”当事亦弁绖，故郑注《丧服》云：“士弁绖皮弁之时，如卿大夫。”凡吊服惟有弁绖，皆无带也。知无带者，《周礼 司服》及《服问》但云“弁绖”，不云带，故知然也。其朋友之服，诸侯及大夫等则皆疑衰，故郑注《丧服》云：“朋友之相为服，则士吊服也。”既特云“士吊服”，明诸侯大夫等皆用士之吊服，唯加緦之绖带为异耳。是以《丧服》：“朋友麻。”郑注云：“服緦之绖带。”又下文云：“子游袭裘，带绖而入。”郑注云：“所吊者朋友。”是朋友相为加带。凡朋友相为者，虽不当事，亦弁绖，故下文云“居则绖”是也。其庶人，郑注《丧服》云：“庶人不爵弁，则其吊服素冠委貌。”郑注不显所著之服，文承“疑衰素裳”之下，则庶人亦用疑衰。或者庶人布深衣，当服布深衣，冠素委貌也。<br />

                    <br>
                        　　孔子之丧，公西赤为志焉。公西赤，孔子弟子，字子华。志谓章识。饰棺墙，墙之障柩，犹垣墙障家。置翣，墙，柳衣。翣，以布衣木，如摄与？<br />
　　○置，知吏反。翣，所甲反。衣，於既反。摄，所甲反，又所治反。与音馀。设披，周也。设崇，殷也。绸练设旐，夏也。夫子虽殷人，兼用茸荃之礼尊之。披，柩行夹引棺者。崇牙，旌旗饰也。绸练，以练绸旌之杠，此旌葬乘车所建也。旌之旒，缁布广充幅，长寻曰旐。《尔雅》说旌旗曰：“素锦绸杠。”<br />
　　○披，彼义反。绸，吐刀反，韬也，徐直留反，注同。旐，直小反。杠音江，竿也。乘，绳证反。广，光浪反，凡度广狭曰广，他皆放此。幅，方木反。 <br />
　　[疏]“孔子”至“夏也”。<br />
　　○正义曰：此一节论孔子之丧，送葬用茸荃之礼，各依文解之。<br />
　　○注“公西”至“子华”。<br />
　　○正义曰：案《仲尼弟子传》云：“公西赤，字子华，少孔子四十二岁。”郑云：“鲁人也。”<br />
　　○“饰棺”至“夏也”。<br />
　　○孔子之丧，公西赤以饰棺荣夫子，故为盛礼，备茸荃之法，以章明志识焉。於是以素为褚，褚外加墙，车边置翣，恐柩车倾亏，而以绳左右维持之，此皆周之法也。其送葬乘车所建旌旗，刻缯为崇牙之饰，此则殷法。又韬盛旌旗之竿以素锦，於杠首设长寻之旐，此则夏礼也。既尊崇夫子，故兼用三代之饰也。<br />
　　○注“墙柳”至“摄与”。<br />
　　○正义曰：“墙之障柩，犹垣墙障家”，故谓障柩之物为墙。障柩之物，即柳也。外旁惟荒，中央材木，总而言之，皆谓之为柳也。《缝人》注云：“柳，聚也。诸饰所聚。”前文注云“墙，柳”者，以经直云“周人墙置翣”，文无所对，故注直云“墙，柳也”。此文为下对“设披”、“设崇”、“设旐”之事，皆委曲备言，故亦委曲解之，故注云“墙，柳衣”也，其实墙则柳也。《杂记》丧从外来，虽非葬节，以裳帷障棺，亦与垣墙相似，故郑注“不毁墙”之下云：“墙，裳帷也。”皆望经为义，故三注不同。云“翣，以布衣木”者，郑注《丧大记》云：“汉礼，翣以木为筐，广三尺，高二尺四寸，方两角高，衣以白布，画云气，柄长五尺。”云“如摄与”者，摄与，汉时之扇。与，疑辞。郑恐人不识翣体，故云如今摄与。<br />
　　○注“披柩”至“绸杠”。<br />
　　○正义曰：案《丧大记》国君熏披六，郑云：“设之於旁，所以备倾亏也。故此云“披，柩行夹引棺者”。云“崇牙，旌旗饰也”者，对下“绸练设旐”，故为旌旗饰也。谓旌旗之旁，刻缯为崇牙。殷必以崇牙为饰者，殷汤以武受命，恒以牙为饰。云“此旌葬乘车所建也”者，案《既夕礼》陈车门内右北面，乘车载旃，“道车载朝服，瑽车载蓑笠”，故知此旌乘车所建也。凡送葬之旌，经文不具。案《既夕》士礼而有二旌，一是铭旌，是初死书名於上，则《士丧礼》“为铭各以其物，书名於末曰，某氏某之柩，置於西阶上”。葬则在柩车之前，至壙与茵，同入於壙也。二是乘车之旌，则《既夕礼》乘车载旃，亦在柩之前。至壙，柩既入壙，乃敛乘车所载之旌，载於柩车而还，故郑注《既夕礼》云：“柩车至壙，祝脱载除饰，乃敛乘车、道车、槁车之服，载之而还，不空以归。送形而往，迎精而反。”此是士之二旌也，其大夫诸侯则无文，其天子亦有铭旌，与士礼同。故《司常》云：“大丧共铭旌。”郑注云：“王则大常也。”《士丧礼》曰，为铭各以其物，初死亦置於西阶，将葬移置於茵，从遣车之后，亦入於壙也，是其一旌也。《司常》又云：“建廞车之旌。”廞，谓兴作之则，明器之车也，其旌则明器之旌。止则陈建於遣车之上，行则执之以从。遣车至壙，从明器而纳之壙中，此二旌也。案士礼既有乘车载旃，摄，孤卿之旃，则天子亦当有乘车载大常，谓以金路载之至壙，载之而归，但礼文不具耳，此其三旌也。然则天子三旌也，士以礼无遣车，故无廞车之旌，但二旌耳。诸侯及大夫无文。熊氏以为大夫以上有遣车，即有廞旌，并有三旌也。云“旌之旒，缁布广充幅，长寻曰旐”者，《尔雅 释天》文。引之者，证经中“设旐，夏也”。案郑注《明堂位》云：“有虞氏当言緌，夏后氏当言旂。”以此差之，古代尚质，有虞氏但注旄竿首，未有缯帛，故云緌也。夏后渐文，故有素锦绸杠，又垂八尺之旐，故夏云旂也。旂是大古名，非交龙之旂。周则文物大备，旂有九等，垂之以縿，系之以旃，又有交龙之旂，龟蛇之旐，与夏不同。夏虽八尺之旐，更无馀饰。又引《尔雅》“素锦绸杠”者，亦《尔雅 释天》文引之者，证经文“绸练”，练则素锦，用以为绸杠也。<br />
　　子张之丧，公明仪为志焉。志亦谓章识。褚幕丹质，以丹布幕为褚，葬覆棺，不墙不翣。<br />
　　○褚，张吕反。幕音莫，褚幕，覆棺者。蚁结于四隅，怀嬉之四角，其文如蚁行往来相交错，蚁，蚍蜉也。殷之蚁结，似今蛇文画。<br />
　　○蚁，鱼绮反，又作蛾。妣，避尸反，徐扶夷反。蜉音浮。殷士也。学於孔子，傚殷礼。 <br />
　　[疏]“子张”至“士也”。<br />
　　○正义曰：此一节论孔子弟子送葬车饰学孔子行殷礼之事，各随文解之。<br />
　　○“子张之丧，公明仪为志焉”。公明仪是其弟子，亦如公西赤为章识焉。此公明仪又为曾子弟子，故《祭义》云“公明仪问於曾子曰：‘夫子可以为孝乎’”是也。<br />
　　○“褚幕丹质”者，褚谓覆棺之物，若大夫以上，其形似幄，士则无褚。今公明仪尊敬其师，故特为褚，不得为幄，但似幕形，故云“褚幕”，以丹质之布而为之也。<br />
　　○“蚁结”者，蚁，蚍蜉也。又於褚之四角画蚍蜉之形，交结往来，故云“蚁结於四隅”。所以不墙不翣者，用殷礼也。所以画蚁者，殷礼士葬之饰也。棺盖亦或取蚍蜉。夫子圣人，虽行殷礼，弟子尊之，故葬兼三代之礼。今公明仪虽尊其师，秪用殷法，不墙不翣，唯特加褚幕而已。上葬夫子用三代之饰，案《士丧礼》既非圣人，亦用夏祝、商祝，彼谓祝习夏礼、商礼，总是周祝也。故郑注《士丧礼》云：夏祝，祝习夏礼者也。夏人教以忠，其於养宜，故主馈食。商祝，祝习商礼者，商人教之以敬，於接神宜，故主衣服袭敛。周人之丧，皆有夏、商二祝，与夫子用三代之礼，其义不同。夫子用三代之礼，不为僣者，用其大夫之礼耳。必用三代者，夫子圣人，德备三代文物故也。<br />
　　子夏问於孔子曰：“居父母之仇，如之何？”夫子曰：“寝苫枕干，不仕，虽除丧，居处犹若丧也。干，盾也。<br />
　　○仇音求，雠也。苫，始占反，草也。枕，之鸩反。楯，本又作盾，食允反，又音允。弗与共天下也。不可以并生。遇诸市朝，不反兵而斗。”言虽適市朝，不释兵。<br />
　　○朝，直遥反，注同。曰：“请问居昆弟之仇，如之何？”曰：“仕弗与共国，衔君命而使，虽遇之，不斗。”为负而废君命。<br />
　　○衔音咸。使，色吏反。为，于伪反，下“为其负”、“相为”同。曰：“请问居从父昆弟之仇，如之何？”曰：“不为魁。魁犹首也。天文北斗，魁为首，杓为末。<br />
　　○从如字，徐才用反。魁，苦回反。杓，必遥反，又匹遥反。主人能，则执兵而陪其后。”为其负当成之。<br />
　　○陪，步回反。 <br />
　　[疏]“子夏”至“其后”。<br />
　　○正义曰：此一节论亲疏报仇之法，各依文解之。<br />
　　○“遇诸市朝”者，上既云“不仕”，得有遇诸朝者，身虽不仕，或有事须入朝，故得有遇诸朝也。“不反兵而斗”者，言执杀之备，身常带兵，虽在市朝，不待反还取兵即当斗也。然朝在公门之内，兵器不入公门，身得持兵入朝者，案《阍人》“掌中门之禁”，但兵器不得入中门耳。其大询众庶，在皋门之内，则得入也。且朝文既广，设朝或在野外，或在县、鄙、乡、遂，但有公事之处，皆谓之朝。兵者，亦谓佩刀已上，不必要是矛戟。皇氏以为市朝正谓市也，市有行肆似朝，故谓市朝。此辞非也。上《曲礼》唯云：“不与共载天。”文不备也。上《曲礼》云：“兄弟之雠不反兵。”此父母之仇云“不反兵”，又此昆弟之仇不云“不反兵”者，父母与昆弟之仇皆不反兵。上《曲礼》昆弟之仇云“不反兵”者，谓非公事，或不仕者，故恒执持杀之备。此文昆弟之仇，据身仕为君命出使，遇之不斗，故不得云“不反兵”也。二文相互乃足。<br />
　　○注“为负而废君命”。<br />
　　○正义曰：负犹不胜也。为其斗而不胜，废君命也。下注云：“为其负当成之，负亦谓不胜也。”<br />
　　○注“天文北斗，魁为首，杓为末”。<br />
　　○正义曰：案《春秋 运斗枢》云：“北斗七星，第一天枢，第二旋，第三机，第四权，第五衡，第六开阳，第七摇光。第一至第四为魁，第五至第七为杓。”是“魁为首，杓为末”。<br />
　　○“主人能，则执兵而陪其后”。<br />
　　○谓从父昆弟之仇，既不为报仇魁首，若主人能自报之，则执兵陪助其后。<br />
　　孔子之丧，二三子皆绖而出。尊师也。出，谓有所之適。然则凡吊服加麻者，出则变服。<br />
　　○绖，大结反。群居则绖，出则否。群谓七十二弟子，相为朋友服。子夏曰：“吾离群而索居。”。 <br />
　　易墓，非古也。易谓芟治草木，不易者，丘陵也。<br />
　　○易，以豉反，注同。芟，所衔反。 <br />
　　[疏]“易墓非古也”。<br />
　　○正义曰：此一节论墓内不合芟治之事。<br />
　　○“易谓”至“陵也”。<br />
　　○正义曰：墓谓冢旁之地，易谓芟治草木，不使荒秽。不易者，使有草木如丘陵然。言“易墓，非古也”，则古者殷以前墓而不坟，是不治易也。<br />
　　子路曰：“吾闻诸夫子：‘丧礼，与其哀不足而礼有馀也，不若礼不足而哀有馀也。丧主哀。祭礼，与其敬不足而礼有馀也，不若礼不足而敬有馀也。’”祭主敬。 <br />
　　[疏]“子路”至“馀也”。<br />
　　○正义曰：此一节论丧主哀，祭主敬之事。<br />
　　○“吾闻诸夫子”者，诸，之也，据所闻事於孔子也。<br />
　　○“丧礼，与其哀不足而礼有馀也”，此所闻事，“丧礼”，居丧之礼也；“与”，及也；“礼有馀”，明器衣衾之属也；言居丧及其哀少而礼物多也。“不若礼不足而哀有馀也”者，若物多而哀少，则不如物少而哀多也。<br />
　　○“祭礼，与其敬不足而礼有馀也”者，“祭礼”谓祭祀之礼也，“而礼有馀”，谓俎豆牲牢之属多也，言敬少而牢多也。“不若礼不足而敬有馀也”者，若牲器多而敬少，则不如牲器少而敬多也。<br />
　　曾子吊於负夏，负夏，卫地，主人既祖，填池，祖谓移柩车去载处，为行始也。填池，当为“奠彻”，声之误也。奠彻谓彻遣奠，设祖奠。<br />
　　○填池，依注音奠彻，卢、王并如字。处，昌虑反，下同。遣奠，弃战反，本或作“迁奠”，非。推柩而反之，反於载处，荣曾子吊，欲更始。<br />
　　○推，昌佳反，又吐回反。柩，其久反。降妇人而后行礼。礼，既祖而妇人降，今反柩，妇人辟之，复升堂矣。柩无反而反之，而又降妇人，盖欲矜宾於此妇人，皆非。<br />
　　○辟音避，下“辟贤”、“辟不怀”并同。复，扶又反，从者曰：“礼与？”怪之。<br />
　　○从音才用反，下同。与音馀，下同。曾子曰：“夫祖者且也，且，未定之辞。<br />
　　○夫音扶。且胡为其不可以反宿也？”给说。从者又问诸子游曰：“礼与？”疑曾子言非。子游曰：“饭於牖下，小敛於户内，大敛於阼，殡於客位，祖於庭，葬於墓，所以即远也。故丧事有进而无退。”明反柩非。<br />
　　○饭，烦晚反。牖，羊久反。敛，力验反，礼家凡“小敛”、“大敛”之字皆同，不重出。阼，才故反。曾子闻之曰：“多矣乎，予出祖者！”善子游言，且服。<br />
　　○且服，本或作“且服过”。 <br />
　　[疏]“曾子”至“祖者”。<br />
　　○正义曰：此一节论负夏氏葬礼所失之事。<br />
　　○“既祖，填池”者，案《既夕礼》启殡之后，“柩迁于祖，重先，奠从，柩从，升自西阶，正柩于两楹间，用夷床”。郑注云：“是时柩北首。”设奠于柩西，此奠谓启殡之奠也。质明彻去启奠，乃设迁祖之奠于柩西。至日侧乃卻下柩，载於阶间。乘蜃车，载讫，降下，迁祖之奠，设於柩车西，当前束。时柩犹北首，前束近北。前束者，谓棺於车束有前后，故云前束。乃饰柩设披属引，彻去迁祖之奠，迁柩向外，而为行始，谓之祖也。妇人降，即位于阶间，乃设祖奠于柩西。至厥明，彻祖奠，又设遣奠於柩车之西，然后彻之，苞牲取下体以载之，遂行。此是启殡之后至柩车出之节也。曾子吊於负夏氏，正当主人祖祭之明旦，既彻祖奠之后、设遣奠之时而来吊，主人荣曾子之来，乃彻去遣奠，更设祖奠。又推柩少退而返之向北，又遣妇人升堂。至明旦，妇人从堂更降，而后乃行遣车礼。从曾子者意以为疑，问曾子云：“此是礼与？”曾子既见主人荣已，不欲指其错失，为之隐讳云：“夫祖者，且也。”“且”是未定之辞，祖是行始，未是实行。且去住二者皆得，既得且住，何为不可以反宿，明日乃去？<br />
　　○注“祖谓”至“祖奠”。<br />
　　○正义曰：“祖谓移柩车去载处，为行始”者，案《既夕礼》注云：“束棺於柩车，宾出，遂匠纳车於阶间。”柩从两楹卻下，载於车，乃回车南出，是为祖也。祖，始也，谓将行之始也。云“奠彻谓彻遣奠，设祖奠”者，案《既夕礼》祖曰“明”。旦彻祖奠，设遣奠。曾子正当设遣奠时来，主人乃彻去遣奠，还设祖奠，似若不为遣奠然。经云“主人既祖”，祖之明日，既彻祖奠之时，故谓之“既祖”。郑云“祖谓移柩车去载处”者，解正祖之名也。皇氏、熊氏皆云，曾子虽今日来吊，遥指昨日为既祖。於文赊缓，其义非也。<br />

                    <br>
                        　　○注“礼，既祖而妇人降”。<br />
　　○正义曰：《既夕礼》文。以既祖，柩车南出，阶间既空，故妇人得降立阶间。今柩车反还阶间，故妇人辟之升堂。妇人既已升堂，柩车未回南出，则妇人未合降也。今乃降之者，以曾子贤人，欲矜夸宾於此妇人也。言“皆非”者，柩无反而反之，是一非。既反之未回车南出，不合降妇人而降之，是二非也。<br />
　　○注“给说”。<br />
　　○正义曰：《论语》云：“御人以口给。”谓不顾道理，以捷给说於人也。<br />
　　○“曾子”至“祖者”。<br />
　　○多犹胜也。曾子自知已说之非，闻子游之答是，故善服子游也。故言子游所说出祖之事，胜於我所说出祖也。<br />
　　曾子袭裘而吊，子游裼裘而吊。曾子指子游而示人曰：“夫夫也，为习於礼者，如之何其裼裘而吊也？”曾子盖知临丧无饰。夫夫，犹言此丈夫也。子游於时名为习礼。<br />
　　○裼，星历反。夫夫，上音扶，下如字，一读并如字，注及下同。主人既小敛，袒、括发，子游趋而出，袭裘带绖而入。於主人变乃变也，所吊者朋友。<br />
　　○袒括，徒旱反，下古活反。曾子曰：“我过矣，我过矣，夫夫是也。”服是善子游。 <br />
　　[疏]“曾子”至“是也”。<br />
　　○正义曰：此一节论吊礼得失之事，各依文解之。<br />
　　○“子游趍而出，袭裘带绖而入”，凡吊丧之礼，主人未变之前，吊者吉服而吊。吉服谓羔裘、玄冠、缁衣、素裳。又袒去上服，以露裼衣，则此“裼裘而吊”是也。主人既变之后，虽著朝服而加武以绖，又掩其上服，若是朋友又加带，则此“袭裘带绖而入”是也。案《丧大记》云：“吊者袭裘，加武，带绖。”注云：“始死，吊者朝服裼裘，如吉时也。小敛则改袭裘而加武与带绖矣。武，吉冠之卷也。加武者，明不改冠，但加绖於武。”《丧大记》所云亦据朋友，故云“带绖”，带既在腰，郑注“加武与带绖”，似带亦加武者，其实加武唯绖，连言带耳。主人成服之后，吊者大夫则锡衰，士则疑衰，当事皆首服弁绖。此子游之吊，未知主人小敛以否，何因出则有带绖服之而入，但子游既及吊丧，豫备其事，故将带绖行也。<br />
　　子夏既除丧而见，见於孔子。<br />
　　○见，贤遍反，注及下同。予之琴，和之不和，弹之而不成声。乐曲人心。<br />
　　○予，羊汝反，下同。和音禾，或胡卧反，下同。乐音岳，又音洛。作而曰：“哀未忘也，先王制礼，而弗敢过也。”作，起。<br />
　　○忘音亡。子张既除丧而见，予之琴，和之而和，弹之而成声。作而曰：“先王制礼，不敢不至焉。”虽情异，善其俱顺礼。 <br />
　　[疏]“子夏”至“至焉”。<br />
　　○正义曰：此一节论子夏、子张居丧顺礼之事。此言子夏、子张者，案《家语》及《诗传》皆言子夏丧毕，夫子与琴，援琴而弦，衎衎而乐；闵子骞丧毕，夫子与琴，援琴而弦，切切而哀，与此不同者，当以《家语》及《诗传》为正。知者，以子夏丧亲无异闻，焉能弹琴而不成声？而闵子骞至孝之人，故孔子善之云：“孝哉，闵子骞！”然《家语》、《诗传》云：“援琴而弦，切切。”以为正也。熊氏以为子夏居父母之丧异，故不同也。<br />
　　司寇惠子之丧，惠子，卫将军文子弥牟之弟惠叔兰也，生虎者。<br />
　　○弥，亡卑反。牟，莫侯反。子游为之麻衰、牡麻绖。惠子废適立庶，为之重服以讥之。麻衰，以吉服之布为衰。<br />
　　○为之，于伪反，注“为之重服”、下“为之服”皆同。適，丁历反，下文及注同。文子辞曰：“子辱与弥牟之弟游，谢其存时。又辱为之服，敢辞。”止之服也。子游曰：“礼也。”文子退反哭。子游名习礼，文子亦以为当然，未觉其所讥。子游趋而就诸臣之位，深讥之，大夫之家臣，位在宾后。文子又辞曰：“子辱与弥牟之弟游，又辱为之服，又辱临其丧，敢辞。”止之在臣位，子游曰：“固以请。”再不从命。文子退，扶適子南面而立，曰：“子辱与弥牟之弟游，又辱为之服，又辱临其丧，虎也敢不复位？”觉所讥也。虎，適子名。文子亲扶而辞，敬子游也。南面而立，则诸臣位在门内北面明矣。子游趋而就客位。所讥行。 <br />
　　[疏]“司寇”至“客位”。<br />
　　○正义曰：此一节论子游讥司寇惠子废適立庶得行之事，各依文解之。<br />
　　○注“惠子”至“虎者”。<br />
　　○正义曰：案《世本》：“灵公生昭子郢，郢生文子木及惠叔兰，兰生虎，为司寇氏。文子生简子瑕，瑕生卫将军文氏。”然则弥牟是木之字。<br />
　　○注“为之”至“为衰”。<br />
　　○正义曰：子游既与惠子为朋友，应著吊服，加緦麻带绖，今乃著麻衰、牡麻绖，故云“重服讥之”。云“麻衰，以吉服之布为衰”者，案《诗》云：“麻衣如雪。”又《间传》云：“大祥，素缟麻衣。”皆吉服之布称麻，故知此“麻衰”亦吉服之布也。案《丧服》云：“公子为其母麻衣。”郑注云：“小功布深衣者，以大夫之子，为其母厌降大功，则公子为其母厌降宜小功布衰。”与此别也。案吊服，锡衰十五升去其半，疑衰十四升。今子游麻衰，乃吉服十五升，轻於吊服，而云“重服以讥之”者，据牡麻绖，为重吊服。弁绖大如緦之绖，一股而环之。今乃用牡麻绞绖，与齐衰绖同，故云“重”也。<br />
　　○注“深讥”至“宾后”。<br />
　　○正义曰：大夫之宾位在门东近北，大夫之家臣位亦在门东而南近门，并皆北向，故在“向后”也。故卢云：“丧宾后主人，同在门东，家臣宾后，则近南也。”<br />
　　○注“南面”至“明矣”。<br />
　　○正义曰：然郑亦不知臣定位，今以此为证，故云“明”矣。子游吊在臣位，適子既乡南面对子游，故知臣位在门内北面也。案郑注之意，前既云“大夫家臣，位在宾后”，则此又云“臣位在门内北面”，则凡宾位在门东，亦得与卢合也。而前《檀弓》云：“趍而就伯子於门右。注云：“去宾位就主人之兄弟贤者。”若案彼注云，则未趍时宾位应在门左者，以《檀弓》之吊当在小敛前，同国并异国，并在门左。若诸侯礼，大国宾辟寄公，故在门右耳。或云《檀弓》为异国礼，讥於仲子，故自处异国之宾，故在门西也。<br />
　　将军文子之丧。既除丧，而后越人来吊，主人深衣练冠，待于庙，垂涕洟。主人，文子之子简子瑕也。深衣练冠，凶服变也。待于庙，受吊不迎宾也。<br />
　　○涕音他计反。洟音夷，自目曰涕，自鼻曰洟。瑕音遐，本又作嘏，音古雅反。子游观之曰：“将军文氏之子，其庶几乎！亡於礼者之礼也。其动也中。”中礼之变。<br />
　　○丁仲反，注及下注“礼中”、“之中”同。 <br />
　　[疏]“将军文子之丧”至“其动也中”。<br />
　　○正义曰：此一节论居丧得中礼之变，各依文解之。<br />
　　○将军文子其身终亡，既除丧，大祥祭之后，越人来吊，谓远国之人始吊其丧。主人文子之子，身著深衣，是既祥之麻衣也。首著练冠，谓未祥之练冠也。待宾於庙，目垂於涕，鼻垂於洟。“子游观之曰：将军文氏之子，其庶几乎！亡於礼者之礼也”者，亡，无也。其始死至练祥来吊，是有文之礼，祥后来吊，是无文之礼。言文氏之子庶几堪行乎无於礼文之礼也。所以堪行者，以其举动也中。当於礼之变节也。<br />
　　○注“主人”至“宾也”。<br />
　　○正义曰：“文子之子简子瑕也”，知者，《世本》文。云“深衣练冠，凶服变也”者，深衣即《间传》麻衣也，但制如深衣。缘之以布曰麻衣，缘之以素曰长衣，缘之以采曰深衣。<br />
　　○“练冠”者，谓祭前之冠，若祥祭则缟冠也。此谓由来未吊者，故练冠。若曾来已吊，祥后为丧事更来，虽不及祥祭之日，主人必服祥日之服以受之。故《杂记》云：“既祥，虽不当缟者必缟，然后反服。”注云：“谓有以丧事赠赗来者，虽不及时，犹变服，服祥祭之服以受之，重其礼也。其於此时始吊者，则卫将军文子之子为之。”《杂记》经文本为重来者，故缟冠，卫将军之子始来者，故练冠，故《杂记》注引此文者，证祥后来吊之事一边耳。推此而言，禫后始来吊者，则著祥冠。若禫后更来有事，主人则著禫服。其吉祭已后，或来吊者，其服无文。除丧之后，亦有吊法，故《春秋》文九年，“秦人来归僖公成风之襚”是也。云“待于庙，受吊不迎宾也”者，以其死者迁入於庙，故今待吊於庙就死者。案《士丧礼》：始死为君命出，小敛以后为大夫出。是有受吊迎宾。今以除服受吊，故不迎宾也。或曰此非已君之命，以敌礼待之，故不迎也。或云此是禫后吉时来也，故不在寝，而待於庙也。《礼论》亦同。<br />
　　幼名，冠字，五十以伯仲，死谥，周道也。绖也者，实也。所以表哀戚。<br />
　　○冠，古乱反。掘中霤而浴，毁灶以缀足，及葬，毁宗躐行，出于大门，殷道也。明不复有事於此。周人浴不掘中霤，葬不毁宗躐行。毁宗，毁庙门之西而出，行神之位在庙门之外。<br />
　　○掘，求月反，又求勿反。霤，力救反。缀，丁劣反。又丁卫反。躐，良辄反。复，扶又反。学者行之。学於孔子者行之，傚殷礼。 <br />
　　[疏]“幼名”至“行之”。<br />
　　○正义曰：此一节论殷、周礼异之事，各依文解之。<br />
　　○“幼名，冠字”者，名以名质，生若无名，不可分别，故始生三月而加名，故云“幼名”也。<br />
　　○“冠字”者，人年二十，有为人父之道，朋友等类，不可复呼其名，故冠而加字。年至五十耆艾转尊，又舍其二十之字，直以伯仲别之，至死而加谥。凡此之事，皆周道也。然则自殷以前为字不在冠时，伯仲不当五十，以殷尚质，不讳名故也。又殷以上有生号，仍为死后之称，更无别谥，尧、舜、禹、汤之例是也。周则死后别立谥，故总云“周道”也。《士冠礼》二十已有“伯某甫、仲叔季”，此云“五十以伯仲”者，二十之时，虽云“伯仲”，皆配“某甫”而言。五十之时，直呼伯仲耳。《礼纬 含文嘉》云：“质家称仲，文家称叔。”周代是文，故有管叔、蔡叔、霍叔、康叔、聃季等，末者称季是也。<br />
　　○“掘中”至“道也”。<br />
　　○此以下三句明殷礼也。每一条义兼二事也。中霤，室中也，死而掘室中之地作坎。所以然者，一则言此室於死者无用，二则以床架坎上，尸於床上浴，令浴汁入坎，故云“掘中霤而浴”也。<br />
　　○“毁灶以缀足”者，亦义兼二事，一则死而毁灶，示死无复饮食之事，故毁灶也。二则恐死人冷强，足辟戾不可著屦，故用毁灶之甓，连缀死人足，令直可著屦也。<br />
　　○“及葬，毁宗躐行，出于大门”者，亦义兼二事也。“毁宗”，毁庙也。殷人殡於庙，至葬，柩出，毁庙门西边墙而出于大门。所以然者，一则明此庙於死者无事，故毁之也。二则行神之位在庙门西边，当所毁宗之外，若生时出行，则为坛币告行神，告竟，车躐行坛上而出，使道中安稳如在坛。今向毁宗处出，仍得躐此行坛，如生时之出也。故云“毁宗躐行，出于大门”也。<br />
　　○“殷道也”者，道，礼也。上三句皆是殷礼也。<br />
　　○注“明不”至“之外”。<br />
　　○正义曰：此谓中霤、灶、宗，所以掘中霤毁灶及宗，是明不复有事於此处也。云“周人浴不掘中霤”者，用盘承浴汁也。是以《丧大记》：“浴水用盆，沃水用枓。”沐用瓦盘。郑注云：“浴沃用枓，沐於盘中，文相变也。”案郑旨则知浴用盘也。云“葬不毁宗躐行”者，周殡於正寝，至葬而朝庙，从正门出，不毁宗也。故《士丧礼》不云“躐行”也。然周家亦不毁灶缀足，而郑注不云者，以周缀足用燕几，其文可见，故此不言耳。至於毁宗、躐行、掘中霤，周虽不为，而经文无云不掘不毁，故郑注言之也。但举首末言之，则中从可知也。云“毁宗，毁庙门之西而出”者，庙门西边墙也。云“行神之位，在庙门之外”者，以其毁宗，故云“躐行”，故知行神在庙门之外，当毁处之外也。行神於后更说。 <br />
<br />
  <br />
　 <br />
卷八 檀弓上第三 <br />
<br />
　卷八 檀弓上第三 　 <br />
　　子柳之母死，子硕请具。具，葬之器用。子柳，鲁叔仲皮之子，子硕兄。<br />
　　○硕音石。子柳曰：“何以哉？”言无其财。子硕曰：“请粥庶弟之母。”粥，谓嫁之也。妾贱，取之曰买。<br />
　　○鬻，本又作“粥”，音育，卖也，注同。子柳曰：“如之何其粥人之母以葬其母也？不可。忠恕。既葬，子硕欲以赙布之馀具祭器。古者谓钱为泉布，所以通布货财。子柳曰：“不可，吾闻之也，君子不家於丧。恶因死者以为利。<br />
　　○恶，乌路反。请班诸兄弟之贫者。”以分死者所矜也。禄多，则与邻里乡党。 <br />
　　[疏]“子柳”至“贫者”。<br />
　　○正义曰：此一节论不粥人之母及因死为利之事，各依文解之。<br />
　　○注“子柳”至“硕兄”。正义曰：案下《檀弓》云“叔仲皮学子柳”，故知子柳是叔仲皮之子。知“子硕兄”者，以此云“子硕曰：请粥庶弟之母”，故知“子硕兄”也。<br />
　　○注“古者”至“货财”。<br />
　　○正义曰：解布名也，言古者谓钱为泉布，所以然者，言其通流有如水泉而遍，布货买天下货财也。而郑注《周礼》云：“藏曰泉，其行曰布，取名於水泉，其流行无不遍也。”郑又云：“泉始盖一品，周景王铸大泉而有二品，后数变易，不复识本制，至汉唯有五铢久行。”案郑此者云五铢者，其重五铢。凡十黍为一参，一参为一铢，二十四铢为一两，故钱边作“五铢”字也。郑又云：“王莽改货而异作泉布，多至十品。今存於民间多者，有货布、大泉、货泉。货布长二寸五分，广寸，首长八分有奇，广八分，其圜好径二分半，足枝长八分，其右文曰货，左文曰布，重二十五铢，直货泉二十五。大泉径一寸二分，重十二铢，文曰大泉，直十五货泉，货泉径一寸，重五铢，右文曰货，左曰泉，直一也。”案《食货志》云今世谓之笮钱是也。边犹为货泉之字，大泉即今大四文钱也，四边并有文也。货布之形，今世难识，世人或耕地犹有得者，古时一个准二十五钱也。然古又有刀。刀有二种，一是契刀，一是错刀也。契刀直五百，错刀直一千。契刀无缕，而错刀用金缕之。刀形如钱，而边作刀字形也，故世犹呼钱为钱刀也。<br />

                    <br>
                        　　君子曰：“谋人之军师，败则死之。谋人之邦邑，危则亡之。”利己亡众，非忠也。言亡之者，虽辟贤，非义退。 <br />
　　公叔文子升於瑕丘，蘧伯玉从。二子，卫大夫。文子，献公之孙，名拔。<br />
　　○蘧，木又作璩，其鱼反。从，才用反，又如字。拔，皮八反，徐蒲末反。文子曰：“乐哉，斯丘也！死则我欲葬焉。”蘧伯玉曰：“吾子乐之，则瑗请前。刺其欲害人良田。瑗，伯玉名。<br />
　　○乐音洛，下同，一读下乐，五教反。瑗，于卷反，又於原反。剌，七赐反。 <br />
　　[疏]“公叔”至“请前”。<br />
　　○正义曰：此一节论蘧伯玉仁者，剌文子欲害人良田之事。<br />
　　○注“文子，献公之孙，名拔”。<br />
　　○正义曰：案《世本》云：“献公生成子当，当生文子拔，拔生朱，为公叔氏。”<br />
　　弁人有其母死而孺子泣者。言声无节。<br />
　　○弁，皮彦反。孺，而注反。孔子曰：“哀则哀矣，此诚哀。而难为继也。失礼中。夫礼，为可传也，为可继也，故哭踊有节。”<br />
　　○传，直专反。 <br />
　　[疏]“弁人”至“有节”。<br />
　　○正义曰：此一节论孔子讥弁人哀过之事。<br />
　　○“而难为继也”者，此哀之深，后人无能继学之者也。<br />
　　○“夫礼，为可传也，为可继也，故器踊有节”者，又广述其难继为失也。夫圣人礼制，使后人可传可继，故制为哭踊之节，以中为度耳，岂可过甚，皆使后人不可传继乎？然《杂记》：“曾申问於曾子曰：“哭父母有常声乎？’曰：‘中路婴儿失其母，何常声之有？’”则与此违者，云曾子所言，是始死之时，悲哀志懑，未可为节。此之所言，在袭敛之后，可以制礼，故哭踊有节也。所以知然者，曾申之问，泛问於哭时，故知举重时答也。此之所言哭踊有节，节哭之时，在於后也。<br />
　　叔孙武叔之母死，武叔，公子牙之六世孙，名州仇，毁孔子者。既小敛，举者出户，出户袒，且投其冠，括发。尸出户，乃变服，失哀节。冠，素委貌。<br />
　　○括，古活反。子游曰：“知礼。”嗤之。<br />
　　○嗤，昌之反。 <br />
　　[疏]“叔孙”至“知礼”。<br />
　　○正义曰：此一节论武叔失礼之事，各依文解之。<br />
　　○注“武叔”至“子者”。<br />
　　○正义曰：案《世本》：“桓公生僖叔牙，牙生戴伯兹，兹生庄叔得臣，臣生穆叔豹，豹生昭子婼，婼生戌子不敢，敢生武叔州仇。”仇是公子牙六世孙，故云“公子牙六世孙”也。云“毁孔子者”，《论语》云“叔孙武叔毁仲尼”是也。<br />
　　○注“尸出”至“委貌”。<br />
　　○正义曰，案《士丧礼》“卒敛彻帷，主人西面冯尸，踊，无筭，主妇东面冯，亦如之。主人髻发，袒，众主人免”。下云：“士举，男女奉尸，夷于堂。”《丧大记》亦云：“卒小敛，主人袒，说髦，括发以麻。”下云：“奉尸夷于堂。”是括发在小敛之后，奉尸夷于堂之前，主人为欲奉尸，故袒而括发在前。今武叔奉尸夷堂之后，乃投冠括发，故云“尸出户，乃变服，失哀节”。云“冠，素委貌”者，案《杂记》云：“小敛环绖，公、大夫、士一也。”注云：“士素委貌，大夫以上素爵弁，而加此绖焉。”郑知然者，以《丧大记》云：“君将大敛，子弁绖。”大夫大敛无文，明亦弁绖，大敛既尔，明小敛亦然，故云大夫以上弁绖。案武叔投冠，武叔是诸侯大夫，当天子之士，故云：“士素委貌。若然，案《士丧礼》主人括发，郑注云“始死，将斩衰者鸡斯，将括发者去笄，纚而紒”，无素委貌者，熊氏云：“《士丧礼》谓诸侯之士，故无素冠也。”崔氏云：“将小敛之时已括发，括发后，大夫以上加素弁，士加素委貌。至小敛讫，乃投去其冠，而见括发。”今案《士丧礼》及《大记》皆小敛卒，乃括发，无小敛之前为括发者，崔氏之言非也。案《士丧礼》小敛括发，郑注《丧服》变除云：“袭而括发者，彼据大夫以上之礼，死之明日而袭，与士小敛同日，俱是死后二日也。”郑注《士丧礼》一括发之后，比至大敛自若。所以《大记》云：“小敛，主人袒，说髦，括发。”是诸侯小敛之时更括发者，崔氏云：“谓说去其髦，更正括发，非重为括发也。”<br />
　　○“子游曰知礼”。<br />
　　○子游是习礼之人，见武叔失礼，反谓之“知礼”，故知嗤之也。<br />
　　扶君，卜人师扶右，射人师扶左。谓君疾时也。卜当为仆，声之误也。仆人、射人，皆平生时赞正君服位者。<br />
　　○卜人师，依注音仆；师，长也，谓大仆也；本或无“师”字者，非也。前儒如字，卜人及医师也。君薨，以是举。不忍变也。《周礼 射人》：“大丧，与仆人迁尸。” <br />
　　[疏]“扶君”至“是举”。<br />
　　○正义曰：此一节论君薨，所举迁尸之人。<br />
　　○注“谓君”至“位者”。<br />
　　○正义曰：知是“君疾时”者，以下云“君薨，以是举”，故知君疾时也。知卜当为仆者，以卜人无正君之事。案《周礼 大仆职》：“掌兆荃之服位。”《射人职》：“掌国之三公孤卿大夫之位。”及王举动，悉随王。故知也。<br />
　　从母之夫，舅之妻，二夫人相为服，君子未之言也。二夫人犹言此二人也。时有此二人同居，死相为服者，甥居外家而非之。<br />
　　○从，才用反。夫人音扶，注同。为，于伪反，注及下注“夫为妻”同或曰，同爨緦。以同居生緦之亲可。<br />
　　○爨緦，上七乱反，下音思。 <br />
　　[疏]“从母”至“爨緦”。<br />
　　○正义曰：此一节论失礼之事，各依文解之。<br />
　　○注“时有”至“非之”。<br />
　　○正义曰：知“同居”者，以下云“同爨緦”，故知同居也。云“甥居外家而非之”者，以言从母及舅，皆是外甥称谓之辞，故知甥也。若他人之言，应云妻之兄弟妇、夫之姊妹夫相为服，不得云“从母之夫，舅之妻”也。言“甥居外家而非之”者，谓甥来居在外姓舅氏之家，见有此事而非之。或云“外家”者，以二人同住甥居外旁之家，遥讥之。<br />
　　○“或曰同爨緦”者，甥既将为非礼，或人以为於礼可许，既同爨而食，合有緦麻之亲。此皆据緦麻正衰，非吊服也，故云“相为服”。若是吊服，疏人皆可，何怪此二人。何胤以为吊服加麻绖如朋友然，非也。凡吊服不得称服，故上云“请丧夫子若丧父而无服”，时朋友吊服而称无服，故知此“相为服”非吊服也。<br />
　　丧事欲其纵纵尔，趋事貌。纵，读如“总领”之总。<br />
　　○纵，依注音总，急遽貌。吉事欲其折折尔。安舒貌。《诗》云：“好人提提”。<br />
　　○折，大兮反，注同。故丧事虽遽不陵节，吉事虽止不怠。陵，躐也。止，立俟事时也。怠，惰也。<br />
　　○躐，力辄反。惰，徒卧反。故骚骚尔则野，谓大疾。<br />
　　○骚，素刀反，急疾貌。大音泰，一音他佐反，下注同。鼎鼎尔则小人，谓大舒。君子盖犹犹尔。疾舒之中。 <br />
　　[疏]“丧事”至“犹尔”。<br />
　　○正义曰：此一节论吉凶趋容之事，各依文解之。<br />
　　○注“《诗》云：好人提提”。<br />
　　○正义曰：所引者《魏风 葛屦》之诗也。魏俗褊薄，遣新来妇人缝作衣裳，故述而剌之云，美好妇人，初来之时提提然。引之者，证安舒之意。<br />
　　○“故丧”至“犹尔”。<br />
　　○正义曰：以上丧事欲疾，吉事欲舒，因上生下，故云丧事虽须促遽，亦当有常，不得陵越丧礼之节。吉事虽有行止住之时，不得怠堕宽慢。故丧事骚骚尔，过为急疾，则如田野之人，急切无礼。若吉事鼎鼎尔，不自严敬，则如小人然，形体宽慢也。若君子之人，於丧事之内得疾之中，於吉事之内得舒之中。盖行礼之时，明闲法，则志意犹犹然。犹犹是晓达之貌。<br />
　　丧具，君子耻具。辟不怀也。丧具，棺衣之属。一日二日而可为也者，君子弗为也。谓绞、紟、衾、冒。<br />
　　○绞，户交反，后同。紟，其荫反。冒，莫报反。 <br />
　　[疏]“丧具”至“弗为也”。<br />
　　○正义曰：此一节论孝子备丧具之事，各依文解之。<br />
　　○注“辟不”至“之属”。<br />
　　○正义曰：此“辟不怀”，宣八年《左传》云：“礼，卜葬先远日，辟不怀也。”怀，思也。葬用近日，则是不思念其亲。今送死百物皆具，是速弃其亲。今未即办具，是辟不思亲之事也。云“丧具，棺衣之属”者，棺即预造，衣亦渐制，但不一时顿具，故《王制》云“六十岁制，七十时制，八十月制，九十日修。唯绞、紟、衾、冒，死而后制”是也。<br />
　　丧服，兄弟之子犹子也，盖引而进之也。嫂叔之无服也，盖推而远之也。或引或推，重亲远别。<br />
　　○远，于万反。别，彼列反。姑姊妹之薄也，盖有受我而厚之者也。欲其一心於厚之者，姑姊妹嫁大功，夫为妻期。<br />
　　○期音基。 <br />
　　[疏]“丧服”至“者也”。<br />
　　○正义曰：《丧服》是《仪礼》正经，记者录《丧服》中有下三事，各以释之。其兄弟之子期，姑姊妹出適大功，皆《丧服》经文，嫂叔无服，《丧服》传文。所以嫂叔无服，进在姑姊妹之上者，取或引或推，二者相对。其子服重，是引而进之，其嫂无服，是推而远之。并云“盖”者，记人虽解其义，犹若不审然，故谦而言“盖”。<br />
　　○注“或引”至“远别”。<br />
　　○正义曰：已子服期，今昆弟之子亦服期，牵引进之，同於已子。案《丧服》传：“昆弟之子期报之也。”此云“引”者，《丧服》有世父母叔父母期，又云昆弟之子，何以亦期也？有相报答之义，故云“报”也。已子服期，昆弟之子应降一等服大功，今乃服期，故云“引”也。二文相兼乃备。或推者，昆弟相为服期，其妻应降一等服大功，今乃使之无服，是推使疏而斥远之也。言“重亲”解“或引”，言“远别”解“或推”。“远别”者，何平叔云：“夫男女相为服，不有骨肉之亲，则有尊卑之异也。嫂叔亲非骨肉，不异尊卑，恐有混交之失，推使无服也。”<br />
　　○“姑姊妹之薄也”者，未嫁之时为之厚，今姑姊妹出嫁之后为之薄，盖有夫婿受我之厚而重亲之，欲一心事於厚重，故我为之薄。<br />
　　食於有丧者之侧，未尝饱也。助哀戚也。 <br />
　　曾子与客立於门侧，其徒趋而出。徒，谓客之旅。曾子曰：“尔将何之？”曰：“吾父死，将出哭於巷。”以为不可发凶於人之馆。曰：“反哭於尔次。”次，舍也。礼：馆人使专之，若其自有然。曾子北面而吊焉。 <br />
　　[疏]“曾子”至“吊焉”。<br />
　　○正义曰：此一节论馆客使如其己有之事。<br />
　　○“曰：反哭於尔次”者，於时立曾子之门，故曾许其反哭於汝次舍之处。依礼，丧主西面，曾子所以北面吊者，案《士丧礼》主人西面，其宾亦在东门北面，谓同国之宾，曾子既许其哭於次，故以同国宾礼北面吊焉。<br />
　　孔子曰：“之死而致死之，不仁而不可为也。之死而致生之，不知而不可为也。之，往也。死之、生之，谓无知与有知也。为，犹行也。<br />
　　○知音智。是故竹不成用，瓦不成味，木不成斫，成犹善也，竹不可善用，谓边无縢。味当作沫。沫，靧也。<br />
　　○味依注音沫，亡曷反。斫，陟角反。縢本又作滕，徒登反。靧音悔，洗面。琴瑟张而不平，竽笙备而不和，无宫商之调。<br />
　　○竽笙音于，下音生。和，胡卧反。调，直吊反。有钟磬而无簨虡。不县之也。横曰簨，植曰虡。<br />
　　○簨，息允反。虡音巨。植，时力反，又音值。其曰明器，神明之也。”言神明死者也。神明者，非人所知，故其器如此。 <br />
　　[疏]“孔子”至“之也”。<br />
　　○正义曰：此一节论生人於死者不可致死致生之事。<br />
　　○“之死而致死之”者，之，往也。谓生者，以物往送葬於死者，而致死之意，谓之无复有知，是不仁之事也，而不可为也。<br />
　　○“之死而致生之”者，谓以物往送葬者，而虽死犹致生之意，是不知之事，而不可为也。<br />
　　○注“之往”至“知也”。<br />
　　○正义曰：谓生者以物往送死者，故何胤云：“言往死者处而致此死之者之意，谓死如草木无知，如此用情则不仁，不可行於世也。往死者处而致此死者於全生之物，则不知而不可行也。舍此二涂，不仁不知之间，圣人之所难言，付之不测之竟，言‘无知与有知’者，即下云‘夏后氏用明器，示民无知。殷人用祭器，示民有知‘也。’”。<br />
　　○“是故竹不成用”者，圣人为教，使人子不死於亡者，不便谓无知，不生於死者，不便谓有知，故制明器，以神明求之。不死不生，不可测也。成，善也。故为器用并不精善也。竹不善用，谓竹器边无縢缘也。何胤云：“若全无知，则不应用。若全有知，则亦不应不成。故有器不成，是不死不生也。”<br />
　　○“瓦不成味”者，味犹黑光也。今世亦呼黑为沫也。瓦不善沫，谓瓦器无光泽也。<br />
　　○“木不成斫”者，斫，雕饰也，木不善斫。郑注云：“味当作沫，沫，靧也。”靧谓靧面，证沫为光泽也。“琴瑟张而不平”者，亦张弦而不调平也。<br />
　　○“竽笙备而不和”者，亦备而无宫商之调和也。“有钟磬而无簨虡”者，簨虡，县钟磬格也，亦有钟磬而不用格县挂之。郑云“不县之也”者，案《典庸器》云：“大丧廞笋虡。”明知有而不县之也。云“横曰簨、植曰虡”者，虡，距也，以用力，故曰虡也。<br />
　　○注“言神”至“所知”。<br />
　　○正义曰：神明微妙无方，不可测度，故云“非人所知”也。<br />
　　有子问於曾子曰：“问丧於夫子乎？”有子，孔子弟子有若也。夫子卒后问此，庶有异闻也。丧，谓仕失位也。鲁昭公孙於齐曰：“丧人其何称。”<br />

                    <br>
                        　　○问丧，问或作闻。丧，息浪反，注及下皆同。孙音逊。曰：“闻之矣，丧欲速贫，死欲速朽。”有子曰：“是非君子之言也。”贫、朽，非人所欲。<br />
　　○朽，许久反。曾子曰：“参也闻诸夫子也。”有子又曰：“是非君子之言也。”曾子曰：“参也与子游闻之。”有子曰：“然，然则夫子有为言之也。”曾子以斯言告於子游。子游曰：“甚哉！有子之言似夫子也。昔者夫子居於宋，见桓司马自为石椁，三年而不成。桓司马，宋向戌之孙，名魋。<br />
　　○有为，于伪反，下“为桓司马”、“为敬叔”、“则为之”、注“为民作”、“为嫁母”皆同。向，式上反。戌音恤。魋，大回反。夫子曰：‘若是其靡也，死不如速朽之愈也。’死之欲速朽，为桓司马言之也。靡，侈。<br />
　　○侈，昌氏反，又申氏反。南宫敬叔反，必载宝而朝。敬叔，鲁孟僖子之子仲孙阅。盖尝失位去鲁，得反，载其宝来朝於君。<br />
　　○朝，直遥反，注同。僖，许宜反。阅音悦。夫子曰：‘若是其货也，丧不如速贫之愈也。’丧之欲速贫，为敬叔言之也。”曾子以子游之言告於有子，有子曰：“然，吾固曰非夫子之言也。”曾子曰：“子何以知之？”有子曰：“夫子制於中都，四寸之棺，五寸之椁，以斯知不欲速朽也。中都，鲁邑名也。孔子尝为之宰，为民作制。孔子由中都宰为司空，由司空为司寇。昔者夫子失鲁司寇，将之荆，将应聘於楚。<br />
　　○应，应对之应。盖先之以子夏，又申之以冉有，以斯知不欲速贫也。”言汲汲於仕得禄。<br />
　　○伋音急。 <br />
　　[疏]“有子”至“贫也”。<br />
　　○正义曰：此一节论丧不欲速贫、死不欲速朽之事，各随文解之。<br />
　　○“有子问於曾子”者，此孔子卒后，弟子相问，冀有所异闻也。“问丧”，谓问失本位居他国礼也。有子问於曾子云：“汝曾闻失位在他国之礼於孔子否乎？”<br />
　　○注“有子”至“何称”。正义曰：案《仲尼弟子传》：“有若，少孔子四十三岁。”彼注云：“鲁人也。”“曾参，南武城人，字子舆，少孔子四十六岁。”云“鲁昭公孙於齐曰：丧人其何称”者，引《公羊》，证失位者称丧也。昭公孙于齐，次于杨州，齐侯唁公于野井，昭公曰：“丧人其何称。”<br />
　　○“有子”至“言也”。<br />
　　○以曾子云“丧欲速贫，死欲速朽”，有子云：“如是之语，非君子之言也。”夫子既是君子，必不为此言。时有子唯问丧，不问死，曾子以丧、死二事报有子者，以丧、死俱为恶事，贫、朽又事类相似。既言“丧欲速贫”，遂言“死欲速朽”。案此“速贫”在前，“速朽”在后，而下子游之对，先云“死欲速朽”，后言“丧欲速贫”，随孔子所见言之先后也。且孔子为中都宰之时，制其棺椁，不用速朽，其事在前。夫子失鲁司寇，使子夏、冉有先適楚，不欲速贫，其事在后，故子游先言“速朽”，后言“速贫”，亦随夫子之事前前后。<br />
　　○注“桓司”至“名魋”。<br />
　　○正义曰：案《世本》：“向戌生东邻叔子超，超生左师眇，眇即向巢也”。魋是巢之弟，故云向戌孙也。<br />
　　○注“孔子”至“司寇”。<br />
　　○正义曰：《孔子世家》，定公九年，孔子年五十，定公以孔子为中都宰。一年，四方皆则之。由中都宰为司空，由司空为司寇，定公十年会于夹谷，摄相事。此云“司寇”者，崔灵恩云：“诸侯三卿，司徒兼冢宰，司马兼宗伯，司空兼司寇，三卿之下，则五小卿为五大夫，故《周礼 太宰职》云：‘诸侯立三卿五大夫也。’五大夫者，司徒之下立二人，小宰、小司徒；司马之下，以其事省，立一人为小司马，兼宗伯之事；司空之下立二人，小司寇、小司空。今夫子为司空者，为小司空也，从小司空为小司寇也。”崔所以知然者，鲁有孟、叔、季三卿为政，又有臧氏为司寇，故知孔子为小司寇，崔解可依。<br />
　　○“昔夫”至“之荆”。<br />
　　○案《世家》定十四年，齐人归女乐，孔子去鲁適卫。从卫之陈，过匡邑，匡人围之。又复去，过蒲，又反於卫。又去卫，过曹，適宋。时定公卒，宋桓魋欲杀孔子，伐夫子所过之树，削夫子所过之迹。去宋，適郑。去郑，適陈，居三岁，又適卫。既不见用，将西见赵简子，至河而闻杀窦鸣犊与舜华也。又反於卫，复行如陈。时哀公三年，孔子年六十。明年孔子自陈迁于蔡。三岁，孔子在陈蔡之间，楚使人聘孔子，陈蔡乃围孔子，绝粮乏食七日。於是使子贡至楚，楚昭王兴师迎孔子，将书社七百里封孔子，楚令尹子西谏而止之。是岁楚昭王卒，孔子自楚反于卫，孔子年六十三，是鲁哀公六年。以此言之，失司寇在定十四年，之楚在哀公六年，其间年月甚远。且失司寇之后，向宋不向楚。而云“失鲁司寇，将之荆”者，谓失鲁司寇之后，将往之荆，则哀公六年之荆，亦是失司寇之后，非谓失司寇之年即之荆也。<br />
　　陈庄子死，赴於鲁，鲁人欲勿哭，君无哭邻国大夫之礼。陈庄子，齐大夫陈恒之孙，名伯。缪公召县子而问焉。县子曰：“古之大夫，束脩之问不出竟，虽欲哭之，安得而哭之？以其不外交。<br />
　　○缪音木。竟音境。今之大夫，交政於中国，虽欲勿哭，焉得而弗哭？言时君弱臣强，政在大夫，专盟会以交接。<br />
　　○焉，於虔反。且臣闻之，哭有二道，有爱而哭之，有畏而哭之。”以权微劝之。公曰：“然，然则如之何而可？”县子曰：“请哭诸异姓之庙。”明不当哭。於是与哭诸县氏。 <br />
　　[疏]“陈庄”至“县氏”。<br />
　　○正义曰：此一节论哭邻国臣之法。<br />
　　○注“陈庄”至“名伯”。<br />
　　○正义曰：案《世本》：“成子当生襄子班，班生庄子伯。”郑依《世本》知也。<br />
　　仲宪言於曾子曰：“夏后氏用明器，示民无知也。所谓“致死之”。仲宪，孔子弟子原宪。殷人用祭器，示民有知也。所谓“致生之”。周人兼用之，示民疑也。”言使民疑於无知与有知。曾子曰：“其不然乎，其不然乎！非其说之非也。夫明器，鬼器也。祭器，人器也。夫古之人，胡为而死其亲乎？”言仲宪之言，三者皆非。此或用鬼器，或用人器。 <br />
　　[疏]“仲宪”至“亲乎”。<br />
　　○正义曰：此一节论不可致意於死人为死为生之事，各随文解之。<br />
　　○注“仲宪，孔子弟子原宪”。<br />
　　○正义曰：案《仲尼弟子传》云：“原宪字子思。”彼注云：“鲁人也。”其时与曾子评论三代送终器具之义也。<br />
　　○“曰夏后”至“亲乎”。<br />
　　○此以下是原宪所说，并非也。其言夏后氏所以别作明器送亡人者，言亡人无知，故以不堪用之器送之，表示其无知也。<br />
　　○“殷人用祭器，示民有知也”者，宪又言殷家不别作明器，而即用祭祀之器送亡人者，祭器堪为人用，以言亡者有知，与人同，故以有用之器送之，表示其有知也。<br />
　　○“周人兼用之，示民疑也”者，宪又言周世并用夏、殷二代之器送亡者，不知定无知如夏，为当定有知如殷，周人为之致惑，不可定者，故并用送之，是示於民疑惑不定也。<br />
　　○”曾子曰：其不然乎，其不然乎”者，曾子闻宪所说不是，故重称不然，深鄙之也。<br />
　　○“夫明器，鬼器也。祭器，人器也”者，曾子鄙宪言毕，而自更说其义也。言二代用此器送亡者，非是为有知与无知也，正是质文异耳。夏代文，言鬼与人异，故纯用鬼器送之，非言为无知也。殷世质，言虽复鬼与人有异，亦应恭敬是同，故用恭敬之器，仍贮食送之，非言为有知也。说二代既了，则周兼用之，非为疑可知，故不重说。寻周家极文，言亡者亦宜鬼事，亦宜敬事，故并用鬼敬二器，非为示民言疑惑也。然周唯大夫以上兼用耳，士唯用鬼器，不用人器。崔灵恩云：“此王者质文相变耳。”<br />
　　○“夫古之人，胡为而死其亲乎”者，曾子说义既竟，又更鄙於仲宪所言也。“古”谓夏时也，言古人虽质，何容死其亲乎？若是无知，则是死之义也。然宪子言三事皆非，而曾子此独讥“无知”者，以夏后氏尤古故也。讥一，则馀从可知也。<br />
　　公叔木有同母异父之昆弟死，问於子游。木当为朱，《春秋》作戌，卫公叔文子之子，定公十四年奔鲁。<br />
　　○木音式树反，又音朱，徐之树反。子游曰：“其大功乎？”疑所服也，亲者属大功是。狄仪有同母异父之昆弟死，问於子夏，子夏曰：“我未之前闻也。鲁人则为之齐衰。”狄仪行齐衰。今之齐衰，狄仪之问也。 <br />
　　[疏]“公叔木有同母异父之昆弟死，问於子游”至“狄仪之问也”。<br />
　　○正义曰：此一节论为同母异父昆弟死著服得失之事，各依文解之。<br />
　　○注“木当为朱”至“十四年奔鲁”。<br />
　　○正义曰：案《世本》“卫献公生成子当，当生文子拔，拔生朱”。故知“木当为朱”也。言“《春秋》作戌”者，定十四年“卫公叔戌来奔”是也。<br />
　　○注“疑所服也，亲者属大功是”。正义曰：同母异父昆弟之服，《丧服》无文，故子游疑之：“其大功乎？”“乎”是疑辞也。云“亲者属大功是”者，郑意以为同母兄弟，母之亲属服大功是也。所以是者，以同父同母则服期，今但同母，而以母是我亲生，其兄弟是亲者血属，故降一等而服大功，案《圣证论》王肃难郑：“礼，称亲者血属，谓出母之身，不谓出母之子服也。若出母之子服大功，则出母之父母服应更重，何以为出母之父母无服？”王肃云：“同母异父兄弟服大功者，谓继父服齐衰，其子降一等，故服大功。”马昭难王肃云：“异父昆弟，恩继於母，不继於父，肃以为从继父而服，非也。”张融以为继父同居有子，正服齐衰三月，乃为其子大功，非服之差，互说是也。<br />
　　○“今之齐衰，狄仪之问也”。<br />
　　○不云自狄仪始者，庾蔚云：“狄仪之前，鲁人先已行之，故不云自狄仪始也。”<br />
　　子思之母死於卫，子思，孔子孙，伯鱼之子。伯鱼卒，其妻嫁於卫。柳若谓子思曰：“子，圣人之后也。四方於子乎观礼，子盖慎诸。”柳若，卫人也。见子思欲为嫁母服，恐其失礼，戒之。嫁母齐衰期。子思曰：“吾何慎哉？吾闻之：‘有其礼，无其财，君子弗行也。谓时可行，而财不足以备礼。有其礼，有其财，无其时，君子弗行也。’谓财足以备礼，而时不得行者。吾何慎哉？”时所止则止，时所行则行，无所疑也。丧之礼如子，赠襚之属，不逾主人。<br />
　　○襚音遂。 <br />
　　[疏]“子思”至“慎哉”。<br />
　　○正义曰：此一节论为出嫁母之丧行礼之事。<br />
　　○注“子思，孔子孙，伯鱼之子”。<br />
　　○正义曰：《孔子世家》文。郑言之者，以下云“子，圣人之后”，故具言之。<br />
　　○注“柳若”至“衰期”。<br />
　　○正义曰：云“嫁母齐衰期”者，嫁母之服，《丧服》无文。案《丧服》杖期章云：“父卒，继母嫁，从为之服报”，则亲母可知。故郑约云“齐衰期也”。又郑止言“齐衰期”，不言嫡庶，故谯周、袁准并云：“父卒，母嫁，非父所绝。嫡子虽主祭，犹宜服期。而《丧服》为出母期，嫁母与出母俱是绝族，故知与出母同也。”张逸问旧儒：“《世本》皆以孔子后数世皆一子，礼，適子为父后，为嫁母无服。《檀弓》说子思从於嫁母服，何？”郑答云：“子思哭嫂为位，必非適子，或者兄若早死，无继，故云数世皆一子。”<br />
　　○注“谓财”至“行者”。<br />
　　○正义曰：谓若嫁母之家主人贫乏，敛手足形还葬，已虽有财，不得过於主人。故下注“丧之礼如子，赠襚之属，不逾主人”是也。<br />
　　县子曰：“吾闻之，古者不降，上下各以其亲。古谓殷时也。上不降远，下不降卑。<br />
　　○，息果反，依字作琐。滕伯文为孟虎齐衰，其叔父也。为孟皮齐衰，其叔父也。”伯文，殷时滕君也。爵为伯，名文。<br />
　　○滕，徒登反。为，于伪反。下及下注“为人”同。 <br />
　　[疏]“县子”至“父也”。<br />
　　○正义曰：此一节论古者著服上不降远，下不降卑之事，各依文解之。<br />
　　○琐，县子名。据所闻而言也，“古者不降”，所闻之事也。古者，殷时也。周礼以贵降贱，以適降庶，唯不降正耳。而殷世以上，虽贵不降贱也。“上下各以其亲”，不降之事也。“上”谓旁亲，族曾祖、从祖及伯叔之班族。“下”谓从子从孙之流。彼虽贱，不以己尊降之，犹各随本属之亲轻重而服之，故云“上下各以其亲”。庾蔚云：“上下犹尊卑也。正尊，周礼犹不降，则知所明者旁尊也。郑恐尊名乱於正尊，故变文言‘远’也。”<br />
　　○“滕伯”至“父也”。<br />
　　○谓滕国之伯名文，为叔父孟虎著齐衰之服，其虎是滕伯文叔父也。“为孟皮齐衰，其叔父也”，谓滕伯为兄弟之子孟皮著齐衰之服，其滕伯是皮之叔父也。言滕伯上为叔父、下为兄弟之子，皆著齐衰，是“上不降远，下不降卑”也。<br />
　　后木曰：“丧，吾闻诸县子曰：‘夫丧，不可不深长思也。后木，鲁孝公子惠伯巩之后。<br />
　　○{巩恭}，恭勇反。买棺外内易。’我死则亦然。”此孝子之事，非所讬。<br />
　　○易，以豉反。 <br />
　　[疏]“后木”至“亦然”。<br />
　　○正义曰：此一节论属子以死事非礼之事，各依文解之。<br />
　　○后木云：“孝子居丧之礼，吾闻之於县子云：‘夫居丧不可不深思长虑也。孝子既深思长虑，故买棺之时，当令精好，斫削外内，使之平易。’”后木既述县子之言，以语其子，又云：“在后我身若死，则亦当然。”“然”犹如是，我死亦当如是县子之言，买棺外内易也。<br />

                    <br>
                        　　○注“后木”至“之后”。<br />
　　○正义曰：案《世本》：“孝公生惠伯革，其后为厚氏。”《世本》云“革”，此云“巩”，《世本》云“厚”，此云“后”，其字异耳。则惠伯之子孙，无名木者，故郑直云其后。<br />
　　○注此“此孝”至“所讬”。<br />
　　○正义曰：言买棺外内滑易者，此是孝子所为之事，非是父母豫所属托，讥后木也。<br />
　　曾子曰：“尸未设饰，故帷堂，小敛而彻帷。”仲梁子曰：“夫妇方乱，故帷堂，小敛而彻帷。”敛者，动摇尸，帷堂，为人亵之。言“方乱”，非也。仲梁子，鲁人也。<br />
　　○帷，意悲反。<br />
　　○小敛之奠，子游曰：“於东方。”曾子曰：“於西方，敛斯席矣。”曾子以俗说非。又大敛奠於堂，乃有席。小敛之奠在西方，鲁礼之末失也。末世失礼之为。 <br />
　　[疏]“曾子”至“失也”。<br />
　　○正义曰：此一节论小敛失礼之事，各依文解之。<br />
　　○注“言方”至“人也”。<br />
　　○正义曰：知“方乱，非”者，以小敛之后，岂无夫妇方乱之事，何故彻帷乃云“方乱”？明为动摇尸柩，故帷堂。案《春秋》定五年，鲁有仲梁怀，是仲梁，鲁人之姓，故知“仲梁子，鲁人也”。<br />
　　○“曾子”至“西方”。<br />
　　○依礼，小敛之奠设於东方，奠又无席，鲁之衰末，奠於西方，而又有席，曾子见时如是，谓将为礼，故云小敛於西方。“斯”，此也。其敛之时，於此席上而设奠矣。曾子之言失礼，故记者正之云，小敛奠所以在西方，是鲁人行礼，末世失其法也。<br />
　　○注“曾子”至“有席”。<br />
　　○正义曰：知曾子所言非者，案《士丧礼》“小敛之奠，设於尸东”，今曾子言西方，故为非也。云“大敛奠於堂，乃有席”者，案《士丧礼》“大敛之奠设於室”，今云堂者，后人转写之误，当云奠於室，故郑答赵商：“堂当为室也。”<br />
　　县子曰：“绤衰、繐裳，非古也。”非时尚轻凉慢礼。<br />
　　○绤衰，去逆反，粗葛也，下七回反。繐音岁，布细而疏曰繐。凉音良。 <br />
　　[疏]“县子”至“古也”。<br />
　　○正义曰：此以下论县子非当时人尚轻凉慢礼之事。绤，葛也。繐，布疏者，汉时南阳邓县能作之。当记时失礼，多尚轻细，故有丧者不服粗衰，但疏葛为衰，繐布为裳，故云“非古”也，“古”谓周初制礼时也。<br />
　　子蒲卒，哭者呼灭。灭，盖子蒲名。子皋曰：“若是野哉！”非之也。唯复呼名。子皋，孔子弟子高柴。<br />
　　○皋音高。哭者改之。 <br />
　　[疏]“子蒲”至“改之”。<br />
　　○正义曰：此一节论哭者呼名非礼之事。灭，子蒲名。子蒲卒，哭者呼其名，故子皋曰：“若是野哉！”野，不达礼也。唯复呼名，冀其闻名而反，哭则敬鬼神，不复呼其名，而此家哭独呼灭，子皋深讥之，故云“野哉”也。非之乃改也。<br />
　　杜桥之母之丧，宫中无相，以为沽也。沽犹略也。<br />
　　○相，息亮反。沽音古。 <br />
　　[疏]“杜桥”至“沽也”。<br />
　　○正义曰：此一节论丧须立相导之事。沽，粗略也。礼，孝子丧亲，悲迷不复自知，礼节事仪，皆须人相导。而杜桥家母死，宫中不立相侍，故时人谓其於礼为粗略。<br />
　　夫子曰：“始死，羔裘、玄冠者，易之而已。”羔裘、玄冠，夫子不以吊。不以吉服吊丧。<br />
　　○易音亦，徐以豉反。 <br />
　　[疏]“夫子”至“以吊”。<br />
　　○正义曰：此一节论始死易服，小敛后不得吉服吊之事。但养疾者朝服，羔裘、玄冠，即朝服也。始死则易去朝服，著深衣，故云“易之而已”。记时有不易者，又有小敛后羔裘吊者，记人引《论语 乡党》孔子身自行事之礼，以讥当时之事，故曰“羔裘玄冠，夫子不以吊”。时多失礼，唯孔子独能行之，故言之也。<br />
　　子游问丧具。夫子曰：“称家之有亡。”子游曰：“有无恶乎齐？”恶乎齐，问丰省之比。<br />
　　○称，尺证反。有亡，皇如字，无也，一音无，下同。恶音乌，注同。齐，才细反，又如字，注同。省，所领反。比，必利反。夫子曰：“有，毋过礼。苟亡矣，敛首足形，形，体。<br />
　　○毋音无。还葬，还之言便也。言已敛即葬，不待三月。<br />
　　○还音旋。敛，力验反。县棺而封。不设碑繂，不备礼。封当为窆，窆，下棺也。《春秋传》作“塴”。<br />
　　○县音玄。封依注作窆，彼验反，徐又甫邓反。碑，彼皮反。繂音律。塴，比邓反。人岂有非之者哉？”不责於人所不能。 <br />
　　[疏]“子游”至“者哉”。<br />
　　○正义曰：此一节论问送终所须当办具也。“夫子曰：称家之有亡”，“称”犹随也。“亡”，无也。言各随其家计丰薄有无也。“子游曰：有无恶乎齐”，“恶乎”犹於何也。子游言若必随家之有无，贫富於何可齐，故子游疑而问之。<br />
　　○“夫子曰：有，毋过礼”，此答是称富家也。“毋”犹不也，礼有节限，设若家富，有正礼可依，而不得过礼。<br />
　　○“苟亡矣，敛首足形”，此答贫家也。“亡”，无也，家无财也，但使衣衾敛於首足，形体不令露见而已。“还葬”，“还”，便也。礼虽众多，葬日有数。若贫者敛竟便葬，不须停殡待其月数足也。“还之言便也”，言已敛即葬，不待三月也。<br />
　　○“县棺而封”，“封”即窆，窆，下棺内壙中也。贵者则用碑繂，若贫而即葬者，但手县棺而下之，同於庶人，不待碑繂，不设碑繂，不设碑繂不备礼。<br />
　　○注“封当”至“作塴”。<br />
　　○正义曰：“《春秋传》作塴”者，案《左传》昭十二年，“郑简公卒，将为葬除。司墓之室，有当道者，毁之，则朝而塴。弗毁，则日中而塴。”杜注云：“司墓之室，郑之掌公墓大夫徒属之家。塴，下棺也。”<br />
　　司士贲告於子游曰：“请袭於床。”时失之也，礼：唯始死废床。<br />
　　○贲音奔，人名。子游曰：“诺。”县子闻之，曰：“汰哉，叔氏！专以礼许人。”当言礼然，言诺，非也。叔氏，子游字。<br />
　　○汰，本又作“大”，音泰，自矜大。 <br />
　　[疏]“司士”至“许人”。<br />
　　○正义曰：此一节论不可以礼许人之事。案《丧大记》始死废床，至迁尸及袭，皆在於床。当时失礼，袭在於地，故司士贲告子游。“子游曰诺”者，子游知袭在床为是，故以许诺之。“县子闻之，曰：汰哉，叔氏！专以礼许人”，汰，自矜大也。叔氏，子游别字也。言凡有来谘礼事，当据礼以答之。今子游不据前礼以答之，专辄许诺，如似礼出於己，是自矜大，故县子闻而讥之曰“汰哉”。当言礼也，言诺，非礼也。<br />
　　宋襄公葬其夫人，醯醢百瓮。曾子曰：“既曰明器矣，而又实之。”言名之为明器，而与祭器皆实之，是乱鬼器与人器。<br />
　　○醯，呼兮反。醢音海。瓮，乌弄反。 <br />
　　[疏]“宋襄”至“实之”。<br />
　　○正义曰：此一节论宋襄公失礼之事。案《春秋》宋襄公卒在僖二十三年。案文十六年传云，宋昭公将田孟诸，未至，襄夫人，周襄王之姊，使甸师攻而杀之。则宋襄公夫人卒在襄公后，其年极多。此得云“宋襄公葬其夫人”者，盖襄公初取夫人死在襄公之时，故得葬之，其后取夫人，是襄王之姊，死在襄公之后，义不相妨。<br />
　　○“曾子曰：既曰明器，而又实之”者，曾子不讥器之多，但讥其实为非也。言既曰神明之器，当虚也，故讥云“而又实之”也。“言名之为明器，而与祭器皆实之，是乱鬼器与人器也”，案《既夕礼》“陈明器”后云：“无祭器。”郑云：“士礼略也，大夫以上兼用鬼器与人器。”若此，大夫诸侯并得人鬼兼用，则空鬼而实人，故郑云“与祭器皆实之，是乱鬼器与人器”也。士既无人器，则亦实明器，故《既夕礼》云：“罋三，醯、醢、屑。”又云：“甒二，醴、酒也。”若夏后氏专用明器，则分半以实之。殷人全用祭器，则亦分半以虚之。周人兼用明器、人器，人器实之，明器虚之。<br />
　　孟献子之丧，献子，鲁大夫仲孙蔑。司徒旅归四布。旅，下士也。司徒使下士归四方之赙布。夫子曰：“可也。”时人皆贪，善其能廉。<br />
　　○读赗，曾子曰：“非古也，是再告也。”曾子言非礼，祖而读赗，致命将行，主人之吏又读赗，所以存录之。 <br />
　　[疏]“孟献”至“可也”。<br />
　　○正义曰：此一节论丧不贪利之事。孟献子之丧，送终既具，赙布有馀，其家臣司徒敬子禀承主人之意，使旅下士归还四方赙主人之泉布也。谓“四方赙”者，泉布本助丧用，今既有馀，故归还之也。时人皆贪，献子之家独能如此，故夫子曰：“可也。”善其能廉。皇氏以为献子有馀布，归之於君，君令国之司徒归赙於四方。案《春秋》鲁上卿季氏也，仲孙蔑之卒，季氏无谥曰敬子者，皇氏之言非也。熊氏以为献子家臣为司徒，故《左传》“叔孙氏之司马鬷戾”，是家臣亦有司徒司马也。<br />
　　成子高寝疾，成子高，齐大夫国成伯高父也。庆遗入，请曰：“子之病革矣。如至乎大病，则如之何？”观其意。革，急也。遗，庆封之族。<br />
　　○遗，于季反，又如字。革，纪力反。子高曰：“吾闻之也，生有益於人，死不害於人。吾纵生无益於人，吾可以死害於人乎哉！我死，则择不食之地而葬我焉。”不食，谓不垦耕。<br />
　　○垦，苦很反。 <br />
　　[疏]“成子”至“我焉”。<br />
　　○正义曰：此一节论临死不忘俭之事。<br />
　　○注“成子”至“父也”。<br />
　　○正义曰：知者，以其有“庆遗入请”，齐有庆氏，故知是齐大夫。齐有国子高，故知姓国，又见《齐世本》：“懿伯生贞孟，贞孟生成伯高父。”国氏以此知也。<br />
　　子夏问诸夫子曰：“居君之母与妻之丧。”“居处、言语、饮食衎尔”。衎尔，自得貌。为小君恻隐不能至。<br />
　　○衎，苦旦反，注同。为，于伪反，下“为之”、“殷为其久”、“为君服”同<br />
　　○宾客至，无所馆，夫子曰：“生於我乎馆，死於我乎殡。”仁者不厄人。 <br />
　　[疏]“子夏”至“衎尔”。<br />
　　○正义曰：此一节论臣服小君仪容之事。上子夏问居君之母与妻之丧，此“居处言语”是夫子答辞，不云“子曰”者，记人略也。<br />
　　国子高曰：“葬也者，藏也。藏也者，欲人之弗得见也。是故衣足以饰身，棺周於衣，椁周於棺，土周於椁。言皆所以为深邃，难人发见之也。国子高，成子高也。成，谥也。<br />
　　○邃，先遂反。难，乃旦反。见如字，又贤遍反。反壤树之哉！”反，覆也。怪不如大古也，而反封树之。意在於俭，非周礼。<br />
　　○壤，而丈反。复，扶又反，旧音服，非。大音泰。 <br />
　　[疏]“国子”至“之哉”。<br />
　　○正义曰：此一节论重古非今之事。子高之意，人死可恶，故备以衣衾棺椁，欲其深邃，不使人知，今乃反更封壤为坟，而种树以标之哉！言不可封壤种树也。国子意在於俭，非周礼之法。<br />
　　○注“怪不”至“周礼”。<br />
　　○正义曰：唐虞以上谓之“大古”，《易 系辞》云：“古之葬者，厚衣之以薪，不封不树。”今既封树，故云“怪不如大古也”。<br />
　　孔子之丧，有自燕来观者，舍於子夏氏。子夏曰：“圣人之葬人，与人之葬圣人也，子何观焉？与，及也。<br />
　　○燕，乌田反。昔者夫子言之曰：‘吾见封之若堂者矣，封，筑土为垄。堂形四方而高。<br />
　　○垄，力勇反。见若坊者矣，坊形旁杀，平上而长。<br />
　　○坊音防。杀，色戒反，下同。见若覆夏屋者矣，覆谓茨瓦也。夏屋，今之门庑也，其形旁广而卑。<br />
　　○茨，徐在私反，茅覆屋。庑音武。卑如字，又音婢。见若斧者矣。斧形旁杀，刃上而长。从若斧者焉，孔子以为刃上难登，狭又易为功。<br />
　　○狭，户甲反。易，以豉反。马鬛封之谓也。’俗间名。<br />
　　○鬛，力辄反。今一日而三斩板，而已封。板，盖广二尺，长六尺。斩板，谓断其缩也。三断止之，旁杀，盖高四尺，其广袤未闻也。《诗》云：“缩板以载。”<br />
　　○断音短，下同。上，时掌反，下“以上”同。广袤，古旷反，下音茂，徐又亡侯反。尚行夫子之志乎哉！”尚，庶几也。 <br />
　　[疏]“孔子”至“乎哉”。<br />
　　○正义曰：此一节论葬夫子封坟之法。<br />
　　○燕国人闻葬圣人，恐有异礼，故从燕来鲁观之。“舍於子夏氏”，舍，住也，燕人来住子夏家也。“子夏曰：圣人之葬人，与人之葬圣人也，子何观焉”，与，及也。子夏谓燕人云：若圣人葬人，及人葬圣人，皆用一礼，而子远来，何所观乎？王肃云：“‘圣人葬人与’，属上句以言。若圣人葬人与，则人庶有异闻，得来观者；若人之葬圣人，与凡人何异，而子何观之？然公西赤为志，遍用茸荃礼，子夏谓葬圣人与凡人不异者，今谓圣凡相葬，礼仪不殊，而孔子葬异此，是贤葬圣师，别自表义，不施世为法，而子夏恐燕人学敩此礼，故悬而拒之，云其礼本应如一也。而下又述昔闻夫子见四封之异者，此处可共，是许燕人学之，故备陈其教，以赴远观之意。”<br />
　　○“昔者夫子言之曰：吾见封之若堂者矣”，既已语燕人无观，又此历述孔子之言者，欲以此语与燕人为法。封谓坟之也，若如堂基，四方而高。<br />
　　○“见若坊者矣”，坊，堤也。堤坊水，上平而两旁杀，其南北长也。言又见有筑坟形如坊者也。“见若覆夏屋者矣”，殷人以来，始屋四阿。夏家之屋，唯两下而已，无四阿，如汉之门庑。又言见其封坟如覆夏屋，唯两下而杀，卑而宽广。又见封如斧之形，其刃向上，长而高也。既言四坟之异，夫子之意，从若斧者焉。以为刃上难登，狭又易为功力。子夏既道从若斧形，恐燕人不识，故举俗称马鬛封之谓也，以语燕人。马鬷鬛之上，其肉薄，封形似之。<br />

                    <br>
                        　　○“今一日而三斩板”，子夏前述明夫子语，又引今会古竟，更述其今葬孔子。既是从斧之坟，“今一日”者，谓今作孔子坟，正用一日之功，俭约不假多时。於一日之中而三斩板者，谓作坟法也。筑坟之法，所安板侧於两边，而用绳约板。令立后，复内土於板之上，中央筑之，令土与板平，则斩所约板。绳断，而更置於见筑土上，又载土其中，三遍如此，其坟乃成，故云“今一日而三斩板”也。“而己封”者，为三遍设板，筑土而止已其封也，故郑注：“板，盖广二尺，长六尺。”板广二尺，叠侧三板，应高六尺，而云“四尺”者，但形旁表渐敛，上狭下舒，如斧刃之形，使三板取高四尺，以合周制也。<br />
　　○“尚行夫子之志乎哉”者，尚，庶几也。言今一日三斩板，是庶几慕行於孔子平生所志也，以示燕人。<br />
　　○注“板盖”至“以载”。<br />
　　○正义曰：知“板，盖广二尺”，案《祭义》曰“筑宫仞有三尺”，是墙高一丈。《公羊传》云“五板为堵”，则板广二尺，故五板高一丈也。知板长六尺者，以《春秋左氏》说雉长三丈，高一丈，《公羊传》云“五板为堵，五堵为雉”，按五堵而为雉，则堵长六尺，故《诗笺》云“雉长三丈”，则板六尺。知“盖高四尺”者，以上合葬於防，崇四尺，今葬夫子不可过之，又板广二尺，三板斜杀，唯高四尺耳。其东西之广，南北之袤，则未闻也。引《诗》“缩板以载”，是《大雅 绵》之篇也。引之者，证缩为约板之绳。孙毓难云“孔子墓，鲁城北门外西，坟四方，前高后下，形似卧斧，高八九尺。今无马鬛封之形，不止于三板，记似误”者，孙毓云据当时所见，其坟或后人增益，不与元葬坟同，无足怪也。<br />
　　妇人不葛带。妇人质，不变重者，至期除之，卒哭变绖而已。 <br />
　　[疏]“妇人不葛带”。<br />
　　○正义曰：此论齐斩妇人带要绖也。葬后卒哭，变麻易葛，而妇人重要而质，不变所重，故不葛带。至期除之，卒哭直变绖而已。大功以下轻，至卒哭并变为葛，与男子同。绖，首绖也，妇人轻首重要故也。<br />
　　有荐新，如朔奠。重新物，为之殷奠。 <br />
　　[疏]“有荐新，如朔奠”。<br />
　　○正义曰：“荐新“谓未葬中间得新味而荐亡者。“如朔奠”者，谓未葬前月朔大奠於殡宫者。大奠则牲馔丰也，朔礼视大敛，士则特豚三鼎。今若有新物，及五穀始熟，荐於亡者，则其礼牲物如朔之奠也。大夫以上则朔望大奠，若士但朔而不望。<br />
　　既葬，各以其服除。卒哭，当变衰麻者变之。或有除者，不视主人。 <br />
　　[疏]“既葬”至“服除”。<br />
　　○正义曰：“既葬谓三月葬竟后至卒哭，重亲各随所受而变服。若三月之亲，至三月数满应除者，葬竟各自除，不待主人卒哭之变，故云“各以其服除”也。<br />
　　池视重霤。如堂之有承霤也。承霤以木为之，用行水，亦宫之饰也。柳，宫象也。以竹为池，衣以青布，县铜鱼焉。今宫中有承霤，云以铜为之。<br />
　　○重，直容反。衣，于既反。 <br />
　　[疏]池视重霤。<br />
　　○正义曰：“池“者，柳车之池也。“重霤”者，屋承霤也。以木为之，承於屋霤，入此木中，又从木中而霤於地，故谓此木为“重霤”也。天子则四注，四面为重霤。诸侯四注，重霤则差降，去后，馀三。大夫唯馀前后二，士则唯一在前。而生时既屋有重霤以行水，死时柳车亦象宫室，而在车覆鳖甲之下，墙帷之上，织竹为之，形如笼，衣以青布，以承鳖甲，名之为池。以象重霤方面之数，各视生时重霤。<br />
　　君即位而为椑，椑谓杝棺亲尸者。椑，坚著之言也。言天子椑内又有水兕革棺。<br />
　　○椑，蒲历反，徐戾益反，榇尸棺。杝音移。著，直略反。兕，徐里反。岁壹漆之，若未成然。<br />
　　○漆音七。藏焉。虚之不令。<br />
　　○令，力政反，本又作合。 <br />
　　[疏]“君即”至“藏焉”。<br />
　　○正义曰：此一节论人君尊，即位得为棺之事。“君”，诸侯也。言诸侯，则王可知也。椑，杝棺也。漆之坚强，甓甓然也。人君无论少长，而体尊备物，故亦即位而造为此棺也。椑谓杝棺亲尸者也。古者天子椑内有水兕，而诸侯无，但用杝在内以亲尸也。<br />
　　○“岁一漆之”者，虽为尊得造，交未供用，故不欲即成，但每年一漆，示如未成也。唯云漆杝，则知不漆杝棺外属等。“藏焉”者，棺中不欲空虚，如急有待也。虚之不令也，令，善也。言若虚空，便为不善，故藏物於其中。一本为“虚之不合”者，谓不以盖合覆其上，既不合覆，不欲令人见，故藏焉。<br />
　　复、楔齿、缀足、饭、设饰、帷堂并作。设饰谓迁尸又加新衣。<br />
　　○楔，悉节反。缀，丁劣反，又音丁卫反。饭，烦晚反，唅也。父兄命赴者。谓大夫以上也，士主人亲命之。 <br />
　　[疏]“复楔”至“赴者”。<br />
　　○正义曰：此一节论始死之事。“复”，招魂也。“楔”，柱也。招魂之后，用角柶柱亡人之齿令开，使含时不闭也。<br />
　　○“缀足”者，复用燕几缀亡人之足令直，使著屦时不辟戾也。<br />
　　○饭者，饭食也。“设饰”者，谓袭敛迁尸之时，及又加著新衣也。<br />
　　○“帷堂”者，谓小敛时。<br />
　　○“并作”者，作，起为也。自“复”以下，诸事并起以帷堂，故云“并作”。<br />
　　○“父兄命赴者”，亦复后之事。赴谓死者生时於他人有恩识者，今死，则其家宜使人往相赴告也。《士丧礼》则孝子自命赴者，若大夫以上，则父兄命之也。何以然？尊许其病深，故使人代命之也。虽代命之，犹称孝子名也。<br />
　　君复於小寝、大寝、小祖、大祖、库门、四郊。尊者求之备也，亦他日所尝有事。 <br />
　　[疏]“君复”至“四郊”。<br />
　　○正义曰：此一节论人君礼备，复处又多。自小寝以下，明招魂处所也。“君”，王侯也。“於小寝”者，前曰庙，后曰寝。《尔雅》云：“室有东西厢曰庙，无东西厢有室曰寝。”此“小寝”者，所谓高祖以下寝也，王侯同。“大寝”谓天子始祖，诸侯大祖也。“小祖”，高祖以下庙也，王侯同。“大祖”，天子始祖，诸侯大祖庙也。两言於庙，求神备也。《周礼 夏采》“以冕服复於大祖庙”是也。其小庙则祭仆复之，其小寝、大寝则隶仆复之。故《祭仆》云：“复于小庙。”郑注云：“小庙，高祖以下也。”《隶仆》云：“复于小寝、大寝。”注云：“小寝，高祖以下庙之寝也。始祖曰大寝。”四郊则夏采复之，故《夏采》云：“乘车建绥，复於四郊。”此天子之事也。其诸侯复则小臣，故《丧大记》云“小臣复”。案《周礼 内小臣职》：“小臣上士四人。”案《杂记》云：“复西上。”注：“各如其命数。”上公九命，侯伯七命，则小臣不足，明更有馀官。又复人虽依命数，复处既多，则复人不足，当於此复了，更转乡他处。<br />
　　丧不剥奠也与？祭肉也与？剥犹倮也。有牲肉则巾之，为其久设，尘埃加也。脯、醢之奠不巾。<br />
　　○剥，邦角反。与音馀，下同。倮，力果反，谓不巾覆也。埃音哀。 <br />
　　[疏]“丧不”至“也与”。<br />
　　○正义曰：此一节论祭肉不可露见之事。剥犹倮露也，言丧奠脯醢，不复设巾，可得倮露。“与”是语辞，谓丧不倮露奠者，为有祭肉也。无祭肉，即得倮露。<br />
　　○注“有牲”至“不巾”。<br />
　　○正义曰：案《士丧礼》小敛，陈一鼎，既敛奠于尸东，祝受巾巾之，是“有牲肉则巾之”也。《士丧礼》又云，始死，脯、醢、醴、酒，奠于尸东，无巾；又殡后朝夕乃奠，醴、酒、脯、醢，如初设，不巾，是脯、醢、醴、酒不巾也。案《既夕礼》柩朝庙，重先，奠从，奠设如初，巾之。此亦脯、醢之奠，巾之者，为其在堂，恐埃尘，故虽脯、醢亦巾之。此文“脯醢之奠不巾”者，据室内也。<br />
　　既殡旬，而布材与明器。木工宜乾腊，且豫成。材，椁材也。<br />
　　○腊音昔。 <br />
　　[疏]“既殡”至“明器”。<br />
　　○正义曰：此一节论葬礼须豫备之事。<br />
　　○“既殡旬”，谓殡后十日也。<br />
　　○“而布材与明器”者，“布”，班也。“材”谓椁材也。殡后十日，而班布告下觅椁材，及送葬明器之材。或云布其木宜乾腊，故豫须暴之也。《士丧礼》筮宅吉，左还椁，献明器之材于殡门外，是也。<br />
　　朝奠日出，夕奠逮日。阴阳交接，庶几遇之。<br />
　　○逮音代，或大计反。 <br />
　　父母之丧，哭无时，使必知其反也。谓既练，或时为君服金革之事，反必有祭。 <br />
　　[疏]“父母”至“反也”。<br />
　　○正义曰：礼哭无时有三种，一是初丧未殡之前，哭不绝声。二是殡后，除朝夕之外，庐中思忆则哭。三是小祥之后，哀至而哭。或一日二日，而无复朝夕之时也。此云“哭无时”，谓小祥之后也。何以知然？下云“使必知其反”，是其可使之时也。<br />
　　○“使必知其反也”者，“使”谓君使之也。既小祥无哭时，其时可为君所使服金革之事也。反，还也。若为使还家，当必设祭告亲之神，令知其反，亦出必告、反必面之义也。<br />
　　○注“谓既练，或时为君服金革之事，反必有祭”者，《礼运》云“三年之丧，期不使”，《公羊传》亦期不使，是知期内不使，则期外可使也。而《曾子问》云：“卒哭，服金革之事，无辟。”此鲁侯有为为之也。《丧大记》云卒哭而服金革之事。郑云：“权礼也。”是知卒哭而使非正礼也。<br />
　　练，练衣黄里，縓缘。小祥练冠，练中衣，以黄为内，縓为饰。黄之色卑於纁。縓，纁之类，明外除。<br />
　　○縓，七绢反，浅赤色，今之红也。缘，悦绢反，下注同。薰，本又作纁，许云反。葛要绖，绳屦无絇，角瑱。瑱，充耳也。吉时以玉，人君有瑱。<br />
　　○要绖，一遥反，下注“小要”同；下大结反。絇，其俱反，屦头饰。瑱，吐练反。鹿裘衡长袪。衡当为横，字之误也。袪，谓褎缘袂口也。练而为裘，横广之，又长之。又为袪，则先时狭短无袪可知。吉时麛裘。<br />
　　○衡，依注作横，华彭反，下“衡三”同。袪，起鱼反，一音丘据反。褎，本又作袖，音徐秀反。袂，面世反。袪，裼之可也。裼，表裘也。有袪而裼之，备饰也。《玉藻》曰：“麛裘青犴，褎绞衣以裼之。”鹿裘亦用绞乎？<br />
　　○裼音昔。麛音迷，本又作麑，同，鹿子也。犴音岸，胡地野犬。绞，户交反。 <br />
　　[疏]“练练”至“可也”。<br />
　　○正义曰：“练”，小祥也。小祥而著练冠，练中衣，故曰练也。“练衣”者，练为中衣。“黄里”者，黄为中衣里也。正服不可变，中衣非正服，但承衰而已，故小祥而为之黄拾里也。“縓缘”者，“縓”为浅绛色也，“缘”谓中衣领及褎缘也。里用黄而领缘用縓者，领缘，外也，明其外除，故饰见外也。“葛要绖”者，亦小祥后事也。小祥，男子去葛绖，唯馀要葛也。<br />
　　○“绳屦”者，谓父丧，菅屦卒哭，受齐衰蒯藨屦，至小祥受大功绳麻屦也。“无絇”，屦头饰也，吉有，丧无。“角瑱”者，“瑱”，充耳也，人君平常吉用玉为之，以掩於耳。在初丧亦无，至小祥微饰，以角为之。<br />
　　○“鹿裘”者，亦小祥后也。为冬时吉凶衣里皆有裘，吉时则贵贱有异，丧时则同用大鹿皮为之。鹿色近白，与丧相宜也。<br />
　　○“衡长袪”者，衡，横也。袪，褎缘口也。小祥之前，裘狭而短袂，又无袪。至小祥稍饰，则更易作横广大者也，又长之，又设其袪也。“练而为裘”者，“为”犹作也。前时已有裘，但短小。至小祥，更作大长者，横广之，又长之为袪，更新造之，又加此三法也。<br />
　　○“袪，裼之可也”者，“裼”谓裘上又加衣也。吉时裘上皆有裼衣，丧已后，既凶质，虽有裘，裘上未有裼衣。至小祥，裘既横长，又有袪为吉转文，故加裼之可也。案如此文，明小祥时外有衰，衰内有练中衣，中衣内有裼衣，裼衣内有鹿裘，鹿裘内自有常著襦衣。<br />
　　○注“黄之”至“外除”。<br />
　　○正义曰：纁是赤色也，其色华美。黄虽是正色，质卑於纁。《尔雅 释器》云：“一染谓之縓，三染谓之纁。”故言纁类也。华者在外，故云“明外除”。<br />
　　○注“吉时以玉，人君有瑱”。<br />
　　○正义曰：案吉时君大夫士皆有瑱，此唯云“人君有瑱”者，以经云“角瑱”，故郑云“吉时以玉”，据人君吉时，又云“人君有瑱”，故知人臣凶时无瑱。<br />
　　○注“《玉藻》”至“绞乎”。<br />
　　○正义曰：引《玉藻》者，以此经鹿裘直云“裼之可”，不知裼用何衣。大者曰鹿，小者曰麛，同类之物。麛裘既用绞为裼，则鹿裘亦用绞乎？“乎”者，疑辞。然麛裘用青犴为褎，则鹿裘之褎，亦用青犴也。<br />
　　有殡，开远兄弟之丧，虽緦必往；亲骨肉也。非兄弟，虽邻不往。疏无亲也。所识，其兄弟不同居者皆吊。就其家吊之，成恩旧也。 <br />
　　[疏]“有殡”至“皆吊”。<br />
　　○正义曰：此一节论哭吊之事。<br />
　　○“所识，其兄弟不同居者皆吊”者，此文连上“有殡”之下，若其骨血兄弟，虽緦必往。若其非兄弟骨血疏外之人，虽邻不往。今有既非兄弟，又非疏外，平生所共知识，往来同恩好，今若身死者，兄弟虽不同居，亦就往吊之，成其死者之恩旧也。其死者兄弟不同居，尚往吊之，则死者子孙就吊可知，举疏以见亲也。已有殡得吊之者，以其死者与我有恩旧也。皇氏以为别更起文，不连“有殡”之事，“所识”者谓识其死者之兄弟，是小功以下之亲，既识兄弟，虽不同居，皆一一就吊之。未知然否，故两存焉。<br />

                    <br>
                        　　天子之棺四重，尚深邃也。诸公三重，诸侯再重，大夫一重，士不重。<br />
　　○重，直龙反，注皆同。邃，虽遂反。水、兕革棺被之，其厚三寸，以水牛兕牛之革以为棺被。革各厚三寸，合六寸也。此为一重。<br />
　　○被，皮寄皮，注同。厚，胡豆反，度厚薄曰厚，皆同此音。杝棺一，所谓椑棺也。《尔雅》曰：“椴，杝。”杝，羊支反，木名。椴，徒乱反。梓棺二，所谓属与大棺。<br />
　　○梓音子。属音烛。四者皆周。周，币也。凡棺因能湿之物。<br />
　　○币，本又作匝。同，子答反。能湿，乃代反。棺束缩二衡三，衽每束一。衡亦当为横。衽，今小要。衽或作漆，或作髹。<br />
　　○衽，而审反，又而鸩反。髹又作魨，许求反。柏椁以端长六尺。以端，题凑也。其方盖一尺。<br />
　　○题，徒低反，头也。凑，七豆反，聚也。 <br />
　　[疏]“天子”至“六尺”。<br />
　　○正义曰：此一节论天子诸侯以下棺椁厚薄长短之事。<br />
　　○“天子之棺四重”者，尊者尚深邃也。四重者，水牛兕牛皮二物为一重也，又杝，为第二重也，又属为第三重也，又大棺为第四重也。四重凡五物也。以次而差之，上公三重，则去水牛，馀兕、杝、属、大棺也。侯伯子男再重，又去兕，馀杝、属、大棺。大夫一重，又去杝，馀属、大棺也。士不重，又去属，唯单用大棺也。天子大棺厚八寸，属六寸，椑四寸，又二皮六寸，合二尺四寸也。上公去水牛之三寸，馀兕、椑、属、大棺，则合二尺一寸。诸侯又去兕之三寸，馀合一尺八寸也。列国上卿又除椑四寸，馀合一尺四寸也。大夫大棺六寸，属四寸，合一尺。士则不重，但大棺六寸耳，故庶人四寸矣。而天子卿大夫文不见有通者，云天子卿大夫并与列国咀墁，若天子之士与诸侯大夫同也，丧质不得依吉时祭服也。若吉时祭服，则天子臣与诸侯同。然春秋时多僣，赵简子言罚乃不设属、椑，非也。水、兕二皮，并不能厚三寸，故合被之，令各厚三寸也。二皮能湿，故最在里近尸也。<br />
　　○“杝棺一”者，椴，也。材亦能湿，故次皮也。杝唯一种，故云一也。诸侯无革，则杝亲尸也，所谓梓棺也，即前言君即位为椑是也。杝即椴木，郑引《尔雅》曰：“椴，杝。”一物二名，名椴，又名杝也。<br />
　　○“梓棺二”者，杝棺之外，又有属棺，属棺之外，又有大棺。大棺与属棺并用梓，故云二也，则《丧大记》云：“属六寸，大棺八寸也。”<br />
　　○“四者皆周”者，四，四重也。周，币也。谓四重之棺，上下四方，悉周币也。唯椁不周，下有茵，上有杭席故也。<br />
　　○“棺束”者，古棺木无钉，故用皮束合之。<br />
　　○“缩二”者，缩，纵也。纵束者用二行也。<br />
　　○“衡三”者，横束者三行也。<br />
　　○“衽每束一”者，衽，小要也。其形两头广，中央小也。既不用钉棺，但先凿棺边及两头合际处作坎形，则以小要连之，令固棺，并相对，每束之处，以一行之衽连之。若竖束之处，则竖著其衽以连棺。盖及底之木，使与棺头尾之材相固。汉时呼衽为小要也。<br />
　　○“柏椁”者，谓为椁用柏也。天子柏，诸侯松，大夫柏，士杂木也。郑注《方相职》云：“天子椁柏，黄肠为里，而表以石焉。”<br />
　　○“以端”者，“端”犹头也。积柏材作椁，并葺材头也，故云“以端”。<br />
　　○“长六尺”者，天子椁材，每段长六尺而方一尺。天子以下，庶人以上，郑注《丧大记》具之。<br />
　　○注“衽或作漆，或作髹”。<br />
　　○正义曰：经之“衽”字，诸《礼记》本或有作“漆”字者，或有作“髹”字者。<br />
　　○注“以端”至“一尺”。<br />
　　○正义曰：以此木之端首，题凑向内。知其方盖一尺者，以庶人四寸之棺，五寸之椁，厚於棺一寸。案《丧大记》“君大棺八寸”，“君”谓诸侯，则天子之大棺，或当九寸，其椁厚一尺，故云“其方盖一尺”，则椁之厚也。如郑此言，椁材并皆从下垒至上，始为题凑。凑，向也。言木之头相乡而作四阿也。如此乃得椁之厚薄，与棺相准。皇氏以为垒椁材从下即题凑，郭六尺，与椁全不相应，又郑何云“其方盖一尺”？皇氏之义非也。<br />
　　天子之哭诸侯也，爵弁绖纟才衣。服士之祭服以哭之，明为变也。天子至尊，不见尸柩，不吊服，麻不加於采。此言“绖”，衍字也。时人间有弁绖，因云之耳。《周礼》：“王吊诸侯，弁绖緦衰也。”<br />
　　○纟才，本又作缁，又作纯，同，侧其反。为，于伪反，下文及注“为其变”皆同。衍，以善反。或曰，使有司哭之。非也。哀戚之事不可虚。为之不以乐食。盖谓殡、敛之间。 <br />
　　[疏]“天子”至“乐食”。<br />
　　○正义曰：此一节论天子哭诸侯之事。<br />
　　○注“服士”至“衰也”。<br />
　　○正义曰：“天子至尊，不见尸柩，不吊服”者，薨在本国，天子遥哭之，不亲见尸柩，不服緦衰。吊而服爵弁纟才衣，纟才衣，丝衣也。则诸侯以下，虽不见尸柩，仍吊服也。<br />
　　○“或曰使有司哭之”者，或人云，天子不自哭，但令有司哭之耳。非也。<br />
　　○“为之不以乐食”，此是记者之言，非复或人之说也。天子食有乐，今哭诸侯，故食不复奏乐也。此“不以乐食”者，盖谓殡敛之间，郑以意断不用乐之期也。诸侯五日殡也。然诸侯为其臣，或至葬不食肉，卒哭不举乐，盖臣少而巳卑，不得同王也。<br />
　　天子之殡也，菆涂龙輴以椁，菆木以周龙輴，如椁而涂之。天子殡以輴车，画辕为龙。<br />
　　○菆，才官反。輴，敕伦反。辕音袁。加斧于椁上，毕涂屋。斧谓之黼，白黑文也。以剌绣於縿幕，加椁以覆棺，已乃屋其上，尽涂之。<br />
　　○黼音甫。剌，七亦反。縿音消。幕音莫。天子之礼也。 <br />
　　[疏]“天子”至“礼也”。<br />
　　○正义曰：此一饰论菆涂为古天子殡法也。菆，丛也，谓用木菆棺而四面涂之，故云“菆涂”也。<br />
　　○“龙輴”者，殡时輴车载柩，而画辕为龙，故云“龙輴”也。<br />
　　○“以椁”者，亦题凑菆木，象椁之形，故云“以椁”。<br />
　　○“加斧于椁上”者，“斧”谓绣覆棺之衣为斧文也。先菆四面为椁，使上与棺齐，而上犹开也。以棺衣从椁上入覆於棺，故云“加斧于椁上”也。<br />
　　○“毕涂屋”者，毕，尽也。斧覆既竟，又四注为屋，覆上而下，四面尽涂之也。故云“毕涂屋”。郑云“菆木以周龙輴”者，谓丛众木直垒，周龙輴至上乃题凑，则诸侯至上，不题凑也。<br />
　　唯天子之丧，有别姓而哭。使诸侯同姓、异姓、庶姓，相从而为位，别於朝觐来时，朝觐爵同同位。<br />
　　○别，彼列反，注同。朝，直遥反，下同。 <br />
　　[疏]“唯天”至“而哭”。<br />
　　○正义曰：此一节论哭天子之事，各依文解之。<br />
　　○注“使诸”至“同位”。<br />
　　○正义曰：“异姓“者，郑注《周礼》云：“王昏姻甥舅。”“庶姓”者，谓与王无亲者。此言“朝觐爵同同位”，则不分别同姓异姓。然《觐礼》：“诸侯受舍於朝，同姓西面，异姓东面。”郑注云：“分别同姓异姓，受之将有先后也。”与此不同者，《觐礼》先公而后侯，先侯而后伯，是亦爵同同位，但就同姓之中，先爵尊耳，与此无别。<br />
　　鲁哀公诔孔丘曰：“天不遗耆老，莫相予位焉。呜呼哀哉！尼父！”诔其行以为谥也。莫，无也。相，佐也。言孔子死，无佐助我处位者。尼父，因且字以为之谥。<br />
　　○诔，力轨反。耆，巨支反。相，息亮反，注同。父音甫。行，下孟反。 <br />
　　[疏]“鲁哀”至“尼父”。<br />
　　○正义曰：此一节论哀公诔孔子之事。孔子以哀公十六年夏四月已丑日卒，哀公欲为作谥。作谥宜先列其生时行状，谓之为诔。<br />
　　○“曰天不遗耆老，莫相予位焉”者，作诔辞也。遗，置也。“耆老”谓孔子也。莫，无也。相，佐也。言上天不置孔子，故无复佐助我处於位也。<br />
　　○“呜呼哀哉”，伤痛之辞也。<br />
　　○“尼父”，“尼”则谥也。父且字甫，是丈夫之美称，称字而呼之“尼父”也。<br />
　　国亡大县邑，公、卿、大夫、士皆厌冠，哭於大庙三日，君不举。军败失地，以丧归也。厌冠，今丧冠，其服未闻。<br />
　　○大县，郡县之县。厌，于叶反，注同。大音泰。或曰，君举而哭於后土。后土，社也。 <br />
　　[疏]“国亡”至“后土”。<br />
　　○正义曰：此一节论人君为国致忧之事。<br />
　　○“国亡大县邑”者，亡，失也。国之军败，亡失土邑也。<br />
　　○“公卿大夫、士皆厌冠，哭於大庙三日”者，公，孤也。《士丧礼》云：“公卿大夫继主人。”郑云：“公，大国之孤四命者是也。”厌冠，丧冠也。国既失地，是诸侯无德所招，故诸臣皆著丧冠而哭於君之大庙三日也。失地为先祖所哀，故在庙也。<br />
　　○“君不举”者，举谓举乐也。臣入庙三日哭，故君亦三日不举乐也。“或曰，君举而哭於后土”者，后土，社也。又有或者言亦举乐，而自於社中哭之，社主土故也。然二处之哭，郑皆不非，未知孰是。庾蔚云：“举者谓举馔。”引《周礼 膳夫》：“王日一举”，又“王齐日三举”。注云：“杀牲盛馔曰举。”案庾蔚及前通合而为用也。<br />
　　孔子恶野哭者。为其变众。《周礼》：“衔枚氏掌禁野叫呼、叹呼於国中者、行歌哭於国中之道者。”<br />
　　○恶，乌路反。衔枚，上音咸，下木杯反。呼，火故、火胡二反。 <br />
　　[疏]“孔子恶野哭者”。<br />
　　○正义曰：哭非其地谓之野，为变众，故恶之也。<br />
　　未仕者不敢税人，如税人，则以父兄之命。不专家财也。税谓遗于人。<br />
　　○税，始锐反，谓以物遗人也。遗，维季反。 <br />
　　[疏]“未仕”至“之命”。<br />
　　○正义曰：此论人子之法也。“税人”谓以物遗人也。未仕未尊，则亦不敢专家财饷人也。“如税人”，谓已仕者也，虽得遗人，亦当必称父兄以将遗之。<br />
　　士备入而后朝夕踊。备犹尽也。国君之丧，嫌主人哭，入则踊。 <br />
　　[疏]“士备”至“夕踊”。<br />
　　○正义曰：此一节论君丧，群臣朝夕哭踊之事。备，尽也。国君丧，群臣则朝夕即位哭踊。嗣君孝子虽先入即位哭，必待诸臣皆入列位毕后，乃俱踊者也。士卑最后，故举士入为毕也。所入有前后，而相待踊者，孝子哀深，故前入也，踊须相视为节，故俟齐也。<br />
　　祥而缟。缟冠，素纰也。<br />
　　○缟，古老反，注同。纰，避支反。是月禫，徙月乐。言禫明月可以用乐。<br />
　　○禫，大感反。乐音岳。 <br />
　　[疏]“祥而”至“月乐”。<br />
　　○正义曰：祥，大祥也。“缟”谓缟冠，大祥日著之，故《小记》除成丧者，其祭朝服缟冠是也。<br />
　　○“是月禫，徙月乐”者，《郑志》曰：“既禫徙月而乐作，礼之正也。孔子五日弹琴，自省乐，哀未忘耳。逾月可以歌，皆自身逾月所为也。此非当月所受乐名。既禫，始得备乐，而在心犹未忘能欢，徙月之乐极欢也。哀杀有渐，是以乐亦随之也。”<br />
　　君於士有赐帟。帟，幕之小者，所以承尘，赐之则张於殡上。大夫以上，幕人职供焉。<br />
　　○帟音亦。共音恭，本亦作供。 <br />
　　[疏]“君於士有赐帟”。正义曰：赐，惠赐也。帟者，幕之小者也。大夫以上丧，则幕人职供之也。士唯有君恩赐之，乃得有帟也。 <br />
<br />
  <br />
　 <br />
卷九 檀弓下第四 <br />
<br />
　卷九 檀弓下第四 　 <br />
　　[疏]正义曰：案郑《目录》云：“义同前篇，以简策繁多，故分为上下二卷。”<br />
　　君之適长殇，车三乘。公之庶长殇，车一乘。大夫之適长殇，车一乘。皆下成人也。自上而下，降杀以两，成人遣车五乘，长殇三乘，下殇一乘，尊卑以此差之。庶子言公，卑远之。传曰：“大功之殇小从上。”<br />
　　○適，丁历反，下及下“適室”同。长殇，丁丈反，下及注同：下式羊反。乘，绳证反，下及注同。皆下，户嫁反。杀，色戒反。遣，弃战反。差，初隹反，又初宜反。远，于万反。 <br />
　　[疏]“君之”至“一乘”。<br />
　　○正义曰：此一节论诸侯及卿大夫之子送葬遣车之数。<br />
　　○“君”者，五等诸侯也。今此谓诸侯適子在长殇而死，故云“君之適长殇”也。“车三乘”者，遣车也。葬柩朝庙毕，将行，设遣奠竟，取遣奠牲体臂臑，折之为段，用此车载之，以遣送亡者，故谓之遣车。然遣车之形甚小，《周礼 巾车》云：“大丧饰遣车郑云：“使人以次举之以如墓也。又杂记遣车视牢具置于四隅郑云：“四隅，郭中之四隅。”以此而推，故知小也。所以必须遣车者，《杂记》云：“大飨既飨，卷三牲之俎，归于宾馆，父母而宾客之、所以为哀也。”是言父母方将远去，亦如宾客之义，所以载牲体送之也。但遣车之数，贵贱不同。若生有爵命车马之赐，则死有遣车送之，诸侯七乘，大夫五乘，此后有明文。郑惟诸侯既七乘，降杀宜两，则国王宜九乘，士三乘也。今此所明并是殇未成人，未有爵命车马之赐而得遣车者，言其父有之，得与子也。王九乘，若適子成人，则应七乘，在长殇而死，则五乘。中殇从上亦五乘，下殇，三乘也。若有国王庶子成人，则应五乘，长殇中殇三乘，下殇一乘也。诸侯既自得七乘，其適子成人五乘，长殇三乘，故“君之適长殇，车三乘”也。中则从上，若下殇则一乘也。<br />
　　○“公之庶长殇，车一乘”者，公亦诸侯也。適长殇既三乘，庶子若成人乃三乘，而长殇则一乘，故云“车一乘”也。中殇亦从上，若下殇则无。“大夫之適长殇，车一乘”者，大夫自得五乘，適子成人三乘，长殇降二，故一乘也。中殇从上，亦一乘。若下殇及庶殇并不得也。案下注云：“人臣赐车马，乃得有遣车。”礼：三命始赐车马。然诸侯大夫再命而下，则不合有遣车。今大夫適子长殇得有遣车一乘者，以其身为大夫，德位既重，虽未三命，得有遣车，约郑注《杂记》云，则士无遣车。礼，天子上士三命，得有车马之赐，而云“士无遣车”者，谓诸侯之士及天子中士、下士也。但丧礼质略，天子之臣与诸侯之臣命数虽殊，丧礼不异，故郑云大夫以上乃有遣车。文主天子大夫，其实兼诸侯大夫也。郑以士无遣车者，文王诸侯之士，其实亦兼天子中、下士也。诸侯及大夫之子。”熊氏云：“人臣得车马赐者，遣车得及子。若不得车马赐者，虽为大夫，遣车不得及子。”案此经云“大夫之適长殇，车一乘”，则大夫之身五乘。下云：“大夫五个，遣车五乘。”二文兆墁，但此总为殇而言之，故言其子。下文为晏子大俭，故举国君及大夫之身，本无及子不及子之义，横生异意，无所证据，熊氏非也。《杂记》云：“遣车视牢具。”则遣车一乘，当苞一个，士无遣车，《既夕礼》苞三个者，亦是丰小杀大礼之义。若服虔之意，“视牢具”者，视饔饩牢具。故襄二十五年崔杼葬庄公，“下车七乘”，服注云：“上公饔饩九牢，遣车九乘。”与此异也。<br />

                    <br>
                        　　○注“庶子”至“从上”。<br />
　　○正义曰：君是对臣之名，有地大夫以上，皆有君号。公则五等之上，又同三公之尊。今庶子言“公”，就其尊号，是卑远於庶子也。此有公、君相对，故为此解。若文无所对，嫡与称公，故《丧服》云“公子嫡子”是也。又郑引《丧服传》云“大功之殇中从上”者，证此遣车亦中从上也。必知然者，服是生人所著，哀念死者，车亦生者所有，被及亡人，车、服虽殊，皆缘生者之事，故车马与服同中从上；若其瓦棺堲周之属，本为死者，中殇年实童幼，故从於下。卢植以为遣车亦中从下，非其宜。<br />
　　公之丧，诸达官之长杖。谓君所命，虽有官职，不达於君，则不服斩。 <br />
　　[疏]“公之”至“长杖”。<br />
　　○正义曰：此一节论臣为君杖法。公者，五等诸侯也。诸者，非一之辞。达官，谓国之卿大夫士被君命者也。既被君命，故称“达官”也。既达於官，而贵有其职，此对不达者为长，故云“长”也。若遭君丧，则备服衰杖，故云“诸达官之长杖”也。不云“衰”，从可知也。<br />
　　○注“谓君”至“服斩”。<br />
　　○正义曰：“不达於君”，谓府史之属也。贱不被命，是不达於君也。不服斩衰，但服齐衰三月耳。故《丧服》齐衰三月章有“庶人为国君”。郑云：“不言民而言庶人，庶人或有在官者。”案彼注即是不达者也，皆是几谓庶人在官者。若其近臣阍寺之属，虽无爵命，但嗣君服斩，则亦服斩，与此异也。故《丧服》斩衰章云：“公士大夫之众臣，为其君布带绳屦。”传曰：“近臣，君服斯服矣。”郑注云：“近臣，阍寺之属。”若大夫之臣，虽不被命於诸侯，得为大夫之君服斩与杖，但众臣降其带屦，用布带绳屦耳。<br />
　　君於大夫，将葬，吊於宫，及出，命引之，三步则止。以义夺孝子。宫，殡宫。出谓柩已在路。如是者三，咀芩。退，去也。三命引之，凡移九步。朝亦如之，哀次亦如之。君吊不必於宫。朝，丧朝庙也。次，他日宾客所受大门外舍也。孝子至此而哀，君或於是吊焉。<br />
　　○朝，直遥反，注同。 <br />
　　[疏]“君於”至“如之”。<br />
　　○正义曰：此一节论君吊臣之礼。君於大夫之丧，将至葬时，君必亲往吊於殡宫，谓就殡宫以吊孝子。吊礼既毕，及其柩出殡宫之门，孝子号慕攀辕，柩车不动，君夺孝子之情，命遣引之。引者三步则止，所以止者，引者不忍顿夺孝子之情，故且止柩住。君又命引之，引之者三步而止。君又命引之，引之者三步而止。故如是者三，君又命引之，柩车遂行，君便退去。君或来吊，参差早晚，不必恒在殡宫。或当朝庙明日将发之时，亦如柩出殡宫，命引之三步，如是者三之事，故云“朝亦如之”。君吊或晚，不及朝庙之时，朝庙已毕，柩出大门，至平生待宾客次舍之处，孝子哀其平生次舍之处，停柩不行，君於是始吊。吊毕，君命引之使行，如上来之事，故云“哀次亦如之”。<br />
　　○注“宫殡”至“在路”。<br />
　　○正义曰：知此是“殡宫”者，以下云朝及哀次以朝庙及出大门哀次之事，此文在其前，以事前后，故知是殡宫也。云“出谓柩已在路”者，对宫中未行，今已出殡门，将往向庙，谓之在路。贺玚以路谓载柩之车，义亦通也。<br />
　　○注“退去”至“九步”。<br />
　　○正义曰：郑嫌“退”谓逡巡且退，故云“退，去也”。云“三命引之，凡移九步”者，以礼成於三，故知凡为九步。郑必分明言九步者，以经上云“引之，三步则止”，下云“如是者三”，恐别更为三，通前为四，十有二步之嫌，故明言“九步”也。九步既停，君又须命引之，则当四命也。或可君既三命，柩虽三步暂停，孝子更须有事，君即退。<br />
　　○注“君吊”至“吊焉”。<br />
　　○正义曰：君於大夫恩义，或有厚薄，或吊有早晚，故云“君吊不必於宫”也。“宫”谓殡宫也，从上可知也。知“朝”是丧朝庙者，朝与哀次相对，故知朝庙也。柩之朝庙，今日至庙，明日乃去。此吊谓明日将去之时，故有命引之。云“次，他日宾客所受大门外舍也”者，以《觐礼》诸侯受次舍于庙门外，明大夫大门外亦有宾次也。然主位在门东，孝子必哀门西张次者，以平生门东待宾客无次，孝子见门西张次之处而哀，故云“哀次”。云“君或於是吊焉”者，以君吊正礼当於殡宫，或於朝祖庙，无门外君吊之礼。君来吊或晚，有邂逅於是吊焉，故云“或”，“或”是不定之辞。<br />
　　五十无车者，不越疆而吊人。气力始衰。<br />
　　○疆，居良反，本又作疆，下“越疆”同。 <br />
　　[疏]“五十”至“吊人”。<br />
　　○正义曰：此一节论衰老不许徒行远吊之事。所以时不许越疆而吊人者，五十既衰，越疆则道路遥远，吊人又悲感哀戚，恐增衰恐，故不许也。<br />
　　季武子寝疾，蟜固不说齐衰而入见，曰：“斯道也将亡矣，士唯公门说齐衰。”季武子，鲁大夫季孙夙也。世为上卿，强且专政，国人事之如君，蟜固能守礼，不畏之，矫失俗也。道犹礼也。<br />
　　○蟜，居表反。蟜固，人姓名。说，他活反，本亦作税，徐又音申锐反，下同。见，贤遍反。矫，居表反。武子曰：“不亦善乎！君子表微。”时无如之何，佯若善之。表犹明也。及其丧也，曾点倚其门而歌。明己不与也。点字晳，曾参父。<br />
　　○点，多忝反。倚，于绮反，徐其绮反。晳，星历反。 <br />
　　[疏]“季武”至“而歌”。<br />
　　○正义曰：此一节论季武子无礼，蟜固正之事。武子，鲁之执政上卿，时人畏之，事之如君，入其门皆说衰。唯蟜固不说齐衰而入见武子，谓武子曰：“我所以著齐衰而入者，以此著齐衰之道，将亡绝矣。以时人畏尔，入门者皆说齐衰，故此著齐衰入大夫之门，其道将绝。又语武子：“若依正礼，士唯入公门乃说齐衰，而入大夫之门不合说也。”言“将亡”者，其时乡馀大夫之门，犹有著齐衰者，故云“将亡”将亡者，未绝之辞。武子既得蟜固之言，心虽恚恨，身既寝疾，无奈之何，乃佯言若美之：“汝之所言，不亦善乎！所以善者，若失礼显著，凡人皆知。若失礼微细，唯君子乃能表明之。今说齐衰失礼之微，汝能知之，是君子之人，故云君子表微。”及武子之丧，曾点幕蟜固之直，乃倚武子之门而歌，明己不与武子，故无哀戚。<br />
　　○注“季武”至“礼也”。<br />
　　○正义曰：知是上卿专政者，《左传》文云：“国人事之如君者，入君门说齐衰。”今入武子之门亦说齐衰，是与咀墁也。此谓不杖齐衰，若杖齐衰，虽入公门，亦不说之，具在下《曲礼》疏。云“蟜固能守礼，不畏之，矫失俗也”者，谓失礼风俗，矫而正之。据郑此言，则蟜固，人之姓名，其字从虫。若矫正之字，从矢。熊氏云：“或有人矫武子固陋。”对文不知，一何甚也！注“时无”至“善之”。<br />
　　○正义曰：知非实善，云佯善者，其实善，则寻常不合说齐衰，故知佯若善蟜固也。心实不善而佯善之，是无如之何。凡外貌为阳，内心为阴，实无内心、但有外貌者谓之为阳，故《史记》韩非《说难》云“阳收其身而实疏之，阴用其言而显弃之”是也。此“阳”或言“佯”者，字相假借，义亦通也。<br />
　　○注“点字晳，曾参父”。正义曰：此《史记 仲尼弟子传》文。彼文“点”字作“箴”。<br />
　　大夫吊，当事而至，则辞焉。辞犹告也，摈者，以主人有事告也。主人无事，则为大夫出。<br />
　　○摈，必刃反，本又作傧，同，后放此。为，于伪反，下“亦为”、“为之变”同。吊於人，是曰不乐。君子哀乐不同日。子於是日哭，则不歌。<br />
　　○日，人一反。乐音岳，又音洛，注同。妇人不越疆而吊人。不通於外。行吊之日，不饮酒食肉焉。以全哀也。吊於葬者，必执引，若从柩及壙，皆执紼。示助之以力，车曰引，棺曰紼，从柩赢者。<br />
　　○引音胤，注同，车索。壙，若晃反，又音旷，后同。紼音弗，棺索。赢音盈。<br />
　　○丧，公吊之，必有拜者，往谢之。虽朋友、州里、舍人可也。谓无主后。吊曰：“寡君承事。”示亦为执事来。主人曰：“临。”君辱临其臣之丧。<br />
　　○临如字，徐力鸩反。君遇柩於路，必使人吊之。君於民臣有父母之恩。大夫之丧，庶子不受吊。不以贱者为有爵者主。 <br />
　　[疏]“大夫”至“受吊”。<br />
　　○正义曰：此一节论吊哭之礼，各依文解之。<br />
　　○“大夫吊”者，谓大夫吊士也。“当事”，当主人有大小敛殡之事也。大夫尊，来吊士，则孝子应出下堂迎之。若正有事而至，则孝子遣人辞告之，道有事不得出也，<br />
　　○注“辞犹”至“夫出”。<br />
　　○正义曰：此“出”者正谓出之於庭，不得出门外，以男子之事自堂及门故也。若未小敛以前，唯君命出，故《士丧礼》云：“唯君命出。”郑注云：“大夫以下时来吊襚，不出，始丧哀戚甚，在室。”是小敛以前，不为大夫出也。正当小敛之节，大夫来吊，则辞之以有事。敛毕当踊之时，延大夫而入，绝踊而拜之。或大夫正当敛后踊时始来，则亦绝踊拜之，故《杂记》云：“当袒，大夫至，虽当踊，绝踊而拜之。”注云：“尊大夫来至，则拜之，不待事已也。若士来吊，虽当敛，不告以有事。事毕，踊后，引士入，然后拜之。”故《杂记》云“於士，既事成，踊袭而后拜之”是也。此云不当事则为大夫出，於士，虽不当事则不为之出。然《士丧礼》既小敛以后，主人降自西阶，遂拜宾，大夫特拜，士旅之，得出拜士者，以主人将袭绖於序东，因降阶而拜之，非故为士而出拜之。不当事为大夫出，谓出迎至庭。若大夫退，则出送于门外。故《士丧礼》：“宾出，主人拜送于门外。”郑注云：“庙门外也。”庙门谓殡宫门也。<br />
　　○“妇人不越疆而吊人”，此是凡吊之法，妇人无外事，故不越疆而吊人。<br />
　　○“吊於葬者，必执引”，引，柩车索也。吊葬本为助执事，故必相助引柩车也。<br />
　　○“若从柩及壙，皆执紼”者，及，至也。紼，引棺索也。凡执引用人，贵贱有数，若其数足，则馀人不得遥行，皆散而从柩也。至壙下棺窆时，则不限人数，皆悉执紼，是助力也。<br />
　　○注“示助”至“赢者”。<br />
　　○正义曰：“引“者长远之名，故在车，车行远也。“紼”是拨举之义，故在棺，棺唯拨举，不长远也。云“从柩赢”者，赢，馀也。从柩者，是执引所馀赢长者也。何东山云：“天子千人，诸侯五百人，大夫三百人，士五十人。”赢，首茆也。<br />
　　○“丧，公吊之，必有拜”者。<br />
　　○“丧”谓诸侯臣之丧。公来亲吊，或遣人来吊，丧家虽无主后，必有以次疏亲而往拜之，以谢其恩。疏亲亦无，虽死者朋友及同州同里及丧家典舍之人而往拜之可也。此以无后，故许他人拜谢。若其有后，主人故自当亲拜。是以《既夕礼》云：“主人乘恶车。”郑注云：“拜君命”是也。<br />
　　○“吊曰：寡君承事”者，此是君来语摈者，使传君来之辞也。吊为助事，故虽君之尊，亦称“承事”也。<br />
　　○“主人曰：临”者，主人辞谢之，曰君屈辱降临某之丧。文称“寡君”，应是吊他国之臣，上承“公吊”之下，则是已国之臣。称“寡君”者，以其示欲供承丧家之事，故谦言“寡君”，此谓大夫之丧也。若吊士直称君，故《士丧礼》“君使某吊，如何不淑”是也。<br />
　　○“君遇柩於路”者，君於其臣，当特吊於家，故《丧大记》於大夫及士皆亲吊之，又《礼》讥蕢尚受吊，及杞梁之妻不受野吊是也。其或卑小之臣及庶人之等，君不豫知其丧，造次遇柩於路。既有民臣之恩，以此使人吊，故郑答张逸：“谓行而遇之，谓凡民也。”虽以民为主，亦兼微小臣，君不豫知其丧，故此云兼臣也。<br />
　　○“大夫之丧，庶子不受吊”者，“不受吊”者，谓不为主人也。適子主丧，受吊拜宾。若適子或有他故不在，则虽庶子不敢受吊，明己卑，辟適也。言大夫庶子不受吊，则士之庶子得受吊也。言“不受吊”，不可以贱者为有爵者丧主也。<br />
　　妻之昆弟为父后者死，哭之適室，以其正也。子为主，袒、免、哭、踊。亲者主之。<br />
　　○免音问。夫入门右，北面辟正主。<br />
　　○辟音避，下“辟难”同。使人立于门外，告来者，狎则入哭。狎，相习知者。<br />
　　○使，色吏反，又如字。狎，户甲反。父在，哭於妻之室。不以私丧干尊。非为父后者，哭诸异室。<br />
　　○有殡，闻远兄弟之丧，哭于侧室。嫌哭殡。无侧室，哭于门内之右。近南者为之变位。<br />
　　○近，附近之近。同国则往哭之。丧无外事。 <br />
　　[疏]“妻之”至“哭之”。<br />
　　○正义曰：此一节论哭无服者之事。適室，正寝也。《礼》：女子適人者，为昆弟为父后者不降，以其正故也。故姊妹之夫为之哭於適室之中庭也。<br />
　　○“子为主”者，子，已子也。甥服舅緦，故命已子为主，受吊拜宾也。<br />
　　○“袒、免、哭、踊”者，冠尊，不居肉袒上，必先免，故凡哭哀则踊，踊必先袒，袒必先免，故“袒、免、哭、踊”也。<br />
　　○“夫入门右”者，夫谓此子之父，即哭妻兄弟者也。言“夫”者，据妻之为丧也。子既为主位，在东阶之下西向，父入门右，近南而北向哭也。郑注知此“北面”者，郑推子既为主，在阼阶下西向，父不为主，若又西向，便似二主，故入门右而北面，示辟为主之处也。郑又所以知父必北面者，《曾子问》云，卫灵公吊季康子，鲁哀公为主，康子立於门右北面，辟主人之位。故郑知此当北面辟主人之位也。而《礼》本多将郑注“北面”为经文者，非也。案古旧本及卢、王《礼》亦无“北面”字，唯郑注云“北面”耳。庾蔚亦谓非经文也。<br />

                    <br>
                        　　○“使人立于门外，告来者”者，以门内有哭，则乡里闻之，必来相吊，故主人所使人出门外，告语来吊者，述所哭之由，明为主在子，不关己也。<br />
　　○“狎则入哭”者，若吊人与此亡者曾经相识狎习，当进入共哭。“父在，哭於妻之室”者，此夫若父，在则適室由父，故但於妻室之前而哭之。亦子为主，使人立於门外也。故郑注云：“不以私丧于尊。”<br />
　　○“非为父后者，哭诸异室”者，案《奔丧礼》，妻之党哭诸寝，此哭於適室及异室者，寝是大名，虽適室及妻室、异室，总皆曰寝。此云子为主，袒免哭踊，则夫入门右亦哭踊。知者以其上文“申祥之哭言思”，妇人倡踊，故知夫入门右亦踊，但文不备耳。<br />
　　○注“近南者为之变位”。<br />
　　○正义曰：此哭於门内之右，谓庶人无侧室者，故《内则》云“庶人无侧室”者，言近南为之变位，以其寻常为主，当在阼阶东西面，今称门内之右，故知近南为之变位也。必变之者，以哭於大门内之右，既非常哭之处，故继门而近於南也。郑云近南则犹西面，但近南耳。必知西面者，案《士丧礼》朝夕哭，众主人、众兄弟继妇人南皆西面，明此哭兄弟亦西面也。下云“同国则往哭之”，上云闻远兄弟之丧，谓异国也。所以同国则往哭，异国则否者，以其已有丧殡，不得向他国，故郑云：“丧无外事。”<br />
　　子张死，曾子有母之丧，齐衰而往哭之。或曰：“齐衰不以吊。”以其无服非之。曾子曰：“我吊也与哉？”於朋友哀痛甚而往哭之，非若凡吊。<br />
　　○与音馀。 <br />
　　[疏]“子张”至“与哉”。<br />
　　○正义曰：此一节论哭朋友失礼之事。<br />
　　○注“以其”至“非之”。<br />
　　○正义曰：言曾子与子张无服，不应往哭，故或人非之也。若有服者，虽緦亦往也。<br />
　　有若之丧，悼公吊焉，悼公，鲁哀公之子。<br />
　　○悼音道。子游摈，由左。摈，相侑丧礼者。丧礼废亡，时人以为此仪当如诏辞而皆由右相，是善子游正之。《孝经》说曰：“以身摈侑。”<br />
　　○摈，必忍反，注同。相，息亮反，下同。诏音照。侑音又。 <br />
　　[疏]“有若”至“由左”。<br />
　　○正义曰：此一节论摈相之法。在主人曰摈，在客曰介。<br />
　　○注“摈相”至“摈侑”。<br />
　　○正义曰：庾蔚云：“相主人以礼接宾，皆谓之摈，亦无当於吉凶。”郑以为相侑丧礼，据此事而言之，《大宗伯》注：“出接宾曰摈，入诏礼曰相。”云“丧礼废亡，时人以为此仪当如诏辞而皆由右相，是善子游正之”者，《少仪》云：“诏辞自右。”郑云：“为君出命也，立者尊右。”案立者尊右，若已传君之诏辞，诏辞为尊，则宜处右。今摈者宜右也。若於丧事，则惟宾主居右，而已自居左。而当时礼废，言相丧亦如传君诏辞，己自居右。子游知礼，故推宾居右，己居左也。云“《孝经说》曰：以身摈侑”者，引《孝经说》证摈是相侑也。孔子身为君作摈侑，故《论语》云“君召使摈”是也。<br />
　　齐穀王姬之丧，穀当为告，声之误也。王姬，周女，齐襄公之夫人。<br />
　　○穀音告，又古毒反。鲁庄公为之大功。或曰：“由鲁嫁，故为之服姊妹之服。”或曰：“外祖母也，故为之服。”《春秋》周女由鲁嫁，卒，服之如内女服姊妹，是也。天子为之无服，嫁於王者之后乃服之。庄公，齐襄公女弟文姜之子，当为舅之妻，非外祖母也。外祖母又小功也。<br />
　　○为之，于伪反，下及注同。王如字，徐于况反。 <br />
　　[疏]“齐穀”至“之服”。<br />
　　○正义曰：此一节论诸侯为王姬著服之事。案庄二年秋，齐王姬卒，齐来告鲁。云“王姬之丧，鲁庄公为之大功”，或人解之云：“王姬，周女也。命鲁为主，由鲁嫁，比之鲁女，故为之服出嫁姊妹之服。”更有或人解云：“王姬为庄公外祖母，故为之著大功之服。”此或人之言，乃为二非也。王姬是庄公舅妻，不得为外祖母，是一非。假令为外祖母，正合小功，不服大功，是二非也。<br />
　　○注“王姬”至“夫人”。<br />
　　○正义曰：案庄公十一年王女共姬为齐桓公夫人，知此王姬非齐桓公夫人者，以桓公夫人经无卒文，是不告於鲁襄公夫人。庄二年经书“王姬卒”，是来告鲁，此言齐告王姬之丧，故知是襄公夫人。<br />
　　○注“《春秋》”至“服之”。<br />
　　○正义曰：《春秋》庄二年“齐王姬卒”，《穀梁传》云：“为之主者，卒之也。”案庄元年秋，“筑王姬之馆于外”，下云“王姬归于齐”，是由鲁嫁也。《丧服》大功章君为姑姊妹女子子嫁於国君者，著大功之服，王姬既比之内女，故服大功也。云“天子为之无服”者，以尊卑不敌故也。若嫁於王者之后，天子以宾礼待之，则亦大功也。其女反为兄弟为诸侯者，亦大功，以《丧服》女子出嫁为兄弟大功故也。案《丧服》云女子子为父后者期，谓大夫士之妻有往来归宗之义。故《丧服》传云：“妇人虽在外，必有归宗，曰小宗。”郑答赵商云：“自其家之宗。”言宗及小宗，故知是大夫士也。诸侯夫人，父母卒，无复归宁之理，故知诸侯夫人为兄弟为诸侯者，但大功耳，不得服期。熊氏以为服期，非也。案《丧服小记》云“与诸侯为兄弟者服斩”，卑贱降等，虽不为臣，犹服斩衰，与此别也。<br />
　　晋献公之丧，秦穆公使人吊公子重耳，献公杀其世子申生，重耳辟难出奔，是时在翟，就吊之。<br />
　　○重，直龙反，注及下皆同。难，乃旦反。翟音迪，本又作狄。且曰：“寡人闻之，亡国恒於斯，得国恒於斯。言在丧代之际。虽吾子俨然在忧服之中，丧亦不可久也，时亦不可失也。孺子其图之。”劝其反国，意欲纳之。丧谓亡失位。孺，穉也。<br />
　　○严，鱼检反，本亦作俨，同。丧，息浪反，注及下皆同。孺，如树反，后同。穉，直吏反，本又作稚，同。以告舅犯，舅犯，重耳之舅狐偃也，字子犯。舅犯曰：“孺子其辞焉！丧人无宝，仁亲以为宝。宝谓善道可守者，仁亲，亲行仁义。父死之谓何？又因以为利，欲反国求为后，是利父死。而天下其孰能说之？孺子其辞焉！”说犹解也。公子重耳对客曰：“君惠吊亡臣重耳，身丧父死，不得与於哭泣之哀，以为君忧。谢之。<br />
　　○与音预。父死之谓何？或敢有他志以辱君义。” <br />
　　[疏]“晋献”至“君义”。<br />
　　○正义曰：此一节论公子重耳不因父丧以取国之事，各依文解之。<br />
　　○“且曰”至“图之”。<br />
　　○使者吊重耳，重耳受吊礼已毕，使者出门，则应遂还宾馆，使者方须致穆公之命以劝重耳，故言“且曰”。言“且”者，非特吊耳。“且”者，兼有馀事。使者且更言曰，称穆公之命，言寡人闻前古以来，失亡其国，恒於此丧祸交代之时，得其国家，亦恒在於此交代之时。言此丧祸交代之际，是得国失国之机，求之则得，不求则失。虽吾子俨然端静在忧戚丧服之中，无求国之意，然身丧在外，亦不可久为，言辛苦也。得国之时，亦不可失，言当求也。欲使重耳从其言，故云“孺子其图之”。<br />
　　○“父死”至“君义”。<br />
　　○言父身死亡，谓是何事，正是凶祸之事。既是凶祸，岂得又因此凶祸以有为已利，欲求反国。必其如此，而天下闻之，其谁解说我以为无罪。公子重耳用舅犯之言，出而对客，既叙其吊意，又谢其欲纳之言。“君惠吊亡臣重耳”，此一句是叙其吊意。言身丧父死，不得在国与於哭泣之哀，以为君之忧虑，欲纳於我。既谢其恩，又道不可之意，言以父死，谓是何事，岂复敢悲哀之外，别有他志，以屈辱君之义事乎。言己无他志，不敢受君劝以反国之义。言“义”者，宜也。穆公之意，以重耳反国为宜，故云“义”也。<br />
　　稽颡而不拜，哭而起，起而不私。<br />
　　○稽音启。颡，桑党反。子显以致命於穆公。使者，公子絷也。卢氏云：“古者名字相配，显当作韅。”<br />
　　○显依注音韅，呼遍反，徐苦见反。使，色吏反。絷，陟立反，后同。穆公曰：“仁夫公子重耳！夫稽颡而不拜，则未为后也，故不成拜。哭而起，则爱父也。起而不私，则远利也。”<br />
　　○夫音符。远，于万反。 <br />
　　[疏]“稽颡”至“远利也”。<br />
　　○正义曰：此穆公本意劝重耳反国，重耳若其为后，则当拜谢其恩，今不受其劝，故不拜谢。穆公以其不拜，故云“未为后”也。所以稽颡者，自为父丧哀号也。凡丧礼，先稽颡而后拜乃成。今直稽颡而不拜，故云“不成拜”也。今既闻父死劝其反国之义，哀恸而起，若欲攀辕然，故云“哭而起，则爱父也”。以其爱父，故起若欲攀辕。既哭而起，不私与使者，言必无心反国，是“远利”也。郑注知在翟吊之，及“使者，公子絷”者，并《国语》文。云：“絷吊重耳而退，吊公子夷吾於梁，如吊重耳之命。夷吾见使者，再拜稽首，起而不哭，退而私於公子絷曰：里克与我矣，吾命之以汾阳之田百万。丕郑与我矣，吾命之以负蔡之田七十万。亡人苟入，扫除宗庙，定社稷，且入河外列城五。”言亡人之所怀。案《国语》之说夷吾，则穆公美重耳之言，皆是形夷吾而起。<br />
　　帷殡，非古也。自敬姜之哭穆伯始也。穆伯，鲁大夫，季悼子之子公甫靖也。敬姜，穆伯妻，文伯歜之母也。《礼》：“朝夕哭，不帷。”<br />
　　○歜，昌烛反。 <br />
　　[疏]“帷殡”至“始也”。<br />
　　○正义曰：此一节论哭殡不合帷殡之事。<br />
　　○注“穆伯”至“不帷”。<br />
　　○正义曰：知穆伯是季悼子之子公甫靖者，《世本》文。知敬姜是文伯歜之母者，下文云：“文伯之丧，敬姜昼夜哭。”又《国语》云“敬姜自绩，文伯谏之”是也。“朝夕哭，不帷”，是《杂记》文，以孝子思念其亲，故朝夕哭时，乃褰彻其帷也。今敬姜之哭穆伯，以辟嫌之故，遂朝夕哭，不复彻帷，故下文云：“穆伯之丧，敬姜昼哭。”与此同也。案《春秋》文十五年公孙敖之丧，“声已不视，帷堂而哭”。公孙敖亦是穆伯，此不云声已之哭穆伯始者，声已是帷堂，非帷殡也。声已哭在堂下，怨恨穆伯，不欲见其堂，故帷堂。敬姜哭於堂上，远嫌不欲见夫之殡，故帷殡。案张逸答陈铿云：“敬姜早寡昼哭，以辟嫌帷殡，或亦辟嫌，表夫之远色也。”<br />
　　丧礼，哀戚之至也。节哀，顺变也。君子念始之者也。始犹生也。念父母生已，不欲伤其性。 <br />
　　[疏]“丧礼”至“者也”。<br />
　　○正义曰：此一节记人总论孝子遭丧，所为哭踊、复魄、饭含、重主、殡葬、反哭之事，各依文解之。<br />
　　○“丧礼，哀戚之至也”者，言人或有祸灾，虽或悲哀，未是哀之至极。唯居父母丧礼，是哀戚之至极也。既为至极，若无节文，恐其伤性，故辟踊有节筭，裁节其哀也。故下文：“辟踊，哀之至，有筭，为之节文也。”所以节哀者，欲顺孝子悲哀，使之渐变也。故下文云：“愠，哀之变也。”所以必此顺变者，君子思念父母之生已，恐其伤性，故顺变也。<br />
　　复，尽爱之道也，有祷祠之心焉。复谓招魂，且分祷五祀，庶几其精气之反。<br />
　　○祷，丁老反，一音丁报反。祠音词。望反诸幽，求诸鬼神之道也。鬼神处幽暗，望其从鬼神所来。北面，求诸幽之义也。乡其所从来也。《礼》复者升屋北面。乡本又作向，同，许亮反。 <br />
　　[疏]“复尽”至“义也”。<br />
　　○正义曰：始死招魂复魄者，尽此孝子爱亲之道也。非直招魂，又分祷五祀，冀精气之复反，故云“有祷祠之心焉”。言招魂之时，於平生馆舍求魂欲反，又於五祀祷请求之，复与五祀，总是祈祷，故云“祷祀之心焉”，以总结之。又解复魄之时，冀望魂神於幽处而来，所以望诸幽者，求诸鬼神之道也。言鬼神处在幽暗，故望幽以求之。又解望幽所在，北方是幽暗，复者北面，求鬼神之义。<br />
　　○注“复谓”至“之反”。<br />
　　○正义曰：“招魂”者，是六国以来之言，故《楚辞》有《招魂》之篇，《礼》则云：“复，冀精气反复於身形。”“分祷五祀”者，《既夕礼》文。直言乃行祷者，谓非直招魂，兼有分祷，俱是求神之义。言分遣其人，以祷五祀。五祀，博言之耳，士唯二祀。<br />
　　拜、稽颡，哀戚之至隐也。稽颡，隐之甚也。隐，痛也。稽颡者，触地无容。 <br />
　　[疏]“拜稽”至“甚也”。<br />
　　○正义曰：孝子拜宾之时，先为稽颡而后拜者，哀戚之至痛，就拜与稽颡二事之中，稽颡为痛之甚，此“拜稽颡”，“拜”文在上，以《周礼》言之，将拜稽颡。或可下文，殷、周并陈，此云“拜稽颡”，或举殷礼，故先言“拜”也。<br />
　　○注“隐痛”。<br />
　　○正义曰：《释诂》文也。<br />
　　饭用米、贝，弗忍虚也。不以食道，用美焉尔。尊之也，食道亵，米贝美。<br />
　　○饭，扶晚反。亵，息列反。 <br />
　　[疏]“饭用”至“焉尔”。<br />
　　○正义曰：死者既无所知，所以饭用米贝，不忍虚其口。既不忍虚其口，所以不用饭食之道以实之。必用米贝者，以食道亵，米贝美，尊之不敢用亵，故用米贝，美善焉尔。饭食，人所造作，细碎不絜，故为亵也。米贝，天性自然为美。凡含用米贝，案《丧大记》云：“君沐粱，大夫沐稷，士沐粱。”又以所沐之米以饭之，故《士丧礼》“祝淅米于堂”，又云“祝受米，奠于贝北，主人左，扱米实于右”，是饭用沐米也。则是诸侯用粱，大夫用稷，大用梁。士用粱者，谓天子之士，诸侯之士用稻，故《士丧礼》云“稻米一豆，实於筐”是也。以次差之，天子当沐黍与？是天子饭用黍也。其含，案《周礼 典瑞》云：“大丧，其饭玉，含玉。”郑注云：“含玉，如璧形而小耳。”是天子用璧也。又“饭玉，碎玉以杂米也”，故云“共饭玉”。《杂记》云“含者执璧将命”，是诸侯亦含以璧也。卿大夫无文。案成十七年公孙婴齐梦赠琼瑰，注云“食珠玉，含象”，则卿大夫盖用珠也。案《士丧礼》“贝三实于笲”，注云：“贝，水物，古者以为货，江水出焉。笲，竹器名。”是士用贝三，依《杂记》，则大夫当五，诸侯七，天子九。何休注《公羊》云：“天子以珠，诸侯以玉，大夫以碧，士以贝。”又《礼纬 稽命徵》：“天子饭以珠，含以玉。诸侯饭以珠，含以璧。卿大夫饭以珠，含以贝。”此等或是异代礼，非周法也。<br />

                    <br>
                        　　铭，明旌也。神明之精。<br />
　　○铭音名。旌音精。以死者为不可别已，故以其旗识之。不可别，形貌不见。<br />
　　○别已，彼列反，注同，本或无己字，非。识，式至反，皇如字。爱之，斯录之矣。敬之，斯尽其道焉耳。谓重与奠。<br />
　　○重与奠也，与音如字，一本作“重与奠与”，二“与”并音馀。重，主道也。始死未作主，以重主其神也。重既虞而埋之，乃后作主。《春秋传》曰：“虞主用桑，练主用栗。”殷主缀重焉，缀犹联也。殷人作主，而联其重，县诸庙也。去显考，乃埋之。<br />
　　○缀，丁劣反，又丁卫反。联音连。县音玄。周主重彻焉。周人作主，彻重埋之。 <br />
　　[疏]“铭明”至“彻焉”。<br />
　　○正义曰：案《士丧礼》“为铭各以其物。”又《司常》云：“大丧共铭旌。”注云：“王则大常。”案《司常》云：“王建大常，诸侯建旂，孤卿建旃，大夫士建物。”则铭旌亦然，但以尺寸易之。案《士丧礼》士长三尺，大夫五尺，诸侯七尺，天子九尺，从遣车之差，以丧事略故也。若不命之士，则《士丧礼》云“以缁，长半幅”，长一尺；“赪末，长终幅”，长二尺，总长三尺。<br />
　　○“爱之，斯录之矣”。<br />
　　○“爱之，斯录之”者，谓孝子思念其亲，追爱之道。斯，此也。故於此为重，以存录其神也。<br />
　　○“敬之，斯尽其道焉”耳者，谓於此设奠，尽其孝养之道焉耳。郑以下文有“重”及“奠”，故以此一经为下张本，故云“重与奠”也。此“爱之，斯录之矣”，及“敬之，斯尽其道焉耳”，亦得总焉於“明旌”之义，故《士丧礼》“为铭”之下，郑注引此爱之敬之二事，以解铭旌，以义得两通，故郑彼此二解。<br />
　　○“重主”至“彻焉”。<br />
　　○言始死作重，犹若吉祭木主之道。主者吉祭所以依神，在丧重亦所以依神，故云“重，主道也”。<br />
　　○“殷主缀重焉”者，谓殷人始殡，置重于庙庭，作虞主讫，则缀重县於新死者所殡之庙也。<br />
　　○“周主重彻焉”者，谓周人虞而作主，而重则彻去而埋之，故云“周主重彻焉”。但殷人缀而不即埋，周人即埋，不县於庙为异也。<br />
　　○注“始死未作”至“练主用栗”。<br />
　　○正义曰：案《士丧礼》云士有重无主，而此云“重，主道”者，此据天子诸侯有主者言之，卿大夫以下无主。《春秋》孔悝为礻石主，郑《驳异义》云：“孔悝祭所出君，故有主。”云“重既虞而埋之，乃后作主”者，谓既虞之后，乃始埋重，埋重之后，乃始作主。案天子九虞，九虞之后，乃埋重。重与柎相近，故《公羊》云“虞主用桑，谓虞祭之末也”。《左传》云“祔而作主”，谓用主之初，俱是丧主，其义不异，故《异义》：“《公羊》说虞而作主，《左氏》说天子九虞，十六日祔而作主谓丧主，许慎谨案：《左氏》说与《礼》同。”郑氏不驳，则是从《左氏》之义，非是虞祭之日即作主也。故此注云埋重之后，乃作主也。其卒哭之祭，己用主也。必知然者，以卒哭日成事，以吉祭易丧祭，故知与虞异也。<br />
　　○注“殷人”至“埋之”。<br />
　　○正义曰：知县之庙者，“周主重彻焉”，明殷之作主，重不彻焉。主之与重，本为死者入庙，重既不彻，故知重随死者县於庙。云“去显考，乃埋之”者，谓今死者世世递迁，至为显考，其重恒在，死者去离显考，乃埋其重及主，以其既迁，无复有庙，故显考谓高祖也。其迁早晚，《左氏》以为三年丧毕，乃迁庙，故僖三十三年《左氏传》云：“烝尝褅於庙。”杜、服皆以为三年禘祭，乃迁此庙，郑则以为练时则不禘而迁庙主，故郑注《士虞礼》“以其班祔”之下云“练而迁庙”，又注《鬯人》“庙用卣”，“谓始禘时”。郑必谓以练者，以文二年“作僖公主”，《穀梁传》云：“於练焉，坏庙。坏庙之道，易檐可也，改涂可也。”范宁云：“亲过高祖则毁其庙，以次而迁，将纳新神，故示有所加。”是郑之所据。其主之状，范人云：“正方，穿中央，达四方。天子长尺二寸，诸侯长一尺。”<br />
　　○注“周人”至“埋之”。<br />
　　○正义曰：案《既夕礼》将葬，“甸人抗重出自道，道左倚之”。郑注云：“重既虞，将埋之。”是郑埋重於门外之道左也。若虞主，亦埋之於祖庙门外之道左。案《异义》：“《戴礼》及《公羊》说虞主埋於壁两楹之间，一说埋之於庙北牖下，《左氏》说虞主所藏无明文。”郑驳之云：“案《士丧礼》重与柩相随之礼，柩将出，则重倚於道左。柩将入於庙，则重止於门西。虞主与神相随之礼，亦当然。练时既特作栗主，则入庙之时，祝奉虞主於道左。”练祭讫，乃出就虞主而埋之，如既虞埋重於道左。是郑既练，埋虞主於庙门之道左也。<br />
　　奠以素器，以生者有哀素之心也。哀素，言哀痛无饰也。凡物无饰曰素。唯祭祀之礼，主人自尽焉尔，岂知神之所飨？亦以主人有齐敬之心也。哀则以素，敬则以饰，礼由人心而已。<br />
　　○齐，侧皆反。 <br />
　　[疏]“奠以”至“心也”。<br />
　　○正义曰：“奠”谓始死至葬之时祭名，以其时无尸，奠置於地，故谓之“奠”也。悉用素器者，表主人有哀素之心。既因用素表孝子哀素，遂论虞祭之后，及卒哭练祥之祭，故云此等祭祀之礼，既见亲终，於主人自尽致孝养之道焉尔，岂知神之所飨须设此祭？所以设之者，亦以主人有齐敬之心，若亲存然，故设祭亦如生存之有齐敬，今死亦齐敬，故云“亦”也。<br />
　　○注“哀则”至“以饰”。<br />
　　○正义曰：哀则以素谓葬前，敬则以饰谓虞后，故《士虞礼》不用素器也。知经中祭祀非寻常吉祭者，以上下所论，皆是丧事，不应吉祭厕在其间。其实吉祭，主人亦有齐敬之心也。<br />
　　辟踊，哀之至也。有算，为之节文也。算，数也。<br />
　　○辟踊，媿亦反，下音勇。算，桑乱反。 <br />
　　[疏]“辟踊”至“文也”。<br />
　　○正义曰：抚心为辟，跳跃为踊。孝子丧亲，哀慕至懑，男踊女辟，是哀痛之至极也。若不裁限，恐伤其性，故辟踊有算，为准节文章。准节之数，其事不一。每一踊三跳，三踊九跳，都为一节。士舍死日三日而殡，凡有三踊。初死日袭，袭而踊。明日小敛，小敛而踊。又明日大敛，大敛又踊。凡三日为三踊也。大夫五踊，舍死日四日而殡，初死日一踊，明日袭又一踊，至三日小敛朝一踊，至小敛时又一踊，至四日大敛朝不踊。当大敛时又一踊，凡四日为五踊。诸侯七踊，舍死日六日而殡，初死日一，明日袭又一，至三日小敛朝一，当小敛时又一，四日无事一，五日又一，至六日朝不踊，亦当大敛时又一，凡六日七踊。《周礼》王九踊，舍死日八日而殡，死日一，明日袭一，其间二日为二，至五日小敛为二，其间二日又二，至八日大敛，则其朝不踊也，大敛时又一，凡八日九踊。故云“为之节文”也。故《杂记》云：“公七踊，大夫五踊，士三踊。”郑注云“士小敛之朝不踊，君大夫大敛之朝乃不踊”是也。<br />
　　袒、括发，变也。愠，哀之变也。去饰，去美也。袒、括发，去饰之甚也。有所袒，有所袭，哀之节也。 <br />
　　[疏]“袒括”至“节也”。<br />
　　○正义曰：言袒衣括发者，是孝子形貌之变也。悲哀愠恚者，是孝子哀情之变也。去其寻常吉时服饰也者，是去其华美也。孝子去饰，虽有多涂，袒括发者，就去饰之中，最为甚也。孝子悲哀，理应常袒，何以有所袒、有所袭时者，表明哀之限节，哀甚则袒，哀轻则袭。<br />
　　弁绖葛而葬，与神交之道也。接神之道，不可以纯凶。天子诸侯变服而葬，冠素弁，以葛为环绖，既虞卒哭，乃服受服也。《杂记》曰：“凡弁绖，其衰侈袂。”<br />
　　○括，观阔反。愠，庾、皇纡粉反，积也，又纡运反，怨恚也，徐又音郁。去，羌吕反，下及注“去乐”、“去桃茢”并同。衰，七雷反。侈袂，昌氏反，下弥世反。 <br />
　　[疏]注“接神”至“侈袂”。<br />
　　○正义曰：葬时居丧，著丧冠麻绖，身服衰裳，是纯凶也。又寻常弁绖，以麻为环绖，今乃去丧冠，著素弁，又加环绖，用葛，不以麻，故云交神之道，不可以纯凶。云“天子诸侯，变服而葬”者，以下云“有敬心焉”。以日月逾时，故敬心乃生。大夫与士，三月而葬，敬心未生，故知天子诸侯也。云“冠素弁，以葛为环绖”者，素谓素帛为弁，故郑注《周礼 司服》云：“弁如爵弁而素。”不云麻，是用素绢也。以“葛”以“弁绖”连文，故云葛环绖。然则要带犹用麻也。云“卒哭，乃服受服也”者，以受服者无文，故郑解不定。《丧服》注：“天子诸侯既虞，大夫士卒哭，乃受服。”此云卒哭乃受服，是不定丧服，以大夫以上卒哭与虞，其月不同。士虞与卒哭同在一月，故解为大夫以上。既虞，士卒哭受服。皇氏云：“《檀弓》足本当言既虞与丧服，注会云卒哭者，误也。”引《杂记》“其衰侈袂”者，证既服弁绖，其衰亦改。案《丧服》衰袂二尺二寸，袪尺二寸，则葬时更制其衰袂三尺三寸，袪尺八寸，是改丧服之衰也。熊氏、皇氏等并为锡衰。皇氏又引郑说，称郑冲云：“《小记》曰，诸侯吊必皮弁锡衰，则此弁绖之衰，亦是吊服也。”案《丧服》改葬尚服緦麻，今葬服锡衰，其义疑也。<br />
　　有敬心焉。逾时哀衰而敬生，敬则服有饰，大夫士三月而葬，未逾时。<br />
　　○衰，所追反。 <br />
　　[疏]注“大夫”至“逾时”。<br />
　　○正义曰：案郑《箴膏肓》云：“人君殡数来日，葬首荠月，大夫以上，殡皆以来日数，则大夫并死月四月而葬。”云“未逾时”者，谓未逾一时。假令四月而死，七月而葬，是未逾越夏之一时也。非如《春秋》之逾年也。若以为逾年言之，则三月死，至四月，是亦逾时。《穀梁传》云：“古者行役不逾时。”岂三月行，不至四月即须反？故知不然也。<br />
　　周人弁而葬，殷人冔而葬。周弁、殷冔，俱象祭冠，而素礼同也。<br />
　　○<口馵>，况甫反。 <br />
　　[疏]注“周弁”至“同也”。<br />
　　○正义曰：《士冠礼》：“周弁，殷冔，夏收。”《王制》云：“夏后氏收而祭，殷人冔而祭，周人弁而祭。”此弁既对冔，故知俱象祭冠。<br />
　　歠主人、主妇、室老，为其病也。君命食之也。尊者夺人易也。歠，歠粥也。<br />
　　○歠，徐昌悦反，一音常悦反。为其，于伪反，下注“为父母”、“为有凶”、“为人甚”同。食音嗣。易，以豉反。粥，之六反，后同。 <br />
　　[疏]“歠主”至“之也”。<br />
　　○正义曰：此一节论尊者夺孝子情之法。歠者，亲丧三日之后，歠粥之时，主人，亡者之子。主妇，亡者之妻。室老，家之长相。此三者并是大夫之家贵者，为其歠粥，病困之，故君必有命食疏饭也。若非三者，虽复歠粥致疾病，君不命食之，以其贱故也。其士之主人主妇，君不命也。《丧大记》主妇食疏，食谓既殡之后；此主妇歠者，谓未殡前，故《问丧》云：“邻里为之麋粥以饮食之。”<br />
　　反哭升堂，反诸其所作也。亲所行礼之处。<br />
　　○处，昌虑反，下同。主妇入于室，反诸其所养也。亲所馈食之处。<br />
　　○养，徐羊尚反。 <br />
　　[疏]“反哭”至“养也”。<br />
　　○正义曰：谓葬窆讫，反哭升於庙。所以升堂者，反复於亲所行礼之处。行礼者，谓平生祭祀冠昏在於堂也。主妇反哭，所以入於室，反复於亲所馈食供养之处，此皆谓在庙也。故《既夕礼》主人“反哭，入，升自西阶东面”。郑注云：“反诸其所作也。”又云：“主妇入于室。”注云：“反诸其所养也。”下始云“遂適殡宫”，故知初反哭在庙也。下云“反哭之吊也”，亦谓在庙也。<br />
　　反哭之吊也，哀之至也。反而亡焉，失之矣，於是为甚。哀痛甚。殷既封而吊，周反哭而吊。封当为窆，窆，下棺也。<br />
　　○封，依注音窆，彼验反，下同。 <br />
　　[疏]注“封当”至“棺也”。<br />
　　○正义曰：知非既封土为坟者，以《既夕礼》：“实土三，主人拜乡人，乃反哭。”周既如此，明殷亦然。且殷既不为坟，故知封当为窆。孔子曰：“殷已悫，吾从周。”悫者，得哀之始，未见其甚。<br />
　　○悫，本又作殻，苦角反，注及后同。<br />
　　[疏]注“悫者”至“其甚”。<br />
　　○正义曰：庙是亲之平生行礼之处，今反哭於庙，思想其亲而不见，故悲哀为甚。壙者，非亲存所在之处，今柩暂来至此，始有悲哀，未是甚极。今吊者於此而来，哀情质悫，故云“悫”也。<br />
　　葬於北方，北首，三代之达礼也，之幽之故也。北方，国北也。<br />
　　○首，手又反。 <br />
　　[疏]“之幽之故也”。<br />
　　○正义曰：上“之”训往，下“之”语助，言葬於国北及北首者，鬼神尚幽暗，往诣幽冥故也。殡时仍南首者，孝子犹若其生，不忍以神待之。<br />
　　既封，主人赠，而祝宿虞尸。赠以币，送死者於壙也。於主人赠，祝先归。 <br />
　　[疏]“既封”至“虞尸”。<br />
　　○正义曰：“既封”，谓葬已下棺。郑不破“窆”字者，从上可知也。云“主人赠，而祝宿虞尸”者，谓主人以币赠死者於壙之时，祝先归宿戒虞尸。案《既夕礼》主人“赠用制币，玄纁束帛也”。案《士虞礼记》云：“男，男尸。女，女尸。”是虞有尸也。<br />
　　既反哭，主人与有司视虞牲，日中将虞，省其牲。有司以几筵舍奠於墓左，反，日中而虞。所使奠墓有司来归乃虞也。舍奠墓左，为父母形体在此，礼其神也。《周礼 冢人》：“凡祭墓为尸。”<br />

                    <br>
                        　　○舍奠音释，注同。 <br />
　　[疏]“有司”至“而虞”。<br />
　　○正义曰：此谓既窆之后事也。有司，修虞之有司也。几，依神也。筵，坐神席也。席敷陈曰筵。舍，释也。奠，置也。墓道向南，以东为左，孝子先反脩虞，故有司以几筵及祭馔置於墓左，礼地神也。言以父母形体所托，故礼其地神以安之也。“反，日中而虞”者，“反”谓所使奠墓左有司归也。“虞”者，葬日还殡宫安神之祭名。必用日中者，是日时之正也。《士虞礼》云：“日中而行事。”注云：“朝葬，日中而虞。君子举事必用辰正也。再虞、三虞皆用质明。”案周人尚赤，大事用日出，故朝葬也。<br />
　　○注“所使”至“为尸”。<br />
　　○正义曰：郑恐奠墓有司未归，即非虞祭，故云“奠墓有司来归，乃虞也”。必知归始虞者，以经云“奠於墓左，反，日中而虞”，是奠墓者回反，日中而虞。引《周礼 冢人》“凡祭墓为尸”者，证葬毕奠墓。案《周礼 冢人》“为尸”谓祈祷，不同者，以言“凡祭墓”，“凡”者非一，诸祭皆是。<br />
　　葬日虞，弗忍一日离也。弗忍其无所归。<br />
　　○离，力智反，下同。是月也，以虞易奠。虞，丧祭也。卒哭曰“成事”。既虞之后，卒哭而祭，其辞盖曰“哀荐成事”，成祭事也。祭以吉为成。 <br />
　　[疏]注“既虞”至“为成”。<br />
　　○正义曰：既虞祭之后，至於卒哭，其卒哭祭辞，盖曰“成事”。所以称“盖”者，以其《士虞礼》无文，唯《杂记》及此有卒哭成事，故郑约之为解，又称“盖”以疑之。以虞祭之时，以其尚凶，祭礼未成。今既卒无时之哭，唯有朝夕二哭，渐就於吉，故云“成事”，祭以吉为成故也。其虞与卒哭，尊卑不同。案《杂记》：“士三月而葬，是月而卒哭。大夫三月而葬，五月而卒哭。诸侯五月而葬，七月而卒哭。”又《杂记》云：“内此天子七月而葬，九月而卒哭。”《杂记》又云：“诸侯七虞，大夫五，士三。”谓之“虞”者，郑注《士虞礼》云：“虞，安也，所以安神。”虞皆用柔日。柔日者，郑注《士虞礼》云：“柔日阴，阴取其静。”最后一虞用刚日。故《士虞记》云：“三虞卒哭，他用刚日。”郑注云：“用刚日，刚日，阳也。阳取其动。”谓动而将祔庙也。《杂记》云：“诸侯七虞。”然则天子九虞也。士三虞卒哭，同在一月。初虞已葬日而用柔，第二虞亦用柔日。假令丁日葬，葬日而虞，则已日二虞，后虞改用刚，则庚日三虞也。故郑注《士虞礼》云：“士则庚日三虞。”三虞与卒哭相接，则壬日卒哭也。《士虞礼》云：“明日祔於祖父。”则祭明日，祔也。士之三虞用四日，则大夫五虞当八日，诸侯七虞当十二日，天子九虞当十六日，最后一虞，与卒哭雷墁，“用刚日”。大夫以上卒哭者，去虞相校两月，则虞祭既终，不得与卒哭相接。崔氏解：“既正礼得终，其虞后卒哭之前，刚日虽多，不须设祭，以正礼成也。故此下云：‘不忍一日未有所归也。’谓不成正礼，赴葬赴虞是也。”崔又一解。虞后卒之前，不可无祭，亦以刚日接之，恐此解非也。<br />
　　是日也，以吉祭易丧祭。卒哭吉祭。<br />
　　○易，以豉反，徐音亦。明日，祔于祖父。祭告於其祖之庙。<br />
　　○祔音附。其变而之吉祭也。比至於祔，必於是日也接；不忍一日末有所归也。末，无也。日有所用接之，《虞礼》所谓“他用刚日”也。其祭，祝曰哀荐，曰成事。<br />
　　○比，必利反。 <br />
　　[疏]“其安”至“归也”。正义曰：上云虞卒哭及祔，皆据得常正礼，此经所云，谓不得正礼，故谓之“变”，以其变常礼也。所以有变者，或时有迫促，或事有忌讳，未及葬期，死而即葬者，即《丧服小记》所云赴葬者，赴虞者，三月而后卒哭。彼据士礼而言，速葬速虞之后，卒哭之前，其日尚赊，不可无祭，谓之为变。其既虞之后，变礼而之吉祭也。之，往也。既虞，往至吉祭。其礼如何？既虞比至於祔以来，必於是日接，谓於是三虞卒哭之间，刚日而连接其祭，谓恒用刚日。所以恒用刚日接之者，孝子不忍使亲每一日之间无所归依。<br />
　　○注“末无”至“成事”。<br />
　　○正义曰：“《虞礼》所谓他用刚日”者，此经所云“变”者，虞礼谓之“他”也。案《士虞礼》云：“三虞卒哭，他，用刚日，哀荐日成事。”郑注云：“他谓不及时而葬者。《丧服小记》曰，赴葬者，赴虞者，三月而后卒哭。则虞与卒哭之间有祭事者，亦用刚日，其祭无名，谓之他者，假设言之耳。”如郑此言，《虞礼》谓之“他”，此经谓之“变”，其义一也。皆据速葬速虞者而言之。云“其祭，祝曰哀荐，日成事”，虽所行三事虞，卒哭及他之下，郑意惟属於他，故引来为注。其依时葬及虞者，后去卒哭虽远，其间不复祭。崔氏一解云：“虽依时葬，虞后至卒哭，仍以刚日接。”其义恐非也。《丧服小记》云“赴葬者”据士，故云“三月而卒哭”。此经亦据士，故云“比至於祔，必於是日也接”。若大夫以上，赴葬、赴虞之后为接祭，至常葬之月，终虞之祭日乃止，其祝亦称哀荐云“成事”焉。<br />
　　殷练而祔，周卒哭而祔，孔子善殷。期而神之，人情。<br />
　　○期音基。 <br />
　　君临臣丧，以巫祝桃茢执戈，恶之也。为有凶邪之气在侧。君闻大夫之丧，去乐卒事而往，未袭也。其已袭，则止巫，去桃茢。桃，鬼所恶。茢，萑苕，可扫不祥。<br />
　　○茢音列，徐音例，杜预云：“黍穰也。”郑注《周礼》云：“苕帚。”恶，乌路反，注及下注同。凶邪，似嗟反，下注同。萑音完。苕，大雕反。所以异於生也。生人无凶邪。 <br />
　　[疏]“君临”至“生也”。<br />
　　○正义曰：此一节论君临臣丧之礼。“君”谓天子，臣丧未袭之前，咀荠临吊，则以巫执桃，祝执茢，又使小臣执戈。所以然者，恶其凶邪之气。必恶之者，所以异於生人也。若往临生者，但有执戈，无巫祝执桃茢之事，今有巫祝，故云“异於生”也。<br />
　　○注“君闻”至“桃茢”。<br />
　　○正义曰：“君闻大夫之丧，去乐卒事”者，昭十五年《公羊传》文。言“而往，未袭也”，是郑意所加之言也。《公羊》直云“去乐卒事”，郑必知往者，以下云柳庄之卒，卫侯不脱祭服而往，明其王有大臣之丧，亦当然也。以闻丧即往，故知“未袭”也。云“已袭，则止巫，去桃茢”者，“袭”谓死之明日，则止巫门外，去桃茢，祝代巫而入，又小臣执戈。郑知然者，案《丧大记》大夫之丧，将大敛，咀荠，巫止于门外，祝先入。又云《士丧礼》亦如此。又《士丧礼》大敛而往，“巫止于庙门外，祝代之。小臣二人执戈先，二人后”。此皆大敛之时，小敛及殡更无文，明与大敛同。直言巫止，无“桃茢”之文，《丧大记》虽记诸侯之礼，明天子亦然，故云“已袭，则止巫，去桃茢”也。此经所云，谓天子礼，故郑注《士丧礼》引《檀弓》云：“君临臣丧，以巫祝桃茢执戈以恶之，所以异於生也，皆天子礼也。”诸侯临臣之丧，则使祝代巫，执茢居前，下天子也。以此言之，知此文据天子礼也。郑注《士丧礼》云：“诸侯临臣之丧，则使祝代巫执茢”，亦谓未袭以前也。若已袭之后，茢亦去之，与天子同。是天子未袭之前，临臣之丧，巫祝、桃茢、执戈，三者并具。诸侯临臣丧，未袭之前，巫止，祝执茢，小臣执戈。若既袭之后，敛殡以来，天子与诸侯同。并巫止，祝代之，无桃茢。案《士丧礼》君吊之时，当大敛之节，而郑注云：“巫祝桃茢执戈，天子礼也。使祝代巫执茢，诸侯礼也。”以当大敛之时，而解为未袭前者，以《士丧礼》未袭之前，君无亲吊。今大敛君来，巫止门外，故郑以未袭之前解天子诸侯之异。必知袭后无桃茢者，案《丧大记》大敛唯有“巫止”之文，无桃茢之事，故注云：“此己袭，则止巫去桃茢。”下云：“荆人使公亲襚，巫先拂柩。”时荆王以襄二十八年十二月死，至明年正月，则殡来已久，得有始行袭礼。“巫先拂柩”者，彼云袭者，谓加衣於殡，非为尸加衣，故下云“拂柩”。及《左传》云“袚殡而襚”，是既殡也。公以楚人无礼於已，故公用天子未袭之前君临臣丧之法，以巫祝桃茢也。<br />
　　丧有死之道焉，言人之死，有如鸟兽死之状。鸟兽之死，人贱之。先王之所难言也。圣人不明说，为人甚恶之。<br />
　　○难，乃旦反。 <br />
　　[疏]“丧有”至“言也”。<br />
　　○正义曰：此一节论先王恐生者恶死者之事，言人之丧也，有如鸟兽死散之道焉。“先王之所难言”，死散之义，若言其死散，则人之所恶，故难言也。<br />
　　丧之朝也，顺死者之孝心也。朝谓迁柩於庙。<br />
　　○朝，直遥反，注及下皆同。其哀离其室也，故至於祖考之庙而后行。殷朝而殡於祖，周朝而遂葬。 <br />
　　[疏]“丧之”至“遂葬”。<br />
　　○正义曰：此一节论殷、周死者朝庙之事。“丧之朝也”者，谓将葬前，以柩朝庙者，夫为人子之礼，出必告，反必面，以尽孝子之情。今此所以车载柩而朝，是顺死者之孝心也。然朝庙之礼，每庙皆朝，故《既夕礼》云：“其二庙，则馔於祢庙。”下云：“降柩，如初適祖。”则天子诸侯以下，每庙皆一日，至远祖之庙，当日朝毕，则为祖祭，至明日设遣奠而行。<br />
　　○“其哀离其室也”者，谓死者神灵悲哀，弃离其室，故至於祖考之庙，辞而后行。殷人尚质，敬鬼神而远之，死则为神，故云朝而殡於祖庙。周则尚文，亲虽亡殁，故犹若存在，不忍便以神事之，故殡於路寝，及朝庙遂葬。夫子不论二代得失，皆合当代之礼，无所是非。以此言之，则周人不殡於庙。按僖八年“致哀姜”，《左传》云：“不殡于庙，则弗致也。”则正礼当殡於庙者，服氏云：“不薨於寝，寝谓小寝。不殡於庙，庙谓殡宫。鬼神所在谓之庙。”郑康成以为《春秋》变周之文，从殷之质，故殡於庙。杜预以为不以殡朝庙，未详孰是。<br />
　　孔子谓为明器者，知丧道矣，备物而不可用也。神与人异道，则不相伤。哀哉！死者而用生者之器也，不殆於用殉乎哉！殆，几也。杀人以卫死者曰殉。用其器者，渐几於用人。<br />
　　○殉，辞俊反，以人从死曰殉。畿音祈，又音机，下同。其曰明器，神明之也。神明，死者异於生人。涂车、刍灵，自古有之，刍灵，束茅为人马。谓之灵者，神之类。<br />
　　○刍，初拘反。明器之道也。言与明器同。孔子谓为刍灵者善，谓为俑者不仁，殆於用人乎哉！俑，偶人也。有面目机发，有似於生人。孔子善古而非周。<br />
　　○俑音勇。 <br />
　　[疏]“孔子”至“乎哉”。<br />
　　○正义曰：此一节皆记者录孔子之言，善古非殷周之事，故云孔子谓夏家为明器者，知死丧之道焉。以孝子之事亲不可阙，故备其器物，若似生存；以鬼神异於人，故物不可用。孔子既论夏家之事，是又言殷代之非，故云，可哀哉！殷之送死者而用生者之祭器，不殆於用生人为殉乎哉！“殆”，近也，谓近於用乎生人为殉。所以近者，以生人食器而供死者，似若用生人而殉死人，故云近也。既言殷代之事，将言周代用偶人为非礼，故先言明器刍灵，后论偶人之事。故言“其曰明器，神明之也”。死者之物，还可用涂车、刍灵，即明器之物一类，自古帝王所制而有之，此则岂不可为用，故云“明器之道”也。记者录孔子之言，又说孔子臧否古今得失，以其语更端，故重言“孔子”，谓古之为刍灵者善，谓周家为俑者不仁，不近於用生人乎哉！言近於用生人。所以近者，谓刻木为人，而自发动，与生人无异，但无性灵智识，故云近。此云“用人”，前言“用殉”，殉是已死之人，形貌不动，与器物相似，故言“用殉”。此云“用人”者，谓用生人入壙，今俑者形貌发动，有类生人，故云“用人”。上文云“涂车、刍灵”，此不言“涂车”，直云“刍灵”者，以其束茅为人，与俑者相对，故不取涂作车也。<br />
　　○注“俑偶”至“非周”。<br />
　　○正义曰：谓造作形体，偶类人形，故《史记》有土偶人、木偶人是也。云“孔子善古而非周”者，“古”谓周以前，虞以后，故上云“虞氏瓦棺，始不用薪”，明虞氏以来，始有涂车、刍灵。言“非周”者，谓周为俑人，如郑康成之意，则周初即用偶人，故《冢人职》“言鸾车象人”，司农注云：“象人谓以刍为人。”康成注引此“谓为俑者不仁”，是象人即俑人也。其馀车马器物犹为涂车，刍灵，故《校人》“大丧饰遣车之马，及葬埋之”，郑注云：“言埋之则是马涂车之刍灵。”是偶人之外，犹有涂车、刍灵之制，虽或用木，无机识发动。偶人谓之俑者，皇氏云：“机械发动踊跃，故谓之俑也。”<br />
　　穆公问於子思曰：“为旧君反服，古与？”仕焉而已者。穆公，鲁哀公之曾孙。<br />
　　○为，于伪反，下“为君”、“为使人”皆同。与音馀，下同。子思曰：“古之君子，进人以礼，退人以礼，故有旧君反服之礼也。今之君子进人若将加诸膝，退人若将队诸渊，毋为戎首，不亦善乎？又何反服之礼之有？”言放逐之臣，不服旧君也。为兵主来攻伐曰戎首。<br />
　　○膝音悉。队，本又作坠，直媿反。 <br />
　　[疏]“穆公”至“之有”。<br />
　　○正义曰：此一节论不为旧君著服之事。<br />
　　○注“仕焉”至“曾孙”。<br />
　　○正义曰：案《丧服》齐衰三月章为旧君凡有三条，其一云“为旧君，君之母妻”，传云“仕焉而已者也”。注云：“谓老若有废疾而致仕者”，兼服其母妻。其二“大夫在外，其妻长子为旧国君”，注云：“在外待放已去者”，传云“妻言与民同也，长子言未去也”，注云：“妻虽从夫而出，古者大夫不外娶，妇人归宗往来犹民也，长子去可以无服”，此则大夫身不为服，唯妻与长子为旧君耳。其三为“旧君”，注云“大夫待放未去者”，传曰“大夫去君，扫其宗庙，言其以道去君，而犹未绝也”，注云“以道去君，为三谏不从，待放於郊未绝者。言爵禄尚有列於朝，出入有诏於国”，若已绝则不服也。以此言之，凡旧君，若年老致仕，退归在国不仕者，身为之服齐衰三月，并各服其母妻也。若三谏不从，待放已去而绝者，唯妻与长子服之，己则无服。若待放未去，爵位未绝，身及妻子皆为之服。然则去仕他国，己绝之后，不服旧君。而《杂记》云“违诸侯，之大夫，不反服”，则违诸侯之诸侯反服，得为旧君服者，《杂记》所云，谓不便其居，或辟仇雠，有故不得在国者。故《孟子》：“齐宣王问孟子云：‘礼为旧君有服，何如斯可为服矣？’《孟子》对曰：‘谏行言听，膏泽下於民。有故而去，则君使人导之出疆，送至彼国，明其无罪。其所往三年不反，然后收其田里。此之谓三有礼焉。如此者得为旧君反服矣。’”与《杂记》同。郑注此云“仕焉而已者”，取《丧服》第一条，谓年老致仕在国者。郑必以第一条解之者，以穆公所问为旧君之反服，宜问丧服正礼，故以第一条致仕者解之。其实亦兼三谏未绝及有故出在他国者，故下子思云“古之君子，进人以礼，退人以礼”是也。云“穆公，鲁哀公之曾孙”者，案者，案《世本》云“哀公生悼公灵，灵生元公嘉，嘉生穆公不衍”是也。<br />

                    <br>
                        　　○注“言放逐之臣，不服旧君也”。<br />
　　○正义曰：言放逐之臣者，解经中今之君子进人退人不能以礼也。如此者不服旧君，谓三谏不从，去而已绝，及不能三谏，辟罪逃亡。言“放”者，则宣元年“晋放其大夫胥甲父于卫”是也。言“逐”者，则《春秋》诸侯大夫言出奔是也。<br />
　　悼公之丧，季昭子问於孟敬子曰：“为君何食？”悼公，鲁哀公之子。昭子，康子之曾孙，名强。敬子，武伯之子，名捷。<br />
　　○捷，在接反。敬子曰：“食粥，天下之达礼也。吾三臣者之不能居公室也，四方莫不闻矣。言邻国皆知吾等不能居公室，以臣礼事君也。三臣，仲孙、叔孙、季孙也。勉而为瘠，则吾能，毋乃使人疑夫不以情居瘠者乎哉？我则食食。”存时不尽忠，丧又不尽礼，非也。孔子曰：“丧事不敢不勉。”<br />
　　○瘠，徐在益反。夫音扶。食食，上如字，下音嗣。 <br />
　　卫司徒敬子死，司徒，官氏，公子许之后。子夏吊焉，主人未小敛，绖而往。子游吊焉，主人既小敛，子游出绖，反哭。皆以朋友之礼往，而二人异。子夏曰：“闻之也与？”曰：“闻诸夫子，主人未改服，则不绖。” <br />
　　[疏]“卫司”至“不绖”。<br />
　　○正义曰：此一节论吊者主人改服乃改服之事。<br />
　　○注“皆以”至“人异”。<br />
　　○正义曰：此唯云“绖”，郑知是朋友者，凡吊者主人成服，则客乃服吊绖，今此随主人，主人始小敛未成服，而已便出著绖，故知有緦之恩，随主人变，如五服亲也。又至小敛出绖反哭，与子游前裼裘吊朋友同也，前子游云“带绖”，故知是朋友。此下不云“带”，知是朋友者，凡吊则应弁绖环绖之属也。此虽不云“带”，凡单云“绖”，则知有带，犹如《丧服》云“苴绖”，《檀弓》为师“二三子皆绖而出”，及“朋友群居则绖”，皆是包“带”之文也。<br />
　　曾子曰：“晏子可谓知礼也已，恭敬之有焉。”言礼者，敬而已矣。有若曰：“晏子一狐裘三十年，遣车一乘，及墓而反。国君七个，遣车七乘，大夫五个，遣车五乘。晏子焉知礼？”言其大俭偪下，非之。及墓而反，言其既窆则归，不留宾客有事也。人臣赐车马者，乃得有遣车。遣车之差，大夫五，诸侯七，则天子九。诸侯不以命数，丧数略也。个，谓所包遣奠牲体之数也。《杂记》曰：“遣车视牢具。”<br />
　　○遣，弃战反。乘，绳证反。个，古贺反。焉，於虔反。木音泰，或他佐反。逼音逼，本或作逼。包，伯交反。曾子曰：“国无道，君子耻盈礼焉。国奢则示之以俭，国俭则示之以礼。”时齐方奢，矫之是也。 <br />
　　[疏]“曾子”至“以礼”。<br />
　　○正义曰：此一节论晏子故为非礼以矫齐之事。<br />
　　○有子者，孔子弟子有若也。闻曾子说晏子知礼，故举晏子不知礼之事以拒曾子也。狐裘贵在轻新，而晏子一狐裘三十年，是俭不知礼也。“遣车一乘”者，其父晏桓子是大夫，大夫遣车五乘，其葬父唯用一乘，又是俭失礼也。<br />
　　○“及墓而反”者，“及墓”谓葬时也。礼，窆后孝子赠币辞亲，辞亲毕，而亲情宾客应是送别，别竟乃反。于时晏子窆竟则反，宾客并去，又是俭失礼也。<br />
　　○“国君七个，遣车七乘，大夫五个，遣车五乘”者，此更举正礼以证晏子失礼也。“个”谓所包遣奠牲体臂臑也。折为七段五段，以七乘五乘遣车载之。今晏子略不从礼数，是不知也。<br />
　　○“晏子焉知礼”者，条失事已竟，故此并结晏子焉知礼也。<br />
　　○注“言其”至“非之”。<br />
　　○正义曰：“大俭”解三十年一狐裘，并“及墓而反”也。“偪下”解一乘也。“下”谓其子及凡在巳下者也。大夫五乘，適子三乘，今其父自用一乘，则其子更无，是“偪下”也。<br />
　　○注“及墓”至“牢具”。<br />
　　○正义曰：经唯云“及墓而反”，郑知不以及墓而反，而云“既窆则归”者，晏子虽为俭约，不应柩未入壙则归，故云“既窆”也。云“不留宾客有事也”者，案《既夕礼》：“乃窆，主人哭，踊无筭，袭，赠用制币玄纁束。拜稽颡，踊如初。卒，袒，拜宾，主妇亦拜宾。宾出，则拜送。藏器於旁，加见。藏苞筲於旁，加杭席。覆之，加杭木。实士三，主人拜乡人，乃反哭。”今晏子既窆，赠币，拜稽颡，踊讫则还，不复拜宾及送宾之事，故云“不留宾客有事也”。云“人臣赐车马者，乃得有遣车”者，案《士丧礼》无遣车，诸侯之士一命。《曲礼》云：“三赐不及车马。”故诸侯之士无遣车也。若诸侯大夫，虽未三命，以其位尊，故得有遣车。知天子遣车九乘者，案《杂记》诸侯七月而卒哭，天子则九月而卒哭。今诸侯七乘，故知天子九乘也。云“诸侯不以命数，丧数略也”者，案《大行人》上公九乘，侯伯七乘，子男五乘，今总云七乘，是不以命数，丧事略也。引“《杂记》云：遣车视牢具”者，以证经个与遣车首墁，故云个是牢具也。故《杂记》注云：“天子大牢包九个，诸侯亦大牢包七个，大夫亦大牢包五个，士少牢包三个。”案《既夕礼》“苞牲取下体”，郑注：“前胫折取臂、臑，后胫折取骼。”是一牲取三体。士少牢二牲，则六体也。分为三个，一个有二体。然大夫以上，皆用大牢，牲有三体，凡九体。大夫九体分为十五段，三段为一包，凡为五包。诸侯分为二十一段，凡七包。天子分为二十七段，凡九包。盖尊者所取三体，其肉多。卑者虽取三体，其肉少。郑又云：“天子遣奠用马牲，其取个未详也。”此遣奠所包，皆用左胖，以其丧礼反吉。《士虞礼》“载左胖也”。<br />
　　国昭子之母死，问於子张曰：“葬及墓，男子、妇人安位？”国昭子，齐大夫。子张曰：“司徒敬子之丧，夫子相，男子西乡，妇人东乡。”夹羡道为位。夫子，孔子也。<br />
　　○相，息亮反，下注同。乡，许亮反，下皆同。侠，古洽反，一音颊。羡，徐音贱，《音义隐》云：“羡，车道。”曰：“噫！毋。”噫，不寤之声。毋，禁止之辞。<br />
　　○噫，本又作意，同，于其反。毋音无。曰：“我丧也斯沾。斯，尽也。沾读曰觇。觇，视也。国昭子自谓齐之大家，有事人尽视之，欲人观之，法其所为。<br />
　　○斯音赐。沾依注音觇，敕廉反。尔专之，宾为宾焉，主为主焉。专犹司也。时子张相。妇人从男子皆西乡。”非也。 <br />
　　[疏]“国昭”至“西乡”。<br />
　　○正义曰：此一节论葬之在壙，男女面位之事。<br />
　　○“曰：噫，毋”者，止子张也。子张既相，以男子西乡，妇人东乡，而昭子不悟礼意，乃曰：“噫，毋得如是男子西乡，妇人东乡。”既止子张，又自言我居丧也，既是齐之大家。斯，尽也。人尽来觇视於我，当须更为别礼，岂得以依旧礼。专犹同也。尔当同此妇人与男子一处，若妇女之宾为宾位焉，与男子之宾同处，妇女之主为主位焉，与男子之主同处。於是昭子家妇人从男子皆西乡，同在主位，宾之男子及宾之妇人皆西厢东乡。言非也。<br />
　　穆伯之丧，敬姜昼哭。文伯之丧，昼夜哭。孔子曰：“知礼矣。”丧夫不夜哭，嫌思情性也。文伯之丧，敬姜据其床而不哭，曰：“昔者吾有斯子也，吾以将为贤人也。盖见其有才艺。吾未尝以就公室。未尝与到公室，观其行也。季氏，鲁之宗卿，敬姜有会见之礼。<br />
　　○行，下孟反。见，贤遍反，下文“不敢见”同。今及其死也，朋友诸臣未有出涕者，而内人皆行哭失声。斯子也，必多旷於礼矣夫。”内人，妻妾。<br />
　　○夫音扶，下同，本亦有无“夫”字者。 <br />
　　[疏]“穆伯”至“矣夫”。<br />
　　○正义曰：此一节论丧夫不夜哭，并母知子贤愚之事。<br />
　　○“斯子也，必多旷於礼矣夫”。<br />
　　○正义曰：斯，此也。旷犹疏薄也。言此子平生为行，必疏薄於宾客朋友之礼，故宾客朋友未有感恋为之出涕者。此不哭者，谓暂时不哭，故上云“昼夜哭”是也。案《家语》云：“文伯歜卒，其妻妾皆行哭失声。敬姜戒之曰：‘吾闻好外者士死之，好内者女死之。今吾子早夭，吾恶其好内闻也。二三妇共祭祀者，无加服。’孔子闻之曰：‘女智莫若公父氏之妇，知礼矣。’”与此不同者，彼戒妇人而成子之德，此论子之恶，各举一边，相包乃具。<br />
　　季康子之母死，陈亵衣。亵衣，非上服。陈之，将以敛。敬姜曰：“妇人不饰，不敢见舅姑。将有四方之宾来，亵衣何为陈於斯？”命彻之。言四方之宾来，严於舅姑。敬姜者，康子从祖母。<br />
　　○从，才用反。 <br />
　　[疏]注“敬姜者，康子从祖母”。<br />
　　○正义曰：案《世本》：“悼子纪生平子意如，意如生桓子斯，斯生康子肥。”《世本》又云：“悼子纥生穆伯靖。”靖与意如是亲兄弟，意如是康子祖，穆伯是康子祖之兄弟，敬姜是穆伯之妻，故云“康子从祖母”也。<br />
　　有子与子游立，见孺子慕者，有子谓子游曰：“予壹不知夫丧之踊也，予欲去之久矣。情在於斯，其是也夫。”丧之踊犹孺子之号慕。<br />
　　○去，羌吕反。号，户刀反。子游曰：“礼有微情者，节哭踊。有以故兴物者，衰绖之制。有直情而径行者，戎狄之道也。哭踊无节，衣服无制。<br />
　　○径，古定反。礼道则不然。与戎狄异。人喜则斯陶，陶，郁陶也。<br />
　　○陶，徒刀反。陶斯咏，咏，讴也。<br />
　　○咏音咏。讴，本亦作呕，鸟侯反。咏斯犹，犹当为摇，声之误也。摇谓身动摇也，秦人犹、摇声相近。<br />
　　○犹依注作摇，音遥。近，附近之近。犹斯舞，手舞之。舞斯愠，愠犹怒也。愠斯戚，戚，愤恚。<br />
　　○愠斯戚，纡运反。此喜怒哀乐相对，本或於此句上有“舞斯愠”一句，并注皆衍文。愤，扶粉反。恚，一瑞反。戚斯叹，叹，吟息。<br />
　　○吟，本或作唫，鱼金反。叹斯辟，辟，拊心。<br />
　　○辟，婢亦反，抚心也。辟斯踊矣。踊，跃。<br />
　　○跃，羊灼反。品节斯，斯之谓礼。舞踊皆有节，乃成礼。人死，斯恶之矣。无能也，斯倍之矣。无能，心谓之无所复能。<br />
　　○恶，乌路反。倍音佩，下同。复，扶又反。是故制绞衾，设蒌翣，为使人勿恶也。绞衾，尸之饰。蒌翣，棺之墙饰。《周礼》蒌作柳。<br />
　　○绞衾，户交反，下音饰。蒌音柳。翣，所甲反。始死，脯醢之奠。将行，遣而行之。既葬而食之。将行，将葬也。葬有遣奠。食，反虞之祭。<br />
　　○食音嗣，注同，谓虞祭也。未有见其飨之者也。自上世以来，未之有舍也，为使人勿倍也。舍犹废也。<br />
　　○舍音舍，注同。故子之所剌於礼者，亦非礼之訾也。”訾，病也。<br />
　　○訾，似斯反。 <br />
　　[疏]“有子”至“訾也”。<br />
　　○正义曰：此一节论子游言制礼有节之事。<br />
　　○“有子与子游同立，见孺子号慕者，有子谓子游曰：予壹不知夫丧之踊也”，言我专壹，不知夫丧之踊也，何须有节？直似孺子慕者，其事足矣。予欲去此踊节，其意久矣。斯，此也。言孝子之情在於此，小儿直号慕而已。“其是也夫”，但如小儿，其事即是，何须为哭踊之节。子游乃对之曰：“礼有微情者。”微，杀也。言若贤者丧亲，必致灭性，故制使三日而食，哭踊有数，以杀其内情，使之俯就也。何胤云：“哭踊之情，必发於内。谓之微，微者，不见也。”<br />
　　○“有以故兴物”者，兴，起也。“物”谓衰绖也。若不肖之属，本无哀情，故为衰绖，使其睹服思哀，起情企及也。引由外来，故云“兴物”也。然衰绖之用，一则为孝子至痛之饰，二则使不肖之人企及，今止说“兴物”以对，微情之故。“有直情而径行者，戎狄之道也”，谓直肆巳情而径行之也，无哭踊节制，乃是戎狄之道。<br />
　　○“礼道则不然”者，“然”犹如是也，言中国礼道则不如是夷狄也。<br />
　　○“人喜则斯陶”者，为明踊以节，而踊由心哀，故此以下极言哀乐之本也。喜者，外竟会心之谓也。斯，语助也。陶者，郁陶。郁陶者，心初悦而未畅之意也。言人若外竟会心，则怀抱欣悦，但始发俄尔，则郁陶未畅，故云“斯陶”也。《尔雅》云：“郁陶，繇喜也。”何胤云：“陶，怀喜未畅意也。《孟子》曰：‘郁陶以思君。’”<br />
　　○“陶斯咏”者，咏，歌咏也。郁陶情转畅，故口歌咏之也。<br />
　　○“咏斯犹”者，摇动身也。咏歌不足，渐至自摇动身体也。“犹斯舞”者，舞，起舞也。摇身不足，乃至起舞，足蹈手扬，乐之极也。<br />
　　○“舞斯愠”者，愠，怒也，外竟违心之谓也。凡喜怒相对，哀乐相生，故若舞而无节，形疲厌倦，事与心违，故所以怒生。怒生由於舞极，故云“舞斯愠”也。故《曲礼》云：“乐不可极。”即此谓也。何胤云：“乐终则愠起，非始之愠相连系也。”<br />
　　○“愠斯戚”者，戚，愤恚也。怒来戚心，故愤恚起也。此句对“喜斯陶”也。<br />
　　○“戚斯叹”者，叹，吟息也。愤恚转深，故因发吟息也。此句对“陶斯咏”。<br />
　　○“叹斯辟”者，辟，抚心也。叹息不泄，故至抚心也。此句对“咏斯犹”。<br />
　　○“辟斯踊矣”者，抚心不泄，乃至跳踊奋击，亦哀之极也。此句对“犹斯舞”也。<br />
　　○“品节斯，斯之谓礼”者，品，阶格也。节，制断也。斯，此也。此之谓於哀乐也。若喜而不节，自陶至舞，俄倾不愠生。若怒而不节，从戚至踊，踊极则笑，故夷狄无礼，朝殒夕歌，童儿任情，倏啼欻笑。今若品节此二涂，使踊舞有数，有数则久长，故云此之谓礼。如郑此《礼》本云“舞斯愠”者，凡有九句，首末各四，正明哀乐相对。中央“舞斯愠”一句，是哀乐相生，故一句之中，有“舞”及“愠”也。而郑诸本亦有无“舞斯愠”一句者，取义不同。而郑又一本云：“舞斯蹈，蹈斯愠”，益於一句，凡有十句，当是后人所加耳，亦不得对。而卢《礼》本亦有“舞斯愠”之一句。而王《礼》本又长云“人喜则斯循，循斯陶”，既与卢、郑不同，亦当新足耳。<br />

                    <br>
                        　　○“人死斯恶之矣”者，以上明辟踊之节，以下明饰丧以奠祭之事。“人死斯恶之”者，以人身既死，形体腐败，故恶之，故倍之。以其恐恶之，故制绞紟衾，设蒌翣以饰之，故使人勿恶也。以其恐倍之，故始死设脯醢之奠，以至於葬，将行之，又设遣奠而行送之，既葬反哭，设虞祭以食之。虽设奠祭，未曾见其死者而飨食之也。既不飨食，自上世以来，未之有舍此奠祭而不为者也，所以设奠祭者，为使人勿倍其亲故也。礼意既然，不可无节，故子之所讥剌於礼有踊节者，亦非礼之病害也。言哭踊有节，正是礼之所宜，非礼之病。上有若见孺子之慕，唯讥哭踊有节，不讥绞衾奠祭之事，子游秖应答以辟踊即止。今更陈绞衾、脯醢之事者，以有若之意，欲直同孺子，生者不节其哀，死者不加其饰，故子游既言生节哀，遂说死者加饰，备言礼之节制与夷狄不同也。<br />
　　吴侵陈，斩祀杀厉。祀，神位有屋树者。厉，疫病。吴侵陈，以鲁哀元年秋。<br />
　　○疫音役。师还出竟，陈大宰嚭使於师，夫差谓行人仪曰：“是夫也多言，盍尝问焉？师必有名，人之称斯师也者，则谓之何？”大宰、行人，官名也。夫差，吴子光之子。盍，何不也。尝犹试也。夫差修旧怨，庶几其师有善名。<br />
　　○还音旋。竟音境。大音泰，注及下文注“大宰”、“大师”、“大史”、“大庙”、“大傅”皆同。嚭，普彼反。使，色吏反。夫差音扶，下初佳反，吴王名，阖庐子。盍，户腊反。大宰嚭曰：“古之侵伐者，不斩祀，不杀厉，不获二毛。获谓系虏之。二毛，鬓发斑白。<br />
　　○斑，伯山反，本又作颁，音同。今斯师也，杀厉与？其不谓之杀厉之师与？”欲微切之，故其言似若不审然，正言杀厉，重人。<br />
　　○与音馀，下及注“有此与”同。曰：“反尔地，归尔子，则谓之何？”子谓所获民臣。曰：“咀荃讨敝邑之罪，又矜而赦之，师与有无名乎？”又微劝之，终其意。吴楚僣号称王。 <br />
　　[疏]“吴侵”至“名乎”。<br />
　　○正义曰：此一节明征伐不合斩祀杀厉之事，各依文解之。<br />
　　○注“吴侵”至“年秋”。<br />
　　○正义曰：知者，案《左传》：“吴伐楚，使召陈怀公，怀公朝国人而问焉，曰：‘欲与楚者右，欲与吴者左。陈人有田从田，无田从党。’逢滑当公而进，曰：‘楚未可弃，吴未可从。’陈怀公遂不从吴子光之召。至今夫差克越，乃修先君之怨。秋八月，吴侵陈，修旧怨。”是其事。案哀六年吴伐陈，郑知非六年者，称“伐”不云“侵”。哀元年经虽不见，传云“吴侵陈”，与此文同，俱云“侵”，故为哀元年。<br />
　　○“夫差”至“之何”。<br />
　　○夫差既见陈大宰嚭来，谓行人之官名仪曰：“是夫也多言。”夫，谓大宰嚭，言是大宰嚭也，博闻强识，多有所言。盍，何不也。尝，试也。何不试就问焉。我脩先君之怨而兴此师，必有善名在外，众人称此师也，则谓之何？欲令行人仪以此辞而问大宰嚭也。<br />
　　○注“大宰”至“之子”。<br />
　　○正义曰：据《周礼》有大宰卿一人，又有大、小行人，故知大宰及行人皆官名。此大宰嚭与吴大宰嚭名号同而人异也。云“夫差，吴子光之子”者，《世本》及《吴世家》文也。<br />
　　○“古之侵伐者，不斩祀，不杀厉，不获二毛”。<br />
　　○此谓以至胜攻至暴，用兵如此。若两军相敌则不然。《左传》云：“虽及胡耇，获则取之。”大宰嚭特举古之善以駮吴师之恶。<br />
　　○注“正言杀厉重人”。<br />
　　○正义曰：以其杀人，故重於斩祀。若其不杀，直拘囚人而已，则轻也。故《穀梁传》云：“苞人民欧牛马曰侵，斩树木坏宫室曰伐。”是侵轻而伐重也。<br />
　　○“师与有无名乎”者，既反地归子，其事既善，师岂有无善名乎？言必有善名也。“与是”语辞。<br />
　　○注“又微劝之，终其意”。<br />
　　○正义曰：上以“微切之”，谓讥斩祀杀厉，今复劝之反地归子，故言“又”也。因吴王反地归子，则云师有善名，是“微劝之”也。“终其意”者，上讥切斩祀及杀厉，是初有其意，欲吴哀矜，既得吴哀矜，则云师有善名，是终竟其欲哀矜之意。<br />
　　颜丁善居丧，颜丁，鲁人。始死，皇皇焉如有求而弗得。及殡，望望焉如有从而弗及。既葬，慨焉如不及其反而息。从，随也。慨，惫貌。<br />
　　○慨，皆爱反。惫，皮拜反。 <br />
　　[疏]“颜丁”至“而息”。正义曰：此一节论孝子居丧哀杀有渐之事。<br />
　　○“始死，皇皇焉如有求而弗得”者，“皇皇”犹彷徨，如所求物不得。上《檀弓》云：“始死，充充如有穷。”谓形貌穷屈，亦彷徨求而不得之心。彼此各举其一。<br />
　　○“及殡，望望焉如有从而弗及”者，谓殡后容貌望望焉，如有从逐人后行而不及之。上《檀弓》云“既殡，瞿瞿如有求而不得”，与此亦同也。但始死，据内心所求，殡后，据外貌所求，故此经始死求而不得，据内心也。上《檀弓》云“既殡，求而不得”，据外貌也。<br />
　　○“既葬，慨焉如不及”者，谓既葬之后，中心悲，慨然如不复所及。既不可及，“其反而息”者，上殡后云从而不及，似有可及之理。“既葬，慨焉如不及”，谓不复可及，所以文异也。上《檀弓》云：“既葬，皇皇如有望而不至。”此谓“既葬慨焉如不及”，亦同也。此“始死，皇皇”者，是皇皇之甚，故云“如有求而弗得”。上《檀弓》云“既葬，皇皇”是轻，故云“望而不至”。此既葬则止，不说练祥，故葬后则慨然。止《檀弓》葬后更说练祥，故云：“练而慨然，祥而廓然。”但亲之死亡，哀悼在心，初则为甚，已后渐轻，皆有求而不得，望而不及，但所据有浅深耳。殡后虽据外貌，亦犹哀在内心，但稍轻耳，故郑注上《檀弓》云：“皆哀悼在心之貌。”<br />
　　子张问曰：“《书》云：‘高宗三年不言，言乃讙。’有诸？”时人君无行三年之丧，礼者问有此与？怪之也。讙，喜说也。言乃喜说，则民臣望其言久。<br />
　　○讙音欢。说音悦，下同。仲尼曰：“胡为其不然也？古者天子崩，王世子听於冢宰三年。”冢宰，天官卿，贰王事者，三年之丧，使之听朝。 <br />
　　[疏]“子张”至“三年”。<br />
　　○正义曰：此一节论世子遭丧冢宰听政之事。<br />
　　○“言乃讙”者，《尚书 无逸》云：“言乃雍。”雍、讙字相近，义得两通，故郑随而解之。<br />
　　知悼子卒，未葬。悼子，晋大夫荀盈，鲁昭九年卒。<br />
　　○知音智，下同。平公饮酒，与群臣燕。平公，晋侯彪。<br />
　　○彪，彼虬反。师旷、李调侍，侍，与君饮也。《燕礼记》曰：“请旅侍臣。”<br />
　　○李调如字，《左传》作“外嬖嬖叔”。鼓钟。乐作也。《燕礼》宾入门奏《肆夏》，既献而乐阕，献君亦如之。<br />
　　○阕，古穴反，止也。杜蕢自外来，闻钟声，曰：“安在？”怪之也。杜蕢或作屠蒯。<br />
　　○蕢，古怪反，注蒯同。屠音徒。曰：“在寝。”燕於寝。杜蕢入寝，历阶而升，酌，曰：“旷饮斯。”又酌，曰：“调饮斯。”又酌，堂上北面坐饮之。降，趋而出。三酌皆罚。<br />
　　○旷饮，於鸩反，下“饮斯”、“饮之”、“饮旷”、“饮调”、“饮寡人”皆同。平公呼而进之曰：“蕢，曩者尔心或开予，是以不与尔言。曩，曏也，谓始来入时。开谓谏争有所发起。<br />
　　○曩，乃党反。向，本又作曏，同，许亮反。争，争斗之争。尔饮旷何也？”曰：“子卯不乐，纣以甲子死，桀以乙卯亡，王者谓之疾日，不以举乐为吉事，所以自戒惧。<br />
　　○子卯不乐，如字，贾逵云：“桀以乙卯日死，受以甲子日亡，故以为戒。”郑同。《汉书》翼奉说则不然。张宴云：“子刑卯，卯刑子，相刑之日，故以为忌。而云夏殷亡日，不推汤武以兴乎？”疾日，人一反。知悼子在堂，斯其为子卯也大矣。言大臣丧重於疾日也。《杂记》曰：“君於卿大夫，比葬，不食肉，比卒，哭，不举乐。”<br />
　　○比，必利反，下同。旷也大师也，不以诏，是以饮之也。”诏，告也。大师典奏乐。“尔饮调何也？”曰：“调也，君之亵臣也，为一饮一食，亡君之疾，是以饮之也。”言调贪酒食。亵，嬖也。近臣亦当规君疾忧。<br />
　　○为，于伪反。嬖，必计反。“尔饮何也？”曰：“蕢也，宰夫也。非刀匕是共，又敢与知防，是以饮之也。”防禁放溢。<br />
　　○匕，必李反。共音供。与音预。防音房，又扶放反。平公曰：“寡人亦有过焉，酌而饮寡人。”闻义则服。杜蕢洗而扬觯。举爵於君也，《礼》扬作腾。扬，举也。腾，送也。扬近得之。<br />
　　○觯，之豉反，《字林》音支，又云：“酒器。”近，附近之近，下“声相近”同。公谓侍者曰：“如我死，则必无废斯爵也。”欲后世以为戒。至于今，既毕献，斯扬觯，谓之杜举。此爵遂因杜蕢为名。毕献，献宾与君。 <br />
　　[疏]“知悼”至“杜举”。<br />
　　○正义曰：此一节论君有大臣之丧，不得有作乐饮酒之事，各依文解之。<br />
　　○注“悼子”至“年卒”。<br />
　　○正义曰：并《左传》文。下注云“平公，晋侯彪”，亦《春秋》文。<br />
　　○注“《燕礼记》曰：请旅侍臣”。<br />
　　○正义曰：案《燕礼记》云：“凡公所酬，既拜，请旅侍臣。”谓公既酬臣，臣受酬者，既拜谢公恩，请行旅酬於侍臣。引之者，证师旷、李调是侍饮之臣也。鼓钟，鼓犹奏也，谓燕奏钟乐也。<br />
　　○注“燕礼”至“如之”。<br />
　　○正义曰：案《燕礼记》云：“若以乐纳宾，则宾及庭，奏《肆夏》。宾拜酒，主人答拜，而乐阕。”是“宾入门奏《肆夏》，既献而乐阕”。《燕礼记》又云：“公拜受爵，而奏《肆夏》。公卒爵，主人升，受爵以下，而乐阕。”是“献君亦如之”。经唯云“鼓钟”，《燕礼》云“若舞则《勺》”，知非工入升歌，下管间歌，合乐之后，无时奏钟，必以为宾初入门奏《肆夏》者，以《钟师》云“以钟鼓奏《九夏》”，故知闻钟是初奏《肆夏》也。<br />
　　○注“杜蕢或作屠蒯”。<br />
　　○正义曰：《春秋》作“屠蒯”，故云“或作屠蒯”。杜蕢、屠蒯声相近，故《礼》、《传》不同也。<br />
　　○注“燕於寝”。<br />
　　○正义曰：《燕礼记》云“燕朝服於寝”，故知“燕於寝也”。<br />
　　○“曰蕢”至“尔言”。曩，曏也。平公呼蕢而进之，呼其名曰：“蕢，曏者汝酌三酌，是汝之心，或开发於予。予望汝有谏，是以不与汝言。”<br />
　　○注“纣以甲子死，桀以乙卯亡”。<br />
　　○正义曰：案《尚书》：“时甲子昧爽，武王朝，至于商郊。”又《史记》云，兵败，纣自焚而死。是纣甲子死也。案昭十八年二月乙卯，“周毛得杀毛伯过而代之。苌弘曰：‘毛得必亡，是昆吾稔之日也。’”《诗》云：“韦顾既伐，昆吾夏桀。”同诛昆吾，既乙卯而亡，明桀亦以乙卯被放也。郑司农注《春秋》，以为五行子卯自刑，非郑义也，今所不用也。<br />
　　○“斯其为子卯也大矣”者，言悼子丧在堂，此比其为子卯之忌大矣。言悼子之丧，大於子卯。<br />
　　○“为一饮一食，忘君之疾，是以饮之也”者，调是君之嬖亵之臣，臣当规正君过，唯欲行燕会，贪求一饮一食，忘君违礼之疾而不谏，是以饮之。<br />
　　○“非刀匕是供，又敢与知防”者，蕢言调是君之嬖亵臣也，当规正君忧疾，言巳身是宰夫，亦当规正於君，若非因刀匕是共，又敢与知防谏之事。皇氏云：“非，不也。杜蕢言各忧其事，宰夫不以刀匕是共，乃又敢与谏争，越官侵职，是以饮也。”<br />
　　○注“举爵”至“得之”。<br />
　　○正义曰：知“扬觯”是举爵於君，以上云“平公曰：寡人亦有过焉，酌而饮寡人”，即云“杜蕢洗而扬觯”，故知“举爵於君”。案《燕礼》献君之后，行酬之初，媵爵者洗象觯，升实之序，进坐奠于荐南，是举爵於君也。“扬作腾”者，谓《燕礼》大射凡举爵皆为媵。此云扬觯，郑云：扬，举也。《燕礼》云媵，故郑云：媵，送也。扬、腾义得两通。但此云“杜举”，“扬”训为“举”，故“扬近得之”，此谓举为得也。<br />
　　○“公谓”至“杜举”。<br />
　　○公谓侍者，云我死之后，则必无废弃此爵，恒当留之，为后鉴戒。当时在未献之前，故又语侍者云：“至于今，既毕献之后，此所扬之觯，是谓之杜举。”表明此爵实杜蕢所举。<br />
　　○注“毕献，献宾与君”。<br />
　　○正义曰：知“献君与宾”者，与杜蕢此事举爵在燕礼之初，宾主既入，得杜蕢之言，不可即废。唯献君与宾，燕事则止。皇氏以为“至於今”，谓记录之人至於今为记之时，谓之杜举。《春秋》云：“晋侯饮酒乐，膳宰屠蒯趍入，请佐公使尊，许之。而遂酌以饮工。曰：‘女为君耳，将司明也。辰在子卯，谓之疾日，君彻宴乐，学人舍业，为疾故也。君之卿佐，是谓股肱。股肱或亏，何痛如之？女弗闻而乐，是不聪也。’又饮外嬖嬖叔曰：‘女为君目，将司明也。服以旌礼，以行事，事有其物，物有其容。今君之容，非其物也，而女不见，是不明也。’亦自饮，曰：“味以行气，气以实志，志以定言，言以出令。臣实司味，二御失官，而君弗命，臣之罪也。”案《春秋》与此小异，亦所闻不同，或二文互相足也。 <br />
<br />
  <br />
　 <br />
卷十 檀弓下第四 <br />
<br />
　卷十 檀弓下第四 　 <br />
　　公叔文子卒，文子，卫献公之孙，名拔，或作发。<br />
　　○拔，蒲八反。其子戍请谥於君，曰：“日月有时，将葬矣。请所以易其名者。”谥者，行之迹。有时，犹言有数也，大夫士三月而葬。<br />

                    <br>
                        　　○行，下孟反。君曰：“昔者卫国凶饥，夫子为粥与国之饿者，是不亦惠乎？君，灵公也。<br />
　　○粥音祝。昔者卫国有难，夫子以其死卫寡人，不亦贞乎？难，谓鲁昭公二十年盗杀卫侯之兄絷也。时齐豹作乱，公如死鸟。<br />
　　○难，乃旦反，注同。夫子听卫国之政，修其班制，以与四邻交，卫国之社稷不辱，不亦文乎？班制，谓尊卑之差。故谓夫子贞惠文子。”后不言贞惠者，文足以兼之。 <br />
　　[疏]“公叔”至“文子”。<br />
　　○正义曰：此一节论请君诔臣之谥法，各依文解之。<br />
　　○注“文子”至“作发”。<br />
　　○正义曰：案《世本》：“卫献公生成子当，当生文子拔。”拔是献公孙也。“或作发”者，以《春秋左氏传》作发，故云“或作发”。<br />
　　○“请所以易其名”者，生存之日，若呼其名，今既死将葬，故请所以诔行为之作谥，易代其名者。<br />
　　○注“难谓”至“死鸟”。<br />
　　○正义曰：案昭二十年《左传》云：“卫公孟絷狎齐豹，夺之司寇与鄄。公孟恶北宫喜、褚师圃，欲去之。公子朝通于襄夫人宣姜，惧而欲以作乱，故齐豹、北宫喜、褚师圃、公子朝作乱。丙辰，卫侯在平寿，公孟有事於盖获之门外。”又云：“齐氏用戈击公孟，宗鲁以背蔽之，断肱，以中公孟之肩，皆杀之。公闻乱，乘驱自阅门入，载宝以出。又云：“公如死鸟。”注云：“死鸟，卫地。”<br />
　　○“故谓”至“文子”者，案《谥法》：“爱民好与曰惠，外内用情曰贞，道德博闻曰文。”既有道德，则能惠能贞，故郑云：“后不言贞惠者，文足以兼之。”案文次先“惠”后“贞”，此先云“贞”者，以其致死死君事重，故在前，上先言“惠”者，据事先后言之。<br />
　　石骀仲卒。骀仲，卫大夫石碏之族。<br />
　　○骀，大来反。碏，七略反。无適子，有庶子六人，卜所以为后者，莫適立也。<br />
　　○適，下历反，注同。曰：“沐浴佩玉则兆。”言齐絜则得吉兆。<br />
　　○齐，侧皆反。五人者皆沐浴佩玉。石祁子曰：“孰有执亲之丧，而沐浴佩玉者乎？”不沐浴佩玉。心正且知礼。石祁子兆，卫人以龟为有知也。 <br />
　　[疏]“石骀”至“知也”。<br />
　　○正义曰：此一节论龟兆知贤知之事，各依文解之。<br />
　　○“卜所”至“则兆”。<br />
　　○既有庶子六人，莫適立也，故卜所以堪为后者。其掌卜之人谓之曰：“若沐浴佩玉，则得吉兆。”所以须有卜者，《春秋左氏》之义，故昭三十六年云：“年钧以德，德钧以卜。王不立爱，公卿无私。”若《公羊》隐元年云：“立適以长不以贤，立子以贵不以长。”何休云：“適夫人无子，立右媵。右媵无子，立左媵。左媵无子，立嫡侄娣。嫡侄娣无子，立右媵侄娣。右媵侄娣无子，立左媵侄娣。质家亲亲，先立娣。文家尊尊，先立侄。嫡子有孙而死，质家亲亲，先立弟。文家尊尊，先立孙。其双生也，质家据见立先生，文家据本意立后生。”何休作《膏肓》难《左氏》云：“若其以卜，隐、桓以祸，皆由此作，乃曰古制，固亦谬矣。”郑箴之云：“立长以嫡不以贤，固立长矣。立子以贵不以长，固立贵矣。若长均贵均，何以别之？故须卜。《礼》有询立君、卜立君，是有卜也。”是从《左氏》之义。<br />
　　○“孰有”至“者乎”。<br />
　　○居亲之丧，必衰绖憔悴，安有居亲之丧，而沐浴佩玉者乎？言不可，郑云“心正且知礼”者，不信邪言是心正，居丧不沐浴佩玉是知礼也。<br />
　　陈子车死於卫，其妻与其家大夫谋以殉葬，子车，齐大夫。定而后陈子亢至。以告曰：“夫子疾，莫养於下，请以殉葬。”子亢，子车弟，孔子弟子。下，地下。<br />
　　○亢音刚，又苦浪反。养，羊尚反，下皆同。子亢曰：“以殉葬，非礼也。虽然，则彼疾当养者，孰若妻与宰？得已，则吾欲已。不得已，则吾欲以二子者之为之也。”度谏之不能正，以斯言拒之，已犹止也。<br />
　　○度，大洛反。於是弗果用。果，决。 <br />
　　[疏]“陈子”至“果用”。<br />
　　○正义曰：此一节论殉葬非礼之事，各依文解之。<br />
　　○注“子亢”至“弟子”。<br />
　　○正义曰：知“孔子弟子”者，以《论语》“陈亢问於伯鱼”，与伯鱼相问，故知孔子弟子。又知“子车，齐大夫”者，昭二十六年《左传》齐师围成，鲁师及齐师战于炊鼻。鲁人将击子车，子车射之，殪。郑盖据此谓“齐大夫”。知亢是子车弟者，以子车之妻，谋欲殉葬子车，子亢不能止之。若是子车之兄，当处分由已，故知是子车弟也。“子亢”至“之也”。<br />
　　○子亢既见兄家谋殉葬非礼之事，自度不能止，故云“殉葬，非礼也”。又云虽非礼，彼疾当养者，彼死者疾病，当须养侍於下者，以外人疏，谁若妻之与宰？言妻、宰最亲，当须侍养。若得休已，不须侍养，吾意欲休已。若其不止，必须为殉葬，则吾欲以妻之与宰二子为之。<br />
　　子路曰：“伤哉，贫也！生无以为养，死无以为礼也。”孔子曰：“啜菽饮水，尽其欢，斯之谓孝。敛手足形，还葬而无椁，称其财，斯之谓礼。”还犹疾也。谓不及其日月。<br />
　　○啜，昌劣反。叔或作菽，音同，大豆也；王云：“熬豆而食曰啜菽。”敛，力检反。还音旋，后同。称，尺证反，下注“之称”同。 <br />
　　[疏]“子路”至“谓礼”。<br />
　　○正义曰：此一节论孝子事亲称家之有无之事。“孔子”至“谓礼”。<br />
　　○孔子以子路伤贫，故答之云“啜菽饮水”，以菽为粥，以常啜之。饮水更无馀物，以水而已。虽使亲啜菽饮水，尽其欢乐之情，谓使亲尽其欢乐，此之谓孝。答上“生无以为养”。<br />
　　○“敛手足形”者，亲亡，但以衣棺敛其头首及足，形体不露，还速葬而无椁材，称其家之财物所有以送终，此之谓礼。答上“死无以为礼”。<br />
　　卫献公出奔，反於卫，及郊，将班邑於从者而后入。欲赏从者，以惧居者，献公以鲁襄十四年出奔齐，二十六年复归於卫。<br />
　　○从，才用反，注下同。柳庄曰：“如皆守社稷，则孰执羁靮而从？如皆从，则孰守社稷？”言从、守若一。靮，纼也。<br />
　　○羁音基。靮，丁历反。纼，陈忍反。君反其国而有私也，毋乃不可乎！”言有私则生怨。弗果班。 <br />
　　[疏]“卫献”至“果班”。<br />
　　○正义曰：此一节论卫君归国不合私赏从者之事。<br />
　　○注“欲赏”至“於卫”。<br />
　　○正义曰：经直云“班邑於从者”，郑知“以惧居者”，见下柳庄云“如皆从，则孰守社稷”，为居者而言，明知献公欲惧居者也。故《左传》云“献公反国，使人责大叔仪”是也。知“献公以鲁襄公十四年出奔齐”者，案襄十四年《左传》云，卫献公戒孙文子、甯惠子食。二子皆朝服而朝，日旰不召。公射鸿於囿，二子从之，公不释皮冠而与之言。二子怒，故攻公，公出奔齐。二十六年传云，甯惠子之子甯喜以父言攻孙氏而纳卫侯，二十六年复归于卫。是献公以鲁襄公十四年出奔，二十六年复归于卫也。<br />
　　卫有大史曰柳庄，寝疾。公曰：“若疾革，虽当祭必告。”革，急也。<br />
　　○革本又作亟，居力反，注同。公再拜稽首，请於尸曰：“有臣柳庄也”者，非寡人之臣，社稷之臣也。闻之死，请往。”急吊贤者。不释服而往，遂以襚之。脱君祭服以襚臣，亲贤也。所以此襚之者，以其不用袭也，凡襚以敛。<br />
　　○襚音遂。脱，本亦作说，又作税，同，他活反。与之邑裘氏与县潘氏，书而纳诸棺曰：“世世万子孙无变也。”所以厚贤也。裘、县潘，邑名。<br />
　　○县音玄，注同。潘，普干反。 <br />
　　[疏]“卫有”至“变也”。<br />
　　○正义曰：此一节论君急吊臣之事。柳庄为卫大史。今寝疾，其家自告，公报之曰：“若疾急困，虽当我祭，必须告也。”其后柳庄果当公祭之时卒，而来告公。公祭事虽了，与尸为礼未毕，公再拜稽首，请於尸曰：有臣柳庄也者，才能贤异，非唯寡人之臣，乃是社稷之臣。今闻之身死，请往赴之。又不释祭服，即往哭，遂以所著祭服脱而襚之。又与之采邑，曰裘氏及县潘氏。与二邑，又书录其赏辞而纳之棺，云：世世恒受此邑，至万世子孙，无有改变。案《礼》：君入庙门，全为臣，请尸得言“寡人”者，是后人作记者之言也。<br />
　　○注“脱君”至“以敛”。<br />
　　○正义曰：案《士丧礼》“君使人襚”，不云祭服襚臣。今君以祭服襚，故云：“亲贤也。”得以祭服襚之者，《礼》：诸侯玄冕祭庙，大夫自玄冕而下。以其俱是玄冕，故得襚也。祭服既尊，得以襚臣者，以其臣卑，不敢用君襚衣而袭之也。所以不用袭者，袭是近尸形体，事亵恶，故不敢用君之襚衣也。案《士丧礼》云君襚衣，及亲者及庶兄弟之襚，皆不用袭。故《士丧礼》云“庶襚继陈不用”，注云：“不用，不用袭也。”至小敛，则得用庶襚，故《士丧礼》小敛“凡有十九称，陈衣继之，不必尽用”，郑云：“陈衣，庶襚也。”既云“不必尽用”，明有用者，至大敛得用君襚，故《士丧礼》“大敛君襚，祭服、散衣、庶襚，凡三十称”，又云“君襚不倒”，是大敛得用襚也。云“凡襚以敛”者，谓庶襚以小敛，君襚以大敛也。郑言此者，明襚衣不用袭也。<br />
　　陈乾昔寝疾，属其兄弟而命其子尊已，曰：“如我死，则必大为我棺，使吾二婢子夹我。”婢子，妾也。<br />
　　○乾音干。属，之玉反。夹，古洽反。陈乾昔死，其子曰：“以殉葬，非礼也，况又同棺乎？”弗果杀。善尊已不陷父於不义。 <br />
　　[疏]“陈乾”至“果杀”。<br />
　　○正义曰：此一节论人病时失礼也。<br />
　　○“属其兄弟而命其子尊已”者，尊已，乾昔子名也。兄弟言“属”，子云“命”，轻重之义也。<br />
　　○“曰如我死”者，此所属命辞也，欲言其死后事也。<br />
　　○“则必大为我棺，使吾二婢子夹我”者，婢子，妾也。属命云令大为已棺，又使二婢夹已於棺中也。<br />
　　○“陈乾昔死”者，陈乾昔既属兄弟之后而死。且言“陈乾昔”者，谓亦久缨疾病。或“陈乾昔”总是人名，但先儒无说，未知孰是。案《春秋》魏颗父病困，命使杀妾以殉，又晋赵孟、孝伯并将死，其语偷，又晋程郑问降阶之道，郑然明以将死而有惑疾，此等并是将死之时，其言皆变常。而《论语》：“曾子曰：‘人之将死，其言也善。’”但人之疾患有深有浅，浅则神正，深则神乱，故魏颗父初欲嫁妾，是其神正之时。曾子云“其言也善”，是其未困之日。且曾子贤人，至困犹善。其中庸已下，未有疾病，天夺之魂魄，苟欲偷生，则赵孟、孝伯、程郑之徒不足怪也。<br />
　　仲遂卒于垂，壬午犹绎，《万》入去《籥》。《春秋经》在宣八年。仲遂，鲁庄公之子东门襄仲。先日辛巳，有事於太庙，而仲遂卒，明日而绎非也。《万》，干舞也。《籥》，籥舞也。传曰：“去其有声者，废其无声者。”<br />
　　○绎音亦。去，羌吕反，注同。籥，羊勺反。仲尼曰：“非礼也，卿卒不绎。” <br />
　　[疏]“仲遂”至“不绎”。<br />
　　○正义曰：此一节论卿卒重于绎祭之事。<br />
　　○注“《春秋》”至“声者”。<br />
　　○正义曰：此经所云者，《春秋经》文。案宣八年六月“辛巳，有事於大庙。仲遂卒於垂”是也。云“仲遂，鲁庄公之子东门襄仲”者，《世本》及《左传》文也。云“《万》，干舞也。《籥》，籥舞也”者，案宣八年《公羊传》云：“《万》者何？干舞也。《籥》者何？籥舞也。”《万》是执干而舞，武舞也，即《文王世子》云“春夏学干戈”是也。《籥》舞执羽吹籥而舞，文舞也，《文王世子》云“秋冬学羽籥”是也。云“传曰：去其有声者，废其无声者”，亦宣八年《公羊传》文。云“去其有声”，谓去《籥》舞，以吹籥有声故也。“废其无声”，谓废留《万》舞而不去，以《万》舞无声故也。《郑志》答张逸云：“废，置也。於去声者为废，谓废留不去也。”然郑引“《万》，干舞。《籥》，籥舞”，虽是传文，郑翦略其事，不全写传文，故於后始称“传曰：去其有声，废其无声”，以二句全是传文也。<br />
　　季康子之母死，公输若方小。公输若，匠师。方小，言年尚幼，未知礼也。敛，般请以机封，敛，下棺於椁。般，若之族，多技巧者，见若掌敛事而年尚幼，请代之，而欲尝其技巧。<br />
　　○般音班，注及下同。封，彼验反。技，其骑反，下同。将从之。时人服般之巧。公肩假曰：“不可。夫鲁有初，初，谓故事。公室视丰碑，言视者，时僣天子也。丰碑，斫大木为之，形如石碑，於椁前后四角树之，穿中於间为鹿卢，下棺以繂绕。天子六繂四碑，前后各重鹿卢也。<br />
　　○碑，彼皮反。僣，子念反，后皆同。斫，丁角反。繂音律。绕，而沼反。重，直龙反。三家视桓楹。时僣诸侯。诸侯下天子也，斫之形如大楹耳，四植谓之桓。诸侯四繂二碑，碑如桓矣。大夫二繂二碑，士二繂无碑。<br />
　　○下，户嫁反。植，时力反。般，尔以人之母尝巧，则岂不得以？以，己字，言宁有强使女者与，僣於礼，有似；作机巧，非也。“以”与“己”字本同尔。，古以字。强，其丈反。女音汝，与音馀，下“苦与”同。其母以尝巧者乎？则病者乎？毋，无也。於女宁有病苦与，止之。<br />
　　○毋音无。噫！”不寤之声。<br />
　　○噫，於其反。弗果从。 <br />
　　[疏]“季康”至“果从”。<br />
　　○正义曰：此一节论非礼尝巧不从之事。<br />

                    <br>
                        　　○季康子母死，公输若为匠师之官，年方幼小，主掌窆事，欲下棺敛於壙中。其若之族人公输般性有技巧，请为以转动机关窆而下棺。时人服般之巧。<br />
　　○将从之时，有公肩假止而不许，曰：不可为机窆之事，夫鲁有初始旧礼，公室之丧，视丰碑。丰，大也，谓用大木为碑。三家之葬，视桓楹也。桓，大也；楹，柱也。其用之碑如大楹柱。言之旧事，其法如此。遂呼般之名，般，女得以人之母而尝巧乎？尝，试也，欲以人母试己巧事。谁有强逼於女而为此乎？岂不得休已者哉！又语之云，其无以人母尝试己巧，则於女病者乎？言不得尝巧，岂於女有病？公肩假既告般为此言，乃更噫而伤叹。於是众人遂止，不果从般之事。<br />
　　○注“公输若匠师”。<br />
　　○正义曰：以匠师主窆，故《乡师》云“及窆，执斧以莅匠师”是也。<br />
　　○注“言视”至“卢也”。<br />
　　○正义曰：凡言“视”者，不正相当比拟之辞也。故《王制》云“天子之三公视公侯，卿视伯，大夫视子男”是也。故云“言视，僣天子也”。云“斫大木为之，形如石碑”者，以礼，庙庭有碑，故《祭义》云：“牲入丽于碑。”《仪礼》每云“当碑揖“，此云“丰碑”，故知斫大木为碑也。云“於椁前后四角树之”者，谓椁前后乃两旁树之，角落相望，故云“四角”。非谓正当椁四角也。云“穿中於间为鹿卢”者，谓穿凿去碑中之木，令使空，於此空间著鹿卢，鹿卢两头各入碑木。云“下棺以繂绕”者，繂即紼也，以紼之一头系棺缄，以一头绕鹿卢。既讫，而人各背碑负紼末头，听鼓声，以渐卻行而下之。云“天子六繂四碑”者，案《周礼》大丧属其六引，故知天子六繂也。《丧大记》云“君四繂二碑”，诸侯既二碑，故知天子四也。云“前后各重鹿卢也”者，以六繂四碑，明有一碑两紼者，故知一碑上下重著鹿卢。知唯前后碑重鹿卢者，以棺之入椁，南北竖长，前后用力深也。案《春秋》天子有隧，以羡道下棺。所以用碑者，凡天子之葬，掘地以为方壙，《汉书》谓之“方中”。又方中之内，先累椁於其方中，南畔为羡道。以蜃车载柩至壙，说而载以龙輴，从羡道而入。至方中，乃属紼於棺之缄，从上而下，棺入於椁之中。於此之时用碑繂也。<br />
　　○注“诸侯下天子也，斫之形如大楹耳”。<br />
　　○正义曰：以言视桓楹，不云碑，知不似碑形，故云“如大楹耳”。通而言之，亦谓之碑也。故《丧大记》云“诸侯大夫二碑”是也。云“四植谓之桓”者，案《说文》：“桓，亭邮表也。”谓亭邮之所，而立表木谓之桓，即今之桥旁表柱也。今诸侯二碑，两柱为一碑而施鹿卢，故云“四植谓之桓”也。《周礼》桓圭而为双植者，以一圭之上不应四柱，但瑑为二柱，象道旁二木，又宫室两楹，故双植谓之桓也。大夫亦二碑，但柱形不得粗大，所以异於诸侯也。<br />
　　○注“以已”至“本同”。正义曰：言经中“以用”之“以”，义是“休已”之字。所以用之“以”得为“休已”之字者，以其本同，谓古昔之本，用字本同，乃得通用。谓用，谓其两字本昔是同，故得假借而用，后世始“以”、“已”义异也。云“僣於礼，有似，作机巧，非也”者，皇氏解云：“僣滥之事，於礼犹有所似，作机巧之事，全非也。”<br />
　　○注“毋无”至“止之”。<br />
　　○正义曰：依《说文》止毋是禁辞，故《说文》毋字从女，有人从中欲干犯，故禁约之，故郑注《论语》云：“毋止，其辞让也。”故《曲礼》上篇多言“毋”，“毋”犹勿也，谓勿得如此。下“无”是无有之无，此经中之义是有无之无，故转“毋”作“无”也。<br />
　　○注“不寤之声”。<br />
　　○正义曰：公肩假唱噫，是叹公输般不能寤於礼，故伤之而为此声也。<br />
　　战于郎。郎，鲁近邑也。哀十一年“齐国书帅师伐我”是也。公叔禺人遇负杖入保者息，遇，见也。见走辟齐师，将入保，罢倦，加其杖颈上，两手掖之休息者。保，县邑小城。禺人，昭公之子。《春秋》传曰：“公叔务人。”<br />
　　○禺音遇，又音务，注同。辟音避。罢音皮。倦，其卷反。颈，吉领反。掖音亦。曰：“使之虽病也，谓时繇役。<br />
　　○繇，本亦作徭，音遥。任之虽重也，谓时赋税。君子不能为谋也，士弗能死也。不可。君子，谓卿大夫也。鲁政既恶，复无谋臣，士又不能死难，禺人耻之。<br />
　　○弗能，弗亦作不。为，于伪反，下注“国为”、下“为懿”同。复，扶又反，下“复射”、“谓不复”同。难，乃旦反。我则既言矣。欲敌齐师，践其言。与其邻重汪踦往，皆死焉。奔敌死齐寇。邻，邻里也。重皆当为童，童，未冠者之称。姓汪名踦。邻或为谈。《春秋传》曰：“童汪踦。”<br />
　　○重依注音童，下同。汪，乌黄反。踦，鱼绮反。冠，古乱反。鲁人欲勿殇重汪踦，见其死君事，有士行，欲以成人之丧治之。言鲁人者，死君事，国为敛葬。<br />
　　○行，下孟反。问於仲尼，仲尼曰：“能执干戈以卫社稷，虽欲勿殇也，不亦可乎？”善之。 <br />
　　[疏]“战于”至“可乎”。<br />
　　○正义曰：此节论童子死难之事。<br />
　　○“战于郎”，哀十一年齐伐鲁，鲁与齐师战于郎。郎者，鲁之近邑也。案哀十一年鲁人公叔禺人逢遇国人走辟齐师，两手负杖於颈，走入城保，困而止息。禺人见而言曰：“国以徭役使此人，虽复病困，国以赋税责任人民，虽复烦重，若上能竭心尽力，忧恤在下，则无以负愧。今君子卿大夫不能为谋士，又不能致死，是自全其身，不爱民庶，於理不可。”既嫌他不死，欲自为致死之事，故云“我则既言矣”。既，已也。云我则已言之矣，乃践其言，於是与邻之童子姓汪名踦往赴齐师而死焉。依礼，童子为殇。鲁人见其死寇，欲勿殇童汪踦，意以为疑，问於仲尼。仲尼报之云：汪踦能执干戈以卫社稷。勿犹不也。虽欲不以为殇，不亦可乎？言其可为不殇也。<br />
　　○注“郎鲁”至“是也”。<br />
　　○正义曰：案桓十年“齐侯、卫侯、郑伯来战于郎”，《公羊传》云：“郎者何？吾近邑也。”哀十一年齐国书师师伐我，战于郊。是郊头郎邑，故知近也。案《春秋》直云“战于郊”，知与此战于郎为一事者，以其俱有童汪踦之事，故为一也。<br />
　　○注“禺人”至“务人”。<br />
　　○正义曰：案哀十一年传云：“公叔务人僮汪锜死。”昭公传云：“昭公子公为逐季氏，公曰：‘务人为此祸？’”“务人”即“公为”也，故云“昭公子”。此作“禺人”者，禺、务声相近，声转字异也。<br />
　　○注“重皆当为童”。<br />
　　○正义曰：此云“重汪踦”，下云“重汪踦”，以重字有二，故云皆当为童，以言鲁人欲勿殇，故从《春秋》为童也。注“见其”至“敛葬”。<br />
　　○正义曰：案《丧服》“小功”章“大夫为昆弟之长殇”，注云“谓为士者，若不仕者也”。以此言之，虽见为士，犹以殇服服之，何以此云“死君事，有士行，欲以成人之丧治之”者，《丧服》所论，据寻常死者，虽见为士，犹以殇服服之。汪踦能致死於敌，故以成人之丧治之。云“国为敛葬”者，以其经称“鲁人”，但指众辞，汪踦非是家无亲属，但国家哀其死难，为敛葬之。<br />
　　子路去鲁，谓颜渊曰：“何以赠我？”赠，送。曰：“吾闻之也，去国，则哭于墓而后行。反其国，不哭，展墓而入。”无君事，主於孝。哭，哀去也。展，省视之。谓子路曰：“何以处我？”处犹安也。子路曰：“吾闻之也，过墓则式，过祀则下。”居者主於敬。 <br />
　　[疏]“子路”至“则下”。<br />
　　○正义曰：此一节论礼敬祀墓之事，各依文解之。<br />
　　○注“无事君，主於孝”。<br />
　　○正义曰：若有君事去国，则不得哭墓，故上《曲礼》云“已受命，君言不宿於家”，是不哭於墓。<br />
　　○“过墓则式，过祀则下”。“墓”谓他家坟垄，“祀”谓神位有屋树者，居无事，主於恭敬，故或“式”、或“下”也。他坟尚式则已，先祖坟墓当下也。<br />
　　工尹商阳与陈弃疾追吴师，及之。工尹，楚官名。弃疾，楚公子弃疾也。以鲁昭八年帅师灭陈，县之，楚人善之，因号焉。至十二年，楚子狩於州来，使荡侯、潘子、司马督、嚣尹午、陵尹喜围徐以惧吴，於时有吴师。陈或作陵，楚人声。<br />
　　○马裻音笃，本亦作督。陈弃疾谓工尹商阳曰：“王事也，子手弓，而可手弓。”“子射诸。”商阳仁，不忍伤人，以王事劝之。<br />
　　○射，食亦反，下同。射之，毙一人，韔弓。不忍复射。毙，仆也。韔，韬也。<br />
　　○毙，本亦作獘，婢世反，下同。韔，敕亮反。仆，蒲北反，又音赴。韬，吐刀反。又及，谓之，又毙二人。每毙一人，揜其目。揜其目，不忍视之。<br />
　　○又及，本或作“又及一人”、“又一人”，后人妄加耳。止其御曰：“朝不坐，燕不与，杀三人，亦足以反命矣。”朝燕於寝，大夫坐於上，士立於下，然则商阳与御者皆士也。兵车参乘，射者在左，戈盾在右，御在中央。<br />
　　○朝，直遥反。与音预。乘，绳证反。盾，食允反，又音允。孔子曰：“杀人之中，又有礼焉。”善之。 <br />
　　[疏]“工尹”至“礼焉”。<br />
　　○正义曰：此一节论杀人有礼之事，各依文解之。<br />
　　○注“工尹”至“人声”。<br />
　　○正义曰：案《春秋传》楚皆以尹为官名也，故知工尹，楚官名也。云“弃疾，楚公子弃疾也”者，《左传》文。是楚恭王之子，后立为平王。云“楚人善之，因号焉”者，案昭十三年《左传》晋叔向云：“弃疾君陈蔡，苛慝不作。”今此云陈弃疾，故楚人善之，因号为陈弃疾也。云“十二年楚子狩于州来”者，是昭十二年《左传》文。楚子谓灵王，名虔，弃疾之兄也。使荡侯一，潘子二，司马督三，嚣尹午四，陵尹喜五也。五大夫围徐，以逼惧於吴也。案《左传》直有围徐，不见有吴师之事也。又弃疾不与围徐，郑必知有吴师，及弃疾追之者，以弃疾昭八年县陈，十三年自立为王，於此之间，无与吴师相涉，今弃疾追吴师，复有围徐惧吴之事，故郑引以明之。云“陈或作陵，楚人声”者，谓陈弃疾，馀本有作“陵弃疾”者，故云“陈或作陵”。楚人呼“陈”及“陵”声相似，故云“楚人声”。“子手弓，而可手弓”者，弃疾谓商阳射吴之奔者，云子是手弓之人，谓是能弓之手。而可手弓者，谓其堪可称此能弓之手，谓宜须射也。又《家语》云：“楚伐吴，工尹商阳与弃疾追吴师，及之。弃疾曰：‘王事也，子手弓而可。’商阳手弓。弃疾曰：‘子射诸。’射之，毙一人，韔其弓。”则此分句为异，解义亦别。言“手弓”者，令其彀弓而射之。未知孰是，故两存焉，附之以广闻见也。<br />
　　○注“朝燕”至“中央”。<br />
　　○正义曰：朝之与燕，皆在於寝。若路门外正朝，则大夫以下皆立。若其燕朝，在於路寝，如孔子摄齐升堂，又《诗传》云：“不脱屦升堂谓之饫。”明脱屦升堂则坐也，是“大夫坐於上”。燕亦在寝，故《燕礼》云：“燕朝服於寝。”案《燕礼》献卿大夫及乐作之后，西阶上献士。士既得献者，立於东阶下西面。无升堂之文，是“士立於下”。云“兵车参乘，射者在左，戈盾在右，御在中央”者，谓兵车参乘之法，其事如此。若非兵车参乘，则尊者在左，故《曲礼》：“乘君之乘车，不敢旷左。”郑注云：“君存，恶空其位。”又《月令》载耒耜於御与车右之间，君在左也。知“兵车参乘，射者在左，戈盾在右”者，案宣十二年《左传》云，楚许伯御，乐伯摄叔为右。於时乐伯主射，乐伯云：“左射以菆。”是射者在左，摄叔云：“右入垒，折馘执俘而还。”是戈盾勇力在右，自然御者在中央。此谓凡常战士也。若是元帅则在中央鼓下，御者在左，戈盾亦在右。故成二年鞍之战，於时郤克为中军将，时流血及屦，未绝鼓音。是将居鼓下也。解张御郤克，解张云：“矢贯余手及肘，余折以御，左轮朱殷。”是御者在左，自然戈盾在右。若天子诸侯亲为将，亦居鼓下，故《戎右》云赞王鼓。成二年齐侯围龙，齐侯亲鼓之是也。若非元帅，则皆在左，御者在中。故成二年韩厥自其车左居中代御而逐齐侯，故杜预云：“其车自非元帅，御者皆在中。”故熊氏以为虽非元帅，上军下军之将亦居鼓下。故成十六年鄢陵之战，子重将左，而云“子重鼓之”也。故为将皆在鼓下也，以其亲鼓，故以为鼓下。案《周礼》诸侯执贲鼓，军将执晋鼓，师帅执提，旅帅执鼙，岂皆居鼓下也？其义恐非也。“孔子曰：杀人之中，又有礼焉”者。言其既杀人之中，又有礼，则“韔弓”、“揜目”等是也。案《左氏传》戎昭果毅，获则杀之。商阳行仁，而孔子善之。传之所云，谓彼勍敌与我决战，虽是胡耇，获则杀之。此谓吴师既走而后逐之义，故云“又及一人”，则是不逐奔之义，故以为有礼也。<br />
　　诸侯伐秦，曹桓公卒于会。鲁成十三年“曹伯庐卒於师”是也。庐谥宣，言桓，声之误也。桓依注音宣。诸侯请含，以朋友有相啖食之道。<br />
　　○含，胡闇反。啖，徒暂反。食音嗣，徐音自。使之袭。非也。袭，贱者之事。<br />
　　○襄公朝于荆，康王卒。在鲁襄二十八年，康王，楚子昭也。楚言荆者，州言之。荆人曰：“必请袭。”欲使襄公衣之。<br />
　　○衣，於既反。鲁人曰：“非礼也。”荆人强之。欲尊康王。<br />

                    <br>
                        　　○强，其丈反，下注同。巫先拂柩，荆人悔之。巫祝桃茢，君临臣丧之礼。<br />
　　○拂，芳勿反。柩，其又反。茢音列。 <br />
　　[疏]“诸侯”至“悔之”。<br />
　　○正义曰：此一节论诸侯失礼之事。<br />
　　○注“在鲁”至“言之”。<br />
　　○正义曰：不言楚而言荆者，楚属荆，故荆言之也。《春秋》庄十年荆败蔡师于莘，《公羊传》曰：“荆者何？州名也。州不若国，国不若氏，氏不若人，人不若名，名不若字，字不若子。”而《左氏》无此义。荆盖楚之本号，鲁庄之世，告命皆称荆。至僖元年始称楚，故杜预云：“荆始改号曰楚。”其“巫祝、桃茢”之事，已具于上。<br />
　　滕成公之丧，鲁昭三年。使子叔敬叔吊，进书，子叔敬叔，鲁宣公弟叔肸之曾孙叔弓也。进书，奉君吊书。<br />
　　○肸，许乙反。子服惠伯为介。惠伯，庆父玄孙之子，名椒。介，副也。<br />
　　○介音界，注及后同。及郊，为懿伯之忌不入。郊，滕之近郊也。懿伯，惠伯之叔父。忌，怨也。敬叔有怨於懿伯，难惠伯也。《春秋传》曰：“敬叔不入。”<br />
　　○难，乃旦反。惠伯曰：“政也，不可以叔父之私，不将公事。”政，君命所为，敬叔於昭穆以懿伯为叔父。<br />
　　○昭，常逆反。遂入。惠伯强之乃入。 <br />
　　[疏]“滕成”至“遂入”。<br />
　　○正义曰：此一节论不可以私废公之事，各依文解之。<br />
　　○注“子叔”至“弓也”。<br />
　　○正义曰：案《世本》：“叔肸生声伯婴齐，齐生叔老，老生叔弓。”是叔弓为叔肸曾孙也。叔是其氏，此记云“子叔”者，子是男子通称，故以“子”冠“叔”也。<br />
　　○注“惠伯”至“副也”。<br />
　　○正义曰：案《世本》：“庆父生穆伯敖，敖生文伯穀，穀生献子蔑。”蔑为庆父曾孙，惠伯是蔑之孙，是“庆父玄孙之子”也。案《春秋传》曰“子服椒”，故知“名椒”也。<br />
　　○“及郊”至“公事”。<br />
　　○敬叔为使，惠伯为介，至滕之近郊。懿伯是惠伯叔父，敬叔於先有怨於懿伯，今至滕郊，为有懿伯之怨，故畏难惠伯不敢入，惠伯知其难已，遂开释之：“今既奉君命政令，奉使滕国，不可以叔父私怨，遂欲报仇，不行公事也。”<br />
　　○注“郊滕”至“不入”。<br />
　　○正义曰：经直云“郊”，知是“滕之近郊”者，下云“不入”。谓不入国城，则郊与国城相近，故知郊是近郊也。知懿伯是惠伯叔父者，以下文惠伯云“不可以叔父之私，”故知懿伯是惠伯叔父也。云“敬叔有怨於懿伯，难惠伯也”者，谓敬叔杀懿伯，被懿伯家所怨，恐惠伯杀己，故难惠伯，不敢入也。然敬叔、惠伯同在君朝，又奉使滕国相随在路，不相畏难，入滕始难者，虽有怨雠，恒为防备，今入滕国，是由主人，其防备之事不复在已，故难之。引《春秋传》“敬叔不入”者，昭三年《左传》文。引之者，以经直云“不入”，恐是惠伯不入，故引以明之。<br />
　　○注“政君”至“叔父”。<br />
　　○正义曰：案《论语》注：“君之教令为政，臣之教令为事也。”故云其事也如有政。云“敬叔於昭穆以懿伯为叔父”者，此后人转写郑注之误，当云“敬叔於昭穆以惠伯为叔父”。捡勘《世本》，敬叔是桓公七世孙，惠伯是桓公六世孙，则惠伯是敬叔之父六从兄弟，则敬叔呼惠伯为叔父，敬叔呼懿伯为五从祖。此注乃云“敬叔於昭穆以懿伯为叔父”，故知误也。<br />
　　哀公使人吊蕢尚，遇诸道，辟於路，画宫而受吊焉。哀公，鲁君也。画宫，画地为宫象。<br />
　　○蕢，苦怪反。辟音避，又婢亦反。画音获，注同。曾子曰：“蕢尚不如杞梁之妻之知礼也。行吊礼於野，非。齐庄公袭莒于夺，杞梁死焉。鲁襄二十二年“齐侯袭莒”是也。《春秋传》曰：“杞殖、华还载甲夜入且于之隧”，隧、夺，声相近，或为兑。梁即殖也。<br />
　　○于夺，徒外反，注并“兑”同。杞音岂。殖，时职反。华，胡化反。且，子馀反。其妻迎其柩於路而哭之哀，庄公使人吊之，对曰：“君之臣不免於罪，则将肆诸市朝，而妻妾执。肆，陈尸也。大夫以上於朝，士以下於市。执，拘也。<br />
　　○肆，杀三日陈尸，音四。朝，直遥反。上，诗掌反。拘音俱。君之臣免於罪，则有先人之敝庐在，君无所辱命。”无所辱命，辞不受也。《春秋传》曰：“齐侯吊诸其室。”<br />
　　○庐，力居反。 <br />
　　[疏]“哀公”至“辱命”。<br />
　　○正义曰：此一节论蕢尚不如妇人得礼之事。<br />
　　○注“肆陈”至“拘也”。<br />
　　○正义曰：案《周礼 乡士职》云：“协日刑杀，肆之三日。”是陈尸曰肆也。云“大夫以上於朝，士以下於市”者，谓诸侯、大夫、士也。故襄二十二年楚杀令尹子南，尸诸朝三日。大夫既於朝，士则於市也。其天子臣则有爵者皆適甸师氏，不在朝，故《周礼 掌囚职》云：“凡有爵者，奉而適甸师氏，以待刑杀。”《掌戮》云“有爵者杀之于甸师氏”是也。天子士宜在朝，与诸侯大夫同。<br />
　　孺子<享黄>之丧，鲁哀公之少子。<br />
　　○<享黄>，吐孙反。哀公欲设拨，拨，可拨引輴车，所谓紼。<br />
　　○拨，半末反。輴，敕伦反。问於有若。有若曰：“其可也。君之三臣犹设之。”犹，尚也。以臣况子也。三臣，仲孙、叔孙、季孙氏。颜柳曰：“天子龙輴而椁幬，輴，殡车也。画辕为龙。幬，覆也。殡以椁覆棺而涂之，所谓菆涂龙輴以椁。<br />
　　○椁音郭。幬，大报反。攒涂，才丸反，下音徒。诸侯輴而设幬，輴不画龙。为榆沈，故设拨。以水浇榆白皮之汁，有急以播地，於引輴车滑。<br />
　　○沈，本又作审，同，昌审反。浇，古尧反。汁，之十反。滑，于八反。三臣者废輴而设拨，窃礼之不中者也，而君何学焉？”止其学非礼也。废，去也。紼系於輴，三臣於礼去輴。今有紼，是用輴，僣礼也。殡礼，大夫菆置西序，士掘肂见衽。<br />
　　○中，丁仲反，又如字。学如字，或音户教反，非，注同。去，羌吕反，下同。掘，求勿反，又求月反，又户忽反。肂，本又作肄，以二反，棺坎也。见，贤遍反。衽，而审反。 <br />
　　[疏]“孺子”至“学焉”。<br />
　　○正义曰：此论谏哀公不得学僣礼之事。<br />
　　○“颜柳”至“学焉”。<br />
　　○颜柳以有若对非其实，恐哀公从之，以其正礼而言。天子之殡，则以龙輴，谓画輴车辕为龙，载柩於上，累材作椁，而题凑其木，幬覆棺上，而后涂之。其诸侯则以輴载柩，不画为龙，亦累木为椁，设木於上以幬之，不为题凑，直横木复之，亦泥涂其上。以其有輴，须设榆沈，备拟牵引。为有榆沈，故须设拨。拨谓紼也。今三臣者，依礼废輴，不合用殡。今乃设拨用輴，是盗窃於礼，不中法式，而君何得学焉？<br />
　　○注“画辕”至“以椁”。<br />
　　○正义曰：经直云“龙輴”，知“画辕为龙”者，以輴之形状庳下而宽广，无似龙形，唯辕与龙为形相类，故知画辕也。云“所谓菆，涂龙輴以椁”者，以其上篇有其文，故此言所谓上篇也。輴外边从累其木，上与椁齐，乃菆木为题凑，为四阿椁，制而涂之。<br />
　　○注“輴不画龙”。<br />
　　○正义曰：以上云“龙輴”，此直云“輴”，故云“不画龙”。其木亦不题凑，故郑注《丧大记》云：“诸侯不题凑。”<br />
　　○注“三臣”至“见衽”。<br />
　　○正义曰：《丧大记》“大夫二綍二碑”，是大夫有綍，綍即紼也。又注《既夕礼》云：“大夫以上始有四周，谓之輴。”是大夫有輴也。此云三臣於礼去輴，用輴僣礼，不同者，大夫以柩，朝庙之时用輴繂，惟殡时用輁轴，不得用輴紼。此文据殡时，《大记》及《既夕礼》谓朝庙及下棺也。云“大夫菆置西序，士掘肂见衽”者，是《丧大记》文。谓菆丛其木，以鄣三面，倚於西序。肂谓穿地为坎，深浅见其棺盖上小要之衽，言棺上小要之衽出於平地。<br />
　　悼公之母死，母，哀公之妾。哀公为之齐衰。有若曰：“为妾齐衰，礼与？”讥而问之。妾之贵者，为之緦耳。<br />
　　○为，于伪反，下“为妾”、注“为之”、下“弗为服”皆同，与音馀。公曰：“吾得已乎哉？鲁人以妻我。”言国人皆名之为我妻，重服嬖妾，文过，非也。<br />
　　○嬖，必计反。 <br />
　　[疏]“悼公”至“妻我”。<br />
　　○正义曰：此一节论哀公为妾著服非礼之事。<br />
　　○注“妾之贵者，为之緦耳”。<br />
　　○正义曰：天子诸侯绝旁期，於妾无服，唯大夫贵妾緦。以哀公为妾著齐衰服，故举大夫贵妾緦以对之耳。<br />
　　○“公曰：吾得已乎哉？鲁人以妻我”者，公以有若之讥，遂文其过，云：吾岂得休已而不服之乎？所以不得休已者，虽是其妾，鲁人以我无夫人，皆以为我妻，故不得不服。<br />
　　季子皋葬其妻，犯人之禾。季子皋，孔子弟子高柴，孟氏之邑成宰，或氏季。犯，躐也。<br />
　　○躐，力辄反。申祥以告，曰：“请庚之。”申祥，子张子。庚，偿也。<br />
　　○庚，古衡反。偿，徐音尚。子皋曰：“孟氏不以是罪予，时僣侈。<br />
　　○僣，子念反。侈，昌氏反，又赤氏反。朋友不以是弃予，言非大故。以吾为邑长於斯也，买道而葬，后难继也。”恃宠虐民，非也。<br />
　　○长，丁丈反。 <br />
　　[疏]“季子弃葬其妻”至“继也”。<br />
　　○正义曰：此一节论高柴非礼之事，各依文解之。<br />
　　○注“季子”至“成宰”。<br />
　　○正义曰：案《史记 仲尼弟子传》云：“高柴字子皋，少孔子三十岁，郑人也。”知为成宰者，下文云：“子皋为成宰。”云“季”者，高是其正氏，今言“季子皋”，故郑云：“或氏季。”以身处季少，故以字为氏而称季也，犹若子游称叔氏，仲由称季路，皆其例也。《弟子传》及《论语》作“子羔”，与此文子“皋”字不同者，古字通用。<br />
　　○“子皋”至“继也”。<br />
　　○子皋见申祥请偿，故拒之云：孟氏不以是犯禾之事罪责於我，以孟氏自为奢暴之故也。朋友不以是犯禾之事离於我，以其小失非大故也。斯，此也。以吾为邑，长於此成邑，乃买道而葬，清俭大过，在后世之人难可继续也。以孟氏不罪於己，故郑云“恃宠”，不肯偿禾，故云“虐民”。<br />
　　仕而未有禄者，君有馈焉曰“献”，使焉曰“寡君”。见在臣位，与有禄同也。君有馈，有馈於君。<br />
　　○餽，本又作馈，其位反，遗也。使，色吏反。见，贤遍反。违而君薨，弗为服也。以其恩轻也。违，去也。 <br />
　　[疏]“仕而”至“服也”。正义曰：此一节论臣之仕未得禄者与得禄之臣有同、有不同之事也。故《王制》云：“位定然后禄之。”是先位定而后禄也。<br />
　　○“君有馈焉曰献”者，馈，饷也。“君有馈”，谓臣有物馈献於君。既奉饷君上，故曰“献”。<br />
　　○“使焉曰寡君”者，“使焉”，谓为君使往他国。此臣若出使，则自称已君为“寡君”也。言臣虽仕未得禄，而有物馈君，及出使他国，所称则并与得禄者同也。嫌其或异，故明之也。<br />
　　○“违而君薨，弗为服也”者，此一条则异也。“违而君薨”者，违，去也，谓三谏不从，以礼去者，若已有禄，恩重者，虽放出仕他国，而所仕者敌，则犹反服。今此未得禄之臣，唯在朝时乃服，若放出他邦，而故君薨，所仕虽敌，亦不反服也，以其本无禄，恩轻故也。<br />
　　虞而立尸，有几筵，卒哭而讳，讳，辟其名。<br />
　　○辟音避。生事毕而鬼事始已。谓不复馈食於下室，而鬼神祭之。已，辞也。既卒哭，宰夫执木铎以命于宫曰：“舍故而讳新。”故，为高祖之父当迁者也。《易说》帝乙曰：“《易》之帝乙为成汤，《书》之帝乙六世王，天之锡命，疏可同名。”<br />
　　○铎，大各反。舍音舍。自寝门至于库门。百官所在。库门，宫外门。《明堂位》曰：“库门，天子皋门。” <br />
　　[疏]“虞而立尸，有几筵，卒哭而讳”至“自寝门至于库门”。<br />
　　○正义曰：此一节论葬后当以鬼神事之礼。未葬由生事之，故未有尸。既葬，亲形已藏，故立尸以系孝子之心也。前所云“既窆，而祝宿虞尸”是也。<br />
　　○“有几筵”者，未葬之前，殡宫虽有脯醢之奠，不立几筵。其大敛之奠，虽在殡宫，但有席而已，亦无几也。此席素席，故前云“奠以素器”。其下室之内有吉几筵。今葬讫，既设虞祭，有素几筵。筵虽大敛之时巳有，至於虞祭，更立筵与几相配，故云“有几筵”，故《士虞礼》云：“祝免，澡葛绖带，布席于室中，东面右几”是也。然此虞祭而有几，谓士大夫礼。若天子诸侯，则葬前有几，故《周礼 司几筵》云：“丧事素几。”郑注云：“谓凡奠时，天子既尔，诸侯南面之君其事亦然。”<br />
　　○“卒哭而讳”者，“讳”谓神名也。古者生不相讳，卒哭之前，犹生事之，故不讳。至卒哭，乃有神讳也。<br />
　　○“生事毕而鬼事始已”者，并解所以虞立尸、卒哭而为神讳义也。既虞卒哭、则生事毕，鬼神之义方为始也。<br />
　　○注“谓不”至“辞也”。<br />
　　○正义曰：合释有尸、有几筵及讳也。“下室”谓内寝，生时饮食有事处也。未葬犹生事，当以脯醢奠殡，又於下室馈设黍稷，谢兹云：“下室之馈，器物几杖如平生。”郑君答张逸云：“未葬，以脯醢奠於殡。又於下室设黍稷，曰馈。下室，内寝也。至朔月月半而殷奠，殷奠有黍稷，而下室不设也。既虞祭，遂用祭礼，下室遂无事也。”然不复馈食於下室，文承卒哭之下，卒哭之时，乃不复馈食於下室。皇氏以为虞则不复馈食於下室，於理有疑。<br />

                    <br>
                        　　○注“政谓”至“同名”。<br />
　　○正义曰：“高祖之父”，谓孝子高祖之父也。於死者高祖也，卒哭犹未迁，故云“当迁”也。至小祥乃迁毁也。“《易说》帝乙曰：易之帝乙为成汤”者，郑引《易》证六世不讳，故卒哭而舍高祖之父也。“《易说》”者，郑引云《易纬》也。凡郑云“说”者，皆纬候也。时禁纬候，故转“纬”为“说”也。故《郑志》张逸问：“《礼》注曰‘《书说》’，《书说》何书也？”答曰：“《尚书纬》也。”当为注时，时在文网中，嫌引秘书，故诸所牵图谶皆谓之“说”云。案《易》云：“帝乙归妹。”《易 乾凿度说》，《易》之帝乙，谓是殷汤也。“《书》之帝乙六世王”者，亦《易纬》言也。《书 酒诰》有帝乙，而《乾凿度说》云：“乙是殷六世王也。”先儒注皆以《酒诰》帝乙，纣父，纣父去汤多世，不啻於六世也。然《史记 殷本纪》云，王名乙者甚众，上皆有配字，惟纣父称帝乙耳。而汤名乙，其六世孙名祖乙，即是六世王也。既并为帝，故皆得曰帝乙也。祖乙是汤六世孙，与汤同名，是六世得同名。云“天之锡命，疏可同名”者，此注汤纬语也，言帝生之名，由天所锡，则世疏可同，故举六世以为证也。谓天所锡者，殷以生日甲乙为名，则生日是天之命曰为名也．《白虎通》云：“殷质，以生日名子也，故殷大甲、帝乙、武丁。”<br />
　　○“自寝门至于库门”，前既执木铎以命宫中，又出宫从寝门至于库门。寝门、路门、库门，是鲁之外门也。百官及宗庙所在之次，至库门，咸使知之也。鲁三门，故至库门耳。若天子五门，则至皋门也。故郑引《明堂位》云：“库门，天子皋门也。”若凡诸侯则皋应路也。<br />
　　二名不偏讳。夫子之毋名“徵在”，言“在”不称“徵”，言“徵”不称“在”。称，举也。《杂记》曰：“妻之讳不举诸其侧。” <br />
　　[疏]“二名”至“称在”。<br />
　　○正义曰：此一节论不偏讳之事。<br />
　　○注“称举”至“其侧”。<br />
　　○正义曰：引《杂记》者，证“称”是“举”之义。<br />
　　军有忧，则素服哭於库门之外，忧，谓为敌所败也。素服者，缟冠也。<br />
　　○败，必迈反。赴车不载櫜韔。兵不戢，示当报也。以告丧之辞言之，谓还告於国。櫜，甲衣。韔，弓衣。<br />
　　○櫜音羔。<革长>衣亦作韔，敕亮反。戢，侧立反。 <br />
　　[疏]“军有”至“櫜韔”。<br />
　　○正义曰：此一节论军败当报之事。<br />
　　○“赴军不载櫜韔”者，军既有忧，从军赴国之车，但露载其甲及弓，示有报敌之意，故甲则不以櫜戢之，弓则不以韔戢之，故注云：“兵不戢，示当报也。”<br />
　　○注“以告”至“弓衣”。<br />
　　○正义曰：案《春秋左氏传》祸福称“告”，崩薨称“赴”，今军败应称“告”而称“赴”，故云：“以告丧之辞言之。”案《诗》云：“载櫜弓矢。”《春秋传》云：“右属櫜鞬。”皆以櫜为韬弓，此注为“甲衣”者，以下“韔”文，“韔”既是弓衣，故以“櫜”为甲衣。<br />
　　有焚其先人之室，则三日哭。谓人烧其宗庙。哭者，哀精神之有亏伤。故曰：“新宫火，亦三日哭。”火，人火也。新宫火，在鲁成三年。 <br />
　　[疏]“有焚”至“日哭”。<br />
　　○正义曰：此一节论哀先人宗庙伤之事。<br />
　　○注“火人”至“三年”。<br />
　　○正义曰：案宣十六年《左传》云：“人火曰火，天火曰灾。”“新宫”者，鲁宣公庙，故成三年《公羊传》云：“新宫者何？宣公之宫也。”<br />
　　孔子过泰山侧，有妇人哭於墓者而哀。夫子式而听之，怪其哀甚。使子路问之，曰：“子之哭也，壹似重有忧者。”而曰：“然，昔者吾舅死於虎，吾夫又死焉，今吾子又死焉。而犹乃也。夫之父曰舅。<br />
　　○重，直用反。夫子曰：“何为不去也？”曰：“无苛政。”夫子曰：“小子识之，苛政猛於虎也。”苛音何，本亦作荷。识，申吉反，又如字。 <br />
　　[疏]“孔子”至“虎也”。<br />
　　○正义曰：此一节论苛政严於猛虎之事。<br />
　　○“子之哭也，壹似重有忧者”。<br />
　　○言子之哭也，壹似重叠有忧丧者也。“壹”者，决定之辞也。<br />
　　○“而曰然”者，而，乃也。妇人哭毕，乃答之曰“然”。“然”犹如是，是重叠有忧也。<br />
　　鲁人有周丰也者，哀公执挚请见之，下贤也。挚，禽挚也。诸侯而用禽挚，降尊就卑之义。<br />
　　○挚音志。下，户嫁反。而曰不可。辞君以尊见卑。士礼，先生异爵者，请见之则辞。公曰：“我其已夫。”已，止也。重强变贤。<br />
　　○夫音符。强，其丈反。使人问焉，曰：“有虞氏未施信於民，而民信之。夏后氏未施敬於民，而民敬之。何施而得斯於民也？”时公与三桓始有恶，惧将不安。对曰：“墟墓之间，未施哀於民而民哀。社稷宗庙之中，未施敬於民而民敬。言民见悲哀之处则悲哀，见庄敬之处则庄敬，非必有使之者。墟，毁灭无后之地。<br />
　　○虚，本亦作墟，同，鱼起反，注同。处，昌虑反，下同。殷人作誓而民始畔，周人作会而民始疑。会谓盟也。盟、誓所以结众以信，其后外恃众而信不由中，则民畔、疑之。孔子曰：“其身正，不令而行；其身不正，虽令不从。”苟无礼义、忠信、诚悫之心以涖之，虽固结之，民其不解乎？”涖，临。<br />
　　○涖音利，又音类。解，佳买反，旧胡买反。 <br />
　　[疏]“鲁人”至“解乎”。<br />
　　○正义曰：此一节论君之临臣民当以礼义忠信为本之事，各依文解之。<br />
　　○“何施而得斯於民也”者。<br />
　　○“有虞氏未施信於民，而民信之。夏后氏未施敬於民，而民敬之”，言虞之与夏施何政教以化民。斯，此也，而得如此敬信於民也。<br />
　　○“对曰”至“民敬”。<br />
　　○周丰之意，以虞之与夏，由行敬信於民，民见其敬信，民自学之，不须设言号令。故云，古昔丘墟及坟墓之间，是所悲哀之处也。人在其所，未须施设教化令民使哀，而民自哀也。社稷宗庙之中，严凝之处，人在其所，未须施设教化而民自敬。言民之从君，在君身所行，不在言也。若身之不行，言亦无益。故殷人作誓，由身不自行，徒有言誓而民始畔也。周人作会，为身无诚信，而民始疑。苟，诚也。人君之身，诚无礼义、忠信、诚实质悫之心以临化之，虽以言辞誓令坚固结之，民其不解散离贰乎？言当解散离贰也。周丰此言，欲令哀公身行敬信，不当唯以言辞率下而已。<br />
　　○注“墟，毁灭无后之地”。<br />
　　○正义曰：凡旧居皆曰“墟”，故《左传》有“莘氏之墟”，有“昆吾之墟”，故知“毁灭无后”者，以可悲哀，故为无后也。<br />
　　○注“会谓”至“疑之”。<br />
　　○正义曰：案昭三年《左传》云“有事而会，不协而盟”，则盟、会别也。知此“会”谓“盟”者，以云“而民始疑”，《司盟》云“邦国有疑则盟诅之”，故以“会”为“盟”也。案《尚书》夏启作《甘誓》，此言“殷人作誓”；《左传》云“夏启有涂山之会”，又“禹会涂山”，此云“周人作会”者，此据身无诚信，徒作誓盟，民因誓因盟而始疑畔，非谓殷人始作誓，周人始作会。若夏启作《甘誓》，禹会涂山，皆身有诚信，於事善也。《穀梁传》云“告誓不及五帝，盟诅不及茸荃”者，五帝茸荃，身行德义，不专用诰誓盟诅，故云“不及”，与此不同。云“信不由中，则民畔疑之”者，隐三年《左传》云：“信不由中，质无益也。”纣为苛政而作誓命，民乃畔之，亦是畔疑之事也。<br />
　　丧不虑居，谓卖舍宅以奉丧。毁不危身，谓憔悴将灭性。<br />
　　○憔，在遥反。悴，在醉反。丧不虑居，为无庙也。毁不危身，为无后也。 <br />
　　延陵季子適齐，於其反也，其长子死，葬於赢、博之间。季子名札，鲁昭二十七年，“吴公子札聘於上国”是也。季子让国居延陵，因号焉。《春秋传》谓延陵，延州来。赢、博，齐地，今泰山县是也。<br />
　　○为，于伪反，下同。长，丁丈反，下“官长”并注同。赢音盈。札，侧八反，孔子曰：“延陵季子，吴之习於礼者也。”往而观其葬焉。往吊之。其坎深不至於泉，以生恕死。<br />
　　○深，式鸩反。其敛以时服，以时行之服，不改制节。既葬而封，广轮揜坎，其高可隐也。示节也。轮，从也。隐，据也。封可手据，谓高四尺。<br />
　　○广，古旷反。揜，本又作掩，於敛反。隐，於刃反，注同。从，子容反。 <br />
　　[疏]“延陵”至“隐也”。<br />
　　○正义曰：此一节论仲尼云季子得礼之事，各依文解之。<br />
　　○注“季子”至“是也”。正义曰：知“季子名札”者，案襄二十九年“吴公子札来聘”，是名札也。又案襄二十九年季札来聘于鲁，遂往聘齐、卫及晋，知非此时子死，而云昭二十七年聘上国者，此云孔子闻之、往而观其葬焉，若襄二十九年孔子才年九岁，焉得观其葬而善之？故为昭二十七年也。云“让国居延陵”者，《春秋》襄二十九年，“吴公子札来聘”。《公羊》云：“吴无君，无大夫，此何以有君，有大夫？贤季子也。何贤乎季子？让国也。谒也，馀祭也，夷昧也，与季子同母者四。季子弱而才，兄弟皆爱之，同欲立之以为君。兄弟迭为君，而致国乎季子，皆曰：‘诺。’故诸为君者皆轻死为勇，饮食必祝曰：‘天苟有吴国，尚速有悔於予身。’及阖庐使专诸剌僚，而致国乎季子，季子不受，去，之延陵，终身不入吴国。”此即季子本封延陵，后让国又居之，郑举后事言耳。延陵一名延州来，故《左传》云“延州来季子聘於上国”，所以郑又引以会之，云《春秋传》谓延陵“延州来”，即此经延陵，即《左传》延州来，明是一也。<br />
　　○注“以生恕死”。<br />
　　○正义曰：言坎以深不至泉，以生时不欲近泉，故死亦不至於泉，以生时之意，以恕於死者。<br />
　　○注“亦节”至“尺所”。<br />
　　○正义曰：以上敛以行时之服，不更制造，是其节也。今封坟广轮揜坎，其高可隐，又是有其节制，故云“亦节”也。云“谓高四尺所”者，言坟之高可四尺之所，以人长八尺，低而据之，半为四尺，且约上坟崇四尺，故云四尺所。“所”是不定之辞。既封，左袒，右还其封且号者三。曰：“骨肉归复于土，命也。若魂气则无不之也，无不之也。”还，围也。号，哭且言也。命犹性也。<br />
　　○号，户高反，注同。而遂行。行，去也。孔子曰：“延陵季子之於礼也，其合矣乎。”<br />
　　[疏]“既封”至“矣乎”。<br />
　　○正义曰：既封坟巳竟，季子乃左袒其衣。案郑注《觐礼》云：“凡以礼事者左袒，若请罪待刑则右袒。”故《觐礼》云“乃右肉袒于庙门之东”，在丧亦是礼事，故《丧礼》直云“袒”，不云左右。今季子长子之丧而左袒者，季子达死生之命，云骨肉归复于土，不须哀戚，以自宽慰，故从吉礼也。左袒讫，乃右而围绕其封，兼且号哭而绕坟三匝也。号哭且言，曰，骨肉归复于土，此是命也。命，性也。言自然之性，当归复于土。言“归复”者，言人之骨肉，由食土物而生，今还入土，故云“归复”。若神魂之气，则游於地上，故云则无不之適也。言无所不之適，上或適於天，旁適四方，不可更及。再言之者，愍伤离决之意。<br />
　　邾娄考公之丧，考公，隐公益之曾孙，考或为定。<br />
　　○娄，力俱反，下同。徐君使容居来吊、含。吊且含。<br />
　　○含，胡闇反，注及下同。曰：“寡君使容居坐含，进侯玉。”其使容居以含。欲亲含，非也。含不使贱者，君行则亲含，大夫归含耳。言侯玉者，时徐僣称王，自比天子。<br />
　　○僣，子念反。有司曰：“诸侯之来辱敝邑者，易则易，于则于，易》于杂者，未之有也。”易谓臣礼，于谓君礼，杂者，容居以臣欲行君礼。徐自比天子，使大夫敌诸侯，有司拒之。<br />
　　○易则易，并以豉反，下及注同。拒，本又作距。容居对曰：“容居闻之，事君不敢忘其君，亦不敢遗其祖。昔我先君驹王西讨，济於河，无所不用斯言也。容居，鲁人也。不敢忘其祖。”言我祖与今君於诸侯初如是，不闻义则服。驹王，徐先君僣号，容居，其子孙也。济，渡也，言西讨渡於河，广大其国，鲁，鲁钝也。言鲁钝者，欲自明不妄。<br />
　　○顿，徒困反，本亦作钝。 <br />
　　[疏]“邾娄”至“其祖”。<br />
　　○正义曰：此一节论徐之僣礼之事。<br />
　　○邾娄考公之丧，徐君使大夫容居来吊且含。容居致其君命，云：寡君使容居亲坐行含，进侯玉於邾君。此是使致之辞也。<br />
　　○“其使容居以含”者，此是记人录语，云其使容居奉玉以行含礼。邾人有司乃拒之曰，诸侯之来屈辱临於敝邑者，若是臣来，其礼简易者，则行臣之简易之礼。“于”谓广大。若君来，其礼广大者，则行君之广大之礼。“易于杂”者，谓应简易而为广大，实是臣而行君礼，是君臣杂乱者，未之有也，谓由来未有此礼。容居乃对邾之有司云：“容居闻之。”谓闻於旧日之言。云臣之事君，奉命出使，不敢忘其君之言。子孙事祖，当光扬先祖，亦不敢遗弃其先祖言。即不遗先祖之事也。<br />
　　○“昔我先君驹王西讨，济於河”，言国土广大。<br />
　　○“无所不用斯言也”者，“所”谓处所。斯，此也。谓我从先君驹王以来，於诸侯无一处不用此称王之言也。言我对诸侯恒称王也。容居恐邾人谓其虚诞，故云鲁钝之人，不解虚诈，唯知不敢忘其先祖。容居云此者，先祖实有此事不虚也。上云“不敢忘其君，不敢遗其祖”，下直云“不敢遗其祖”者，祖是久远，犹尚不遗忘，君见存，是不忘可悉，故不言也。其言先祖，即是不忘君。<br />

                    <br>
                        　　○注“君行”至“天子”。<br />
　　○正义曰：知“君行则亲含”者，上云“曹桓公卒于会，诸侯请含”是也。言“大夫归含”者，上《杂记》诸侯之丧，君使人吊含赠襚是也。云“言侯玉”者，徐自比於天子，以邾君为已之诸侯，言进侯氏以玉，故云“进侯玉”。案《春秋》昭三十年吴灭徐，此云“徐僣称王”者，灭而复兴，至春秋之后，僣号强大称王，犹楚灭陈、蔡后更兴。<br />
　　○注“易谓”至“拒之”。<br />
　　○正义曰：“易”是简易，故为臣礼易。既为臣礼，以对於“于”，故知“于”为君礼也。君礼谓之“于”者，“于”音近迂，迂是广大之义，故《论语》云：“子之迂也。”与此同也。“徐自比天子，使大夫敌诸侯”者，若诸侯使大夫亲含诸侯，则不可，若天子使大夫敌诸侯，则得亲含。徐欲自比天子，故有司拒之。<br />
　　○注“言我”至“不妄”。<br />
　　○正义曰：言我之先祖驹王与今日徐君称谓于诸侯，自初以来如是，称王非始今日。云“容居，其子孙也”者，以经云“不敢遗其祖”，即云“我先君驹王”，故知容居是驹王子孙。云“自明不妄”者，我若是晓利之人，或妄称先祖之善，自言鲁钝，似若无识，知言语朴实，故言“欲自明不妄”。凡实行含礼，未敛之前，以玉实口。士则主人亲含大夫以上即使人含若既敛已后至殡葬其有含者，亲自致璧於柩及殡上者，谓之亲含，若但致命，以璧授主人，主人受之，谓之不亲含。<br />
　　子思之母死於卫，嫁母也，姓庶氏。赴於子思，子思哭於庙。门人至，曰：“庶氏之母死，何为哭於孔氏之庙乎？”门人，弟子也。嫁母与庙绝族。子思曰：“吾过矣，吾过矣。”遂哭於他室。 <br />
　　天子崩，三日，祝先服。祝佐含敛先病。<br />
　　○祝，之六反。五日官长服。官长，大夫、士。七日，国中男女服。庶人。三日，天下服。诸侯之大夫。虞人致百祀之木，可以为棺椁者斩之。虞人，掌山泽之官。百祀，畿内百县之祀也。以为棺椁，作棺椁也。斩，伐也。<br />
　　○畿音祈。不至者，废其祀，刎其人。<br />
　　○刎，勿粉反，徐亡粉反。 <br />
　　[疏]“天子”至“其人”。<br />
　　○正义曰：此一节论天子崩，尊卑服杖及葬备椁材之事。“天子崩，三日，祝先服”者，祝，大祝商祝也。服，服杖也。是丧服之数，故呼杖为服。祝佐含敛先病，故先杖也。然云祝服，故子亦三日而杖也。<br />
　　○“五日，官长服”者，大夫、士也，亦服杖也。病在祝后，故五日也。<br />
　　○“七日，国中男女服”者，谓畿内民及庶人在官者服，谓齐衰三月而除之。必待七日者，天子七日而殡，殡后嗣王成服，故民得成服也。<br />
　　○“三月天下服”者，谓诸侯之大夫为王繐衰，既葬而除之也。近者亦不待三月，今据远者为言耳。然四条皆云“服”，何以知其或杖服，或衰服？案《丧大记》云：“君之丧三日，子大夫人杖。五日既殡，授大夫世妇杖。”又《丧服四制》云：“三日授子杖，五日授大夫杖，七日授士杖。”案如《大记》及《四制》，则知今云三日五日，是服杖明矣，其七日及三月者，唯服而已，无杖。《四制》云“七日授士杖”，此云五日士杖者，士若有地、德深者则五日，若无地、德薄则七日。崔氏云：“此据朝廷之士，《四制》是邑宰之士也。”<br />
　　○“虞人致百祀之木，可以为棺椁者斩之”，谓王殡后事也。“虞人”者，主山泽之官也。“百祀”者，王畿内诸臣采地之祀也。言“百”者，举其全数也。既殡，旬而布材，故虞人斩百祀之木可以为周棺之椁者送之也。必取祀木者，贺玚云：“君者德著幽显，若存，则人神均其庆，没，则灵祗等其衰伤也。”<br />
　　齐大饥，黔敖为食於路，以待饿者而食之。有饿者蒙袂辑屦，贸贸然来。蒙袂，不欲见人也。辑，敛也。敛屦，力惫不能屦也。贸贸，目不明之貌。<br />
　　○饥，居宜反，《字林》九依反，本又作饥，同。黔，其廉反，徐渠严反。而食音嗣，下“奉食”同。袂，弥世反。辑，侧立反。贸，徐亡救反，又音茂，一音牟。敛，力检反，下同。黔敖左奉食，右执饮曰：“嗟来食，扬其目而视之，曰：“予唯不食嗟来之食，以至於斯也。”嗟来食，虽闵而呼之，非敬辞。<br />
　　○奉，芳勇反。从而谢焉，终不食而死。从犹就也。曾子闻之曰：“微与！其嗟也可去，其谢也“可食”。微犹无也。无与，止其狂狷之辞。<br />
　　○与音馀，注同。狷音绢。 <br />
　　[疏]“齐大”至“可食”。<br />
　　○正义曰：此一节论饥者狂狷之事。<br />
　　○黔敖既见饿者而来，乃左奉其饭，右执其饮，见其饿者困，咨嗟愍之，故曰：嗟乎，来食！饿者闻其嗟已，无敬已之心，於是发怒，扬举其目而视之曰：予唯不食嗟来无礼之食，以至於斯。斯，此也，以至於此病困。怒而遂去。黔敖从逐其后，辞谢焉。饿者终不食而死。“曾子闻之曰：微与”者，微，无也；与，语助。言饿者无得如是与。初时无礼之嗟也，可怒之而去。其终有礼之谢也，可反回而食。曾子嫌其狂狷，故为此辞。狂者进取，一概之善，仰法夷齐耿介，狷者直申已意，不从无礼之为，而饿者有此二性，故止之。<br />
　　邾娄定公之时，有弑其父者。定公，玃且也。鲁文十四年即位。<br />
　　○有杀，本又作弑，同，式志反，下“臣杀”、“子杀”同。玃，俱缚反。且，子馀反。有司以告，公瞿然失席，曰：“是寡人之罪也。”民之无礼，教之罪。<br />
　　○瞿，本又作惧，纪具反。曰：“寡人尝学断斯狱矣。臣弑君，凡在官者，杀无赦。子弑父，凡在宫者，杀无赦。言诸臣子孙无尊卑皆得杀之，其罪无赦。<br />
　　○断，丁乱反。杀其人，坏其室，洿其宫而猪焉。明其大逆，不欲人复处之。猪，都也。南方谓都为猪。<br />
　　○杀如字。坏音怪。洿音乌。<豕者>音诛。复，扶又反。盖君逾月而后举爵。”自贬损。  <br />
　　[疏]“邾娄”至“举爵”。<br />
　　○正义曰：此一节论诛弑父之事。<br />
　　○“曰寡”至“无赦”。<br />
　　○定公既见有司告以人弑其父，乃言曰：寡人尝试学断此弑父之狱矣，臣之弑君，凡在官之人，无问贵贱，皆得杀此弑君之人，无得纵赦之也。子之弑父，凡在宫者，无问尊卑，皆得杀此弑父之人，不得纵赦之。此“在宫”字，诸本或为“在官”，恐与上“在官”相涉而误也。<br />
　　○注“言诸”至“无赦”。<br />
　　○正义曰：言“诸臣”，解“在官”者，言“子孙”，解“在宫”者。言此等之人，若见弑君弑父之人，无问尊卑，皆得杀之。谓理合得杀，若力所不能，亦不责也。故《春秋》崔杼弑庄公，而晏子不讨崔杼，而不责晏子。若力能讨而不讨，则责之。《春秋》董狐书赵盾云“子为正卿，亡不出竟，反不讨贼，书以弑君”是也。郑此云子孙无问尊卑，皆得杀之，则似父之弑祖，子得杀父。然子之於父，天性也，父虽不孝於祖，子不可不孝於父。今云“子”者，因“孙”而连言之，或容兄弟之子耳。除子以外，皆得杀其弑父之人。《异义》：“卫辄拒父，《公羊》以为孝子不以父命辞王父之命，许拒其父。《左氏》以为子而拒父，悖德逆伦，大恶也。”郑《驳异义》云：“以父子私恩言之，则伤仁恩。”则郑意以《公羊》所云，公义也；《左氏》所云，是私恩也。故知今子之报杀其父是伤仁恩也。若妻则得杀其弑父之夫，故《异义》云：“妻甲夫乙欧母，甲见乙欧母而杀乙。《公羊》说甲为姑讨夫，犹武王为天诛纣。”郑驳之云：“乙虽不孝，但欧之耳，杀之太甚。凡在宫者，未得杀之。杀之者，士官也。”知郑此言，欧母，妻不得杀之；若其杀母，妻得杀之。<br />
　　○注“猪都”至“为猪”。<br />
　　○正义曰：案孔注《尚书》云：“都谓所聚也。”此经云“洿其宫而猪焉”，谓掘洿其宫，使水之聚积焉，故云“猪，都也”。郑恐猪不得为都，故引南方之人谓都为猪，则“彭蠡既猪”，猪是水聚之名也。<br />
　　晋献文子成室，晋大夫发焉。文子，赵武也。作室成，晋君献之，谓贺也。诸大夫亦发礼以往。张老曰：“美哉轮焉！美哉奂焉！心讥其奢也。轮，轮囷，言高大。奂，言众多。<br />
　　○奂音涣，本亦作焕。奂烂，言众多也。囷，起伦反。歌於斯，哭於斯，聚国族於斯。”祭祀、死丧、燕会於此足矣。言此者，欲防其后复为。文子曰：“武也得歌於斯，哭於斯，聚国族於斯，是全要领以从先大夫於九京也。”北面再拜稽首。全要领者，免於刑诛也。晋卿大夫之墓地在九原。京盖字之误，当为原。<br />
　　○要，一遥反，注及下注“要君”同。京音原，下同，下亦作“原”字。君子谓之善颂善祷。善颂，谓张老之言。善祷，谓文子之言。祷，求也。<br />
　　○祷，丁老反，祈也。 <br />
　　[疏]“晋献”至“善祷”。<br />
　　○正义曰：此一节论文子成室相祷颂之事，各随文解之。<br />
　　○“晋献文子成室”者，“献”谓庆贺也。文子，晋卿赵武也。“成室”，谓文子作宫室成也。文子宫室成，晋咀荠贺也。<br />
　　○“晋大夫发焉”者，发，礼也。晋君既贺，则朝廷大夫并发礼同从咀荠贺之。“张老曰：美哉轮焉”者，张老亦往庆之一大夫也。心讥文子宫室饰丽，故佯而美之也。“轮”谓轮囷高大也。《春秋外传》曰“赵文子为室，斫其椽而砻之，张老谏之”，是也。<br />
　　○“美哉奂焉”者，“奂”谓其室奂烂众多也。既高又多文饰，故重美之。王云：“奂，言其文章之貌也。”<br />
　　○“歌於斯”者，“歌”谓祭祀时奏乐也。斯，此也。张老前美其饰丽，后又防更造也，言此室可以祭祀歌乐也。然大夫祭无乐，而春秋时或有之也。<br />
　　○“哭於斯”者，又言此室亦足居丧哭泣位也。<br />
　　○“聚国族於斯”者，又言此室可以燕聚国宾及会宗族也。终始永足，切勿复更造作。<br />
　　○“文子曰：武也得歌於斯，哭於斯，聚国族於斯”者，武，文子名也。文子觉讥，故称名自陈，将自陈数前讥，具领述张老之言也。<br />
　　○“是全要领以从先大夫於九京也”者，领，颈也。古者罪重要斩，罪轻颈刑也。“先大夫”，谓文子父祖，以其世为大夫，故称父祖为“先大夫”也。九原，文子家世旧葬地也。文子述张老语竟，故说此自陈也。言若得保此宅以歌哭，终於馀年，不被罪讨，是完全要领，寿终而卒，以从先大夫葬於九原也。<br />
　　○“北面再拜稽首”者，辞毕，乃稽首谢过受谏也。“北面”者，在堂礼也。故《乡饮酒礼》宾主皆北面拜。<br />
　　○“君子谓之善颂、善祷”者，“君子”者，知礼之人也。见张老与文子皆能中礼，故善之也。“颂”者，美盛德之形容。“祷”者，求福以自辅也。张老因美而讥之，故为“善颂”。文子闻过即服而拜，故为“善祷”也。<br />
　　○注“晋卿”至“为原”。<br />
　　○正义曰：案《墓大夫》云：“令国民族葬。”注云：“族葬各从其亲。”是卿大夫墓地得同在一处。知“京”当为“原”者，案《韩诗外传》云：“晋赵武与叔向观於九原。”又《尔雅》云：“绝高为京，广平曰原。”非葬之处，原是坟墓之所，故为原也。<br />
　　仲尼之畜狗死，畜狗，驯守。<br />
　　○畜，许六反，又许又反。驯守，上音巡，下如字，又手又反。使子贡埋之，曰：“吾闻之也，敝帷不弃，为埋马也。敝盖不弃，为埋狗也。弃也贫，无盖，於其封也，亦予之席，毋使其首陷焉。”封当为窆。陷，谓没於土。<br />
　　○贡，本亦作赣，音同。为埋，于伪反，下亡皆反，下并同。狗，古口反。封，彼剑反，出注。路马死，埋之以帷。路马，君所乘者。其他狗马，不能以帷盖。 <br />
　　季孙之母死，哀公吊焉。曾子与子贡吊焉，阍人为君在，弗内也。阍人，守门者。<br />
　　○阍音昏。弗内，上如字，下音纳。曾子与子贡入於其厩而脩容焉。更庄饰。<br />
　　○厩，久又反。子贡先入，阍人曰：“乡者已告矣。”既不敢止，以言下之。<br />
　　○乡，许亮反，下户嫁反。曾子后入，阍人辟之。见两贤相随，弥益恭也。<br />
　　○辟音避，下同。涉内霤，卿大夫皆辟位，公降一等而揖之。礼之。<br />
　　○霤，力又反。君子言之曰：“尽饰之道，斯其行者远矣。” <br />
　　[疏]“季孙”至“远矣”。<br />
　　○正义曰：此一节论君子加服，人乃敬之事。<br />
　　○“卿大”至“远矣”。<br />
　　○二子既入涉至内霤，卿与大夫皆逡巡辟位，公於堂上降阶一等，揖而礼之。於时君子以二子盛饰备礼，遂美之云，凡人尽其容饰，则被崇礼。其尽饰道理，斯，此，此其施行可久远矣。所以可久远者，以二子初时不具衣服，则阍人拒之。二子退而脩容，阍人虽是愚鄙，犹知敬畏，明其不愚之人则敬畏可知。是其尽饰之道，行之可长远矣。案《丧大礼》君临大夫之丧，“君即位於序端，卿大夫即位于堂廉楹西，北面东上”。是辟位者盖少西，逡巡而东面，不当北面之位。然君在，大夫得斯为二子辟位者，卿大夫等见公将降，故先辟位。或可此公始入升堂之后，卿大夫犹庭中北面。“辟位”者，谓辟中庭之位，少近东耳。又吊有常服，而得特为尽饰者，谓更服新衣也。<br />
　　阳门之介夫死，阳门，宋国门名。介夫，甲卫士。司城子罕入而哭之哀。宋以武公讳司空为司城。子罕，戴公子乐甫术之后乐喜也。<br />
　　○罕，吁旱反。晋人之觇宋者，反报於晋侯曰：“阳门之介夫死，而子罕哭之哀，而民说，殆不可伐也。”觇，闚视也。<br />

                    <br>
                        　　○觇，敕廉反，下同。说音悦，下注同。闚，去规反。孔子闻之曰：“善哉觇国乎！善其知微。《诗》云：‘凡民有丧，扶服救之。’救犹助也。<br />
　　○扶服，并如字，又上音蒲，下音蒲北反，本又作匍匐，音同。虽微晋而已，天下其孰能当之？微犹非也。<br />
　　○当，丁郎反。 <br />
　　[疏]“阳门”至“当之”。<br />
　　○正义曰：此一节论善觇国之事，各依文解之。<br />
　　○注“宋以”至“喜也”。<br />
　　○正义曰：“宋以武公讳司空”者，桓六年《左传》申繻之辞也。知有“司城”者，以春秋之时，唯宋有司城，无司空；又《冬官 考工记》“匠人营国”，是司空主营城郭，故知废司空为司城。服虔、杜预注传皆以为然。云“子罕，戴公子乐甫术之后”者，案《世本》：“戴公生乐甫术，术生石甫原绎，绎生夷甫倾，倾生东乡克，克生西乡士曹，曹生子罕喜。”是子罕为术之五世孙也。<br />
　　○“殆不可伐也”者，言介夫匹庶之贱人，而子罕是国之卿相，以贵哭贱，感动民心，皆喜悦，与上共同死生。若有人伐，民必致死，故云“殆不可伐也”。殆，近也。不能正执，故云“殆不可伐”，为疑辞也。<br />
　　○“《诗》云”至“当之”。<br />
　　○引《诗 邶 谷风》之篇也。时有爱其新昏，弃其旧室，旧室恨之：我初来之时，为女尽力。所以尽力者，以凡人家死丧，邻里尚扶服尽力往救助之，况我於女夫家而何得不尽力？今此引《诗》断章云“凡民有丧”，则“阳门之介夫死”是也。在上扶服而救助之，则子罕哭之哀是也。<br />
　　○“虽微晋而已”者，微，非也。言晋之强盛，犹不能当宋，虽非晋之强，天下更有强於晋者，谁能当之？言纵有强者，不能当宋。“而已”是助语句也。<br />
　　鲁庄公之丧，既葬，而绖不入库门。时子般弑，庆父作乱，闵公不敢居丧，葬己，吉服而反。正君臣，欲以防遏之。微弱之至。<br />
　　○般音斑。弑音试。遏，於葛反。士大夫既卒哭，麻不入。麻犹绖也。群臣毕虞卒哭，亦除丧也。闵公既吉服，不与虞卒哭。<br />
　　○与音预。 <br />
　　[疏]“鲁庄”至“不入”。<br />
　　○正义曰：此一节论礼变所由也。庄公，闵公父也。绖，葛绖也。诸侯弁绖葛而葬也。鲁之库门，天子之皋门也。庄公以三十二年薨，大子般立。十月已未，共仲使圉人荦贼子般於党氏，立闵公，庆父作乱。闵公时年八岁，不敢居丧三年，既葬竟，除凶服於外，吉服反，以正君臣，故绖不入库门也。所以至库门而去绖。<br />
　　○注“时子”至“而反”。<br />
　　○正义曰：案《春秋左氏传》：“庆父使圉人荦贼子般於党氏。”是子般弑、庆父作乱之事也。云“闵公不敢居丧”者，闵公是庄公之子，夫人哀姜之娣叔姜所生，以葬毕即除服，故云“不敢居丧”。经云“绖不入”者，谓葛绖，故前文云：“天子诸侯葛绖带而葬。”所以云“不入库门”者，以鲁有三门库、雉、路，库门最在外，以从外来，故“绖不入库门”。绖既不入，衰亦不入可知也。<br />
　　○注“麻犹”至“卒哭”。<br />
　　○正义曰：经云“大夫既卒哭，麻不入”，上云“绖不入”，故云“麻犹绖也”。其实上是君身，绖用葛，士大夫是臣，故绖用麻也。云：“群臣毕虞卒哭，亦除丧也”者，亦闵公也。闵公葬而除丧，今群臣卒哭乃除丧者，以闵公既葬，须即位正君臣，故既葬而除，群臣须行虞卒哭之际，故卒哭乃除之。云“闵公既吉服，不与虞卒哭”者，按《论语》云“羔裘玄冠，不以吊”，虞卒哭并是凶事，闵公既服吉服，故不与也。此云“麻不入”者，承上“库门”，亦谓不入库门也，谓卒哭已后，麻不复入。按《丧服》注“卿大夫既虞、士卒哭而受服”，则既虞服葛。此卒哭之麻不入者，皇氏云：“时祸乱迫蹙，君既服吉服，故士大夫既虞不复受服，至卒哭总除。”<br />
　　孔子之故人曰原壤，其母死，夫子助之沐椁。沐，治也。<br />
　　○壤，如丈反。原壤登木曰：“久矣，予之不托於音也。”木，椁材也。讬，寄也，谓叩木以作音。<br />
　　○材音才。歌曰：“貍首之班然，执女手之卷然。”说人辞也。<br />
　　○貍，力知反。女如字，徐音汝。卷音权，本又作拳。夫子为弗闻也者而过之。佯不知。<br />
　　○佯音羊。从者曰：“子未可以已乎？”已犹止也。<br />
　　○从，才用反。以、已并音以。夫子曰：“丘闻之，亲者毋失其为亲也，故者毋失其为故也。” <br />
　　[疏]“孔子”至“故也”。<br />
　　○正义曰：此一节论孔子无大故不遗故旧之事。<br />
　　○原壤登椁材而言曰：久矣，予之不讬於音也。讬，寄也，谓我遭丧母以来，日月久矣。我不得讬寄此木以为音声，於是乎叩木作音，口为歌。“曰：貍首之班然”者，言言斫材文采，似貍之首。<br />
　　○“执女手之卷然”者，孔子手执斤斧，如女子之手，卷卷然而柔弱。以此欢说仲尼，故注云“说人辞也”。然在丧而歌，非礼之甚，夫子为若不闻也者而过去之。从者见其无礼，谓夫子曰：“彼既无礼，子未可休已乎？”言应可休已，不须为治椁也。夫子对从者曰：朋友无大故，不相遗弃，丘闻之，与我骨肉亲者虽有非礼，无失其为亲之道，尚得与之和睦；故旧者虽有非礼，无失其为故之道，尚得往来。原壤有非礼，既是故旧，身无杀父害君之故，何以绝之？按《论语》云：“主忠信，无友不如已者，”《左传》吴季札讥叔孙穆子好善而不能择人。原壤母死，登木而歌，夫子圣人，与之为友者，《论语》云“无友不如已者”，谓方始为交游，须择贤友。《左传》云“好善而不能择人”者，谓不善之人，不可委之以政。今原壤是夫子故旧，为日已久。或平生旧交，或亲属恩好，苟无大恶，不可辄离。故《论语》云：“故旧无大故，则不相遗弃。”彼注云：“大故谓恶逆之事。”杀父害君，乃为大故，虽登木之歌，未至於此。且夫子圣人，诲人不倦。宰我请丧亲一期，终助陈桓之乱，互乡童子，许其求进之情，故志在携奖，不简善恶。原壤为旧，何足怪也？而皇氏云：“原壤是上圣之人，或云是方外之士，离文弃本，不拘礼节，妄为流宕，非但败於名教，亦是误於学者。”义不可用。其云原壤中庸下愚，义实得矣。<br />
　　赵文子与叔誉观乎九原。叔誉，叔向也，晋羊舌大夫之孙，名肸。<br />
　　○誉音预。向，许亮反。肸，许乙反。文子曰：“死者如可作也，吾谁与归？”作，起也。叔誉曰：“其阳处父乎？”阳处父，襄公之大傅。<br />
　　○父音甫，注同。傅音赋。文子曰：“行并植於晋国，不没其身，其知不足称也。”并犹专也，谓刚而专已，为狐射姑所杀。没，终也。植或为特。<br />
　　○行，旧下孟反，皇如字。并，必正反，注同。植，直吏反，又时力反，注同。知音智，射音亦，又音夜。“其舅犯乎？”文子曰：“见利不顾其君，其仁不足称也。谓久与文公辟难，至将反国，无安君之心，及河授璧，诈请亡，要君以利是也。<br />
　　○难，乃旦反。要，一遥反。我则随武子乎？利其君，不忘其身。谋其身，不遗其友。”武子，士会也，食邑於随、范，字季。晋人谓文子知人。见其所善於前，则知其来所举。文子其中退然如不胜衣，中，身也。退，柔和貌。《乡射记》曰：“居二寸以为侯中。”退或为妥。<br />
　　○追然音退，本亦作退。胜音升。妥，他果反。其言呐呐然如不出其口。呐呐，舒小貌。<br />
　　○呐，如悦反，徐似劣反。所举於晋国管库之士七十有馀家，管库之士，府史以下，官长所置也。举之於君，以为大夫、士也。管，键也。库，物所藏。<br />
　　○长，丁丈反。键，其展反，徐其偃反，钥也。生不交利，廉也。死不属其子焉。洁也。<br />
　　○属音烛。 <br />
　　[疏]“赵文”至“子焉”。<br />
　　○正义曰：此一节论赵文子知人之事，各依文解之。<br />
　　○注“叔誉”至“名肸”。<br />
　　○正义曰：知叔誉是叔向者，案《韩诗外传》云：“赵文子与叔向观於九原。”故知叔誉是叔向也。云“晋羊舌大夫之孙名肸”者，案《左氏》羊舌是邑名，晋大夫公族为羊舌大夫也。故闵二年《左传》云：“羊舌大夫为尉。”羊舌大夫生羊舌职，职生叔向，是羊舌大夫之孙也。又昭三年《左传》叔向与齐晏子语云：“肸又无子。”是名肸。“死者如可作也，吾谁与归”者，<br />
　　○文子云：此处先世大夫死者既众，假令生而可作起，吾於众大夫之内，而谁最贤，可以与归？<br />
　　○“文子”至“称也”者，“并”犹专也，“植”谓刚也，文子曰言处父唯行专权刚强於晋国，自招杀害，不得以理终没其身，是不能防身远害，以其无知故也。故云“其知不足称”也。<br />
　　○注“并犹”至“为特”。<br />
　　○正义曰：“并”者谓并他事以为已有，是专权之事，故云并犹专也。云“谓刚而专已”者，“刚”，经中“植”也。文五年“甯嬴从阳处父及温而还，其妻问之，嬴曰：‘夫子刚。’”又文六年“晋蒐于夷，使狐射姑将中军，赵盾佐之。阳处父至自温，改蒐于董，易中军”，以赵盾为将，狐射姑郤为佐。狐射姑恨之，使续鞫居杀阳处父，故传云：“贾季怨阳子之易其班也。”贾季即狐射姑也。贾是采邑，季则其字也。<br />
　　○“见利”至“称也”者，文子云：舅犯见君反国，恐不与已利禄，遂不顾其君，诈欲奔去，唯求财利，无心念君，无仁爱之心，其仁不足称也。<br />
　　○注“谓久”至“利是”。<br />
　　○正义曰：案《左传》僖五年辟骊姬之难，至僖二十四年反国，是久与文公辟难也。又案僖二十四年《左传》云：“及河，子犯以璧授公子曰：‘臣负羁绁，从君巡於天下，臣之罪甚多矣。臣犹知之，而况君乎？请由此亡。’公子曰：‘所反国不与舅氏同心者，有如白水。’”是要君求利之事也。<br />
　　○“利其”至“其友”者，文子称随武子之德，凡人利君者，多性行偏特，不顾其身。今武子既能利君，又能不忘其身。“利其君”者，谓进思尽忠。“不忘其身”者，保全父母。“谋其身，不遗其友”者，凡人谋身，多独善於已，遗弃故旧。今武子既能谋身，又能不遗其朋友。此二句言武子德行弘广，外内周备，故襄二十七年《左传》论范武子之德云：“文子之家事治，言於晋国无隐情。”无隐情则利君也，家事治则不忘其身。处父、舅犯，其事显於《春秋》，故郑具言之；随武子之事，《春秋》文无指的，故郑亦不言也。文七年士会与先蔑俱迎公子雍，在秦三年，不见先蔑，及士会还晋，遂不见蔑而归，是遗其友，而云“不遗”者，彼谓共先蔑俱仰公子雍，惧其同罪，祸及於已，故不见之，非是无故相遗也。<br />
　　○“文子”至“其口”者，作记者美文子知人，既美随士会於前，知其所举还如随会之比。此论文子之貌，文子身形退然柔相，似不胜其衣，言形貌之卑退也。其发言舒小，似呐呐然如不出诸口，谓言语卑下也。<br />
　　○注“乡射”至“侯中”。<br />
　　○正义曰：引之者，证“中”为身也，故《仪礼 乡射记》曰：“乡侯五十弓，弓长六尺”，谓乡射去射处五十步，一步料二寸，以为侯中，则侯中方一丈，“中”谓身也。<br />
　　○注“举之”至“键也”。<br />
　　○正义曰：知“为大夫、士”者，以经称“家”，家是大夫、士之总号。案《月令》注：“管籥，搏键器。”键谓锁之入内者，俗谓之锁须；管谓夹取键，今谓之钥匙；则是管、键为别物。而云“管键”者，对则细别，散则大同，为键而有，故云“管键”。<br />
　　○“生不交利”者，谓文子生存之日，不交涉为利，是谓不与利交涉也。<br />
　　○“死不属其子”者，谓临死时不私属其子於君及朝廷也。案《礼记》文子成室，被张老所讥。乐奏《肆夏》，从赵文子始。《礼记》显其奢僣者，晋为霸主，总领诸侯，武为晋相，光显威德。此乃事势须然，无废德行之善。且仲尼之门，尚有柴愚参鲁，管仲相齐亦有三归反坫，亦何怪也？<br />
　　叔仲皮学子柳。叔仲皮，鲁叔孙氏之族。学，教也。子柳，仲皮之子。<br />
　　○学，户教反，注同。叔仲皮死，其妻鲁人也，衣衰而缪绖。衣，当为齐，坏字也。缪，当为“不樛垂”之樛。士妻为舅姑之服也。言虽鲁钝，其於礼胜学。<br />
　　○衣衰，依注衣作齐，音咨。缪，依注读曰樛，音居虬反。为舅，于伪反。下“为舅”、“为天子”、“不为兄”、“不为蚕”同。鲁钝，徒困反，亦作顿。叔仲衍以告，告子柳，言此非也。衍，盖皮之弟。衍或为皮。<br />
　　○衍，以善反，注同。请繐衰而环绖，繐衰，小功之缕，而四升半之衰。环绖，吊服之绖。时妇人好轻细，而多服者。衍既不知礼之本，子柳亦以为然，而请於衍，使其妻为舅服之。<br />
　　○繐衰，上音岁，下七雷反。缕，力主反。好，呼报反。曰：“昔者吾丧姑姊妹亦如斯，末吾禁也。”衍答子柳也。姑姊妹在室齐衰，与妇为舅姑同。末，无也。言无禁我，欲其言行。<br />
　　○丧如字。末，莫曷反。退，使其妻繐衰而环绖。妇以诸侯之大夫为天子之衰、吊服之绖服其舅，非。 <br />
　　[疏]“叔仲”至“环绖”。<br />
　　○正义曰：此一节论子柳失礼之事。<br />
　　○叔仲，氏也，皮是名。言叔仲皮教训其子，子柳虽受父教，犹不知礼。在后叔仲皮死，其妻鲁人也，其子柳之妻是鲁钝妇人。虽曰鲁钝，犹知为舅姑而身著齐衰，而首服缪绖也。谓绞麻为绖。<br />

                    <br>
                        　　○“叔仲衍以告”者，衍是皮之弟、子柳之叔。既见当时妇人好尚轻细，见子柳之妻身著齐衰，以告子柳：汝妻何以著非礼之服？子柳见时皆尔，亦以为然，以妻非礼，遂请於衍，欲令其妻身著緦衰，首服环绖。衍答子柳云：昔者吾丧姑姊妹亦如斯。斯，此也。谓如此繐衰环绖。<br />
　　○“末吾禁也”者，末，无也。我著繐衰环绖，无人於吾而相禁者，既无禁，明其得著繐衰。衍告子柳如此。丁柳得衍言乃退，使其妻著繐衰而环绖。<br />
　　○注“叔仲”至“之族”。<br />
　　○正义曰：知者，案《世本》“桓公生僖叔牙，叔牙生武仲休，休生惠伯彭，彭生皮，为叔仲氏”。故云“叔孙氏之族”。<br />
　　○注“衣当”至“胜学”。<br />
　　○正义曰：《丧服》妇为舅姑齐衰，无“衣衰”之文，故知“衣”是“齐”字，但“齐”字坏灭而有“衣”在。云“缪读为不樛垂之樛”者，读从《丧服传》“不樛垂”之樛。樛谓两股相交也，五服之绖皆然，唯吊服环绖不樛耳。云“士妻为舅姑之服也”者，以子柳以仲叔为氏，则非庶人也，又《春秋》叔仲皮等经传无文，则非卿大夫也，故以为“士妻”。其实大夫妻为舅姑亦齐衰。<br />
　　○注“衍盖皮之弟”。<br />
　　○正义曰：知者，以叔仲衍、叔仲皮皆以单字为名，故疑是兄弟也。又子柳请衍，则衍尊於子柳，是子柳叔也。<br />
　　○“繐衰”至“服之”。<br />
　　○正义曰：知“繐衰，小功之缕，而四升半”者，约《丧服传》文。云“环绖，吊服之绖”者，约《周礼 司服》“首服弁绖”，郑注云：“弁绖者，如爵弁而素，加环绖。”又郑注《杂记》云：“环绖者，一股，所谓缠绖也，缠而不樛。”是环绖不樛也。云“时妇人好轻细，而多服此”者，若时人不服此服，则衍与子柳应知繐衰为非。今子柳既受学於父，不肯粥庶弟之母，非是下愚而不知其非礼，明当时皆著轻细故也。<br />
　　○注“妇以”至“舅非”。<br />
　　○正义曰：“以诸侯之大夫为天子之衰”，据《丧服》谓繐衰也。云“吊服之绖”者，谓环绖，既以此服服舅，故云非也。<br />
　　成人有其兄死而不为衰者，闻子皋将为成宰，遂为衰。成人曰：“蚕则绩而蟹有匡，范则冠而蝉有緌，兄则死而子皋为之衰。”蚩兄死者。言其衰之不为兄死，如蟹有匡，蝉有緌，不为蚕之绩，范之冠也。范，蜂也。蝉，蜩也。緌为蜩喙，长在腹下。<br />
　　○成，本或作郑，音丞。蚕，七南反。蟹，户买反。緌，耳佳反。蚩，昌之反。蜂，子逢反。蜩音条。喙，呼惠反。又，丁角反。 <br />
　　[疏]“成人”至“之衰”。<br />
　　○正义曰：此一节论成人无礼之事。成，孟氏所食采地也，即前犯禾之邑也。此邑中民，有兄死而弟不为兄制服者也。<br />
　　○“闻子皋将为成宰，遂为衰”者，此不服兄者，闻孔子弟子子皋，其性至孝，来为成之宰，必当冶前不孝之人，恐罪及已，故惧之，遂制衰服也。<br />
　　○正义曰：“蚕则绩而蟹有匡”者，“成人”谓成邑中识礼之人也，讥笑不服兄衰，仍为设二譬也。蚕则绩丝作茧。“蟹有匡”者，蟹背壳似匡，仍谓蟹背作匡。<br />
　　○“范则冠而蝉有緌”者，范，蜂也。蜂头上有物似冠也。蝉，蜩也。緌谓蝉喙，长在口下，似冠之緌也。<br />
　　○“兄则死而子皋为之衰”者，以是合譬也。蚕则须匡以贮茧，而今无匡，蟹背有匡，匡自著蟹，则非为蚕设。蜂冠无緌，而蝉口有緌，緌自著蝉，非为蜂设。亦如成人兄死，初不作衰，后畏於子皋，方为制服。服是子皋为之，非为兄施，亦如蟹匡、蝉緌各不关於蚕，蜂也。<br />
　　乐正子春之母死，五日而不食，曰：“吾悔之。勉强过礼。子春，曾子弟子。<br />
　　○强，其两反。自吾母而不得吾情，吾恶乎用吾情？”恶乎犹於何也。<br />
　　○恶音乌，注同。 <br />
　　[疏]“乐正”至“吾情”。<br />
　　○正义曰：此一节论孝子遭丧哀过之事。乐正子春即曾子弟子，坐於床下者是也。此其母死五日而不食者，礼三日，其五日，过二日。<br />
　　○“曰吾悔之”者，悔其不以实情，勉强而至五日。<br />
　　○“自吾母而不得吾情，吾恶乎用吾情”者，自吾母死而不得吾之实情，而矫诈勉强为之，更於何处用吾之实情乎？<br />
　　岁旱，穆公召县子而问然。然之言焉也。凡穆或作缪。<br />
　　○旱音汗。县音悬。缪音穆。曰：“天久不雨，吾欲暴尫而奚若？”奚若，何如也。尫者，面乡天，觊天哀而雨之。<br />
　　○雨，于付反，注及下同。暴，步卜反，下同。尫，乌光反。乡，许亮反。觊音冀，本又作几，音同。曰：“天久不雨，而暴人之疾子，虐，毋乃不可与？”锢疾，人之所哀，暴之是虐。<br />
　　○暴人之疾子，一读以子字向下。与音馀。锢音固。“然则吾欲暴巫而奚若？”曰：“天则不雨，而望之愚妇人，於以求之，毋乃已疏乎？”已犹甚也。巫主接神，亦觊天哀而雨之。《春秋传》说巫曰：“在女曰巫，在男曰觋。”《周礼 女巫》：“旱则舞雩。”<br />
　　○觋，胡狄反。旱，呼旦反。雩，音于。“徙市则奚若？”曰：“天子崩，巷市七日，诸侯薨，巷市三日，为之徙市，不亦可乎？”徙市者，庶人之丧礼。今徙市，是忧戚於旱若丧。<br />
　　○徙市，上音死，下音是。为，于伪反。“不亦可乎”，“可”或作“善”。 <br />
　　[疏]“岁旱”至“可乎”。<br />
　　○正义曰：此一节论岁旱变之事。<br />
　　○“望之愚妇人，於以求之，毋乃已疏乎”。<br />
　　○县子云：天道远，人道近。天则不雨，而望於愚鄙之妇人，欲以暴之，以求其雨。已，甚也。无乃甚疏远於求雨道理乎？言甚疏远於道理矣。<br />
　　○注“《春秋》”至“曰觋”。<br />
　　○正义曰：所引《春秋传》者，《外传 楚语》昭王问观射父绝地通天之事。观射父对云：“民之精爽不携贰者，明神降之，在男曰觋，在女曰巫。”然案《楚语》“精爽不携贰者”始得为巫，此经而云“愚妇人”者，据末世之巫，非复是精爽不携贰之巫也。<br />
　　○注“徙市者，庶人之丧礼”。正义曰：今徙市是忧戚於旱，若居天子诸侯之丧，必巷市者，以庶人忧戚，无复求賝财利，要有急须之物不得不求，故於邑里之内而为巷市。<br />
　　孔子曰：“卫人之祔也离之，祔谓合葬也。离之，有以间其椁中。<br />
　　○祔音附，下同。合音閤，下同。间，间厕之间。鲁人之祔也合之，善夫！”善夫，善鲁人也。祔葬当合也。<br />
　　○善夫音扶。 <br />
　　[疏]“孔子”至“善夫”。<br />
　　○正义曰：此一节论鲁、卫得失，各依文解之。<br />
　　○鲁、卫兄弟，应同周法，故并之也。“祔”谓合葬也。“离之”谓以一物隔二棺之间於椁中也。所以然者，明合葬犹生时，男女须隔居处也。<br />
　　○“鲁人之祔也合之，善夫”者。<br />
　　○鲁人则合并两棺置椁中，无别物隔之。言异生，不须复隔，穀则异室，死则同穴，故善鲁之祔也。 <br />
<br />
  <br />
　 <br />
卷十一 王制第五 <br />
<br />
　卷十一 王制第五 　 <br />
　　陆曰：“如字，徐于况反。卢云：‘汉文帝令博士诸生作此篇。’” <br />
　　[疏]正义曰：案郑《目录》云：“名曰《王制》者，以其记先王班爵、授禄、祭祀养老之法度，此於《别录》属制度。”《王制》之作，盖在秦汉之际。知者，案下文云“有正听之”，郑云“汉有正平承，秦所置”。又有“古者以周尺”之言，“今以周尺”之语，则知是周亡之后也。秦昭王亡周，故郑答临硕云：“孟子当赧王之际，《王制》之作，复在其后。”卢植云：“汉孝文皇帝令博士诸生作此《王制》之书。”<br />
　　王者之制禄爵：公、侯、伯、子、男，凡五等。诸侯之上大夫卿、下大夫、上士、中士、下士，凡五等。二五，象五行刚柔十日。禄，所受食。爵，秩次也。上大夫曰卿。<br />
　　○王者如字，徐于况反。十日，人一反。 <br />
　　[疏]“王者”至“五等”。<br />
　　○正义曰：此一经论为王者之制禄爵，公、侯、卿大夫以下及士之法。凡王者之制度，禄爵为重，其食禄受爵之人，有公、侯、伯、子、男，并南面之君，凡五等也。其诸侯之下，北面之臣，有上大夫卿，有下大夫，有上士，有中士，有下士，凡五等也。南面之君五等，法五行之柔日。北面之臣五者，法五行之柔日。不以王朝之臣，而以诸侯臣者，王朝之臣本是事王，今《王制》统天下，故不自在其数，谓制统天下之君及天下之臣，取君臣自相对，故不取王臣也。此作记者，虽记虞氏皇而祭之文，大都总记茸荃制度，故言王者之制，不云帝皇制也。不云天子制者，《白虎通》云：“王是天子爵号。”《穀梁传》曰：“王者，仁义归往曰王，以其身有仁义，众所归往谓之王。”王者制统海内，故云“王制”，不云天子制也。凡王者不得称官，故《学记》云“大德不官”，而得称职，故《诗》云“衮职有阙”，《考工记》云“国有六职”，坐而论道，谓之王公”是也。此并互文以见义。既天子不官，亦当不主一职。若以主天下为职，亦得管天下为官矣。禄者，穀也，故郑注《司录》云“禄之言穀，年穀丰乃后制禄”，《援神契》云“禄者，录也”，《白虎通》云“禄者，录也。上以收录接下，下以名录谨以事上”是也。爵者，尽也，熊氏云“醮尽其才而用之”，故《白虎通》云“爵者，尽也，所以尽人才”是也。按下文云“位定然后禄之”，又《大司徒》云“十有一曰以贤制爵”，“十有二曰以庸制禄”，并禄在爵后。此禄在爵前者，禄是田财之物，班布在下，最是国之重事，须裁节得所，王者制度重之，故在於先，故此经下文先云天子之田，乃云诸侯之田，次云制农田，又云“下士视上农夫禄”，又云“君十卿禄”，并先言禄。下始云次国上卿当大国中卿，是后云爵也。熊氏、皇氏以为试功之禄，故在爵前。按此王者制度，必当举其正礼，何得唯明试功之禄？下云“君十卿禄”，岂试功乎？熊氏、皇氏之说，於义疑也。公者，按《元命包》云：“公者，为言平也，公平正直。侯者，候也，候王顺逆。伯者，伯之为言白也，明白於德也。子者，奉恩宣德。男者，任功立业。”此五等者，谓虞夏及周制。殷则三等，公、侯、伯也。此公、侯、伯、子、男，独以侯为名，而称诸侯者，举中而言，又《尔雅》侯为君，故以侯言之。伯亦居中，不言诸伯者，嫌是东、西二伯，及九州之伯故也。上大夫卿者，见下文云“下大夫倍上士，卿四大夫禄”，是下大夫之上则有卿，故知上大夫即卿也。此上大夫卿外，惟有下大夫，所以下文除卿之外，更有上大夫、下大夫者，谓就下大夫之中，更分为上下耳。卿者，《白虎通》云：“卿之言向也，为人所归向。”大夫者，达人，谓扶达於人。上者，事也，皇氏、熊氏皆为任职事。其大夫之称，亦得兼三公，故《诗》云“三事大夫”，谓三公也。上大夫卿，亦兼孤也，故《春秋》阳处父为大傅，经云“晋杀其大夫阳处父”是也。孤亦称公，故《乡饮酒礼》云“公三重”，是孤也。卿亦得称公，故《春秋》襄三十年传云郑伯有之臣，称伯有曰“吾公在壑谷”。士既命同，而分为三等者，言士职卑德薄，义取渐进，故细分为三。卿与大夫德高位显，各有别命，不复细分。其诸侯以下，及三公至士，总而言之，皆谓之官。官者，管也，以管领为名，若指其所主，则谓之职，故《周礼》云“设官分职”，通卿、大夫、士也。知诸侯亦为官者，《尚书 周官》云“唐虞稽古，建官惟百”，下云“外有州牧侯伯”，是州牧侯伯亦为官也。若细而言之，诸侯非偏有所主，则非官也，故《学记》云“大德不官”，注云“天子诸侯”是也。诸侯亦称职，故《左传》云“小有述职，大有巡功”，述职谓诸侯朝天子，是诸侯称职也。其爵，则殷以前大夫以上有爵，故《士冠礼》云“古者生无爵，死无谥”，谓士也。周则士亦有爵，故郑注“周制以士为爵，死犹不为谥耳”是也。<br />
　　○注“二五”至“十日”。<br />
　　○正义曰：知象阴阳者，按《元命包》云“周爵五等法五精”，注云“五精，是其总法五行，分之则法五刚，甲、丙、戊、庚、壬。其诸侯之臣法五柔，乙、丁、巳、辛、癸”是也。<br />
　　天子之田方千里，象日月之大，亦取晷同也。此谓县内，以禄公、卿、大夫、元士。<br />
　　○晷音轨，日影。公侯田方百里，伯七十里，子男五十里。不能五十里者，不合於天子，附於诸侯曰附庸。天子之三公之田视公侯，天子之卿视伯，天子之大夫视子男，天子之元士视附庸。皆象星辰之大小也。不合，谓不朝会也。小城曰附庸。附庸者，以国事附於大国，未能以其名通也。视犹比也。元，善也。善士谓命士也。此地，殷所因夏爵三等之制也。殷有鬼侯、梅伯，《春秋》变周之文，从殷之质，合伯、子、男以为一，则殷爵三等者，公、侯、伯也。异畿内谓之子。周武王初定天下，更立五等之爵，增以子、男，而犹因殷之地，以九州之界尚狭也。周公摄政致大平，斥大九州之界，制礼成武王之意，封王者之后为公，及有功之诸侯，大者地方五百里，其次侯四百里，其次伯三百里，其次子二百里，其次男百里。所因殷之诸侯，亦以功黜陟之，其不合者，皆益之地为百里焉。是以周世有爵尊而国小，爵卑而国大者，唯天子畿内不增，以禄群臣，不主为治民。<br />
　　○朝，直遥反，卷内皆同。畿，求衣反。狭音洽，后文同。太平音泰。斥，昌石反。黜陟，上丑律反；下竹力反。主为，于伪反，下“为有”，“亦为有”同。 <br />

                    <br>
                        　　[疏]“天子”至“附庸”。<br />
　　○正义曰：此一节论天子畿内之田及畿外五等诸侯，及畿内公、卿受地多少之法，各随文解之。<br />
　　○注“象日”至“元士”。<br />
　　○正义曰：按《元命包》云“日圆望之广尺，以应千里”，故云“象日月之大，亦取晷同也”者。按《考灵耀》云“地与星辰四游升降於茸茯里之中。夏至之景，尺有五寸，是半茸茯里，得万五千里”。故郑注《司徒》云“凡日景於地，千里而差一寸”，是千里同一寸也。细而言之，就千里之内，亦渐渐分数不同。此云同一寸者，大略而言之，非但象日月大小，又取晷同，故云亦。云“以禄公、卿、大夫元士”者，即下文“三公之田视公侯，天子之卿视伯”以下是也。按下注云“待封王之子弟”，此唯言“公、卿、大夫、元士”者，举正者言之耳。<br />
　　○注“皆象”至“治民”。<br />
　　○正义曰：“皆象星辰之大小也”者，按《元命包》云“王者封之，上应列宿之位”，注云“若角亢为郑，房心为宋之比”。又云“其馀小国不中星辰者，以为附庸”，是象星辰大小也。非但象星辰，其百里者又象雷，故《援神契》云“王者之后称公，大国称侯，皆千乘，象雷震百里”，是取法於雷也。其七十里者倍减於百里，五十里者倍减於七十里，故《孝经》云德不倍者，不异其爵；功不倍者，不异其土，故转相半，别优劣。云“不合谓不朝会也”者，谓不得与诸侯集合朝会天子也。云“小城曰附庸”者，庸，城也，谓小国之城，不能自通、以其国事附於大国，故曰附庸。此不能五十里，故为小国之城。若《诗》“崇墉言言”，及《易》“公用射隼于高墉之上”，是大国之城亦名庸也。云“元，善也。善士谓命士也”者，按《易 文言》云“元者，善之长也”，故元为善也。按《周礼》注“天子上士三命，中士再命，下士一命”，故云“善士谓命士”，则上中下之士，皆称元士也。天子之士所以称元者，异於诸侯之士也。《周礼》公侯伯之士，虽一命不得称元士，其夏、殷以上，诸侯之士皆不命也。故下文云“小国之卿，与下大夫一命”，是士不得命也。云“此地，殷所因夏爵三等之制也”者，以夏会诸侯於涂山，执玉帛者万国。若不百里、七十里、五十里，则不得为万国也。故知夏爵三等之制，如此经文不直举夏时，而云殷所因者，若经指夏时，则下当云万国，不得云凡九州千七百七十三国，故以为殷所因夏爵三等之制也，其国则少於夏也。云“殷有鬼侯梅伯”，按《明堂位》云“脯鬼侯”，又《吕氏春秋》云“昔纣为无道，杀梅伯而醢之，杀鬼侯而脯之，以礼诸侯於庙”，《楚辞》云“梅伯菹醢”，是殷有鬼侯梅伯也。郑引此者，证殷有侯有伯，二王之后称公，则殷亦有公可知也。云“《春秋》改周之文，从殷之质，合伯、子、男以为一”者，按《公羊传》桓十一年九月，“郑忽出奔卫。忽何以名？《春秋》伯、子、男一也，辞无所贬”，何休云“《春秋》改周之文，从殷之质，合伯、子、男为一，一辞无所贬，皆从子”。《春秋》之时，伯亦得称子，子亦得称伯。今郑是伯爵，忽若称子，与成君无异，则不见在丧之降贬，故在丧降而称名，非为贬责称名，故云辞无所贬。何休之意，合伯、子、男为一，皆从称子也。郑康成此注之意，合伯、子、男以为一，皆称伯也，与何休不同，故郑云“殷爵三等者，公、侯、伯也”。若殷家夷狄之君，大者亦称伯，故《书序》云“巢伯来朝”，注云“伯，爵也。南方远国”。云“则殷爵三等者，公、侯、伯也”者，则公百里，侯七十里，伯五十里也。云“异畿内谓之子”者，畿外既有公、侯、伯，标异畿内，特谓之子爵。虽为子，若作三公，则受百里之地。若作卿，则受七十里之地。若作大夫，则受五十里之地。殷家虽因於夏，畿内之制，与夏不同。夏之畿内国，皆方五十里，故郑注《尚书》万国之数云“四百国，在畿内”，是皆五十里。殷之畿内，据下文“有百里之国九，七十里之国二十有一，五十里之国六十有三，凡九十三国”，是与夏不同也。张逸问：“殷爵三等，公、侯、伯，《尚书》有微子、箕子何？”郑答云：“微子、箕子，实是畿内采地之爵，非畿外治民之君，故云子也。”云“周武王初定天下，更立五等之爵，增以子、男”者，按《尚书 武成》云“列爵惟五，分土惟三”，既云“列爵惟五”，故知增以子、男也。云“而犹因殷之地，以九州之界尚狭也”者，解所以列爵既五，则应五等之土，上公五百里以下，犹因殷之地。公、侯百里，伯七十里，子、男五十里为三等，以虽伐纣，九州之地尚隘狭，未得五等之封故也。云“周公摄政致太平，斥大九州之界，制礼成武王之意”者，斥大谓开斥广大，於先中国方三千里，今方七千，是斥大九州之界也。武王既列爵惟五，是意欲为五等之封，但为界狭。今周公为五等之封，是成武王之意。云“诸侯大者地方五百里”以下，皆《大司徒职》文。云“所因殷之诸侯，亦以功黜陟之”者，谓周之诸侯，既以有功封建其国，所因殷之诸侯，既无大罪，不可以绝灭。亦如周之诸侯，以勋多少黜退之，升陟之。殷之诸侯大者百里，今日有功则升陟，或二百里，或三百里，是陟之也。云黜者，谓於周家有过，诸侯党纣为恶者，皆黜退之，不复得为诸侯。或黜咸至七十、五十里，或有罪黜为附庸也。云“其不合者，皆益之地为百里焉”，谓其不以功过黜陟者，谓平常诸侯，皆益之地，使满百里焉。云“周世有爵尊而国小，爵卑而国大”者，张逸疑而不解，以问於郑，郑答之云：“设今有五十里之国於此，无功可进，无过可退，亦就益其地，为百里之国。爵尊而国小者，若虞虢之君，爵为公，地方百里。爵卑而国大者，侯四百里，伯三百里，子、男二百里，皆大於虞虢。”郑通言男亦二百里者，据男有功，得附庸者言之耳，大於虞虢百里之意。云“惟天子畿内不增以禄群臣，不主为治民”者，解畿内之地，公、侯、伯、子、男皆增其地，今畿内、公卿大夫采地不增益之者，本以禄赐群臣，不须增益其地，以其不主为治民者也。外土诸侯本为治民，须使民利国，故须增益其封。周之畿内有百里之国，有五十里之国，有二十五里之国。郑注《小司徒》云：“百里之国凡四都，五十里之国凡四县，二十五里之国凡四甸。”故崔氏云：“畿内有百里之国，有五十里之国，有二十五里之国。”《元命包》云：“周爵五等法五精，《春秋》三等象三光。”说者因此以为文家爵五等，质家爵三等。若然，夏家文应五等，虞家质应三等。按《虞书》“辑五瑞”，“修五礼五玉”，岂复三等乎？又《礼纬含文嘉》云：“殷爵三等，殷正尚白，白者兼正中，故三等。夏尚黑，亦从三等。”按《孝经》夏制，而云公、侯、伯、子男，是不为三等也。《含文嘉》之文，又不可用也。<br />
　　制：农田百亩。百亩之分，上农夫食九人，其次食八人，其次食七人，其次食六人。下农夫食五人。庶人在官者，其禄以是为差也。农夫皆受田於公，田肥墽有五等，收入不同也。庶人在官，谓府史之属，官长所除，不命於天子国君者。分或为粪。<br />
　　○分，扶问反。食音嗣，下同，徐音自。差，初佳反，徐初宜反，下注同。墝本又作墽，苦交反。长，丁丈反，下文及注皆同。粪，方运反。诸侯之下士视上农夫，禄足以代其耕也。中士倍下士，上士倍中士，下大夫倍上士。卿四大夫禄，君十卿禄。次国之卿三大夫禄，君十卿禄。小国之卿倍大夫禄，君十卿禄。此班禄尊卑之差。 <br />
　　[疏]“制农”至“卿禄”。<br />
　　○正义曰：此一节论制农田有上中下，以禄庶人在官及士大夫，并卿及君之禄，各随文解之。<br />
　　○注“农夫”至“为粪”。<br />
　　○正义曰：“农夫皆受田於公”者，以经云“制农田”，是王者制度；授农以田，是农夫受田於公也。云“肥墽有五等，收入不同也”者，按《周礼》地有九等，故《司徒》“上地家七人，中地家六人，下地家五人”，注云“有夫有妇，然后为家。自二人以至於十人为九等”，“一家男女七人以上，则授之以上地，所养者众也。男女五人以下，则授之以下地，所养者寡也。正以七人六人五人为率者”，举中而言。如郑此言上地家七人者，为中地之上；家六人者谓中地之中；家五人者谓中地之下。以此推之，下地之上家四人，下地之中家三人，下地之下家二人，则上地之上家十人，上地之中家九人，上地之下家八人，是有九等，从十人而以至於二人。此经地惟五等，自九人而下至五人不同者，《大司徒》所云农夫授田，实有九等。此据准庶人在官之禄，最下者犹五人，故从上农夫至五人而已。《司徒》“上地家七人”，此云“上农夫食九人”者，谓上中之地亦为上地，即上农夫，不言上上者，欲取九人当下士禄，亦与《司徒》不异也。既有九等，按《大司徒》“不易之地家百亩，一易之地家二百亩，再易之地家三百亩”，地惟有三等者，《大司徒》言其大纲，其实不易、一易、再易各为三等，则九等也。按《异义》：“《左氏》说山林之地，九夫为度，九度而当一井。薮泽之地，九夫为鸠，八鸠当一井。京陵之地，九夫为辨，七辨而当一井。淳卤之地，九夫为表，六表而当一井。疆潦之地，九夫为数，五数而当一井。偃猪之地，九夫为规，四规而当一井。原防之地，九夫为町，三町而当一井。隰皋之地，九夫为牧，二牧而当一井。衍沃之地，九夫为井。赋法积百井，除山川坑岸三十六井，定出赋者六十四井，则千里之畿，地方百万井，除山川坑岸三十六万井，定出赋者六十四万井，长毂万乘。”如《异义》此说，则方十里凡百井。三十六井为山川坑岸，六十四井为平地出税。按郑注《小司徒》成方十里，缘边一里，治为沟洫，则三十六井，其馀方八里为甸，六十四井出田税，与《异义》不同者，《异义》所云通山林薮泽九等而言之，郑注《小司徒》者，据衍沃平地而言之，所以不同也。《异义》九等者，据大略国中有山林，至衍沃之等言之。《周礼》九等者，据授民地肥瘠有九等，与《异义》不同也。《尚书 禹贡》注云：“一井上上，出九夫税，上中出八夫税，上下出七夫税，中上出六夫税，中中出五夫税，中下出四夫税，下上出三夫税，下中出二夫税，下下出一夫税。”所以又有此九等者，以《禹贡》九州有上中下九等。出没不同，故以井田计之，以一州当一井。假令冀州上上出九百万夫之税，兖州下下出一百万夫之税，是九州大较，相比如此，非谓冀州之民皆出上上，兖州之民皆出下下，与《周礼》九等又不同也。所以上农夫得食九人者，以《史记》云上地亩一钟，钟六斛四斗，百亩百钟，则六百四十斛。按《食货志》又云“上孰，其收自四斛”，则百亩四百斛也。按《廪人》中岁人食三鬴，其九人之内，老幼相通，不皆人食三鬴，故食九人也。其民之常税不过什一，又庶民丧祭费用又少，且年有丰俭，不恒上孰。崔氏以为亩皆一钟，人恒食四鬴，又为什二而税，又云祭用数之仂者，苟欲计筭使合其义，非也。云“庶人在官，谓府史之属”者，则《周礼 大宰》云“府六人，史十有二人。”云之属，谓工人、贾人及胥徒也。云“官长所除，不命於天子国君者”，官长谓冢宰为天官之长，司徒为地官之长，自所命，或若大府为府藏官之长，大司乐为乐官之长是也。言所除者，谓所命之官，除去其旧名籍。《周礼》注云“凡府史以下，官长所自辟除”，以其非九命之内，故知不命於天子国君也。若子男之士虽无命，亦当命於国君也，以其称士故也。<br />
　　○注“此班”至“之差”。<br />
　　○正义曰：经云“下士视上农夫，禄足以代其耕也”，则庶人在官者，虽食八人以下，不得代耕，故《载师》有官田，谓庶人在官之田，大夫以下，位卑禄少，故大小国不殊，卿与君禄重位尊，故禄随国之大小为节。按《周礼》天子卿、大夫、士，与诸侯之臣执贽同，则禄亦同也。此自下士至小国之卿倍大夫禄，皆据无采地者言之，故郑答临硕云：“王畿方千里者，凡九百万夫之地，三分去一，定受田者三百万夫。出都家之田，以其馀地之税，禄无田者，下士食九人，中士食十八人，上士三十六人，下大夫七十二人，中大夫百四十四人，卿二百八十八人。<br />
　　次国之上卿，位当大国之中，中当其下，下当其上大夫。小国之上卿，位当大国之下卿，中当其上大夫，下当其下大夫。此诸侯使卿大夫覜聘并会之序也。其爵位同，小国在下，爵异，固在上耳。<br />
　　○覜，吐吊反。 <br />
　　[疏]“次国”至“大夫”。<br />
　　○正义曰：此一节论诸侯使卿、大夫、士覜聘班序行列之法，各随文解之。<br />
　　○注“此诸”至“上耳”。<br />
　　○正义曰：经文既称大国小国大小并在则非是特来故知使卿大夫覜聘并会也。云：“其位爵同小国在下者，爵同，谓同作卿也。据经文，小国卑於大国，故知小国之卿在大国之卿下。云“爵异，固在上耳”者，谓大国是大夫，小国是卿，则经云小国之卿，位当大国之上大夫，是小国之卿，爵异於大国之大夫。其爵既异，固当在大夫之上。必知爵异，小国在上者，以其卿执羔，大夫执雁，使卿絺冕，大夫玄冕，故知小国之卿，不得在大国大夫之下也。<br />

                    <br>
                        　　其有中士下士者，数各居其上之三分。谓其为介，若特行而并会也。居犹当也。此据大国而言，大国之士为上，次国之士为中，小国之士为下。士之数，国皆二十七人，各三分之上九、中九、下九，以位相当，则次国之上士当大国之中，中当其下，小国之上士当大国之下。凡非命士，亦无出会之事。《春秋传》谓士为微。<br />
　　○三分如字。为界音界。 <br />
　　[疏]“其有”至“三分”。<br />
　　○正义曰：中士者，谓次国之士。下士者，谓小国之士。大国之士既分为三分，次国小国之士亦分为三分。今大国之士既定在朝会，若其有中国之士小国之士者，其行位之数，各居其上国之三分之二，谓次国以大国为上，而次国上九当大国中九，次国中九当大国下九，是当其大国之三分之二。小国以次国为上，小国上九当次国中九，小国中九当次国下九，亦是居上三分之二也。是各居上之三分。<br />
　　○注“谓其”至“为微”。<br />
　　○正义曰：言“谓其为介”者，若《聘礼》“士介四人”是也。若特行，则隐元年“及宋人盟於宿”是也。本国出使，其行至他国，与诸国并会也。云“此据大国而言”者，以经必云中士下士，不云上士，是文以大国为主，以中国下国来当之，故知据大国而言。云“大国之士为上，次国之士为中，小国之士为下”者，解经之中士为中国之士，下士为下国之士。经虽无上士之文，以中士下士类之，则上士为大国之士也。就上士中士下士之内，各分为上九、中九、下九。言大国之士为上，不解经之上字者，自谓次国以大国为上，小国以次国为上耳。云“凡非命士，亦无出会之事”者，即《祭法》庶士是也。云“《春秋传》谓士为微”者，隐元年“及宋人盟於宿”，《公羊传》云“孰及之？内之微者也”，是谓士为微也。<br />
　　凡四海之内九州。州方千里，州建百里之国三十，七十里之国六十，五十里之国百有二十，凡二百一十国。名山大泽不以封，其馀以为附庸间田。八州，州二百一十国。建，立也。立大国三十，十三公也。立次国六十，十六卿也。立小国百二十，十二小卿也。名山大泽不以封者，其民同财，不得障管，亦赋税之而已。此大界方三千里，三三而九，方千里者九也。其一为县内，馀八各立一州，此殷制也。周公制礼，九州大界方七千里，七七四十九，方千里者四十有九也。其一为畿内，馀四十八。八州各有方千里者六，设法一州，封地方五百里者不过四，谓之大国。又封方四百里者不过六，又封方三百里者不过十一，谓之次国。又封方二百里者不过二十五，及馀方百里者，谓之小国。盈上四等之数，并四十六。一州二百一十国，则馀方百里者百六十四也。凡处地方千里者五方，百里者五十九，其馀方百里者四十一，附庸地也。<br />
　　○间音闲，章，之尚反。 <br />
　　[疏]“凡四”至“十国”。<br />
　　○正义曰：此一节论四海之内九州，州别建国多少及附庸间田之法，如郑所注，此经云是殷法也。《周礼》则九服，夷镇蕃三服谓之四海，四海之内，谓要服以内。殷则服数无文，则必不与周同。按《尔雅 释地》云：“九夷八狄七戎六蛮，谓之四海。”孙炎云：“海之言晦，晦闇於礼义。”此言四海之内，谓夷狄之内也。地方三千里，以开方计之，三三如九，方千里者有九。其一为天子县内，下文具之。以外八州，州别方千里者有一。州建百里之国三十，是公国也；七十里之国六十，是侯国也；五十里之国百有二十，是伯国也，是一州凡二百一十国。必二百一十国者，按《元命包》云：“阳成於三，列於七，三七二十一，故二百一十国也。”“其馀以为附庸间田”，谓置二百一十国外之馀地，为附庸间田也。若封人，附於大国谓之附庸。若未封人，谓之间田。每州二百一十国所馀之地者，则下文云“方百里者十，方十里者六十”是也。<br />
　　○注“建立”至“地也”。<br />
　　○正义曰：建是树立之义，故建为立也。云“立大国三十，十三公也”者，郑以天子县内三公之国亦百里，今畿外大国亦百里，是准拟畿内三公之地，故云“十三公”也。每十个国则准一公，是三十国准於三公也。云“立次国六十，十六卿也”者，亦以畿内六卿之地方七十里，今畿外次国亦七十里，故知准拟六卿，言十於六卿六十也。通三孤则谓之九卿，据有职事者言之，故为六卿也。云“立小国百二十，十二小卿也”者，小卿则天子畿内大夫，国方五十里，今畿外小国亦五十里，是准拟大夫，当十於十二小卿也。定本云“十十二小卿”，重有十字，俗本直云十二小卿，俗本误也。云“名山大泽不以封者，与民同财”者，若封诸侯，则诸侯为主，若不得取其财物，故不封诸侯，使民共取，故《山虞职》云“令万民时斩材，有期日”是也。云“不得障管，亦赋税之而已”者，既不封诸侯，其诸侯不得障塞管领，禁民取物，民既取物，随其所取赋税而已，故《泽虞》云“使其地之人，守其财物，以时入之于王府”是也。定本云“不得不管，亦赋税而已”，谓虽不封诸侯，诸侯不得不管。若如此解，则於“而已”二字为妨，恐定本误也。云“此殷制也”者，以夏时万国，则地馀三千里，周又中国方七千里，今大界三千，非夏非周，故云“殷制也”。其实夏之末年，亦与殷同方三千里，故下云“天子之县内”，郑注云“县内，夏时天子所居州界名也”。又云“夏末既衰，夷狄内侵”，“土地减，国数少”是也。云“周公制礼，九州大界方七千里”者，按《大行人》“邦畿方千里，其外方五百里，谓之侯服”、甸服、男服、采服、卫服、要服，服五百里，通王畿四面相距为七千里。《大行人》要服已外，即云“九州之外，谓之蕃国”，是要服以内为中国也。云“设法一州，封地方五百里者不过四”者，言设法谓假设为法，非实封也，故《职方》云“千里封公，以方五百里则四公”，注云“每事言则者，设法也”，是不实封。必知不实封者，以每州有四公，八州则三十二公。周之上公，则惟杞、宋耳，故知非实封也。一州有千里之方六，则一个千里之方，为方百里者百；一个五百里之国，为方百里者二十五，四个二十五用千里之方一，是方五百里者不过四也。云“又封方四百里者不过六”者，以一个四百里之国，为方百里者一十六，六个一十六为九十六，是用百里之方九十六，为六个四百里之国，故云“方四百里者不过六”，用千里之方一，犹馀百里之方四。云“又封方三百里者不过十一”者，以一个三百里之国，为方百里者九，十一个九为九十九，是用百里之方九十九，故云“封方三百里者不过十一”，用千里之方一，犹馀百里之方一。云“又封方二百里者不过二十五”者，以一个二百里之国，为方百里者四，二十五个二百里国，用千里之方一，故云“封方二百里者不过二十五”。云“盈上四等之数”者，谓将此百里小国一百六十四，添盈公、侯、伯、子四等之数四十六，则为一州二百一十国也。云“则馀方百里者，百六十四也”者，以其上惟云“馀方百里者，谓之小国”，不显其数多少，直言盈上四等之数。四等既有四十六，若添满二百一十，必须百六十四，故云“方百里者，百六十四也”。云“凡处地方千里者五，方百里者五十九”者，封公则四，是用千里之方一；封侯则六，又用千里之方一；封伯十一，又用千里之方一；封子二十五，又用千里之方一，封男百，又用千里之方一。是处地方千里者五，男国更须六十四，则应须百里之方六十四，但千里之方六，封侯之外，犹馀百里之方四，千里之方封伯十一之外，犹馀百里之方一，是五个千里之方内，总馀百里之方五，得为五个男国，则五个千里之方，更得五十九外个百里之方，是满六十四也。云“其馀方百里者四十一，附庸地也”者，以百里之方百，去其五十九，故馀四十一也。按郑注《大司徒》云“侯附庸九同，伯附庸七同，子附庸五同，男附庸茸墁。”今一州，惟有方百里者四十一，得备侯、伯、子、男一百一十国附庸者。郑注《司徒》云“凡诸侯为牧正帅长，及有德者，乃有附庸”，非国国皆有。且此云州别二百一十国，及侯附庸九同，皆设法而言，非实事也。注“侯附庸九同”者，诸侯有功可进为公，为四百里之上加九同，得进为五百里也。伯於三百之上加七同，得为四百里，进为侯也。子於二百里之上加五同，得为二百里，进为伯也。男於百里之上加茸墁，得为二百里，进为子也。言同者，谓积累众附庸而满同也，非谓一附庸居一同也。郑注《司徒》云“公无附庸”，以其尊极故也。故郑云鲁以周公之故，得兼四等，加二十四附庸，方七百里也。<br />
　　天子之县内，方百里之国九，七十里之国二十有一，五十里之国六十有三，凡九十三国。名山大泽不以朌，其馀以禄士，以为间田。县内，夏时天子所居州界名也。殷曰畿，《诗 殷颂》曰：“邦畿千里，维民所止。”周亦曰畿，畿内大国九者，三公之田三，为有致仕者副之为六也，其馀三，待封王之子弟。次国二十一者，卿之田六，亦为有致仕者副之为十二，又三为三孤之田，其馀六，亦待封王之子弟。小国六十三，大夫之田二十七，亦为有致仕者副之为五十四，其馀九，亦以待封王之子弟。三孤之田不副者，以其无职，佐公论道耳，虽有致仕，犹可即而谋焉。朌读为班。<br />
　　○朌音班，赋也。 <br />
　　[疏]“天子”至“间田”。<br />
　　○正义曰：此经明天子县内之国数多少及禄士之法。按殷之与周称，畿唐虞称服，无云县者，今此特云县内，故郑云“夏时天子所居州界名也”。按郑注《益稷》云“禹会诸侯於涂山，执玉帛者万国，四百国在畿内”。今此畿内惟有九十三国者，盖夏之一代畿内称县，当夏禹之初有四百国，至夏之末，土地既咸，故与禹世不同，未知於时县内国数多少，汤承夏末之后，制为九十三国。记者言县，明其承夏之馀，国数是殷汤之制，故与四百国不同也。“名山大泽不以朌”者，畿外列土诸侯有封建之义，故云不以封；畿内之臣，既不世位，有朌赐之义，故云不以朌。所以不朌者，亦为与民共财，不障管也。虽不障民，取其财物，亦入之王府，即《周礼》山虞、泽虞所掌是也。“其馀以禄士，以为间田”者，谓九十三国之馀，则下文云“其馀方百里者六十四，方十里者九十六”是也。以九十一国以封公卿大夫，故特云以禄士。其实公卿之子，父死之后，既不世爵，得食父禄，故下文云“大夫不世爵”，“未赐爵，视天子之元士，以君其国”，是九十三国之外，既云视元士，则此禄士包之也。其不封公卿大夫及禄士之外，并为间田，则《周礼》云“公邑也”。不云附庸者，以县内无附庸也。所以畿外州建二百一十国之外，则间田少，畿内立九十三国之外间田多者，以畿外诸侯有大功德，始有附庸，故间田少，畿内每须朌赐，故间田多。依《周礼》，间田自二百里之外，以至五百里，其大夫则於三百里为采地，卿则於四百里为采地，公则於五百里为采地，故《载师》云“以公邑之田任甸地，以家邑之田任稍地，以小都之田任县地，以大都之田任畺地”是也。未知殷制如甸？其周之畿内采邑大小未闻，则郑注《小司徒》云“百里之国凡四都”，“五十里之国凡四县”，“二十五里之国凡四甸”，是谓畿内大国百里，次国五十里，小国二十五里。又注《大司徒》云“畿内之制未闻”，是知疑而不定。此云禄士，谓无地之士，给之以地而当其禄，不得为采邑耳。其实春秋之时，公卿亦有无地者，故《春秋》经刘子、单子，是有地者称爵；“王子虎卒”，是无地者不称爵也。<br />
　　○注“诗殷”至“谋焉”。<br />
　　○正义曰：引《诗 殷颂》者，是《玄鸟》“祀高宗”之篇，证殷称畿也。云“周亦曰畿”者，《周礼 职方》云“千里曰王畿”是也。云“为有致仕者副之”者，以三公在朝，既有正田，今身既致仕，不可仍食三公采邑，身又见存，不可全无其地，故公卿大夫皆有正职之田，又有致仕副邑。云“其馀三，待封王之子弟”者，《礼运》云“天子有田，以处其子孙”。又《周礼》有都宗人、家宗人祭祀，皆致福於王，是有封王之子弟也。但王之子弟有同毋异毋有亲疏之异，亲宠者封之与三公同，平常者与六卿同，疏远者与大夫同，故有三等之差也。云“三孤之田不副”者，自上差之，三公之外，其馀有三；卿之外，其馀有六；大夫之外，其馀有九，皆以次相三。若三孤有致仕之副，则卿与公同，其馀三，非差次也。云“以其无职，佐公论道耳。虽其致仕，犹可即而谋焉”者，按《周礼》三公虽无正职，犹列於官，参六卿之事，故《司徒》云“乡老二乡，则公一人”。三孤则不列於官，故云无职，但佐公论道，在朝在家，其事一等，虽退致仕，犹可就而谋事，不须致仕之后，朝上更别立官，故知不有致仕之副。<br />
　　凡九州，千七百七十三国。天子之元士，诸侯之附庸，不与。不与，不在数中也。《春秋传》云：“禹会诸侯於涂山，执玉帛者万国。”言执玉帛，则是惟谓中国耳。中国而言万国，则是诸侯之地有方百里，有方七十里，有方五十里者，禹承尧舜而然矣。要服之内，地方七千里，乃能容之。夏末既衰，夷狄内侵，诸侯相并，土地减，国数少。殷汤承之，更制中国方三千里之界，亦分为九州，而建此千七百七十三国焉。周公复唐虞之旧域，分其五服为九，其要服之内，亦方七千里，而因殷诸侯之数广其土，增其爵耳。《孝经说》曰：“周千八百诸侯，布列五千里内。”此文改周之法，关盛衰之中，三七之间以为说也。终此说之意，五五二十五，方千里者二十五，其一为畿内，馀二十四州，各有方千里者三，其馀诸侯之地，大小则未得而闻。<br />

                    <br>
                        　　○与音预，注及下注“不与”同。涂音徒。要，一遥反，下“要服”皆同。并，必政反，又如字。减，古斩反。关盛衰，并读如字。 <br />
　　[疏]“凡九”至“不与”。正义曰：此一节总明殷之畿内畿外国数之法。前文云“凡四海之内”，明殷之畿外诸侯。次经明天子县内殷之畿内国数。此经总明殷之畿内畿外，故云“凡九州，千七百七十三国”。天子之元士、诸侯之附庸不在数中，故云“不与”。商王大计地方三千里，畿外八州，每一州二百一十国，封爵三等，八州一千六百八十国，并王畿内九十三国，计千七百七十三国。“天子之元士”，则下云“方百里者六十”，四方十里者九十六”，是天子之元士。又下云“其馀方百里者十，方十里者六十”，是诸侯附庸，不在千七百七十三之数。<br />
　　○注“春秋”至“而闻”。<br />
　　○正义曰：引《春秋传》者，哀七年《左传》文。时鲁欲伐邾，孟孙不欲，诸大夫答孟孙云：“禹会诸侯於涂山，执玉帛者万国，今其存者无数十焉。”又襄二十五年传云：“若无侵小，何以至焉？”杜预云：“涂山在寿春东北，与会稽别也。”若郑康成之意，涂山则会稽也，故注《尚书》云“禹朝群臣於会稽，执玉帛者万国”。是以张逸疑而问郑：“按《左传》‘禹会诸侯於涂山，执玉帛者万国’，《外传》云‘禹朝群臣於会稽，防风氏后至’，不与注相应何？”郑答云“欲明诸侯守土之祀，故兼用《外传》、《内传》语”者，郑意以涂山、会稽为一，以诸侯为守土之祀，故云“禹朝群臣，群臣则诸侯也”。郑云“兼用《外传》、《内传》语”者，“禹朝群臣於会稽”，是《外传》语；“执玉帛者万国”，是《内传左氏》语。云“言执玉帛，则是惟谓中国耳”者，按《觐礼》诸侯享王璧以帛，是执玉帛也。按《大行人》侯、甸、男、采、卫、要，各以其服贡物，下云“九州之外谓之蕃国，各以其所贵宝为挚”，郑注贵宝，若白狼白鹿，夷狄不执玉帛，故云“执玉帛惟谓中国耳”。云“中国而言万国，则是诸侯之地有方百里，有方七十里，有方五十里”者，郑言此者，以周之大国方五百里而下，则不得有万国，故云然也。按万国之数，郑注《皋陶谟》：“尧初制五服，更五百里，禹所弼每服五百里，故始有百里之封焉。犹用要服之内为九州，州立十二人为诸侯师，盖百国一师，则州十有二师，则每州千二百国也。八州九千六百国，其馀四百国在畿内。”郑又云：“百里者三，封国七有奇。所以百里三封国七者，以百里之方一，为公侯之国一；又以百里之方一，为伯七十里之国二；又以百里之方一，为子男五十里之国四。”是百里之方三封国七也。言有奇者，谓百里之方一，封七十里之国二。有奇者，以百里之方一，为十里之方百，七十里之国一，用十里之方四十九，七十里之国二，用十里之方九十八，馀有十里之方二，故云有奇。以此计之，州有千里之方六，以千里之方二为公侯之国二百，又以千里之方二为伯七十里之国四百有奇，又以千里之方二为子男五十里之国八百，总为一千四百国。以二百国及奇馀为附庸山泽，故州有千二百国。郑云“四百国在畿内”者，以大略据子男为言，非实法也。赵商不达郑旨，而问郑云：“以《王制》论之，畿内之国有百里，有七十里，有五十里。今率以下等计之，又有王城关遂郊郭，卿大夫之采地，数不在中。今就四百，似颇不合。郑答之云：“三代异物，《王制》之法，唐虞或不尽然。尧舜之德，守在四疆，乡遂有无，无以言也。公卿大夫有田禄者，其四百国，非采地为何？王城之大，郊关之处几何？而子责急也。此郑亦随问而答，非事实也。必知非实者，以地形不可方平如图，又有山泽不封之地，何有同积釭无空缺之处？故知略计地为四百国耳。云“禹承尧舜而然矣”者，以尧未遭洪水之前，帝德宽广，不制以法，故中国五千。禹因治水之后，德化渐大，故中国更广，而有万国。云“要服之内，地方七千，里乃能容之”者，王畿内五百里，又五百里外侯服，去城外五百里是一千里。又五百里甸服，是一千五百里。又五百里男服，是二千里。又五百里采服，是二千五百里。又五百里卫服，是三千里。又五百里为要服，是三千五百里。要服去王畿三千五百里，四面相距为七千里，是九州之内，此云要服之内，地方七千里也。按《尚书 咎繇》注：“禹弼成五服，去王城五百里曰甸服。其弼当侯服，去王城千里。其外五百里为侯服，当甸服，去王城一千五百里。其弼当男服，去王城二千里。又其外五百里为绥服，当采服，去王城二千五百里。其弼当卫服，去王城三千里。又其外五百里为要服，与周要服相当，去王城三千五百里。四面相距为七千里，是九州之内也。”故此云要服之内，地方七千里。《咎繇》注又云：“要服之弼，当其夷服，去王城当四千里。又其外五百里曰荒服，当镇服，其弼当蕃服，去王城五千里。四面相距，为方万里也。”云“夏末既衰，夷狄内侵，诸侯相并，土地减，国数少”者，以汤承於夏末，中国惟方三千里，明所因有渐，承夏末之地。上云“天子县内”，是夏末殷初，其界相似也。必知此《王制》之文以为殷制者，正以百里、七十里、五十里之国与周不同，又千七百七十三国与禹万国数复异。又虞夏及周皆曰牧，此经称伯，故知大略皆据殷而言也。其天子七庙，及下杂论虞夏商周四代之制，亦兼载焉。云“周公复唐虞之旧域，分其五服为九，其要服之内，亦方七千里”者，言复唐虞旧域，谓治水之后旧域也。按《周礼 职方》云：“方千里曰王畿，其外方五百里曰侯服，又其外方五百里曰甸服，又其外方五百里曰男服，又其外方五百里曰采服，又其外方五百里曰卫服，又其外方五百里曰蛮服，又其外方五百里曰夷服，又其外方五百里曰镇服，又其外方五百里曰藩服。”蛮服则要服。是分其五服为九，以要服之内方七千里也。云“因殷诸侯之数，广其土，增其爵耳”者，按《洛诰》传云“天下诸侯之来，进受命於周，退见文武尸者，千七百七十三诸侯”，其数与此同，是周因殷诸侯之数也。按《大司徒》公五百里，侯四百里，与此公侯百里不同，是广其土也。殷爵三等，周爵五等，是增其爵耳。云“《孝经说》曰‘周千八百诸侯，布列五千里内’”者，此《孝经纬》文。云“千八百”者，举成数，其实亦千七百七十三诸侯也，布列在中国五千里之内。云“此文改周之法，关盛衰之中，三七之间以为说也”者，此文谓此《孝经纬》文。改周之法，谓改周公盛时之法，盛谓地方七千里，衰谓地方三千里，故云“关盛衰之中，三七之间”。若指文言之，盛谓周公制礼太平时也，衰谓夏末殷初之时也。盛衰之中，谓武王时也。若以当代言之，衰谓周末幽、厉之时，与夏末同。盛衰之中，谓昭王、恭王之时，与武王同。云“终此说之意”者，谓终竟此《孝经纬》所说之意。云“其馀诸侯之地，大小则未得而闻”者，谓一州之内，千里之方有三，而一州建二百一十国，但未知国之大小及封建制度，故云未闻。《异义》：“《公羊》说‘殷三千诸侯，周千八百诸侯’。《古春秋左氏传》说‘禹会诸侯於涂山，执玉帛者万国’。唐虞之地万里，容百里地万国。其侯伯七十里，子男五十里，馀为天子间田。许慎谨按：《易》曰：‘万国咸宁。’《尚书》云：‘协和万邦。’”从《左氏》说。郑駮之云：“而诸侯多少，异世不同。万国者，谓唐虞之制也。武王伐纣，三分有二，八百诸侯，则殷末诸侯千二二百也。至周公制礼之后，准《王制》千七百七十三国，而言周千八百者，举其全数。”又《异义》：“《今尚书》欧阳夏侯说‘中国方五千里’，《古尚书》说‘五服旁五千里，相距万里’。许慎谨按：以今汉地考之，自黑水至东海，衡山之阳至於朔方，经略万里。”从《古尚书》说‘郑氏无駮，与许同。按《易 下系》云：“一君二民，君子之道。二君一民，小人之道。”郑注：“一君二民，谓黄帝尧舜，谓地方万里为方千里者百，中国之民居七千里，七七四十九，方千里者四十九。夷狄之民居千里者五十一，是中国夷狄，二民共事一君。二君一民，谓三代之末，以地方五千里，一君有五千里之土，五五二十五，更足以一君二十五，始满千里之方五十，乃当尧舜一民之地，故云二君一民。”实无此二君一民，假之以地广狭为优劣也。<br />
　　天子，百里之内以共官，千里之内以为御。谓此地之田税所给也。官谓其文书财用也。御谓衣食。<br />
　　○共音恭。 <br />
　　[疏]“天子”至“为御”。<br />
　　○正义曰：此一节论畿内千里之地田税所共给之事。<br />
　　○注“谓此”至“衣食”。<br />
　　○正义曰：经云“百里之内”者，谓去王城百里，四面相距则二百里。经云“千里之内以为御”者，谓四面相距为千里，去王城四面五百里，二者相互。云“此地之田税所给也”者，依《周礼》有口率出泉，恐此是口率之泉，故云“此地之田税所给也”。知非口率出泉所给者，按《周礼》大府九赋之泉，各有所给，故其职云“关市之赋，以醋荃之膳服。邦中之赋，以待宾客。四郊之赋，以待稍秣。家削之赋，以待匪颁。邦甸之赋，以待工事。邦县之赋，以待币帛。邦都之赋，以待祭祀。山泽之赋，以待丧纪。币馀之赋，以待赐予”，是口率出泉，各有所用也。知“官谓其文书财用也”者，以其称官，是官府所须，故为文书财用。御是进御所须，故为衣食。但官卑亵，故用近物；御为尊重，故用远物，此为殷法也。但未知有口率出泉以否。<br />
　　千里之外设方伯，五国以为属，属有长。十国以为连，连有帅。三十国以为卒，卒有正。二百一十国以为州，州有伯。属、连、卒、州，犹聚也。伯、帅、正，亦长也。凡长皆因贤侯为之。殷之州长曰伯，虞夏及周皆曰牧。<br />
　　○帅，色类反，注及下同。卒，子忽反，下及注同。牧音木。八州八伯，五十六正，百六十八帅，三百三十六长。八伯各以其属，属於天子之老二人，分天下以为左右，曰二伯。老谓上公。《周礼》曰：“九命作伯。”《春秋传》曰：“自陕以东，周公主之。自陕以西，召公主之。”<br />
　　○陕，失冉反，一音古洽反。召，诗照反。 <br />
　　[疏]“千里”至“二伯”。<br />
　　○正义曰：此一节论千里之外设方伯及连帅卒正兼二伯之事，各随文解之。<br />
　　○注“属连”至“曰牧”。<br />
　　○正义曰：属是系属，连是连接，卒是卒伍，州是聚居，故云“属、连、卒、州，犹聚也”。伯、帅、正俱是长，但异其名。云“凡长皆因贤侯为之”者，既长诸侯，非贤不可，故知贤侯为之。言因者，因其州内贤侯，非州外别取州牧，则知以贤侯为之，故下《曲礼》以侯为牧。周制牧下有二伯，则侯伯皆得为之，故《诗 旄丘》“责卫伯也”。卫是侯爵，而为州伯。张逸疑而问郑，郑答云：“侯德適任之，谓卫侯之德，適可任州伯也。”然则伯之贤者，亦可进为牧，故《周礼 宗伯》“八命作牧”，注云“谓侯伯有功德者，加命得专征伐，是伯得为牧也”。郑必知州牧之下，更有二伯者，以《左传》云五侯九伯，服、杜皆为五等诸侯，九州之伯。《郑志》云：“若征五等诸侯九州之伯，何夹辅之有？大公为王官伯，分主自陕以东，不可分为四侯半，故称五侯。四州有八伯，畿内有一伯，故为九伯也。”按《郑志》注《尚书》为八伯，张逸问云：“九州而八伯者何？”郑答云：“畿内之州不置伯，有乡遂之吏主之。”伯即牧也。故《周礼 大宰》云“施典于邦国，建其牧，立其监”，是畿外邦国有牧，畿内不置也。畿内既不置牧，则应无牧下之伯。而立五侯九伯，畿内有一伯者，但比拟畿外应有而言之，其实无也。州长既用贤侯为之，则卒正、连帅、属长，节级用伯、子、男贤者而为之。郑注《曲礼》云“二王之后不为牧”，则殷亦当然。殷既亦有连、属、卒等，则周亦然也。故《诗 旄丘》责卫伯不能修方伯连率之职是也。云“虞夏及周皆曰牧”者，按《尚书 舜典》云“觐四岳群牧”，又云“咨十有二牧“，是虞称牧也。虞虽称牧，亦称伯，故《书传》云“惟元祀，巡此四岳八伯”。按《左传》宣三年云夏之方有德也，贡金九牧”，是夏称牧也。《大宰》云“建其牧”，是周称牧也。故云“虞夏及周皆曰牧”。<br />
　　○注“周礼”至“主之”。<br />
　　○正义曰：“九命作伯”，《大宗伯职》文。“《春秋传》曰”以下，《春秋》隐五年公羊传文。故传云“三公者何？天子之相也。自陕而东者，周公主之。自陕而西者，召公主之，一相处乎内”是也。<br />
　　千里之内曰甸。服治田，出穀税。<br />
　　○甸，大荐反。千里之外曰采，九州之内地，取其美物，以当穀税。<br />
　　○采，苍改反。当，丁浪反，又如字。曰流。谓九州之外也，夷狄流移，或贡或不。《禹贡》荒服之外，“三百里蛮，二百里流”。<br />
　　○蛮，莫还反。 <br />
　　[疏]“千里”至“曰流”。<br />
　　○正义曰：此一节总论畿内畿外九州治田及采取美物，并九州之外或贡或否之事，各随文解之。<br />
　　○注“服治”至“穀税”。<br />
　　○正义曰：定本直云“服治田，出穀税”，无甸字。知甸是服治田出穀税者，按《禹贡》“五百里曰甸服”，下又云“百里赋纳总，二百里纳铚”，及秸、粟、米之等，是甸为治田也。<br />

                    <br>
                        　　○注“九州”至“穀税”。<br />
　　○正义曰：经云“千里之外曰采”，谓规方千里之外，若於王城五百里之外，以殷制言之，中国方三千里，而面别去王城千五百里。今五百里以为畿内，千里之外，惟千里耳。采取美物，故言曰采。周则王畿之外，面别三千里，采取美物，则《大行人》侯服其贡祀物，甸服其贡嫔物，男服其贡器物，采服其贡服物，卫服其贡材物，要服其贡货物是也。<br />
　　○注“谓九”至“里流”。<br />
　　○正义曰：流谓九州之外，或贡或否，流移不定。殷则面别千五百里之外，二千五百里之内，谓之为流。周三千五百里之外，五千里之内为流也。<br />
　　天子三公、九卿、二十七大夫、八十一元士。此夏制也。《明堂位》曰“夏后氏之官百”，举成数也。 <br />
　　[疏]“天子”至“元士”。<br />
　　○正义曰：此一经论夏天子设公卿大夫元士之数。<br />
　　○注“此夏”至“数也”。<br />
　　○正义曰：以《周礼》，其官三百六十，此官百二十，故云夏制。以夏制不明，更引《明堂位》“夏后氏之官百”以证之，直云百不云百二十，故云“举成数也”。《王制》之文，郑皆以为殷法。此独云夏制者，以《明堂》殷官二百，与此百二十数不相当，故不得云殷制也。记者，故杂记而言之，或举夏，或举殷也。<br />
　　大国三卿，皆命於天子，下大夫五人，上士二十七人。<br />
　　○次国三卿，二卿命於天子，一卿命於其君，下大夫五人，上士二十七人。<br />
　　○小国二卿，皆命於其君，下大夫五人，上士二十七人。命於天子者，天子选用之，如今诏书除吏矣。小国亦三卿，一卿命於天子，二卿命於其君。此文似误脱耳，或者欲见畿内之国二卿与？<br />
　　○选，宣恋反。见，贤遍反。与音馀。 <br />
　　[疏]“大国”至“七人”。<br />
　　○正义曰：此一节论夏家天子命诸侯之国卿、大夫及士之数。前既云夏官，此亦夏礼。卿、大夫、士数，五等之国悉同，但大国三卿，并受命於天子也。夏之大国，谓公与侯也。殷、周大国，并公也。崔氏云：“三卿者，依周制而言，谓立司徒兼冢宰之事，立司马兼宗伯之事，立司空兼司寇之事。”故《春秋左传》云季孙为司徒，叔孙为司马，孟孙为司空，此是三卿也。以此推之，故知诸侯不立冢宰、宗伯、司寇之官也。下大夫五人者，崔氏云“三卿命於天子”，则大夫以下，皆其君自命之也。三卿，则上中下三品而含上下。今云“下大夫五人”者，取卿为言耳。知大夫有上下者，按前云次国之下卿，位当大国之上大夫是也。何以五人者？谓司徒之下，置小卿二人，一是小宰，一是小司徒。司空之下，亦置二小卿，一是小司寇，一是小司空也。司马之下惟置一小卿，小司马也。故《公羊》襄十一年“作三军，三军者何？三卿也”，“古者上卿下卿，上士下士”，何休云“古者诸侯有司徒、司空，上卿各一，下卿各二。司马事省，上下卿各一。若有军事，上士相上卿，下士相下卿，足以为治”，今襄公乃益司马，故云作三军，逾王制，故讥之。下卿即大夫也，故此云“下大夫五上，士二十七人”者，云上士者，对府、史之属也。《周礼》五等国悉三卿、五大夫、二十七士，皆与此同。但公国长有四命，孤一人，故《典命》云“公之孤四命，以皮帛小国之君。其卿三命，其大夫再命，其士一命”，侯伯之卿、大夫、士亦如之。子男之卿再命，其大夫壹命，其士不命”。而郑注再引《王制》，以成彼义。当恐周之人数，与《王制》同也。且《曾子问》是明当时周法，而云国家五官，则五大夫，大夫若五，则知馀亦不异也。且《曾宰》云“施典於邦国”，“设其参，傅其伍”，郑云“参谓卿三人，伍谓大夫五人”。“次国三卿，二卿命於天子，一卿命於其君，下大夫五人，上士二十七人”者，次国者，夏则伯，殷则侯也，周则侯伯也。而卿、大夫、士之命及人之数，与大国同。但一卿其君自命为异也，下文备也。“小国二卿，皆命於其君，下大夫五人，上士二十七人”者，小国者，殷谓伯，夏、周同子男也。按郑注言“小国亦三卿”，差次而言，应一卿命於天子，二卿命於其君。此惟言二卿，则似误也。郑何以得知应三卿？按前云小国又有上中下三卿，位当大国之下大夫，若无三卿，何上中下之有乎？故知有三卿也。按《周礼》“三命受位”，郑云“谓此列国之卿，始有列位於王，为王之臣也”。若三命卿始得列位於王，则子男之卿再命，不应得一卿命於王。而郑今云一卿命於王者，谓子男之卿亦得王命。而彼注三命，下云列国卿三命者，此自据侯伯为言，以会彼“三命受位”者耳。<br />
　　○注“或者”至“卿与”。正义曰：郑又为一说，畿内之国，唯置二卿，并是其君自命之。今记者或欲因子男此文以见畿内之法，故舍去子男一卿命於王者，而不言也。<br />
　　天子使其大夫为三监，监於方伯之国，国三人。使佐方伯领诸侯。<br />
　　○监，古蹔反。监於，古御反，卷末同。 <br />
　　[疏]“天子使其”至“三人”。<br />
　　○正义曰：此一节论天子遣大夫往监方伯之国，州别各置三人之事。“天子使其大夫”者，谓使在朝之大夫，往监於方伯，每一州辄三人，三八二十四人。崔氏云：“此谓殷之方伯，皆有三人以辅之。佐其伯，谓监所领之诸侯也。”周则於牧下置二伯，亦或因殷使大夫为三监，故《燕礼》云设诸公之坐，郑云公，孤也。大国孤公一人，而云诸公者，容牧有三监。然则天子於州牧之国，则置三大夫以辅之，其尊卑之差，则下文其禄视诸侯之卿，其爵视次国之君。其禄视诸侯之卿者，谓公之孤也，故《燕礼》谓之诸公，与公孤同也。《尚书》使管叔、蔡叔、霍叔为三监者，为武庚也。与此别也。<br />
　　天子之县内诸侯，禄也。选贤置之於位，其国之禄如诸侯，不得位。 <br />
　　[疏]“天子”至“禄也”。<br />
　　○正义曰：此一节论天子县内食采邑诸侯得禄不得继世之事。此言县内，则夏法也。言诸侯禄者，得采国为禄而不继世，故云禄也。故下云“大夫不世爵”是也。此谓畿内公卿大夫之子，父死之后，得食父之故国采邑之地，不得继父为公卿大夫也，故经直云禄也。则子孙恒得食之，有罪乃夺之。此云诸侯，下云“大夫不世爵”，则诸侯总据大夫以上，而《司裘》“诸侯，则共熊侯、豹侯”，郑注云“诸侯，谓三公及王子弟”。郑惟据三公及王子弟者，以下别云“卿大夫，则共麋侯”，故诸侯惟止三公及王子弟而已。此父死子禄者，不在九十三国之数。此虽论夏法，殷、周亦然。畿内诸侯，父死视元士，若有贤德，乃复父位。若畿外诸侯，父死未赐爵，亦视元士，除服则得袭父故位，故下文云“未赐爵，视天子元士，以君其国”，注云“列国及县内之国也”。必知列国未赐爵，亦视元士者，以《诗》云“韎韐有奭，以作六师”，是诸侯世子未爵命，服士之韎韐之服是也。<br />
　　外诸侯，嗣也。有功乃封之，使之世也。《冠礼记》曰：“继世以立诸侯，象贤也。”<br />
　　○冠，古乱反。 <br />
　　[疏]“外诸侯，嗣也”。<br />
　　○正义曰：此一节论外诸侯父死子得嗣位之事。此畿外诸侯，世世象贤传嗣其国也，故下云“诸侯世子世国”。所以畿内诸侯不世爵，而畿外得世者，以畿内诸侯，则公卿大夫辅佐於王，非贤不可，故不世也。畿外诸侯尝有大功，报其劳效，又在外少事故得世也。《异义》：“按《公羊》、《穀梁》说云‘卿大夫世则权并一姓，妨塞贤路，经讥尹氏崔氏’是也。古《春秋左氏》说‘卿大夫得世禄不世位，父为大夫，死，子得食其故采地，如有贤才，则复父故位’。许慎谨按：《易》爻位三为三公，食旧德，谓食父故禄。《尚书》云：‘世选尔劳’，《论语》云‘兴灭国，继绝世’，《诗》云‘凡周之士，不显亦世’，《孟子》云‘文王之治岐也，仕者世禄’。知周世禄也，从《左氏》义。郑氏无駮，与许同。殷之大夫亦世禄，故《祭义》云“殷人贵富而尚齿”，注云“臣能世禄曰富”是也。其诸侯之大夫，则下文云不世爵禄，谓殷礼也。若周制，诸侯之大夫有功者，亦得世禄，故隐公八年“无骇卒”，《左传》云“官有世功，则有官族”。《论语》云“管氏夺伯氏骈邑三百”，以无功而夺之。若有功则不夺也。<br />
　　制：三公一命卷，若有加则赐也，不过九命。次国之君，不过七命。小国之君，不过五命。卷，俗读也，其通则曰衮。三公八命矣，复加一命，则服龙衮，与王者之后同。多於此，则赐，非命服也。虞夏之制，天子服有日月星辰。《周礼》曰：“诸公之服，自衮冕而下，如王之服。”<br />
　　○命卷音衮，古本反。复，扶又反。冕音勉。 <br />
　　[疏]“制三”至“五命”。<br />
　　○正义曰：此一经论王制三公已下，次国小国之君爵命之数。制谓王者制度，言王者制度，三公八命，身著鷩冕，若加一命，则为上公，与王者之后齐同，而著衮冕，故云“一命卷”。“若有加则赐也”者，谓九命卷龙之外，依制不合有其服，若有加益者，则是君之特赐，非礼法之常也，则《杂记》谓之褒衣也。此则《礼纬》九赐之衣服也，与《宗伯》“再命受服”不同。此篇之作，皆是王者之制，而於此特言制者，以三公位尊，又加一命，其事极重，记者以其重，故特云制也。“不过九命”，“不过七命”，“不过五命”者，此谓夏、殷之制也，亦与周同。<br />
　　○注“卷俗”至“之服”。<br />
　　○正义曰：《礼记》文皆作“卷”字，是记者承俗人之言，故云“卷，俗读也”。云“其通则曰衮”者，谓以通理正法言之，则曰衮，故《周礼 司服》及《觐礼》皆作衮，是礼之正经也，故云“其通则曰衮”。云“虞夏之制，天子服有日月星辰”者，以此经虽以殷为主，亦杂记虞夏之事，故郑引虞夏之制言之。按“有虞氏皇而祭之”下，注云“夏、殷未闻”，此云“虞夏之制，天子服有日月星辰”者，此云特谓虞舜与禹相接，事相关穿，故《尚书》尧舜禹之书谓之《虞》、《夏书》，伏生《书传》有《虞夏传》，以《皋陶谟》云“予欲观古人之象”，《皋陶谟》是虞夏之书，故云“虞夏之制”，其实虞也。下文有虞夏殷周四代并陈，故云“夏殷未闻”也。云“《周礼》曰诸公之服，自皋冕而下，如王之服”者，是《司服》文。引之者，证三公一命衮。然则此经三公一命衮，谓周制也，故以周制解之。若周以前，则山在衮上，不得云一命衮也。衣服之制，历代不同。按《易 系辞》云：“黄帝尧舜垂衣裳而天下治，盖取诸乾坤。”玄衣法天，黄裳法地，故《易 坤 六五》“黄裳元吉”是也。衣裳从黄帝以来而有也。虞氏以来，其裳用纁，故下文历陈虞夏殷周，注云“其服皆玄，上纁下裳”。用纁者，郑注《易 下系辞》云：“土记位南方，南方色赤，黄而兼赤，故为纁也。”按礼祭地，牲玉用黄，以放地色。裳既法地而用纁者，凡衣服著其身，有章采文物，以黄色太质，故用纁也。衣为天色玄，礼天牲玉用苍者，以天色昼则苍，夜则玄，衣不用苍，亦以其太质故也。然祭天亦有牲用玄者，《尚书》及《论语》云“敢用玄牡，敢昭告于皇皇后帝”是也。虞夏之制，天子祭服，自日月而下十有二章，故《尚书 皋陶》云“予欲观古人之象，日、月、星、辰、山、龙、华虫，作会；宗彝、藻、火、粉米、黼、黻，絺绣”是也。日，一也。月，二也。星辰，三也。山，四也。龙，五也。华虫，六也。此六者皆画於衣，故言作会，以法於天。其数六者，法天之阳气之六律也。宗彝，七也。藻，八也。火，九也。粉米，十也。黼，十一也。黻，十二也。此六者皆绣於裳，故云絺绣。絺，紩也。谓紩剌以为绣文，以法地之阴气六吕也。按郑注《司服》云至周“登龙於山，登火於宗彝，尊其神明也”。龙取其神，火取其明。然则诸物各有所象，故说日月星辰取其明。山者，安静养物，画山者必兼画山物，故《考工记》云“山以章”。龙者，取其神化。龙是水物，画龙必兼画水，故《考工记》云“水以龙”。华虫者，谓雉也。取其文采，又性能耿介。必知华虫是雉者，以《周礼》差之，而当鷩冕，故为雉也。雉是鸟类，其颈毛及尾似蛇，兼有细毛似兽，故《考工记》云“鸟兽蛇”。此六者，以高远在上，故画於衣。宗彝者，谓宗庙彝尊之饰，有虎蜼二兽。虎有猛，蜼能辟害，故象之。不言虎蜼，而谓之宗彝者，取其美名。按《周礼》有六彝，有鸡彝、鸟彝、斝彝、黄彝、虎彝、蜼彝。此直云宗彝，知非鸡彝、鸟、斝。黄必为虎、蜼者，按《明堂位》云“夏后氏鸡彝，殷以斝，周以黄目”。又《周礼》陈六尊六彝，皆远代者在后，故六尊之次，牺、象、著、壶、大、山，大是虞氏之尊，山是夏后之尊。六彝之次，亦虎彝、蜼彝在后，故知虎、蜼，虞夏已饰於尊，但舜时已称宗彝，不得有鸡、斝之等，以周礼差之，而当毳冕，故知虎、蜼有毛之物也，虎、蜼浅毛细毳故也。藻者，取其絜清有文。火者，取其明照烹饪。粉米，取其絜白生养。黼谓斧也，取其决断之义。黻谓两已相背，取其善恶分辨。大意取象如此，而皇氏乃繁文曲说，横生义例，恐非本旨。此是天子之服，其诸侯以下，未得而闻。按《皋陶谟》云：“五服五章哉！”郑注云：“五服，十二也、九也、七也、五也。三也。”如郑之意，九者谓公侯之服，自山而下。七也是伯之服，自华虫而下。五也谓子男之服，自藻而下。三也卿大夫之服，自粉米而下。与《孝经》注不同者，《孝经》举其大纲，或云《孝经》非郑注。以上所云虞舜之制，而夏殷，注云未闻。至周则日月星辰画於旌旗，又登龙於山，登火於宗彝，故注《司服》云“王者相变，至周而以日月星辰画於旌旗，所谓三辰旂旗，昭其明也。而冕服九章，初一曰龙，次二曰山，次三曰华虫，次四曰火，次五曰宗彝，皆画以为缋。六曰藻，次七曰粉米，次八曰黼，次九曰黻，皆希以为绣，则衮之衣五章，裳四章，凡九也。鷩之衣三章，裳四章，凡七也。毳之衣三章，裳二章，凡五也。希之衣一章，裳二章，凡三也。玄者衣无文，裳剌黻而已，是以谓玄焉”。郑必知日月星辰画於旌旗者，以《司服》王自衮冕而下，则衮服最尊，尚无日月星辰，故知日月星辰不在衣服，画於旌旗也。知登龙於山者，依旧山在龙上。若不登龙，则衮冕不为最尊，故知登龙於山也。知登火於宗彝者，若不登火，则五章之服，自藻而下，不得称为毳冕。若登火於宗彝之上，则五章自宗彝而下，与毳冕相当。然宗彝之下，有藻、火两章，知不登藻，而必登火者，火有光明之盛。《春秋传》云“火龙黼黻”，《礼记》“殷火周龙章”，是火贵於藻也，故知登火不登藻。自九章而下，以次相差，故知衮之衣五章，鷩衣毳衣者三章，絺衣一章。衣法天，故章数奇。裳法地，章数偶。以下其数渐少，则裳上之章渐胜於衣，事势须然，非有义意。皇氏每事曲为其说，恐理非也。衣章并画，絺冕之衣独绣者，以粉米地物养人，服之以祭社稷。又地祗并是阴类，故衣章亦绣也。周之衣服既无日月，而《郊特牲》云“衮冕日月之章”者，谓鲁礼也。鲁以周公之故，衮冕亦日月之章。其周之天子所用祭服，则《司服》云“王祀昊天上帝，则服大裘而冕，祀五帝亦如之。享先王则衮冕，享先公飨射则鷩冕，祀四望山川则毳冕，祭社稷五祀则希冕，祭群小祀则玄冕”。郑司农云：“大裘，羔裘也。”知羔裘者，以祭天至质，故知羔裘。以天色玄，谓黑羔裘。其六冕所祀，依冕之先后，祭神之尊卑，以衮冕之服华，故祭先王；以絺冕阴类，故祭社稷五祀；以玄冕质素，故祭群小祀。日月虽尊，以天神从质，故亦玄冕。故《玉藻》云“天子玄端以朝日”，郑注云“端当为冕”。其祭地之服无文。按《诗 昊天有成命》“郊祀天地也”，天地相对，则祭地亦用大裘，故《孝经援神契》云“祭地之礼，与祭天同”，亦据衣服同也。又有皮弁以日视朝，韦弁以即戎，冠弁以田猎，故《司服》云“凡兵事韦弁服”，注云“韦弁，以韎韦为弁，又以为衣裳”。《诗 采芑》注云“韦弁服，朱衣裳”，则韎，韦也，其事同。郑志又以韦弁为素裳，未知孰是。《司服》又云：“眡朝，则皮弁服。”郑注云：“视朝，视内外朝之事。皮弁之服，十五升白布衣，积素以为裳。王受诸侯朝觐於庙，则衮冕。”其皮弁又以燕诸公，故《诗》云“有頍者弁”，注云“弁，皮弁”，诗人责王不以皮弁燕诸公，此则朝服燕也。又以食，故《玉藻》云“皮弁以日视朝，遂以食”。又郊祭之前服之，以听祭报，故《郊特牲》云“皮弁以听祭报”。又著以舞大夏，故《明堂位》云“皮弁素积，以舞大夏”。虽是鲁礼，王所同之。其宾射燕射时，亦皮弁也。知者，按《射人职》宾射在朝，故知用朝服也。《燕礼记》云“燕朝服於寝”，明天子燕亦以朝服，故知宾射燕射亦皮弁也。《司服》又云“凡甸，冠弁服”，注云“甸，田猎也。冠弁，委貌。其服缁布衣，亦积素以为裳”，“王卒食而居则玄端”。此玄端亦缁衣朱裳，故《玉藻》注云“天子诸侯，玄端朱裳”。谓之端者，已外之服，其袂三尺三寸，其袪尺八寸，其玄端则二尺二寸，祛尺二寸。端，正也。以幅广二尺二寸，袂广二尺二寸，与之正方，故云玄端也。哭诸侯则爵弁，故《檀弓》云“天子之哭诸侯也，爵弁纣衣”。爵弁者，加爵头色。又有素服，凶荒则服之，故《司服》云“大札、大荒、大灾，素服”。其衣服首饰大裘之冕，其冕无旒，故注《弁师》云“冕服有六，而言五冕者，大裘之冕，盖无旒，不联数也“。凡冕之制，皆玄上纁下，故注《弁师》云“皆玄覆朱里”。师说以木版为中，以三十升玄布衣之於上，谓之延也。以朱为里，但不知用布缯耳。当应以缯为之，以其前后旒用丝故也。按《汉礼器制度》广八寸，长尺六寸也。又董巴《舆服志》云：“广七寸，长尺二寸。”皇氏谓此为诸侯之冕，应劭《汉官仪》广七寸，长八寸，皇氏以为卿大夫之冕服也。若如皇氏言，岂董巴专记诸侯，应劭专记卿大夫？盖冕随代变异，大小不同。今依《汉礼器制度》为定也。今天子五冕之旒，皆用五采之丝为旒，垂五采之玉，故《弁师》云“掌王之五冕”，五采缫，十有二就，皆五采玉十有二“，郑注云“每就间盖一寸，旒别有五采玉十有二。衮冕，故前后各十二旒，用玉二百八十八。鷩冕九旒，用玉二百一十六。毳冕七旒，用玉一百六十八。絺冕五旒，用玉百二十。玄冕三旒，用玉七十二”。皮弁缝中亦五采玉十二，故《弁师》云“王之皮弁，会五采玉璂”，郑注云“会，缝中也”，“缝中，每贯结五采玉十二以为饰”。韦弁亦然，故《弁师》云“诸侯及孤卿大夫之冕，韦弁皮弁，弁绖各以其等为之”，则知天子韦弁与皮弁同也。其冠弁亦与皮弁同，故注《弁师》云“不言冠弁，冠弁兼於韦弁皮弁矣”。自此以前，皆王者之服。祭服则以衣名冕，象上古先有衣后有冕。皮弁以下，则以弁名衣。馀服既轻，举为重故也。其诸侯以下，则《司服》云：公之服自鷩冕而下，侯伯之服白鷩冕而下，子男之服自毳冕而下，孤之服自希冕而下，卿大夫之服自玄冕而下，士之服自皮弁而下，公之衮冕数与王同，其就数则异。故郑注《觐礼》云“上公衮无升龙”，其旒则九，不十二也。其三公，《司服》无文。按《射人》三公执璧与子男同，则服毳冕也。凡此诸侯所著之服，皆为助祭於王，若助王祭天地，及祭先王大祀之等，皆服已上之服。若其从王祭祀小祀，虽有应著上服，皆逐王所著之服，不得逾王也。自在国祭其先君，则皆玄冕，故《玉藻》云“诸侯玄端以祭”，郑云“端当为冕”。其二王之后，祭受命之王，各服已上之服，其自祭馀庙与诸侯同。有孤之国，其孤则絺冕，卿大夫玄冕，士爵弁，此皆谓助君祭服也。无孤之国，卿絺冕，大夫玄冕，以注《玉藻》云“诸侯之臣，皆分为三等：其夫卿也，则服鞠衣；其夫大夫，则服襢衣；其夫士，则服禒衣”。以此言之，卿絺冕，大夫玄冕，士爵弁也，此服皆谓助祭君也。若其自祭，则皆降焉。诸侯士则玄端，大夫则朝服，故《仪礼 特牲》士祭玄端，《少牢》，上大夫祭朝服，公之孤爵弁以自祭。故《杂记》云“大夫冕而祭於公，弁而祭於已。士弁而祭於公，冠而祭於已”。郑注云“爵弁而祭於已，唯孤尔”，其天子卿大夫则无文。诸侯当玄冕以祭，其孤卿之等当爵弁也，大夫则皮弁。知者，以诸侯大夫朝服自祭，故知天子大夫亦用朝服自祭，朝服则皮弁，故郑注《玉藻》云“四命以上，齐祭异冠”。按《玉藻》云：“玄冠丹组缨，诸侯之齐冠也。”诸侯既用玄冠而齐，则孤卿大夫以下并用玄冠齐也。诸侯玄冕而祭，天子孤卿及公之孤卿爵弁而祭，天子大夫皮弁而祭之，皆与齐时玄冠不同，故云“四命以上，齐祭异冠”。其三命以下玄冠齐、玄冠祭，是齐、祭同冠。其诸侯则皮弁以视朔，朝服以视朝，韦弁以即戎，与天子同。诸侯田猎亦用韦弁，故《左传》卫献公射鸿於囿，不释皮冠而与孙林父言；又昭十二年“楚子狩於州来”，皮冠豹舄。诸侯又以皮弁受聘享，故《聘礼》“公皮弁”。天子诸侯亦以玄端燕居，故《玉藻》注云“天子诸侯，玄端朱裳”是也。诸侯亦以朝服食，夕则深衣，故《玉藻》云“朝服以食”，“夕深衣，祭牢肉”。又大祥之祭服朝服，故《丧服小记》“除成丧者，其祭也朝服缟冠”，大祥以后则麻衣。麻衣，则白布深衣也，但缘之以布耳。又有长衣，遭丧权时所服，故《聘礼》云“主国之丧，主人长衣待宾”是也。其长衣制与深衣同，但缘之以素，长衣之袂稍长，故《玉藻》注云“长衣中衣，继揜尺，深衣则缘而已”。其中衣制如长衣，在上服之，自天子以下皆有。若祭服中衣用素，故《诗》云“素衣朱襮”。其他服中衣用布，故《玉藻》云“以帛里布，非礼也”。其天子卿大夫士，以皮弁为朝服，诸侯卿大夫士，以玄冠缁衣素裳为朝服。凡在朝，君臣上下同服，但士服则谓之玄端，袂广二尺二寸故也。其大夫以上则皆侈袂，袂三尺三寸故也。其大夫以上所论玄端者，皆其制与士同。其大夫士，按《玉藻》云“朝玄端，夕深衣”。其大祥朝服及既祥麻衣，并与诸侯同。天子祥禫，其服无文，或亦与诸侯无异。其首饰，诸侯皆以三采为藻，垂三采之玉，公衮冕九旒，鷩冕七旒，毳冕五旒，絺冕三旒，玄冕盖无旒，旒皆九玉。侯伯鷩冕七旒，以下与公同，旒皆七玉。子男毳冕五旒，以下与公同，旒皆五玉。若熊氏之义，公以下诸冕，其旒并依命数不减，其韦弁、皮弁、冠弁缝中之玉，各依命数，玉皆三采，朱、白、苍也。孤絺冕而下，其旒及玉皆二采，朱绿各依命数。其皮弁、韦弁、冠弁，玉亦二采，各依其命数。其一命大夫玄冕，及士则爵弁，皆无旒。知诸侯以下首饰藻旒玉数如此者，按《弁师》云“诸侯及孤卿大夫之冕，韦弁皮弁，各以其等为之”，故郑注云“缫斿玉璂，如其命数也。冕则侯伯缫七就，用玉九十八；子男缫五就，用玉五十，缫玉皆三采；孤缫四就，用玉三十二；命之卿缫三就，用玉十八；再命之大夫缫再就，用玉八，藻玉皆朱绿。韦弁皮弁，则侯伯璂饰七，子男璂饰五，玉亦三采；孤则璂饰四，三命之卿璂饰三，再命之大夫璂饰二，玉亦二采；一命之大夫冕而无斿，士变冕为爵弁。其韦弁皮弁之会，无结饰”，“不言冠弁，冠弁兼於韦弁皮矣”是也。<br />

                    <br>
                        　　大国之卿，不过三命，下卿再命。小国之卿与下大夫一命。不著次国之卿者，以大国之下互明之。此卿命则异，大夫皆同。《周礼》公侯伯之卿三命，其大夫再命，子男之卿再命，其大夫一命。 <br />
　　[疏]“大国”至“一命”。<br />
　　○正义曰：此一节论大国小国卿大夫命数多少不同之事。<br />
　　○注“不著”至“一命”。<br />
　　○正义曰：经直云大国之卿及小国之卿，不云次国，故云“不著次国之卿”。云“以大国之下互明之”者，以大国之卿不过三命，则知次国之卿不过再命，大国下卿再命，则知次国下卿一命，故云“互明之”。云“此卿命则异“者，以大国上卿三命，下卿再命，次国上卿再命，下卿一命，小国上下卿并皆一命，故云“卿命则异”。云“大夫皆同”者，谓大国次国小国，大夫皆同一命。今经云“小国之卿与下大夫一命”，既与小国连文，知非直据小国。下大夫一命者，以经云大国“下卿再命”，以次差之，明大夫一命，自然次国大夫亦一命，故云“大夫皆同”。此夏、殷制也。按《周礼》云“公国之孤四命”，与馀卿不同，则知此大国之卿不过三命，亦谓孤也。大国下卿再命者，谓除孤以外之卿，就再命之中，分为中卿、下卿也，故前文云“次国之上卿，位当大国之中”是也。次国之卿再命，亦谓上卿执政者，若鲁之季孙。下卿一命，亦分为中下二等，故前文云“中当其下，下当其上大夫”是也。小国之卿虽同一命，亦分为三等，故前文云“次国之上卿，位当大国之下卿，中当其上大夫，下当其下大夫”。其大国次国小国，大夫虽同一命，当皆分为上下二等，文已具於上。今总云下大夫者，对卿言之。云“《周礼》公侯伯之卿三命”以下者，皆《周礼 典命》文。以经云“大国之卿不过三命”，故引公侯伯之卿三命以对之。《周礼》“公之孤四命”，不与三命相当，故不引之也。<br />
　　凡官民材，必先论之。论，谓考其德行道艺。<br />
　　○行，下孟反。论辨，然后使之。辨，谓考问得其定也。《易》曰：“问以辨之。”任事，然后爵之。爵，谓正其秩次。<br />
　　○任，而鸩反。位定，然后禄之。与之以常食。<br />
　　○与如字，又音预。 <br />
　　[疏]“凡官”至“禄之”。<br />
　　○正义曰：此一节论择贤材任以爵禄之事，各随文解之。<br />
　　○注“辨谓”至“辨之”。<br />
　　○正义曰：“辨，谓考问得其定也”者，谓官其人，必先论量德行道艺。今论量考问，事已分辨，得其定实，故云“辨，谓考问得其定也”。引《易》曰“问以辨之”，是《易 文言》文。<br />
　　○“任事然后爵之”。<br />
　　○正义曰：“爵，谓正其秩次”，言虽考问，知其实有德行道艺，未明其幹能，故试任以事事，事又干了，然后正其秩次。除授位定，然后与之以禄。<br />
　　爵人於朝，与士共之。刑人於市，与众弃之。必共之者，所以审慎之也。《书》曰：“克明德慎罚。”是故公家不畜刑人，大夫弗养，士遇之涂，弗与言也。屏之四方，唯其所之，不及以政，亦弗故生也。屏犹放去也。已施刑则放之弃之，役赋不与，亦不授之以田，困乏又无周饩也。《虞书》曰“五流有宅，五宅三居”是也。周则墨者使守门，劓者使守关，宫者使守内，刖者使守囿，髡者使守积。<br />
　　○畜，许六反。涂音徒，本又作涂。屏，必政反。去，羌吕反。赒音周。饩，许既反。有宅，王肃注《尚书》如字，郑音知嫁反，惩艾也，下同。劓，鱼气反。刖，五刮反，又音月。囿音又。髡，五忽反，本又作完，音同，徐户官反。积，子智反。 <br />
　　[疏]“爵人”至“生也”。<br />
　　○正义曰：此一节论爵人及刑人之事，各依文解之。此云“爵人於朝”，谓殷法也。周则天子特假祖庙而拜授之，故《洛诰》云“烝祭岁，文王骍牛一，武王骍牛一”，时册命周公，故特祭文、武。若诸侯爵人，因尝祭之日，故《祭统》云“祭之日一献，君降立于阼阶之南，南乡，所命北面”是也。“刑人於市，与众弃之”者，亦谓殷法，谓贵贱皆刑於市，周则有爵者刑於甸师氏也。“是故公家不畜刑人”者，既与众弃之，以是之故，天子诸侯之家不畜刑人也。大夫不得育养，士遇刑人於涂，弗与言也，谓逢遇於途，不与之言。“屏之四方，惟其所之”者，屏犹放去也，谓已施刑暴，故放逐弃去，使乡四方，量其罪之轻重，合所之適处而居之。既是罪人被放，不干及以政教之事，谓不以王政赋役驱使，非但不使，意在亦不欲使生，困乏又无周饩，直放之化外，任其自死自生也。<br />
　　○注“役赋”至“守积”。<br />
　　○正义曰：“役赋不与“，谓役赋之事，不干与於刑人，解经“不及以政”。云“亦不授之以田，困乏又无周饩也”者，解经“亦弗故生也”。田里所以安其身，周饩所以养其命，皆是为生之具，今并不与，是不故欲使其生也。云“《虞书》曰‘五流有宅，五宅三居’是也”者，证经“屏之四方”。此云《虞书》者，《舜典》文。郑注云“宅读曰咜，惩刈之器”，谓五刑之流皆有器。惩刈五咤者，是五种之器，谓桎一梏二拲二。三居谓周之夷服、镇服、蕃服。云“周则墨者使守门”以下，是《周礼 掌戮》文。按《掌戮》“墨者使守门”，注云“黥者无妨於禁御”；云“劓者使守关”，注云“截鼻亦无妨以貌丑远之”；云“宫者使守内”，注云“以人道绝也”；云“刖者使守囿”，注云“断足驱卫禽兽，无急行”；云“髡者使守积”，注云“王之同族，不宫之者髡头而已。守积，积在隐者宜也”。引之者，欲明周家畜刑人，异於夏殷法也。<br />
　　诸侯之於天子也，比年一小聘，三年一大聘，五年一朝。比年，每岁也。小聘使大夫，大聘使卿，朝则君自行。然此大聘与朝，晋文霸时所制也。虞夏之制，诸侯岁朝。周之制，侯、甸、男、采、卫、要服六者，各以其服数来朝。<br />
　　○一朝，直遥反。数，色角反，又所具反。。<br />
　　○天子五年一巡守。天子以海内为家，时一巡省之。五年者，虞、夏之制也。周则十二岁一巡守。<br />
　　○守，手又反，本又作狩，后“巡守”皆同。省，色景反。 <br />
　　[疏]“诸侯”至“一朝”。正义曰：此一经论诸侯遣卿大夫聘问及自亲朝之事。<br />
　　○注“小聘”至“来朝”。正义曰：知“小聘使大夫”者，按《聘礼记》云“小聘曰问，三介，大聘使卿，为介有五人，其小聘唯三介”，故知“小聘使大夫”。云“此大聘与朝，晋文霸时所制也”者，按昭三年《左传》，郑子大叔曰“文、襄之霸也，其务不烦诸侯，令诸侯三处而聘，五岁而朝”，故云“晋文霸时所制”。而晋文霸时，亦应有比年大夫之聘，但子大叔略而不言，此亦据传文，直云大聘与朝，不云比年小聘。按《左传》文三年聘，五年朝，诸侯相朝之法，今此经文云“诸侯之於天子，三年一大聘，五年一朝，则文、襄之制，诸侯朝天子，与自相朝同也。如郑此注，唯据文、襄，故郑云此“晋文霸时所制”。又郑《駮异义》云：“《公羊》说比年一小聘，三年一大聘，五年一朝，以为文、襄之制。录《王制》者，记文、襄之制耳，非虞夏及殷法也。”熊氏或以此为虞夏法，或以为殷法，文义杂乱，不复相当，曲为解说，其义非也。云“虞夏之制，诸侯岁朝”者，按《尚书 尧典》云“五载一巡守，群后四朝”，郑注云“巡守之年，诸侯朝於方岳之下，其间四年，四方诸侯分来朝於京师，岁遍”是也。按《孝经》注“诸侯五年一朝天子，天子亦五年一巡守”。熊氏以为虞、夏制法，诸侯岁朝，分为四部，四年又遍，总是五年一朝，天子乃巡守，故云“诸侯五年一朝天子，天子亦五年一巡守”。按郑注《尚书》“四方诸侯分来朝於京师，岁遍”，则非五年乃遍。又《孝经》之注，多与郑义乖违，儒者疑非郑注，今所不取，熊氏之说非也。虞夏之制，但有岁朝之文。其诸侯自相朝聘及天子之事则无文，不可知也。郑此注虞夏之制，即云周之制，不云殷者，虞夏及周，经有明文，故指而言之，殷则经籍不见，故不言也。按《春秋》文十五年《左传》云：“诸侯五年再相朝，以脩王制，古之制也。”按《郑志》孙皓问云：“诸侯五年再相朝，不知所合典礼。”郑答云：“古者据时而道前代之言，唐虞之礼，五载一巡守。夏、殷之时，天子盖六年一巡守，诸侯间而朝天子。其不朝者朝罢朝，五年再朝，似如此制，礼典不可得而详。”如《郑志》之言，则夏、殷天子六年一巡守，其间诸侯分为五部，每年一部来朝天子，朝罢还国，其不朝者朝罢朝诸侯，至后年不朝者，往朝天子而还，前年朝者，今既不朝，又朝罢朝诸侯，是再相朝也，故郑云“朝罢朝也”。如郑之意，此为夏、殷之礼。而郑又云“虞、夏之制，诸侯岁朝”，以夏与虞同，与《郑志》乖者，以群后四朝，文在《尧典》。《尧典》是虞、夏之书，故连言夏，其实虞也。故《郑志》云：“唐虞之礼，五载一巡守。”今知诸侯岁朝，唯指唐虞也。其夏、殷朝天子，及自相朝，其礼则然，其聘天子及自相聘，则无文也。云“周之制”以下，《周礼 大行人》文。故《大行人》云：侯服岁壹见，甸服二岁壹见，男服三岁壹见，采服四岁壹见，卫服五岁壹见，要服六岁壹见。是六者各以其服数来朝，皆当方分为四部分，随四时而来。郑注《大行人》云“朝贡之岁，四方各四分，趋四时而来”，是方别各为四分也。近东者，朝春近南者，宗夏近西者，觐秋近北者，遇冬故韩侯是北方诸侯而近於西，故称韩侯入觐。郑云“秋见天子曰觐”。又郑注《明堂位》云：“鲁在东方，朝必以春，鲁於东方，近东故也。”以此言之，则侯服朝者，东方以秋，南方以冬，西方以春，北方以夏，以其近京师，举此一隅，自外可知悉。按《大宗伯》云“春见曰朝”，注云“朝犹朝也，欲其来之早”；“夏见曰宗”，注云“宗，尊也，欲其尊王”；“秋见曰觐”，注云“觐之言勤也，欲其勤王之事”；“冬见曰遇”，注云“遇，偶也，欲其若不期而俱至”；“时见曰会”，注云“时见者，言无常期，诸侯有不顺服者，王将有征讨之事”，即《春秋左传》云“有事而会也”；“殷见曰同”，注云“殷，众也，十二岁王如不巡守，则六服尽朝”，“四方四时分来，岁终则遍”。每当一时一方总来，不四分也。此六者诸侯朝王之礼。又诸侯有聘问王之礼，故《宗伯》云“时聘曰问”，注云“时聘者，亦无常期，天子有事乃聘之焉”；“殷覜曰视”，注云“殷覜，谓一服朝之岁，以朝者少，诸侯乃使卿以大礼众聘焉。一服朝在元年、七年、十一年”。其诸侯自相朝，则《大行人》云“凡诸侯之邦交，岁相问也，殷相聘也，世相朝也”，注云“小聘曰问。殷，中也。久无事，又於殷朝者，及而相聘也。父死子立曰世。凡君即位，大国朝焉，小国聘焉”。郑知久无事而相聘者，按昭九年《左传》称“孟僖子如齐，殷聘礼也”。知“凡君即位，大国朝焉，小国聘焉”者，以襄元年“邾子来朝”，“卫子叔晋知武子来聘”，《左传》云“凡诸侯即位，小国朝之，大国聘焉”。邾是小国，故称朝。卫晋是大国，故称聘。若俱是敌国，亦得来聘朝，故《司仪》云“诸侯相为宾”是也。若已初即位，亦朝聘大国，故文公元年“公孙敖如齐”，《左传》云“凡君即位，卿出并聘”。若已是小国，则往朝大国，故文十一年“曹伯来朝”，《左传》云“即位而来见也”。其天子亦有使大夫聘诸侯之礼，故《大行人》云“间问以谕诸侯之志”，“岁遍存，三岁遍覜，五岁遍省”，间年一聘，以至十一岁。按昭十三年《左传》云：“岁聘以志业，间朝以讲礼，再朝而会以示威，再会而盟以显昭明。”贾逵、服虔皆以为朝天子之法，崔氏以为朝霸主之法，郑康成以为不知何代之礼，故《异义》云：“《公羊》说诸侯比年一小聘，三年一大聘，五年一朝天子。《左氏》说十二年之间八聘、四朝、再会、一盟。许慎谨按：《公羊》说，虞、夏制。《左氏》说，周礼。传曰三代不同物，明古今异说。”郑駮之云：“三年聘，五年朝，文、襄之霸制。《周礼 大行人》‘诸侯各以服数来朝’，其诸侯岁聘间朝之属，说无所出。晋文公强盛诸侯耳，非所谓三代异物也。”是郑以岁聘间聘朝，文无所出，不用其义也。言晋文公但强盛诸侯耳，何能制礼？而云三代异物乎？是难许慎之辞也。《异义》：“朝名，《公羊》说诸侯四时见天子，及相聘皆曰朝。以朝时行礼，卒而相逢於路曰遇。《古周礼》说‘春曰朝，夏曰宗，秋曰觐，冬曰遇’。许慎按：《礼》有觐经，《诗》曰：‘韩侯入觐。’《书》曰：‘江汉朝宗于海。’知有朝觐宗遇之礼。”从《周礼》说。郑駮之云：“此皆有似不为古昔。按《觐礼》曰：‘诸侯前朝，皆受舍于朝。朝通名。’”如郑此言，《公羊》言其总号，《周礼》指其别名。《异义》：“天子聘诸侯。《公羊》说天子无下聘义。”《周礼》说间问以谕诸侯之志。许慎谨按：礼，臣疾，君亲问之。天子有下聘之义。”从《周礼》说。郑无駮，与许慎同也。<br />
　　○注“五年”至“巡守”。<br />
　　○正义曰：知五年是虞、夏之制者，《尧典》云“五载一巡守”，此正谓虞也。以虞、夏同科，连言夏耳。若夏与殷，依《郑志》，当六年一巡守也。云“周则十二岁一巡守”者，《大行人》云“十有二岁，王巡守殷国”，故知周制十二年也。按《白虎通》云：“所以巡守者何？巡者循也，守者牧也。为天子循行守土，收民道德大平，恐远近不同化，幽隐不得其所者，故必亲自行之，谦敬重民之至也。所以不岁巡守何？为大烦。过五年，为其大疏。因天道三岁一闰，天道小备，五岁再闰，天道大备，故五年一巡守。”以此言之，夏、殷六岁者，取半一岁之律吕也。周十二岁者，象岁星一周也。<br />

                    <br>
                        　　岁二月，东巡守，至于岱宗。岱宗，东岳。<br />
　　○岱音代。柴而望，祀山川。柴，祭天告至也。<br />
　　○柴，仕佳反，依字作祡。觐诸侯，觐，见也。<br />
　　○觐见，如字，旧贤遍反。问百年者就见之。就见老人。命大师陈诗，以观民风。陈诗，谓采其诗而视之。<br />
　　○大音泰，后“大学”、“大祖”、“大子”、“大乐正”、“大史”皆同。命市纳贾，以观民之所好恶，志淫好辟。市，典市者。贾，谓物贵贱厚薄也。质则用物贵，淫则侈物贵。民之志淫邪，则其所好者不正。<br />
　　○贾音嫁，注同。好，呼报反，下及注同。恶，乌路反。辟，匹亦反，徐芳亦反。侈，昌氏反，又式氏反。邪，似嗟反。命典礼，考时月，定日，同律、礼、乐、制度、衣服，正之。同阴律也。山川神祗，有不举者为不敬，不敬者君削以地。举犹祭也。<br />
　　○削，息约反。宗庙有不顺者为不孝，不孝者君绌以爵。不顺者，谓若逆昭穆。<br />
　　○绌，丑律反，退也。昭，常遥反，凡言昭穆放此。变礼易乐者为不从，不从者君流。流，放也。<br />
　　○乐音岳。革制度衣服者为畔，畔者君讨。讨，诛也。有功德於民者，加地进律。律，法也。五月南巡守，至于南岳，如东巡守之礼。八月西巡守，至于西岳，如南巡守之礼。十有一月北巡守，至于北岳，如西巡守之礼。归假于祖祢，用特。假，至也。特，特牛也。祖下及祢皆一牛。<br />
　　○岳音岳，下同。假，音格祢乃礼反父庙也。 <br />
　　[疏]“岁二”至“用特”。<br />
　　○正义曰：此一经论王者巡守四岳，柴望及绌陟之事，各依文解之。<br />
　　○“岁二月，东巡守”者，皆以夏之仲月，以夏时仲月者，律历常得其中也。二月八月，又昼夜分。五月十一月者，阴阳终，故取四仲月也。<br />
　　○注“岱宗东岳”。<br />
　　○正义曰：岳者何？岳之为言桷也，桷，功德也。必先於此岱山者，言万物皆相代於东方，故岁二月东巡守，至于岱宗。宗者，尊也。岱为五岳之首，故为尊也。<br />
　　○注“柴，祭天告至也”。<br />
　　○正义曰：“柴，祭天告至“，谓燔柴以祭上天而告至，其祭天之后，乃望祀山川。所祭之天，则苍帝灵威仰。<br />
　　○“觐诸侯”。<br />
　　○觐，见也，谓见东方诸侯。其见之礼，按《觐礼》云“诸侯觐於天子，为宫方三百步，四门坛十有二寻，深四尺”，郑注云“王巡守至于方岳之下，诸侯会之，亦为此宫以见之”是也。《觐礼》又云“天子乘龙，载大旂”，“拜日於东门之外，反祀方明”，郑注引《朝事仪》曰“天子冕而执镇圭，尺有二寸”，云“帅诸侯而朝日於东郊，所以教尊尊也，退而朝诸侯。由此二者言之，已祀方明，乃以会同之礼见诸侯也。凡会同者，不协而盟，盟时设方明於坛上，乃以载辞告焉”。如《觐礼》及郑注所云，既告至之后，为宫加方明於坛。天子出宫东门外拜日，反祀方明，祀方明之后，乃彻去方明，故郑云“由此二者言之，已祀方明，乃以会同之礼见诸侯”。云二者，谓《觐礼》经文“朝日东门”，“反祀方明”。《朝事仪》云“朝日东郊，退而朝诸侯“，故云“由此云二者言之，已祀方明，乃以会同之礼见诸侯也”。今於《觐礼》，未祀方明之前，未有见诸侯之事，皇氏以为未祀方明之前，己见诸侯，非也。其祀方明之后，见诸侯之时，王升立於坛上南面，诸公中阶之前北面，诸侯东阶之东西面，诸伯西阶之西东面，诸子门东北面，诸男门西北面。王降阶南面而见之，三揖，既升坛，使诸侯升，公拜於上等，侯伯於中等，子男於下等。见诸侯讫，若有不协，更加方明於坛上。诸侯等俱北面，戎石传敦血以授歃者，司盟主其职，故《司盟》云：“掌其盟约之载，及其礼仪，北面诏明神。”於时王立无文，不可与诸侯同北面，当於阼阶上西面。此是见诸侯之礼，祀方明之时，祭天则燔柴也。天谓日也。与此岱宗柴所用事别。《觐礼》云“祭天燔柴”，谓天子之盟也；“祭地瘗”，谓王官之伯盟也；“祭山丘陵升及祭川沈”者，是诸侯之盟也。此是巡守及诸侯之盟祭也，故注云“升沈必就祭者也。就祭则是谓王巡守，及诸侯之盟祭也”，“祭天柴，谓祭日也”，“祭地瘗者，祭月也”，“王巡守之盟，其神主日”，诸侯之盟，其神主山川”，则“王官之伯，会诸侯而盟，其神主月”。与今此《王制》所注岱宗柴者，谓祭天告至，而《觐礼》注引《王制》云“王巡守，至于岱宗”，柴是王巡守之盟，其神主日。又以柴为盟之所用不同者，告至与盟，必非一事。郑意证巡守盟时有柴，故引岱宗以证之，其实别也。《觐礼》云为宫即言加方明，经文相连，郑注云“王巡守至於方岳之下，诸侯会之，亦为此宫”，则亦有方明，但文不具耳。故巡守祭天燔柴，祭地瘗埋，皆是祭方明也。故郑於方明“设六玉”之下，注云“上宜以苍璧，下宜以黄琮。而不以者，则上下之神，非天地之至贵者也”。以此言之，明天子巡守之祭有方明也。而皇氏云“诸侯来就王会同有方明，王巡守见诸侯无方明”，皇氏用之为说，其义非也。<br />
　　○“问百年者就见之”。<br />
　　○此谓到方岳之下，见诸侯之后，问百年者就见之。若未至方岳，於道路之上，有百年者，则亦王先见之。故《祭义》云“天子巡守，诸侯待於竟，天子先见百年者”，下云“八十九十者，东行，西行者弗敢过”，道经之则见之，则知百年者，道虽不经所在，就见之，与此少别。<br />
　　○“命大师陈诗以观民风”。<br />
　　○此谓王巡守，见诸侯毕，乃命其方诸侯。大师是掌乐之官，各陈其国风之诗，以观其政令之善恶。若政善，诗辞亦善；政恶，则诗辞亦恶。观其诗，则知君政善恶，故《天保》诗云“民之质矣，日用饮食”，是其政和。若其政恶，则《十月之交》“彻我墙屋，田卒汙莱”是也。<br />
　　○“命市”至“好辟”。<br />
　　○命典市之官，进纳物贾之书，以观民之所有爱好，所有嫌恶。若民志淫邪，则爱好邪辟之物，民志所以淫邪，由在上教之不正。此陈诗纳贾，所以观民风俗，是欲知君上善恶也。<br />
　　○“命典”至“正之”。<br />
　　○典礼之官，於周则大史也。考校四时，及十二月之大小，时有节气早晚，月有弦望晦朔，考之使各当其节。又正定甲乙之日，阴管之同，阳管之律，玉帛之礼，锺鼓之乐，及制度衣服，各有等差，当正之使正。《尧典》云：“协时月正日，同律度量衡。”文虽小异，大意与此同也。<br />
　　○注“同阴律也”。<br />
　　○正义曰：郑以先儒以同为齐同此律，故辨之云“同阴律也”。故《大师》云“执同律以听军声”。又《典同》注云“同阴律也”。不以阳律名管者，因其先言耳。所以先言者，以同为平声，平为发语之本，今古悉然，故先言耳。<br />
　　○“山川”至“以爵”。<br />
　　○山川是外神，故云“不举”。不举，不敬也。山川在其国竟，故削以地。宗庙是内神，故云“不顺”。不顺，不孝也。宗庙可以表明爵等，故绌以爵。<br />
　　○注“不顺”至“昭穆”。<br />
　　○正义曰：按文二年秋“八月，丁卯，大事于大庙，跻僖公，逆祀也”，《左传》曰“夏父弗忌为宗伯”，“曰，吾见新鬼大，故鬼小，先大后小，顺也”，於是跻僖公於闵公之上，是逆昭穆也。<br />
　　○“变礼”至“君讨”。<br />
　　○礼乐虽为大事，非是切急所须，故以为不从，君惟流放。制度衣服，便是政治之急，故以为畔，君须诛讨。此四罪先轻后重。<br />
　　○注“律，法也”。<br />
　　○正义曰：“律，法”，《释诂》文。法谓法度，诸事皆是，即《大行人》上公九命”缫藉九寸，冕服九章，建常九斿”之等是也。“五月”至“用特”。<br />
　　○言“五月南巡，至于南岳”者，孔注《尚书》云“自东岳南巡守，五月至”，则是从东岳而去，故郑注《尚书》云“每归格于祖”。既言每归，似是岳别一归。若岳别一归而更去，便是路远，无由可至。《尚书》既云“巡守四岳”，即云“五载一巡守”，郑云“每归者，谓每五年巡守而归也”。其南岳、西岳、北岳者，按《尔雅 释山》云“泰山为东岳”，郭景纯注云“泰山为东岳，在奉高县西北”。“霍山为南岳”，郭注“山在衡阳湘南县南”，郭又云“今在庐江潜县西，汉武帝以说衡山辽旷，因谶纬皆以霍山为南岳，故移其神於此，其土俗人皆呼为南岳。南岳本自两山为名，非从近也”。如郭此言，则南岳衡山自有两名，一名衡山，一名霍山。自汉武帝以来，始徙南岳之神於庐江霍山耳。“华山为西岳”，郑注云“在弘农华阴县西南”。“恒山为北岳”，郭注云“在常山上曲阳县西北”。<br />
　　○注“假至”至“一牛”。<br />
　　○正义曰：“假，至也”，《释诂》文也。云“祖下及祢皆一牛”者，谓从始祖下及於祢庙，别皆一牛。郑以经云“祖祢用特”，恐同用一牛。必知每庙皆一牛者，以《尚书 尧典》云“归格于艺祖，用特”，祖既用特，明知各用特也。唐、虞及夏五庙，则用五特也。殷用六，周用七也。又《尚书 洛诰》云“文王骍牛一，武王骍牛一”，是各用一牛也。自此以上皆是巡守之礼，虽未大平得为之，故《诗 时迈》“巡守告祭柴望也”。《时迈》是武王诗。迈，行也。时未大平而巡守也。故《大司马》云“及师，大合军，以行禁令，以救无辜，伐有罪”，郑注云“师所谓王巡守，若会同”，“不言大者，未有敌，不尚武”，又注云“大师王出征伐也”，以此故知未大平，得巡守。皇氏以为未大平，不巡守，非也。其封禅者，必因巡守大平，乃始为之，故《中候准谶哲》云：“桓公欲封禅，管仲曰：‘昔圣王功成道洽符出，乃封泰山。今皆不至，凤皇不臻，麒麟逃遁，未可以封。’”又《礼器》云：“升中於天，凤皇降，龟龙假。”又《钩命决》云：“刑罚藏，颂声作，凤皇至，麒麟应，封泰山，禅梁甫。”《管子》又云：“封禅者，须北里禾，鄗上黍，江淮之间三脊茅以为藉，乃得封禅。”是大平祥瑞总至，乃得封禅也。然武王之时未大平。而《时迈》“巡守”之下注云：“天子巡行邦国，至于方岳之下而封禅也。”似武王得封禅者，郑因巡行连言封禅耳，不谓当时封禅也。《白虎通》云：“封禅所以必於泰山何？万物之始，交代之处，必於其上何？因高告高，顺其类也。故升封者，增高也。下禅梁甫之基，广厚也。天以高为尊，故增泰山之高以报天。地以厚为德，附梁甫之基以报地。刻石纪号者，著已之功迹。或曰封以金泥银绳，或曰石泥金绳，封之印玺。”《孝经纬》云：“封於泰山，考绩燔燎，禅於梁甫，刻石纪号。”又《管子》云：“昔古封禅七十二家，夷吾所识，十有二焉。无怀氏封太山，伏牺、神农、少皞、黄帝、颛顼、帝喾、帝尧、帝舜、禹、汤、周成王皆封泰山，惟禹禅会稽、成王禅社首为异。自外皆禅云云。”《白虎通》云：“三皇禅於绎绎之山，明已成功而去，有德者居之。绎绎者无穷之意。五帝禅於亭亭之山。亭亭者，制度审谛，道德著明也。茸荃禅於梁甫之山。梁者信也。甫者辅也。信辅天地之道而行之。”所禅之山，与《管子》不同者，异人之说，未知孰是云云。亭亭、绎绎、梁甫，并泰山旁小山名也。 <br />
<br />
  <br />
　 <br />
卷十二 王制第五 <br />
<br />
　卷十二 王制第五 　 <br />
　　天子将出，类乎上帝，宜乎社，造乎祢。诸侯将出，宜乎社，造乎祢。帝谓五德之帝，所祭於南郊者。类、宜、造，皆祭名，其礼亡。<br />
　　○禷音类。造，七报反，下及注同。 <br />
　　[疏]“天子”至“乎祢”。<br />
　　○正义曰：此一经论天子巡守之礼也。将出，谓初出时也。知此是巡守者，以下别云“天子将出征，类乎上帝”，故知此是巡守也。“类乎”上帝者，谓祭告天也。“宜乎社”者，此巡行方事诛杀封割，应载社主也。云“宜”者，令诛伐得宜，亦随其宜而告也。社主於地，又为阴，而诛杀亦阴，故於社也。故《书》云“弗用命，戮于社”是也。<br />
　　○“造乎祢”者，造，至也。谓至父祖之庙也。然此出历至七庙，知者，前归假既云祖祢，明出亦告祖祢也。今惟云祢者，《白虎通》云：“独见祢何？辞从卑，不敢留尊者之命，至祢，不嫌不至祖也。”皇氏申之云：“行必有主，无则主命载于齐车。《书》云‘用命赏于祖’是也。今出辞别，先从卑起，最后至祖，仍取迁主则行也。若前至祖，后至祢，是留尊者之命，为不敬也。故《曲礼》曰：“巳受命君言，不宿於家。”亦其类也。若还，则先祖后祢，如前所言也。所以然者，先应反主祖庙故也。然出告天地及庙，还惟告庙，不告天地者，《白虎通》云：“还不复告天者，天道无外内，故不复告也。”<br />
　　○“诸侯将出”者，谓朝王及自相朝、盟会、征伐之事也。<br />
　　○“宜乎社”者，不得告天，故从社始也，亦载社主也。<br />
　　○“造乎祢”者，亦告祖及载主也。惟言出告，则归亦告也。《曾子问》曰“出反必亲告于祖祢”是也。天子用特牲，诸侯卑则否也。《曾子问》注云“皆奠币以告之”是也。<br />
　　○注“帝谓”至“礼亡”。<br />
　　○正义曰：证天子类帝，是祭五德帝也。郑注《月令》祈穀於上帝，为大微之帝。注此上帝为五德，五德似如大皞五人之帝，二文不同。庾蔚云：“谓大微五帝，应於五行，五行各有德，故谓五德之帝。木神仁，金神义，火神礼，水神知，土神信，是五德也。”云“所祭於南郊者”，按五德之帝，应祭四郊，此独云祭於南郊者，谓王者将行各祭所出之帝於南郊，犹周人祭灵威仰於南郊，是五帝之中一帝，故上总云“帝谓五德之帝”。此据特祭所出之帝，故云“祭於南郊”。云“类、宜、造皆祭名”者，按《小宗伯》云：“凡天地之大灾，类社稷宗庙，则为位。”郑注云：“祷祈礼轻，类者依其礼而为之。”是类为祭名也。按《尔雅 释天》云：“起大事，动大众，必先有事乎社而后出，谓之宜。”孙炎注云：“求便宜也。”是宜为祭名也。按《大祝》六祈：“一曰类、二曰造。”是造为祭名也。但天道悬远，以事类告之，社主杀戮，故求其便宜，庙为亲近，故以奉至言之，各随义立名也。<br />

                    <br>
                        　　天子无事，与诸侯相见曰朝。事谓征伐。<br />
　　○与如字。朝，直遥反。考礼、正刑、一德，以尊于天子。天子赐诸侯乐，则以柷将之。赐伯子男乐，则以鼗将之。将，谓执以致命。柷、鼗皆所以节乐。<br />
　　○柷，昌六反。乐音岳。鼗音桃，<br />
　　○诸侯赐弓矢，然后征。赐鈇钺，然后杀。赐圭瓒，然后为鬯。未赐圭瓒，则资鬯於天子。得其器，乃敢为其事。圭瓒，鬯爵也。鬯，秬酒也。<br />
　　○鈇，方于反，又音斧。钺音越。圭，字又作珪，按《说文》珪，古字；圭，今字。瓒，才旦反。鬯，敕亮反。秬音巨，黑黍也。 <br />
　　[疏]“天子”至“天子”。<br />
　　○正义曰：此一节论诸侯朝天子，天子赐之事，各随文解之。<br />
　　○注“事谓征伐”。<br />
　　○正义曰：知事非丧故，而为征伐者，若王室有丧，则朝赴不废，故传云“天子七月而葬，同轨毕至”。此朝谓常朝，虽四时而来朝，朝是总名也。若时会之礼，有征伐之事，则此常朝别也。<br />
　　○“考礼、正刑、一德，以尊于天子”者，考礼谓诸侯相与朝王之时，考校礼仪，正定刑法，专一道德，以尊崇天子。不言乐者，礼中兼之。礼刑是施用於人，故先言之。道德是已之所行，故后言之。<br />
　　○注“将谓”至“节乐”。<br />
　　○正义曰：凡与人之物，置其所与大者於地，执其小者以致命於人。将，行也，谓执以行命。云“柷、鼗皆所以节乐”者，按《汉礼器制度》，柷状如漆筒，中有椎，将作乐，先击之。鼗如小鼓，长柄，旁有耳，摇之使自击。柷之节乐，节一曲之始，其事宽，故以将诸侯之命。鼗所以节一唱之终，其事狭，故以将伯子男之命。<br />
　　○“诸侯”至“天子”。<br />
　　○“赐弓矢”者，谓八命作牧者，若不作牧，则不得赐弓矢，故《宗伯》云：“八命作牧。”注云：“谓诸伯有功德者，加命得专征伐。”此谓征伐当州之内。若九命为二伯，则得专征一方五侯九伯也。若七命以下，不得弓矢赐者，《尚书大传》云“以兵属於得专征伐”者，此弓矢，则《尚书》“彤弓一，彤矢百；卢弓十，卢矢千”。於《周礼》则当“唐弓大弓”，合七而成规者，故《司弓矢》云：“唐弓大弓，以授使者劳者。”注云：“若晋文侯文公受王弓矢之赐者。”“赐鈇钺”者，谓上公九命，得赐鈇钺，然后邻国臣弑君，子弑父者，得专讨之。晋文侯虽受弓矢，不受鈇钺。崔氏云：“以不得鈇钺，不得专杀，故执卫侯，归之於京师。”<br />
　　○“赐圭瓒”者，亦谓上公九命者，若未赐圭瓒者，则用璋瓒，故《周礼 小宗伯》注云：“天子圭瓒，诸侯璋瓒。”既不得鬯，则用薰，故《王度记》云：“天子以鬯，诸侯以薰。”圭瓒之制，按《玉人职》“大璋中璋”之下云：“黄金勺，青金外，朱中。鼻寸，衡四寸。”郑注云“鼻，勺流也，凡流皆为龙口也”，三璋之勺，形如圭瓒”。又《典瑞》注：“瓒槃大五升，口径八寸，下有槃，口径一尺。”又《明堂位》注云：“以大圭为柄。”《玉人》注又云：“有流前注。”此是圭瓒之形也。鬯者，酿秬黍为酒，和以郁金之草，谓之郁鬯。不以郁和，直谓之鬯。此鬯者，谓鬯也。此弓矢、鈇钺、圭瓒等八命、九命，而加九赐也。晋文侯虽以州牧之礼命之，所赐者皆九赐之物，但无鈇钺之赐。其前文赐乐者，非九赐之乐，故伯子男亦得受之。鲁无弓矢之赐，陈恒弑君，孔子请讨之者，春秋之时，见邻国篡逆，亦得专征伐。若邻国无罪而辄征之，则不可，故哀公八年鲁伐邾，吴子讨之是也。<br />
　　天子命之教，然后为学，小学在公宫南之左，大学在郊。学，所以学士之宫。《尚书传》曰：“百里之国，二十里之郊。七十里之国，九里之郊。五十里之国，三里之郊。”此小学大学，殷之制。天子曰辟廱，诸侯曰頖宫。尊卑学异名。辟，明也。廱，和也。所以明和天下。頖之言班也，所以班政教也。<br />
　　○辟音壁，注同。頖音泮。 <br />
　　[疏]“天子”至“頖宫”。<br />
　　○正义曰：此一节论天子命诸侯立学及学名之事，各依文解之。<br />
　　○注“尚书”至“之制”。正义曰：所引《书传》者，伏生《多士传》文。假令百里之国，国城居中，面有五十里，二十里置郊，郊外仍有三十里。七十里之国，国城居中，面有三十五里，九里置郊，郊外仍有二十六里。五十里之国，国城居中，面有二十五里，三里置郊，郊外仍有二十二里。此皆以四里为差。此经“小学在公宫南之左，大学在郊”，既是殷制，故引《书传》郊之所在以明之。若周制，则《司马法》云：“百里郊，天子畿内方千里。”百里为郊，则诸侯之郊，皆计竟大小，故《聘礼》注云：“远郊上公五十里，侯四十里，伯三十里，子二十里，男十里也。近郊各半之。”郑必知近郊半远郊者，按《书序》云：“命君陈分正东郊成周。”注云：“东郊，周之近郊也。”盖五十里。今河南洛阳相去则然，以天子近郊半远郊，则知诸侯近郊皆半远郊也。以经文承上诸侯之下，故直云“天子命之教”。不云命诸侯，从可知。云“此小学大学，殷之制”者，以下文云“殷人养国老於右学，养庶老於左学”，则左学小，右学大。此经云“小学在公宫南之左”，故知殷制也。周则大学在国，小学在四郊，下文具也。<br />
　　○注“辟明”至“教也”。<br />
　　○正义曰：《释话》云：“辟，君也。”君则尊明。“廱，和也”，《释训》文。云“所以明和天下”者，谓於此学中习学道艺，欲使天下之人悉皆明达谐和，故云“明和天下”。云“頖之言班也，所以班政教也”者，頖是分判之义，故为班。於此学中施化，使人观之，故云“所以班政教也”。按诗注云：“土雝水之外圆如璧。”注又云：“頖之言半，以南通水，北无也。”二注不同者，此注解其义，《诗》注解其形。於此必解其义者，以上云“天子命之教”，是政教治理之事，故以义解之。《诗》云：“王在在灵沼，於牣鱼跃。”又云：“思乐泮水，薄采其芹。”皆论水之形状，故《诗》注以形言之。<br />
　　天子将出征，类乎上帝，宜乎社，造乎祢，禡於所征之地。禡，师祭也，为兵祷，其礼亦亡。<br />
　　○禡，马怕反，又音百，注同。为，于伪反，下“为尽物”同。祷，丁老反。受命於祖，告祖也。受成於学。定兵谋也。出征执有罪，反释奠于学，以讯馘告。释菜奠币，礼先师也。讯馘，所生获断耳者。《诗》曰：“执讯获丑。”又曰：“在頖献馘。”馘或为国。<br />
　　○讯，本又作谇，音信，注同。馘，古获反，截耳。断音短，下“断杀”同“ <br />
　　[疏]“天子”至“馘告”。<br />
　　○正义曰：此一经论天子出征所祭之事，各依文解之。<br />
　　○注“禡师”至“亦亡”。<br />
　　○正义曰：按《释奠》云：“是类是禡，师祭也。”故知禡为师祭也。谓之禡者，按《肆师》注云“貉读如十百之百”，“为师祭造军法者，祷气势之增倍也。其神盖蚩蚘，或曰黄帝”。郑既云祭造军法者，则是不祭地。熊氏以禡为祭地，非。师祭皆称类，《尔雅》类既为师祭，所以上文云天子将出巡守，类乎上帝，及舜之摄位，亦类乎上帝。并非师祭，皆称类者，但《尔雅》所释，多为释《诗》，以《皇矣》云“是类是禡”，止释《皇矣》类禡为师祭，不谓馀文类皆为师祭。但类者，以事类告天，若以摄位事类告天，亦谓之为类。若以巡守事类告天，亦谓之为类，故《异义》夏侯欧阳说以类祭天者，以事类祭之。《古尚书》说“非时祭天谓之类”，许慎谨按：“《周礼》郊天，无言类者，知类非常祭”，从《古尚书》说。郑氏无驳，与许同也。然《今尚书》及《古尚书》二说，其文虽异，其意同也。以事类告祭，则是非常，故孔注《尚书》亦云：“以摄位事类告天。”郑又以类虽非常祭，亦比类正礼而为之。故《小宗伯》注云“类者，依其正礼而为之”是也。<br />
　　○“受命”至“馘告”。<br />
　　○“受命於祖”，谓出时告祖，是不敢自专，有所禀承，故言受命。祖祢皆告，以祖为尊，故特言祖。此受命於祖，则前文造乎祢也。但前文据告行，故云“造乎祢”。此据以征伐之事，故云“受命於祖”，所以重起其文也。然则受命於祖，在造乎祢之前，但前文类帝，宜社，禡於所征之地，总说出行之时，然后卻本初时受命於祖、受成於学之事，所以文倒也。“受成於学”者，谓在学谋论兵事好恶可否，其谋成定，受此成定之谋，在於学里，故云“受成於学”。<br />
　　○“出征执有罪”者，谓出师征伐，执此有罪之人。还反而归，释菜奠币在於学，以可言问之讯，截左耳之馘，告先圣先师也。<br />
　　○注“释菜”至“献馘”。<br />
　　○正义曰：按《大胥职》云：“春入学，舍采合舞。”《文王世子》亦云“释菜”，郑注云：“释菜，礼轻也。”则释菜惟释蘋藻而巳，无牲牢，无币帛。《文王世子》又云：“始立学者，既兴器用币。”注云：“礼乐之器成，则衅之。又用币告先圣先师以器成。”此则徒用币而无菜，亦无牲牢也。《文王世子》又云：“凡始立学者，必释奠於先圣先师，及行事必以币。”是释奠有牲牢，又有币帛，无用菜之文。熊氏以此为释菜奠币者，谓释奠之礼，以献俘馘，故云“释菜奠币”。言释奠之时，既有牲牢，菜币两有。今按注云“释菜”，解经中释字。奠币，解经中奠字。又云礼先师，不云祭先师，则以讯馘告之时，但有菜币而巳，未必为释奠有牲牢也。於事有疑，未知孰是，故备存焉。然则释菜奠币，皆告先圣先师，此直云先师，文不具耳。云“讯馘所生获断耳”者，以生获解讯，以断耳解馘。按《释言》云：“讯，言也。”故《诗》注云：“执其可言问者。”《释诂》云：“馘，获也。”讯是生者，馘是死而截耳者。云“《诗》曰‘执讯获丑’”者，《诗 小雅 出车》篇文也。云“又曰‘在頖献馘’”者，《鲁颂 泮水》篇文也。按《周礼 宗伯》：“师还，献恺於祖。”《司马职》云：“恺乐献于社。”此记不云祖及社者，文不具。《周礼》不云献恺於学者，亦文不具。<br />
　　天子诸侯无事，则岁三田，一为乾豆，二为宾客，三为充君之庖。三田者，夏不田，盖夏时也。《周礼》“春曰蒐，夏曰苗，秋曰狝，冬曰狩”。乾豆，谓腊之以为祭祀豆实也。庖，今之厨也。乾音干。庖，步交反。蒐，所交反。狝，息浅反。腊音昔。无事而不田，曰不敬。田不以礼，曰暴天物。不敬者，简祭祀，略宾客。天子不合围，诸侯不掩群。为尽物也。<br />
　　○合如字，徐音閤。揜音掩，本又作掩。天子杀则下大绥，诸侯杀则下小绥，绥当为緌。緌，有虞氏之旌旗也。下谓弊之。<br />
　　○绥，依注音緌，耳佳反，下注同。大夫杀则止佐车。佐车止则百姓田猎。佐车，驱逆之车。<br />
　　○猎，力辄反。驱，丘于反，又丘遇反。獭祭鱼，然后虞人入泽梁。豺祭兽，然后田猎。鸠化为鹰，然后设罻罗。草木零落，然后入山林。昆虫未蛰，不以火田。取物必顺时候也。梁，绝水取鱼者。罻，小网也。昆，明也。明虫者，得阳而生，得阴而藏。<br />
　　○獭，徐他达反，又他瞎反。豺，仕皆反。罻音尉，一音郁。零，本又作苓，音同。《说文》云：“草曰苓，木曰落。”虫，直隆反，下同。蛰，直立反。不麛，不卵，不杀胎，不殀夭，重伤未成物。殀，断杀。少长曰夭。<br />
　　○麛，本又作麑，音迷，同。卵，力管反。胎，吐来反。殀夭，上於表反，下乌老反。断，丁乱反，又音段。少长，上诗召反，下丁丈反。不覆巢。覆，败也。<br />
　　○覆，芳服反，注同。 <br />
　　[疏]“天子”至“覆巢”。<br />
　　○正义曰：此一节论天子以下田猎之事，各随文解之。<br />
　　○“天子诸侯无事”者，谓无征伐出行丧凶之事，则一岁三时田猎，猎在田中，又为田除害，故称田也。<br />
　　○“一为乾豆”者，谓乾之以为豆实。豆实非脯，而云乾者，谓作醢及赞，先乾其肉，故云乾豆，是上杀者也。二为宾客，中杀者也。<br />
　　○三为充君之庖，下杀者也。故《穀梁》桓四年，范宁云：“上杀中心，死速，乾之以为豆实。次杀射髀髂，死差迟，故为宾客。下杀中肠污泡，死最迟，故充庖厨。”又《车攻》毛传云：“自左膘而射之，达於右腢，为上杀。射右耳本次之。射左髀，达於右，为下杀。”是亦有三等之杀。先宗庙，次宾客者，尊神敬宾之义。<br />
　　○注“三田”至“曰狩”。<br />
　　○正义曰：夏不田，盖夏时也者，以夏是生养之时，夏禹以仁让得天下，又触其夏名，故夏不田。郑之此注，取《春秋纬 运斗枢》之文，故以为夏不田。若何休稍异於此，故《穀梁传》桓四年“公狩于郎”，传曰：“春曰田，夏曰苗，秋曰蒐，冬曰狩。”何休云：“《运斗枢》曰：‘夏不田。’《穀梁》有夏田，於义为短。”郑玄释之云：“四时皆田，夏殷之礼。《诗》云：‘之子于苗，选徒嚣嚣。’夏田明矣。孔子虽有圣德，不敢显然改先王之法，以教授於世。若其所欲改，其阴书於纬，藏之以传后王。《穀梁》四时田者，近孔子故也。《公羊》正当六国之亡，谶纬见，读而传为三时田，作传有先后，虽异，不足以断《穀梁》也。”如郑此言，三时之田，不敢显露，阴书於纬。四时之田，显然在《春秋》之经，穀梁为传之时，去孔子既近，不见所藏之纬，唯睹《春秋》见经，故以为四时田也。公羊当六国之时，去孔子既远，纬书见行於世，公羊既见纬文，故以为三时田。又郑《释废疾》云“岁三田，谓以三事为田”，即上一曰乾豆之等。是深塞何休之言，当以注为正。云“《周礼》春曰蒐”以下，《周礼 大司马职》文。彼注云“夏田为苗，择取不孕任者，若治苗去不秀实者”；“秋田为狝，狝，杀也”，“中杀者多也”；“冬田为狩，言守取之无所择也”。郑不释蒐者，蒐，择也，亦谓择取不孕者，以义可知，故不解也。然《春秋》四时田猎皆曰蒐，皆以春蒐之礼行之故也。“田不以礼，曰暴天物”者，若田猎不以其礼，杀伤过多，是暴害天之所生之物。以礼田者，则下文“天子不合围”以下，至“不覆巢”皆是也。<br />

                    <br>
                        　　○“天子”至“掩群”。<br />
　　○天子四时田猎皆得围，但围而不合。若诸侯惟春田不得围，其夏秋冬皆得围，围亦不合，故下《曲礼》云“国君春田不围泽”。<br />
　　○“诸侯不掩群”者，是畿内诸侯为天子大夫，故下《曲礼》云“大夫不掩群”。此皆是熊氏之说。若皇氏以此为夏、殷礼，下《曲礼》为《周礼》，义或然也。<br />
　　○注“绥当”至“弊之”。<br />
　　○正义曰：绥字是糸旁妥，是登车之索。緌字是糸旁委，是旌旗之名。经作绥字，故云“绥当为緌”。云“有虞氏之旌旗也”者，按《明堂位》云：“有虞氏之旂，夏后氏之緌。”郑注云：“有虞氏当言緌。”旗旗无旒者，周谓之大麾。於周则春夏田用绥，故郑答赵商云：“春夏用大麾，秋冬用大常“。云““下谓弊之”者，谓弊仆於地也。若初杀时则抗之，巳杀猎止之时则弊之，故《诗传》云：“天子发抗大绥，诸侯发抗小绥。”此抗绥以表天子诸侯之获。《周礼 大司马》：“以旗致民。”注云：“以旗者，立旗期民於其下也。”《山虞》云“植虞旗”，《泽虞》云“植虞旌”，谓田猎罢，致禽旌旗也。并与此緌不同也。<br />
　　○“大夫”至“田猎”。<br />
　　○“大夫杀则止佐车”，则天子诸侯杀，未止佐车也。云“佐车止则百姓田猎”，以此推之，则天子杀然后诸侯杀，诸侯杀然后大夫杀，故《诗传》云“天子发然后诸侯发，诸侯发然后大夫士发”是也。此云“佐车止则百姓田猎”，谓冬猎之时。然则大緌小緌者，是夏、殷之法，秋冬皆用緌，异於周也。<br />
　　○注“佐车，驱逆之车”。<br />
　　○正义曰：按《大司马》云：“乃设驱逆之车。”注云：“驱，驱出禽兽，使趋亡者也。逆，逆要不得令走。”凡四时田猎，欲止之剩奰各不同也。按《大司马》春火弊，谓春时田猎，杀获禽兽将毕，总放火焚莱而后止。春用火者，郑注“因焚莱除陈草，皆杀而火止”。《大司马》又云夏车弊，注云“车弊，驱兽之车止也”，谓猎人杀禽既毕，布列车乘，总驱禽兽而后止息。郑云“夏田主用车，示所取物希，皆杀而车止”，郑即引《王制》云：“大夫杀则止佐车，佐车止则百姓田猎。”是杀禽既毕，佐车休止。但夏时佐车止，百姓未得田猎。郑云百姓田猎者，因引《王制》之成文。《大司马》又云秋罗弊，注云“秋田主用罔，中杀者多也”。皆杀而罔止。《大司马》又云冬徒弊，注云“冬田主用众物，多众得取也”。<br />
　　○“獭祭”至“火田”。<br />
　　○按《月令》正月“獭祭鱼”，《孝经纬》云“兽蛰伏，獭祭鱼”，则十月中也。是獭一岁再祭鱼。此下文“鸠化为鹰”，“草木零落”，文相连接，则“獭祭鱼，然后虞人入泽梁”，谓十月时。按《鲁语》李革云：“鸟兽孕，水虫成，於是乎禁罝罦罗网。”又云：“兽长麛夭，鸟翼鷇卵。”注云谓季春时。然则正月虽獭祭鱼，虞人不得入泽梁。<br />
　　○“豺祭兽然后田猎”者，按《月令》九月“豺乃祭兽”。《夏小正》十月“豺祭兽”，则是九月末十月之初。豺祭兽之后，百姓可以田猎。“鸠化为鹰，然后设罻罗”者，谓八月时，但鸠化有渐，故《月令》季夏云“鹰乃学习”，孟秋云“鹰乃祭鸟”。其鸠化为鹰，则八月时也。以《月令》二月时“鹰化为鸠”，则八月鸠化为鹰也。故《周礼 司裘》云“中秋，献良裘”，郑司农注云“中秋鸠化为鹰”是也。“设罻罗”者，按《说文》云：“罻，捕鸟网也。”又《尔雅》云：“鸟罟谓之罗。”罻罗，总是捕鸟之网。<br />
　　○“草木零落，然后入山林”者，谓十月时。按《月令》季秋“草木黄落”，其零落芟折，则在十月也。故《毛诗传》云：“草木不折，不操斧斤，不入山林。”此谓官民总取林木。若依时取者，则《山虞》云：“仲冬斩阳木，仲夏斩阴木。”不在零落之时。昆虫未蛰，不以火田”者，谓未十月之时，十月则得火田，故《罗氏》云：“蜡则作罗襦。”注云：“今俗放火张罗。”从十月以后至仲春，皆得火田，故《司马职》云春火弊是也。若陶铸之火，则季春出火，季秋内火，按《司爟》云“季春出火”，“季秋内火”。知是陶铸之火者，按《春秋》昭六年《左传》云“三月，郑人铸刑鼎”，“士文伯曰：火未出而作火，郑其有灾乎”！刑鼎，则陶铸也。<br />
　　○注“昆，明也”。<br />
　　○正义曰：按《说文》曰：“旻，同也。”今云明者，以字从日，故为明。“不麛”至“殀夭”。<br />
　　○“不麛不卵”，据春时特甚，不殀夭之等亦然，故《国语》云“兽长麛天，鸟翼鷇卵”，是春尢甚。此注云“重伤未成物”，则四时皆然也。《国语》既云“兽长麛夭”，夭与麛相连，故郑云“少长曰夭”。<br />
　　冢宰制国用，必於岁之杪，五穀皆入，然后制国用。制国用，如今度支经用。杪，末也。<br />
　　○杪，亡小反。度支，大各反，下音之。用地小大，视年之丰耗。小国大国，丰凶之年，各以岁之收入，制其用多少，多不过礼，少有所杀。<br />
　　○耗，呼报反。杀，色戒反，又色别反。以三十年之通制国用，量入以为出。通三十年之率，当有九年之蓄。出谓所当给为。<br />
　　○量音亮。率音律，又音类，本又作繂。之畜，敕六反，后皆同。祭用数之仂。筭今年一岁经用之数，用其什一。<br />
　　○仂音勒，又音力。什音十。丧三年不祭，唯祭天地社稷，为越紼而行事。不敢以卑废尊。越犹躐也。紼，輴车索。<br />
　　○紼音弗。躐，力辄反。輴，敕伦反。索，悉各反。丧用三年之仂，丧，大事，用三岁之什一。丧祭用不足曰暴，有馀曰浩。暴犹耗也。浩犹饶也。<br />
　　○浩，胡老反。祭，丰年不奢，凶年不俭。常用数之仂。国无九年之畜曰不足，无六年之蓄曰急，无三年之蓄曰国非其国也。三年耕，必有一年之食。九年耕，必有三年之食。以三十年之通，虽有凶旱水溢，民无菜色，然后天子食，日举以乐。菜色，食菜之色。民无食菜之饥色，天子乃日举以乐以食。<br />
　　○日，人一反，下同。 <br />
　　[疏]“冢宰”至“以乐”。<br />
　　○正义曰：此一节论冢宰制国用及年之丰耗，并丧祭及所蓄积之法，各随文解之。<br />
　　○“用地小大视年之丰耗”者。<br />
　　○用谓制国之用。凡制国用多少，必计地小大。又视年之丰耗，若地大年丰，则制用多；若地小年耗，则制用少。故郑云“多不过礼，少有所杀”。<br />
　　○“以三十年之通制国用，量入以为出”者，言欲制国用之时，先以三十年通融之法，留九年蓄外，计见在之物以制国用，假令一年有四万斛，以一万斛拟三十年通融积聚为九年之蓄，以见在茸茯斛，制国之来岁一年之用。量其今年入之多少，以为来年出用之数。<br />
　　○注“通三”至“给为”。<br />
　　○正义曰：“通三十年之率“者，每年之率入物分为四分，一分拟为储积，三分而当年所用。二年又留一分，三年又留一分，是三年总得三分为一年之蓄。三十年之率，当有十年之蓄，此云“当有九年之蓄”者，崔氏云：“三十年之间，大略有闰月十二，足为一年，故为有九年之蓄。是王肃以为二十七年有九年之蓄，而言三十者，举全数，两义皆通，未知孰是也。云“出谓所当给为”者，给谓给百官宾客及民人也，为谓为造国家器物也。<br />
　　○注“算今”至“什一”。<br />
　　○正义曰：知用今年一岁经用者，以下文云“丧用三年之仂”。此直云数之仂，故知是一岁之仂也。又知仂为什一者，以仂是分散之名，故《考工记》云：“石有时以泐。”《考工记》又云：“以其围之阞，捎其薮。”彼注“阞，谓三分之一”，此云“什一”者，以民税一岁之十一，则国祭所用亦什一也。此谓当年经用之内，用其什一，非是通计拟三年储积之蓄也，故郑云“一岁经用之数”。<br />
　　○注“不敢”至“车索”。<br />
　　○正义曰：私丧者是其卑，天地社稷是其尊。今虽遭私丧，既殡巳后，若有天地社稷之祭即行之，故云“不敢以卑废尊”也。越是践躐之义，故云“越犹躐也”。但未葬之前，属紼於輴，以备火灾。今既祭天地社稷，须越躐此紼而往祭之，故云越紼。云“紼，輴车索”者，以停住之时，指其绳体，则谓之紼。若在涂，人挽而行之，则谓之引。故郑注《杂记》云：“庙中曰紼，在涂曰引。”天地社稷，故有越紼之礼。六宗及山川之等，卑於天地社稷，待丧终乃祭。故《郑志》答田琼云：“天地郊社，至尊，不可废，故越紼祭之。六宗山川之神，则否。”其宫中五祀在丧内，则亦祭之。故《曾子问》云君薨，五祀之祭不行，既殡而祭之，自启至於反哭。五祀之祭不行，既葬而祭之，但祭时须人既少，众官不皆使尽去，不须越紼，故郑答田琼云：“五祀，宫中之神，丧时朝夕出入所祭，不为越紼也。”天地社稷之祭，豫卜时日。今忽有丧，故既殡，越紼行事。若遭丧之后，当天地郊社常祭之日，其启殡至於反哭，则避此郊社祭日而为之。按礼卒哭而祔，练而禘於庙。此等为新死者而为之，则非常祭也。其常祭法，必待三年丧毕也。其春秋之时，未至三年而为吉祭者，皆非礼也。若杜预之意，以为既祔以后，宗庙得四时常祭。三年大禘，乃同於吉，故僖公三十三年“凡君薨，卒哭而祔，祔而作主。特祀於主，烝尝禘於庙”，杜注云“新主既特祀於寝，则宗庙四时当祀，三年礼毕，又大禘，乃皆同於吉”。如杜之意，与三年不祭违者，按《释例》云：“《礼记》，后儒所作，不正与《春秋》同。”是杜不尽用《礼记》也。<br />
　　○注“暴犹”至“饶也”。<br />
　　○正义曰：暴是残暴，物被残暴则虚耗，故云“暴犹耗也”。浩浩，是多大之义，故《尧典》云：“浩浩滔天。”故云“浩犹饶也”。<br />
　　○“虽有凶旱水溢，民无菜色”者，凶旱，谓凶荒遭旱也。水溢，谓水之汎溢。凡水旱之岁，历运有常，按《律历志》云：十九岁为一章，四章为一部，二十部为一统，茸艹为一元，则一元有四千五百六十岁。初人元一百六岁有阳九，谓旱九年。次三百七十四岁阴九，谓水九年。以一百六岁并三百七十四岁，为四百八十岁，注云六乘八之数。次四百八十岁有阳九，谓旱九年。次七百二十岁阴七，谓水七年。次七百二十岁阳七，谓旱七年，又注云七百二十者，九乘八之数。次六百岁阴三，谓水三年。次六百岁阳五，谓旱五年。注云：六百岁者，以八乘八，八八六十四；又以七乘八，七八五十六，相乘为一千二百岁，於《易》七八不变，气不通，故合而数之，各得六百岁。次四百八十岁阴三，次四百八十岁阳三。从入元至阳三，除去灾岁，总有四千五百六十年。其灾岁两个阳九年，一个阴九年，一个阴阳各七年，一个阴阳各五年，一个阴阳各三年，灾岁总有五十七年，并前四千五百六十年，通为四千六百一十七岁。此一元之气终矣。如《律历》之言，此是阴阳水旱之大数也。所以正用七八九六相乘者，以水数六、火数七、木数八、金数九、故以此交互相乘也。以七八九六阴阳之数，自然故有九年、七年、五年、三年之灾，须三年、六年、九年之蓄也。然灾岁有阳七、阴七、阳五、阴五，此记直云三年、六年、九年之蓄，不云七五者，此各以其三相因，故不言七五也。举六年，则七年、五年之蓄可知。若贮积满九年之后，则腐坏，当随时给用也。<br />
　　天子七日而殡，七月而葬。诸侯五日而殡，五月而葬。大夫、士、庶人三日而殡，三月而葬。尊者舒，卑者速。《春秋传》曰：“天子七月而葬，同轨毕至。诸侯五月，同盟至。大夫三月，同位至。士逾月，外姻至。”三年之丧，自天子达。下通庶人，於父母同。天子诸侯降期。<br />
　　○期，居宜反。庶人县封，葬不为雨止，不封不树。丧不贰事，县封，当为县窆。县窆者，至卑，不得引紼下棺，虽雨犹葬，以其礼仪少。封，谓聚土为坟。不封之，不树之，又为至卑无饰也。《周礼》曰“以爵等为丘封之度，与其树数”，则士以上乃皆封、树。贰之言二也。庶人终丧无二事，不使从政也。《丧大记》曰：“大夫士既葬，公政入於家。既卒哭，弁绖带，金革之事无辟也。”<br />
　　○县封，上音玄；下音窆，彼念反。不为，于伪反，注“又为”同。紼音弗。上，时掌反，下“大夫以上”同。辟音避。自天子达於庶人。丧从死者，祭从生者，支子不祭。从死者，谓衣衾棺椁。从生者，谓奠祭之牲器。 <br />
　　[疏]“君子”至“不祭”。<br />
　　○正义曰：此一节明天子以下殡葬日月不同，及衣衾牲器之数，各依文解之。<br />
　　○注“尊者”至“姻至”。<br />
　　○正义曰：天子诸侯位既尊重，送终礼物，其数既多，身在於丧，许其申遂，故日月缓也。大夫及士礼数既卑，送终之物，其数简少，又职唯促遽，义许夺情，故日月促也。必至三日者，冀其更生，三日不生，亦不生矣。所引“《春秋传》”以下，隐元年《左氏》文。同轨者，杜预云“言同轨，以别四夷之国”，谓中国诸侯，车同轨辙，尽皆来至。同盟者，杜预云“同在方岳之盟”。同位者，杜预云“古者行役不逾时”。诸侯以下，不言毕至者，有来有否，不必尽来，故不云毕。按《左传》大夫言三月，士言逾月，此总云大夫士三月而葬者，此记者许以降二为差，故总云三月。《左传》细言其别，故云大夫三月，士逾月。其实大夫三月者，除死月为三月。士三月者，数死月为三月，正是逾越一月，故言逾月耳。按《膏肓》，休以为士礼三月而葬，今《左氏》云逾月，於义《左氏》为短。玄箴之曰：“礼，人君之丧，殡葬，皆数来月来日。士殡葬，皆首荠月往日。尊卑相下之差数，故大夫士俱三月，其实不同。士之三月，及大夫之逾月也。”郑《箴膏肓》以正礼而言，故云“人君殡葬，数来月来日”。若春秋之时，天子诸侯之葬皆数死月，故文八年八月“天王崩”，九年二月“葬襄王”。又成十八年八月“公薨”，十二月葬，传云“书顺也”，是皆数死月也。故郑又云：“人君殡数来日，葬首荠月。”据《春秋》为说，其殡日之义，巳具在上《曲礼》疏。其诸侯奔丧，按《异义》：“《公羊》说天王丧，赴者至，诸侯哭。虽有父母之丧，越紼而行事，葬毕，乃还。《左氏》说王丧，赴者至，诸侯既哭，问故，遂服斩衰，使上卿吊，上卿会葬。经书叔孙得臣如京师葬襄王，以为得礼。许慎谨按：易下邳传其容说，诸侯在千里内皆奔丧，千里外不奔丧。若同姓，千里外犹奔丧，亲亲也。容说为近礼。”郑駮之云：“天子於诸侯无服，诸侯为天子斩衰三年，尊卑有差。按鲁夫人成风薨，‘王使荣叔归含且赗’，‘召伯来会葬’，传曰‘礼也’。‘襄王崩’，‘叔孙得臣如周，葬襄王’。天子於鲁既含且赗，又会葬，为得礼，则是鲁於天子，一大夫会，为不得礼可知。又《左传》云郑游吉云：‘灵王之丧，我先君简公在楚。我先大夫印段实往，敝邑之少卿也。王吏不讨，恤所无也。’岂非《左氏》诸侯奔天子之丧及会葬之明文？说《左氏》者，云诸侯不得弃其所守奔丧，自违其传。同姓虽千里外犹奔丧，又与礼乖。”郑之所駮，从《公羊》之义。又以《左氏传》诸侯亦奔丧，但说《左氏》者自违其传，云不奔丧，又难许慎云“千里外同姓犹奔丧，与礼乖也”，此是郑氏之意。其诸侯自相奔丧礼，按《公羊》说遣大夫吊君会其葬。《左氏》说诸侯之丧，士吊，大夫会葬。文、襄之霸，令大夫吊，卿共葬事。许慎谨按：“《周礼》无诸侯会葬义，知不相会葬。”从《左氏》义。郑氏无驳，与许同。其诸侯夫人丧，《公羊》说卿吊，君自会葬。《左氏》说诸侯夫人丧，士吊，士会葬。文、襄霸，士吊，大夫会葬，叔弓如宋葬宋共姬。上卿行，过厚非礼。许慎谨按：“《公羊》说同盟诸侯薨，君会葬；其夫人薨，君又会葬，是其不遑国政而常在路。《公羊》、《左氏》说俱不别同姓异姓。《公羊》言当会，许以为同姓也。《左氏》云不当会，据异姓也。”郑駮之云：“按礼，君与夫人尊同，故《聘礼》卿聘君，因聘夫人。凶时会吊，主於相哀愍，略於相尊敬，故使可降一等，士吊，大夫会葬，礼之正也。《周礼》‘诸侯之邦交，岁相问也，殷相聘也，世相朝也’，无异姓同姓亲疏之数。”云夫人丧，士会葬，说者致之，非传辞者，郑氏意引《周礼》无同姓异姓之别者，破许慎云“同姓则会，异姓则不会”。郑又云“夫人丧，士会葬，说者致之，非传辞”，破《异义》“《左氏》说夫人丧，士吊，士会葬”之文也。按《左氏》昭三年传云：“君薨，大夫吊。夫人，士吊”，无士会葬之文，故云说者致之。言士会葬，实非本传之辞也。则郑氏以为古者君薨，士吊，大夫会葬。文、襄之霸，君薨，大夫吊，卿会葬。其夫人之丧，则古及文、襄之时，皆士吊，大夫会葬，故郑云“士吊，大夫会葬，礼之正”。<br />

                    <br>
                        　　○“庶人”至“贰事”。<br />
　　○庶人之丧，贱，无碑繂。窆谓下棺。县绳下棺，故云县窆。威仪既少，日又促遽，将葬之时，不为雨而止。庶人既卑小，不须显异，不蛔芰为封，不标墓以树。若士以上，负国恩重，虽在丧中，金革无辟。庶人既无爵命，更无殊礼，三年之内，许其终丧。馀居丧之外，不供他事，故下云“父母之丧，三年不从政”。<br />
　　○注“县封”至“辟也”。<br />
　　○正义曰：知县封当为县窆者，若封是封土，无县系之理，不得与县相连，故知为窆也。不直云封当为窆，而与县相连者，以经有两封，若不连县言之，恐与不封相涉，故连县言之也。故云“不得引紼下棺”者，士虽无碑，犹有二繂。今庶人无紼，唯以绳县棺，故云“不得引紼下棺”。云“虽雨犹葬，以其礼仪少”者，按《异义》：“《公羊》说雨不克葬，谓天子诸侯也。卿大夫臣贱，不能以雨止。《穀梁》说葬既有日，不为雨止。《左氏》说卜葬先远日，辟不怀，吾不汲汲葬其亲，不可行事，废礼不行，庶人不为雨止。许慎谨按：《论语》云‘死，葬之以礼’，以雨而葬，是不行礼，《穀梁》说非也。”从《公羊》、《左氏》之说，郑氏无駮，与许同。按《释废疾》云：“虽庶人葬为雨止。《公羊》说卿大夫臣贱，不能以雨止。此等之说，则在庙未发之时，庶人及卿大夫亦得为雨止。若其巳发在路，及葬，则不为雨止。其人君在庙，及在路，及葬，皆为雨止。”云“封谓聚土为坟”者，以对上封为窆，故明之云“封谓聚土为坟”。云“《周礼》曰以爵等为丘封之度”者，是《周礼 冢人》文。既云爵等，明有爵者乃有丘封。周以士为爵，故云“则士以上乃皆封、树”，是庶人不封、树。彼注云：“王公曰立，诸臣曰封。”又引《汉律》曰：“列侯坟高四丈，关内侯以下至庶人各有差。”又《礼记》云：“孔子合葬於防”，“崇四尺”，郑云“盖周之士制”，其树数则无文。按《白虎通》云：“天子松，诸侯柏，大夫栗，士槐。”云“贰之言二也”者，上贰是副贰之贰，下二是二三之二。丧不贰事者，谓不为两事，故读从二三之二也。引“《丧大记》”以下者，证大夫士在丧有二事也。<br />
　　○注“从死”至“牲器”。<br />
　　○正义曰：卢植解云：“从生者，谓除服之后，吉祭之时，以子孙官禄祭其父祖。”故云从生者。若丧中之祭，虞祔练祥，仍从死者之爵，故《小记》云：“士祔於大夫则易牲。”又云：“其妻为大夫而卒，而后其夫不为大夫，而祔於其妻，则不易牲。”又《杂记》云：“上大夫之虞也少牢，卒哭成事，祔，皆大牢。下大夫之虞也犆牲，卒哭成事，祔，皆少牢。”是丧中之祭，仍从死者之礼，而郑云“谓奠祭之牲器”。云奠，则是丧中之祭，得从生者之爵，与《小记》、《杂记》违者。《小记》、《杂记》据死者子孙身无官爵，生者又无可祭享，故丧中之祭，皆用死者之礼。若其生者有爵，则祭从生者之法。丧祭尚尔，丧后吉祭可知。奠谓葬前，祭谓葬后，包丧终吉祭也。郑必知祭兼丧祭，与卢植别者，以此云祭从生者，丧从死者相对。又《中庸》云：“父为大夫，子为士，葬以大夫，祭以士。”又云：“父为士，子为大夫，葬以士，祭以大夫。”祭又与葬相对，皆祭与丧葬连文，是一时之言，故祭中兼为丧奠也。或云在丧中祭，尚从死者爵，至吉祭乃用生者禄耳，故知卢解郑言奠者，自吉祭之奠，及非时祭耳。<br />
　　天子七庙，三昭三穆，与大祖之庙而七。此周制。七者，大祖及文王、武王之祧，与亲庙四。大祖，后稷。殷则六庙，契及汤与二昭二穆。夏则五庙，无大祖，禹与二昭二穆而巳。<br />
　　○祧，他彫反。契，息列反。诸侯五庙，二昭二穆，与大祖之庙而五。大祖，始封之君。王者之后，不为始封之君庙。大夫三庙，一昭一穆，与大祖之庙而三。太祖别子始爵者，《大传》曰“别子为祖”，谓此虽非别子，始爵者亦然。士一庙。谓诸侯之中士下士，名曰官师者。上士二庙。庶人祭於寝。寝，適寝也。適，丁历反。 <br />
　　[疏]“天子”至“於寝”。<br />
　　○正义曰：此一节明天子以下立庙多少不同之事，各随文解之。<br />
　　○注“此周”至“而巳”。<br />
　　○正义曰：郑氏之意，天子立七庙，唯谓周也。郑必知然者，按《礼纬稽命徵》云：“唐虞五庙，亲庙四，始祖庙一。夏四庙，至子孙五。殷五庙，至子孙六。”《钩命决》云：“唐尧五庙，亲庙四，与始祖五。禹四庙，至子孙五。殷五庙，至子孙六。周六庙，至子孙七。”郑据此为说，故谓七庙，周制也。周所以七者，以文王武王受命，其庙不毁，以为二祧，并始祖后稷，及高祖以下亲庙四，故为七也。若王肃则以为天子七庙者，谓高祖之父，及高祖之祖庙为二祧，并始祖及亲庙四为七，故《圣证论》肃难郑云：“周之文武受命之王，不迁之庙，权礼所施，非常庙之数。殷之三宗，宗其德而存其庙，亦不以为数。凡七庙者，皆不称周室。《礼器》云：‘有以多为贵者，天子七庙。’孙卿云：‘有天下者事七世。’又云：‘自上以下，降杀以两。’今使天子诸侯立庙，并亲庙四而止，则君臣同制，尊卑不别。礼，名位不同，礼亦异数，况其君臣乎。又《祭法》云‘王下祭殇五’，及五世来孙。则下及无亲之孙，而祭上不及无亲之祖，不亦诡哉！《穀梁传》云：‘天子七庙，诸侯五。’《家语》云：‘子羔问尊卑立庙制，孔子云：礼，天子立七庙，诸侯立五庙，大夫立三庙。’又云：‘远庙为祧，有二祧焉。’”又儒者难郑云：“《祭法》‘远庙为祧’，郑注《周礼》云：‘迁主所藏曰祧’，违经正文。郑又云‘先公之迁主，藏於后稷之庙。先王之迁主，藏於文武之庙’，便有三祧，何得《祭法》云有二祧？”难郑之义，凡有数条，大略如此，不能具载。郑必为天子七庙唯周制者，马昭难王义云“按《丧服小记》王者立四庙”，又引《礼纬》夏无大祖，宗禹而巳，则五庙。殷人祖契而宗汤，则六庙。周尊后稷，宗文王武王则七庙。自夏及周，少不减五，多不过七。《礼器》云周旅酬六尸，一人发爵，则周七尸，七庙明矣。今使文武不在七数，既不同祭，又不享尝，岂礼也哉！故汉侍中卢植说文云“二祧谓文武”。《曾子问》当七庙，无虚主；《礼器》天子七庙，堂九尺；《王制》七庙。卢植云：“皆据周言也。《穀梁传》天子七庙，尹更始说天子七庙，据周也。《汉书》韦玄成四十八人议，皆云周以后稷始封，文武受命。石渠论《白虎通》云：‘周以后稷文武特七庙。’”又张融谨按：“《周礼 守祧职》‘奄八人，女祧每庙二人’。自太祖以下与文、武及亲庙四，用七人，姜嫄用一人，適尽。若除文武，则奄少二人。《曾子问》孔子说周事，而云七庙无虚主。若王肃数高祖之父、高祖之祖庙，与文、武而九，主当有九。孔子何云七庙无虚主乎？”故云以《周礼》孔子之言为本，《穀梁》说及《小记》为枝叶，韦玄成石渠论《白虎通》为证验，七庙斥言，玄说为长，是融申郑之意。且天子七庙者，有其人则七，无其人则五。若诸侯庙制，虽有其人，不得过五。则此天子诸侯七、五之异也。王肃云“君臣同制，尊卑不别”，其义非也。又“王下祭殇五”者，非是别立殇庙，七庙外亲尽之祖，禘祫犹当祀之。而王肃云下祭无亲之孙，上不及无亲之祖，又非通论。且《家语》云先儒以为肃之所作，未足可依。按《周礼》惟存后稷之庙不毁。按昭七年传云“余敢忘高圉、亚圉”，注云“周人不毁其庙，报祭之”，似高圉、亚圉庙亦不毁者。此是不合郑说，故马融说云“周人所报而不立庙”。<br />
　　○注“大祖”至“君庙”。<br />
　　○正义曰：凡始封之君，谓王之子弟，封为诸侯，为后世之大祖，当此君之身，不得立出王之庙，则全无庙也，故诸侯不敢祖天子。若有大功德，王特命立之则可。若鲁有文王之庙，郑祖厉王是也。鲁非但得立文王之庙，又立姜嫄之庙，及鲁公文公之庙，并周公及亲庙，除文王庙外，犹八庙也。此皆有功德特赐，非礼之正。此始封君之子，得立一庙。始封六世之孙，始五庙备也。若异姓始封，如大公之属，初封则得立五庙，从诸侯礼也。云“王者之后，不为始封之君庙”者，以其始封之君，非有功德，惟因先代之后以封之，不得为后世之大祖，得立此君所出王者之庙。必知然者，以经传无文云微子为宋之始祖故也。而《左传》云“宋祖帝乙”是也。若二王之后，郊天之时，则得以远代之祖配天而祭，《故礼》运云：“杞之郊也，禹也。宋之郊也，契也。”<br />
　　○注“大祖”至“亦然”。<br />
　　○正义曰：此据诸侯之子始为卿大夫，谓之别子者也。是嫡夫人之次子，或众妾之子，别异於正君，继父言之，故云别子。引《大传》者，证此大祖是别子也。云“虽非别子，始爵者亦然”者，此事凡有数条：一是别子，初虽身为大夫，中间废退，至其远世子孙，始得爵命者，则以为大祖，别子不得为大祖也。二是别子及子孙，不得爵命者，后世始得爵命，自得为大祖。三是全非诸侯子孙，异姓为大夫者，及它国之臣初来任为大夫者，亦得为大祖，故云“虽非别子，始爵者亦然”。此总包上三事，如《郑志》答赵商，此王制所论皆殷制，故云“虽非别子”，亦得立大祖之庙。若其周制，别子始爵，其后得立别子为大祖。若非别子之后，虽为大夫，但立父、祖、曾祖三庙而巳，随时而迁，不得立始爵者为大祖。故郑答赵商问“《祭法》云‘大夫立三庙，曰考庙、曰王考庙、曰皇考庙’，注‘非别子’，故知祖考无庙。商按《王制》‘大夫三庙，一昭一穆，与大祖之庙而三’，注云‘大祖别子始爵者’，‘虽非别子，始爵者亦然’，二者不知所定”？郑答云“《祭法》，周礼。《王制》之云，或以夏、殷杂，不合周制”，是郑以为殷、周之别也。郑必知周制别子之后得立别子为大祖者，以《大传》云“别子为祖，系之以姓而弗别，缀之以食而弗殊，虽百世而昏姻不通者，周道然也”，故知别子百世不迁为大祖也。周既如此，明殷不系姓，不缀食。《大传》又云“其庶姓别於上而戚单於下，五世而昏姻可以通”，明五世之后，不复继以别子，但始爵者，则得为大祖也。此大夫三庙者，天子诸侯之大夫皆同。知者，以此及《祭法》历陈天子诸侯即云大夫，更不别云诸侯之大夫，故知与天子大夫同也。卿即大夫总号，故《春秋》杀卿，经皆总号大夫，其三公即与诸侯同。若附庸之君亦五庙，故庄三年《公羊传》云“纪季以酅入于齐”，传曰“请后五庙，以存姑姊妹”。又附庸得称朝，是与诸侯同。<br />
　　○“庙谓诸”至“二庙”。<br />
　　○正义曰：按《祭法》云“適士二庙”，今此云“士一庙”，故知是诸侯之中士下士。《祭法》云“官师一庙”，故云“名曰官师者”。郑既云诸侯之中士、下士一庙，则天子之中士、下士皆二庙也。必知皆二庙者，以其总称元士，故《昏义》云“八十一元士”，是不分别上下也。郑又知诸侯中士与下士同一庙者，以《祭法》云“適士二庙”，言適士则不得兼中下也。<br />
　　○注“寝，適寝也”。<br />
　　○正义曰：此庶人祭寝，谓是庶人在官府史之属，及寻常庶人。此祭谓荐物，以其无庙，故惟荐而已。荐献不可亵处，故知適寝也。<br />
　　天子诸侯宗庙之祭，春曰礿，夏曰禘，秋曰尝，冬曰烝。此盖夏殷之祭名。周则改之，春曰祠，夏曰礿，以禘为殷祭。《诗 小雅》曰：“礿祠烝尝，于公先王。”此周四时祭宗庙之名。<br />
　　○礿，余若反。夏曰，户嫁反，注“夏曰礿”，“夏祭曰”，下云“夏荐”同。禘，大计反。烝，之承反。祠音词。天子祭天地，诸侯祭社稷，大夫祭五祀。五祀，谓司命也，中霤也，门也，行也，厉也。此祭谓大夫有地者，其无地祭三耳。<br />
　　○霤，力救反。天子祭天下名山大川，五岳视三公，四渎视诸侯。视，视其牲器之数。诸侯祭名山大川之在其地者。鲁人祭泰山，晋人祭河是也。  <br />
　　[疏]“天子”至“地者”。<br />
　　○正义曰：此一节论夏殷天子诸侯大夫四时祭宗庙，及祭天地山川之事，各随文解之。<br />
　　○“春曰礿”者。皇氏云：“礿，薄也。春物未成，其祭品鲜薄也。”孙炎云：“礿者，新菜可礿。”<br />
　　○“夏曰禘”者，皇氏云：“禘者，次第也。夏时物虽未成，宜依时次第而祭之。”<br />
　　○“秋曰尝”者，《白虎通》云：“尝者，新穀熟而尝之。”<br />
　　○“冬曰烝”者，烝者众也。冬之时物成者众。孙炎云：“烝，进也。进品物也。”<br />
　　○注“此盖”至“之名”。<br />
　　○正义曰：疑为夏殷祭名者，以其祭名与周不同，故以为夏殷祭名。其夏殷之祭又无文，故称盖以疑之。此云春礿，而《郊特牲》云春禘者，郑彼注云“禘当为禴”，从此为正。《祭义》曰“春禘”，郑注直云“夏殷礼”，不改禘字者，以《郊特牲》已改禘为禴，故於《祭义》略之，从可知也。云“周则改之，春曰祠，夏曰礿”者，按《宗伯》云“以祠春享先王，以禴夏享先王”。又知周以禘为殷祭者，按《公羊传》曰“五年而再殷祭”，又《春秋经》僖八年“秋，七月，禘于大庙”，是禘为殷祭，殷犹大也，谓五年一大祭。引《诗 小雅》者，是文王之诗，《天保》之篇，谓文王受命，已改殷之祭名，以夏祭之禘，改名曰礿。而《诗》先言礿后祠者，从便文，尝在烝下，以韵句也。于公，诸盩至不窋也。先王，谓后稷、大王、王季也。<br />

                    <br>
                        　　○注“五祀”至“三耳”。<br />
　　○正义曰：知五祀是司命、中霤、门、行、厉者，按《祭法》云“王立七祀，曰司命、曰中霤、曰国门、曰国行、曰泰厉、曰户、曰灶”，诸侯五祀无户、灶，自外与天子同，明大夫五祀与诸侯同。明知是司命、中霤、门、行、厉也。云“此祭谓大夫有地者”，以其祭五祀与诸侯同，故知大夫有采地者。云“其无地祭三耳”者，以《祭法》云“大夫立三祀，曰族厉、曰门、曰行”也。郑意以此及《祭法》俱是周礼，有地者祭五，无地者祭三。按下《曲礼》大夫祭五祀，谓户、灶、中霤、门、行，以为殷礼。此大夫五祀，为有地大夫五祀之神。又别者，以《曲礼》天子诸侯大夫皆祭五祀，更无等差，故以《月令》五祀当之，总为殷礼。此文天子云祭天地，诸侯云祭社稷，大夫云祭五祀，既别为尊卑之差，故以周法解之。<br />
　　○注“视视”至“之数”。<br />
　　○正义曰：按《夏传》云：“五岳视三公，四渎视诸侯，其馀山川视伯，小者视子男。”郑注云：“谓其牲币粢盛笾豆爵献之数，非谓尊卑。”按《周礼》上公饔饩九牢，飧五牢，飨礼九献，豆四十。侯伯饔饩七牢，飧四牢，飨礼七献，豆三十有二。子男饔饩五牢，飧三牢，飨礼五献，豆二十有四。又五等诸侯，膳皆大牢，祭亦大牢，簋皆十有二，祭四望山川，用毳冕。郑注《礼器》“五献察，谓祭四望山川也”。又侯伯无别，三公与子男同。今此《王制》云“五岳视三公，四渎视诸侯”，则三公尊於诸侯。《夏传》云“四渎视诸侯，其馀山川视伯，小者视子男”，是伯与侯别。今郑注此“视，视其牲器”，又注《夏传》“谓其牲币粢盛笾豆爵献之数”，参验上下，并与《周礼》不同，不可强解合之为一。此《王制》所陈，多论夏殷之制。《夏传》所说，又非周代之礼。郑之所注者，当据异代法也。此经云“四渎视诸侯”，《夏传》“视诸侯”之下，云“其馀山川视伯，小者视子男”，则此诸侯谓是侯爵者，不得总为五等诸侯。<br />
　　○注“鲁人”至“是也”。<br />
　　○正义曰：知“鲁人祭泰山”者，以《论语》云“季氏旅於泰山”，明鲁君祭泰山，季氏僣之也。又《公羊》云茸茺，“祭泰山、河、海”，是鲁祭泰山。但泰山是齐鲁之界，故齐亦祭之。是以《礼器》云“齐人将有事於泰山，必先有事於配林”，《礼器》又云“晋人将有事於河，必先有事於恶池”，是晋人祭河也。<br />
　　天子诸侯，祭因国之在其地而无主后者。谓所因之国，先王先公有功德，宜享世祀。今绝无后为之祭主者，昔夏后氏郊鮌，至杞为夏后，而更郊禹。晋侯梦黄熊入国而祀夏郊，此其礼也。<br />
　　○鮌，古本反。能，乃登反，一本又作熊，音雄。 <br />
　　[疏]“天子”至“后者”。<br />
　　○正义曰：此一节论天子置都之所，及诸侯所封之内，皆因古昔先王先公所居之地，今其地子孙绝灭而无主后者，则天子诸侯祭此先王先公，故云“祭因国之在其地而无主后者”。若天子因先公之后，亦祭先公。若诸侯因先王之后，亦祭先王。先王先公，皆谓有德宜世祀者。<br />
　　○注“昔夏”至“礼也”。<br />
　　○正义曰：按《祭法》夏后氏亦禘黄帝而郊鲧，是夏郊篰。云“至杞为夏后，而更郊禹”者，按《礼运》云“杞之郊也，禹也”，是杞郊禹也。殷灭夏之时，殷则不应郊鲧，必应封夏之后，但不知名杞以否，至周封夏后於杞，据《礼运》成文，故云杞更郊禹也，不废殷时夏后已郊禹也。云“晋侯梦黄熊入国而祀夏郊”者，按昭七年晋侯有疾，梦黄熊入於寝门。于时子产聘晋，韩宣子问子产：“其何厉鬼？”子产曰：“昔尧殛鲧于羽山，其神化为黄熊，以入于羽渊，实为夏郊，三代祀之。晋为盟主，其或者未之祀也。韩子祀夏郊，晋侯有间。”如传所云，夏后之时，郊祭鲧以配天。至殷周之时，鲧虽不配天，以其有功，列於群祀，故云“三代祀之”。但《春秋》之时，周衰礼废，不能祀鲧。晋既为盟主，当代天子祭群神群祀，传之意义，谓晋当代天子摄群神之祀，不谓因此国在地无主后者。今郑引之以证祭无主后，则谓鲧是夏家之先，晋居夏之旧地，鲧无主后，故晋祀之，礼之与传意少异。然夏后有杞，而云无主后者，以杞不祭鲧，故云“无主后”也。其黄熊之言，称入羽渊，按《尔雅》“鳖三足，能”，先师或以为黄熊，义或然也。<br />
　　天子犆礿，祫禘、祫尝、祫烝。犆犹一也。祫，合也。天子诸侯之丧毕，合先君之主於祖庙而祭之，谓之祫。后因以为常。天子先祫而后时祭，诸侯先时祭而后祫。凡祫之岁，春一礿而巳。不祫，以物无成者不殷祭。周改夏祭曰礿，以禘为殷祭也。鲁礼，三年丧毕而祫於大祖，明年春禘於群庙。自尔之后，五年而再殷祭，一祫一禘。<br />
　　○犆音特。祫音洽。诸侯礿则不禘，禘则不尝，尝则不烝，烝则不礿。虞夏之制，诸侯岁朝，废一时祭。<br />
　　○朝，直遥反。诸侯礿犆，互明礿、犆文。<br />
　　○互音户，又户故反。禘一犆一祫。下天子也。祫岁不禘。<br />
　　○下，户嫁反。尝祫，烝祫。 <br />
　　[疏]“天子”至“烝祫”。<br />
　　○正义曰：此一节论夏殷天子诸侯大祭及时祭之事，各随文解之。<br />
　　○天子之祭，当祫之岁，以春物未成，不为祫祭。惟犆为时祭之礿，故云“犆礿”。下秋冬之时，先为祫祭，后为时祭，故云“祫禘、祫尝、祫烝”。<br />
　　○注“天子”至“一禘”。<br />
　　○正义曰：按文二年“八月，丁卯，大事于大庙”，《公羊传》云：“大事者何？大祫也。”按僖公三十三年十二月薨，至文二年八月，二十一月，於礼少四月，未得丧毕，是丧毕当祫。诸侯既尔，明天子亦然，故云“天子诸侯之丧毕，合先君之主於祖庙而祭之，谓之祫。”云“后因以为常”者，按《礼纬》“三年一祫，五年一禘”，故知每三年为一祫祭，是后因以为常。云“天子先祫而后时祭”者，以经云“祫禘、祫尝、祫烝”，天子位尊，故先为大礼也。云“诸侯先时祭而后祫”者，以下文云诸侯“尝祫，烝祫”，诸侯位卑，取其渐备，故先小礼，后大礼。此等皆因巳前之制，但不知几年一祫。《礼纬》云“三年一祫，五年一禘”，郑云“百王通义”，则虞夏及殷，皆与周同袷，亦三年为一也。皇氏取先儒之义，以为虞夏祫祭，每年皆为。又云“三时祫”者，谓是秋冬。或一时得祫则为之，不三时俱祫。然按郑云：“三年一祫，五年一禘，百王通义。”郑又注此云：“春一礿而己。不祫，以物无成者不殷祭。”又《禘祫志》云：“《王制》记先王之法，祫为大祭，祫於秋於夏於冬。周公制礼，祭不欲数。”如郑此言，则夏殷三时俱殷祭，皇氏之说也。云“鲁礼三年丧毕而祫於大祖”者，僖公以三十三年十二月薨，文二年八月“大事于大庙”，於礼少四月，文公应合二年十二月而祫大祖庙也。是新君即位之二年，而云三年丧毕者，通死君之年为三年。云“明年春禘於群庙”者，以僖公八年“禘于大庙”，宣公八年“辛已，有事于大庙”。有事，禘也，为仲遂卒略言有事。僖也，宣也，皆八年禘。既五年一禘，则后禘去前禘五年也。前禘当三年，今二年而祫，故云“明年春禘於群庙”。按闵二年五月“吉禘于庄公”，昭十五年“禘于武宫”，昭二十五年“将禘於襄公”，禘皆各就庙为之，故云群庙。云“自尔之后，五年而再殷祭”者，《公羊传》文。云“自尔”者，谓自三年禘群庙之后，每五年之内，再为殷祭，故郑《禘祫志》云：“闵公之丧，僖三年禘，僖六年祫，僖八年禘。凡三年丧毕，新君二年为祫。”新君三年为禘，皆祫在禘前，闵公二年五月“吉禘于庄公”，则祫当在吉禘之前，故《禘祫志》云：“四月祫，五月禘。”不讥祫者，庆父作乱，国家多难。故庄公既葬，绖不入库门。闵公早厌其乱，故四月祫，不讥，五月即禘。比月而为大祭，又於礼少四月，故书讥其速也。郑《禘祫志》云：“鲁庄三十二年八月公薨，闵二年五月吉禘。时庆父杀子般之后，公惧於难，不得时葬。葬则去首绖於门外，乃入，务自尊成以厌其祸。若巳练然，免丧又速。二年四月夏则祫。既祫，又即以五月禘於其庙。此月大祭，故讥其速也。闵公之服，凡二十一月，於礼少四月，又不禫，云吉禘，讥其无恩也。闵公以二年八月薨，僖二年除丧，始祫大庙，明年禘於群庙，自此而后，五年再殷祭，六年祫，故八年禘。僖公以三十三年十二月薨，至文二年七月间有闰，积二十一月，明月即祫。经云‘八月，丁卯，大事于大庙，跻僖公’，於文公之服，亦少四月，以其逆祀，故特讥之。文公十八年二月薨，宣二年除丧而祫，三年禘於群庙，自此之后，亦五年再殷祭，与僖同。六年祫，故八年禘。昭十一年五月‘夫人齐归薨’，十三年平丘之会，归，不及祫。冬，公如晋，昭十四年春归，乃祫，故十五年春乃禘。经云‘二月，癸酉，有事于武宫’，至十八年祫，二十年禘，二十三年祫。昭二十五年，禘于襄公也。”此是郑论鲁之禘祫。郑又云：“《明堂位》曰鲁，王礼也。以此相推兄可知。”是郑以天子之礼与鲁同也。按《穀梁传》以年数者不数闰，而郑数庄公及僖公之丧，皆云通闰二十一月者，郑欲盛言日月阙少，假令通闰，止有二十一月耳。郑於《禘祫志》除庄公之丧少四月，而答赵商云於礼少六月者，通禫月言之也。哀姜之丧，僖三年乃除。僖二年得除闵公丧而祫者，以是丧祭虽在前丧之内，亦得为后丧之祭，故《杂记》云“三年之丧，则既顈，其练祥皆行”是也。此云三年丧毕，祫於太祖庙，明年春禘於群庙。按《玄鸟》笺云“三年既毕，禘於其庙，而后祫祭於太祖”，更有禘於其庙之文。不同者，谓练时迁主递庙。新死者，当禘祭於其庙以安之，故《鬯人》云“庙用脩”，注云“谓始禘时”。《左氏》说禘谓既期之后。然则禘於其庙，在於练时。而《玄鸟》笺云“丧三年既毕，禘於其庙”者，郑将练禘总就丧毕祫於太祖而言之，其实禘庙在练时也。熊氏一说，谓三年除丧，特禘新死者於庙，未知然否。其禘祫大小，郑以《公羊传》云“大事者何？大祫也”，“毁庙之主，陈于太祖。未毁庙之主，皆升，合食于太祖”，故为大事。若王肃、张融、孔晁皆以禘为大，祫为小，故王肃论引贾逵说吉禘於庄公。禘者，递也，审递昭穆迁主递位，孙居王父之处，又引禘於太庙。《逸礼》“其昭尸穆尸，其祝辞总称孝子孝孙”，则是父子并列。《逸礼》又云“皆升合於其祖”，所以刘歆、贾逵、郑众、马融等皆以为然。郑不从者，以《公羊传》为正，《逸礼》不可用也。又《曾子问》云“七庙、五庙无虚主，虚主者，惟天子崩“，与祫祭，祝取群庙之主。明禘祭不取群庙之主可知。《尔雅》云：“禘，大祭也。”谓比四时为大也。故孙炎等注《尔雅》，云皆以禘为五年一大祭。若《左氏》说及杜元凯，皆以禘为三年一大祭，在大祖之庙。传无祫文，然则祫即禘也。取其序昭穆谓之禘，取其合集群祖谓之祫。郑康成祫禘及四时祭所以异者，此祫谓祭於始祖之庙，毁庙之主，及未毁庙之主，皆在始祖庙中，始祖之主於西方东面，始祖之子为昭，北方南面，始祖之孙为穆，南方北面。自此以下皆然。从西为上，禘则太王、王季以上迁主，祭於后稷之庙，其坐位乃与祫相似。其文武以下迁主，若穆之迁主，祭於文王之庙，文王东面，穆主皆北面，无昭主。若昭之迁主，祭於武王之庙，武王东面，其昭主皆南面，无穆主。又祭亲庙四。其四时之祭，惟后稷文武及亲四庙也。<br />
　　○“诸侯”至“不礿”。<br />
　　○“礿则不禘”者，虞夏之制，岁朝皆阙一时之祭也。此从南方始也。南方诸侯有礿祭竟，夏来朝，故阙夏禘，故云“礿则不禘”也。<br />
　　○“禘则不尝”，此西方诸侯秋来朝也，行夏祭竟，而秋来朝，故不尝也。<br />
　　○“尝则不烝”，此北方诸侯冬来朝者也，行秋祭竟，而冬来朝，故废烝也。“烝则不礿”，此东方诸侯春来朝者也，行冬祭竟，而春来朝，故废礿也。然各废一时耳，馀三时皆祭也。今不从东方始，而从南方始者，欲举春礿得祭者为始故也。<br />
　　○注“虞夏”至“祭时”。<br />
　　○正义曰：此云“虞夏之制”者，杂明诸代，不专殷。又此春礿，而注云夏殷，则知夏殷春祭俱名礿也。<br />
　　○“诸侯”至“烝祫”。<br />
　　○诸侯降於天子，故礿在犆上也。欲见先时祭，故礿在犆上。<br />
　　○“禘一犆一祫”者，言诸侯当在夏祭一禘之时，不为禘祭，惟犆一祫而已，阙时祭也。不云一禘而云禘一者，禘在礿前，与礿在犆前，其义同，皆见先时祭也。<br />
　　○“尝祫烝祫”者，谓诸侯先作时祭烝尝，然后为大祭之祫，故云“尝祫烝祫”。郑既云诸侯祫岁不禘，是诸侯当祫之岁，法不作禘。而皇氏云诸侯夏时若祫，则不禘，若禘则不祫，故违郑注，其义非也。<br />
　　天子社稷皆大牢。诸侯社稷皆少牢。大夫、士宗庙之祭，有田则祭，无田则荐。有田者既祭，又荐新。祭以首时，荐以仲月。士荐牲用特豚，大夫以上用羔，所谓“羔豚而祭，百官皆足”。《诗》曰：“四之日其早，献羔祭韭。”<br />
　　○大牢如字，又音泰。少，诗照反。日，人一反。庶人春荐韭，夏荐麦，秋荐黍，冬荐稻。韭以卵，麦以鱼，黍以豚，稻以雁。庶人无常牲，取与新物相宜而巳。<br />

                    <br>
                        　　○稻音盗。卵，力管反。祭天地之牛角茧栗，宗庙之牛角握，宾客之牛角尺。握，谓长不出肤。<br />
　　○茧字又作蠒，公典反。握，厄角反。长，丁丈反。肤，方于反。诸侯无故不杀牛，大夫无故不杀羊，士无故不杀犬豕，庶人无故不食珍。故，谓祭飨。 <br />
　　[疏]“天子”至“食珍”。<br />
　　○正义曰：此一节论天子诸侯祭用牲牢，及庶人所荐之物，各随文解之。<br />
　　○注“有田者既祭”至“祭韭”。<br />
　　○正义曰：知有田既祭又荐新者，以《月令》天子祭庙，又有荐新，故《月令》四月“以彘尝麦，先荐寝庙”。又《士丧礼》有荐新如朔奠，谓有地之士，大敛小敛以特牲，而云荐新，故知既祭又荐新也。云“祭以首时，荐以仲月”者，《晏子春秋》云“天子以下至士，皆祭以首时”，故《礼记 明堂位》云：“季夏六月，以禘礼祀周公於大庙。”周六月，是夏四月也。又《杂记》云：“七月而禘，献子为之也。”讥其用七月，明当用六月是也。鲁以孟月为祭。鲁，王礼也，则天子亦然。大夫、士无文，从可知也。其《周礼》四仲祭者，因田猎而献禽，非正祭也。服虔注桓公五年传云：“鲁祭天以孟月，祭宗庙以仲月。”非郑义也。此荐以仲月，谓大夫士也。既以首时祭，故荐用仲月。若天子诸侯礼尊，物熟则荐之，不限孟仲季，故《月令》孟夏荐麦，孟秋荐黍，季秋荐稻是也。大夫既荐以仲月，而服虔注昭元年传：“祭，人君用孟月，人臣用仲月。”不同者，非郑义也。南师解云：“祭以首时者，谓大夫、士也。若得祭天者，祭天以孟月，祭宗庙以仲月。其禘祭、祫祭、时祭，亦用孟月，其馀诸侯不得祭天者，大祭及时祭皆用孟月。”既无明据，未知孰是，义得两通，故并存焉。按《春秋》桓八年“正月，已卯，烝”，“夏，五月，丁丑，烝”，书者，《左氏》见其渎。桓十四年八月“乙亥，尝”，书以“御廪灾”。《左氏》、《公羊》以为不应尝。僖八年“七月，禘”，郑以为公会王人于洮，故归，七月乃禘。昭十五年二月禘于武宫者，郑《禘祫志》以十一年齐归薨，十五年丧终之禘，不择月。定公八年冬十月顺祀先公，以阳虎作乱，求福先公，特为此祭，故不用常月。此等皆不用孟月者，以春秋乱世，不能如礼，故参差不一，难以礼论也。云“士荐牲用特豚”者，按《仪礼 特牲》，是有地之士用特牲，今无地之士荐宜贬降，不用成牲，故用特豚。云“大夫以上用羔”者，以诸侯大夫有地祭者，用少牢，其无地荐者则用羔也。言以上，则包天子皆用羔也。虽用羔，天子诸侯亦用馀牲，不皆用羔，故《月令》以彘尝麦，以犬尝麻。云“所谓羔豚而祭，百官皆足”者，所谓是《礼器》文。士荐而云百官者，举大夫以上而言。士之属吏，以众言之，亦曰百官，故任厥问云：“《天官 司裘》注云：‘士不太射，士无臣，祭无所择。’此云百官皆足，则有臣矣。”汜閤答曰：“此上下兼说之耳。士虽无臣，犹有属官佐祭。《特牲馈食》云‘公有司私臣，皆殽{丞月}’，百官皆足，抑谓此也。”引“《诗》曰”者，是《豳风 七月》之篇也。云四之日，谓周之四月，夏之二月，其朔旦之时献羔，祭用韭，荐於庙。引之者，证荐用羔之义。<br />
　　○注“新物相宜”。<br />
　　○正义曰：言相宜者，谓四时之间，有此牲穀，两物俱有，故云相宜，非谓气味相宜。其相宜者，若牛宜稌、羊宜黍之属是也。<br />
　　○注“握谓长不出肤”。<br />
　　○正义曰：《公羊传》曰“肤寸而合”，郑注《投壶礼》云“四指曰扶”，扶则肤也。<br />
　　○注“故谓祭飨”。<br />
　　○正义曰：按《膳夫》王日一举，鼎十有二物，谓大牢也。是周公制礼，天子日食大牢，则诸侯日食少牢，大夫日食特牲，士日食特豚。至后世衰乱，《玉藻》云“天子食日少牢，朔月大牢，诸侯食日特牲，朔月少牢”，则知大夫食日特豚，朔日特牲。士日食无文，朔月特豚，故《内则》曰“见子具视朔食”，注云“天子大牢，诸侯少牢，大大特豕，士特豚”，是常食有限，不得逾越，故知谓祭也。谓诸侯祭以大牢，得杀牛。诸侯之大夫祭以少牢，得杀羊。天子大夫祭，亦得杀牛。其诸侯及大夫飨食宾，得用牛也，故《大行人》、《掌客》，诸侯待宾，皆用牛也。公食大夫礼、大夫食宾礼亦用牛也，故云“谓祭飨”也。<br />
　　庶羞不逾牲，祭以羊，则不以牛肉为羞。燕衣不逾祭服，寝不逾庙。 <br />
　　[疏]注“祭以”至“为羞”。<br />
　　○正义曰：按《有司彻》是少牢之祭，云“宰夫羞房中之羞”，注“酏食糁食”。《内则》云“糁取牛羊豕之肉”。得用牛者，祭既用少牢，则糁亦不用牛肉，以羊肉为羞。<br />
　　古者公田藉而不税，藉之言借也。借民力治公田，美恶取於此，不税民之所自治也。《孟子》曰：“夏后氏五十而贡，殷人七十而助，周人百亩而彻。”则所云古者，谓殷时。<br />
　　○燕，伊见反。藉，在亦反。税，式赘反。借，子夜反。市廛而不税，廛，市物邸舍，税其舍，不税其物。<br />
　　○廛，直连反。邸，丁礼反。关讥而不征，讥，讥异服，识异言。征亦税也。《周礼》：“国凶札，则无门关之征，犹讥也。”<br />
　　○讥，居宜反。征，本又作正，音同，注下皆同。札，侧八反，又音截。林麓川泽，以时入而不禁。麓，山足也。<br />
　　○麓音鹿。夫圭田无征。夫犹治也。征，税也。《孟子》曰：“卿以下必有圭田。”治圭田者不税，所以厚贤也。此则《周礼》之士田，以任近郊之地，税什一。<br />
　　○圭音珪。 <br />
　　[疏]“古者”至“无征”。<br />
　　○正义曰：此一节论古者公田不税，及关市圭田无征之事，各随文解之。<br />
　　○自“古者”以下，至“夫圭田无征”，并非周法，故云古者。其藉而不税，正谓殷时市廛而不税。以下或兼虞夏殷以言之。<br />
　　○“公田藉而不税”者，谓民田之外，别作公田。一井之中，凡有九夫，中央一夫，以为公田。藉之言借也。惟借八家之力，以治此公田，美恶取於此，而不税民之私田。<br />
　　○“市廛而不税”者，廛谓公家邸舍，使商人停物於中，直税其所舍之处价，不税其在市所卖之物。市内空地曰廛，城内空地曰肆。<br />
　　○“关讥而不征”者，征，税也。关，竟上门也。讥，谓呵察。公家但呵察非违，不税行人之物。此夏殷法，周则有关门之征，但不知税之轻重。若凶年则无税也，犹须讥禁，禁谓防遏。<br />
　　○“林麓川泽，以时入而不禁”者，以时入者，獭祭鱼，然后虞人入泽梁谓民庶须有采取随时而入官不限禁之。<br />
　　○夫圭田无征者，夫犹治也。畿内无公田，故有圭田，卿大夫士皆以治此圭田，公家不税其物，故云无征。必云圭者，圭，絜白也。言卿大夫德行絜白，乃与之田，此殷礼也。殷政宽缓，厚重贤人，故不税之。周则兼通士税之，故注云“《周礼》之士田，以任近郊之地，税什一”。<br />
　　○注“藉之”至“殷时”。<br />
　　○正义曰：“治公田，美恶取於此，不税民之所自治也”者，按宣十五年“初税亩”，传云“非礼”，谓税民所自治为非礼，明依礼，惟取公田之物，故云“美恶取於此”。引《孟子》者，证三代税法不同。按《孟子》滕文公问为国於《孟子》，《孟子》对曰：“夏后氏五十而贡，殷人七十而助，周人百亩而彻，其实皆什一。”刘氏及皇氏皆云：“夏时民多，家得五十亩而贡五亩。殷时民稍稀，家得七十亩而助七亩。周时其民至稀，家得百亩而彻十亩。故云其实皆什一。”而云夏时人众，殷世人稀。又十口之家，惟得五十亩之地，皆不近人情，未知可否。熊氏一说以为夏政宽简，一夫之地，惟税五十亩。殷政稍急，一夫之地，税七十亩。周政极烦，一夫之地，税皆通税。所税之中，皆十而税一，故云其实皆什一。此则计田虽不得什一，理稍可通。既古意难知，故彼此俱载。又郑注《匠人》云：“贡者，自治其所受田，贡其税穀。助者，借民之力以治公田，又使收敛焉。夏则有贡无助，殷则有助无贡。”郑注《匠人》又云：“以《载师职》及《司马法》论之，周制畿内，用夏之贡法，税夫无公田；以《诗》、《春秋》、《论语》、《孟子》论之，周制邦国用殷之助法，制公田不税夫，此三代所以别也。”云“古者谓殷时”者，以《春秋》宣十五年云“穀出不过藉”，藉谓借民力也。此经亦云藉，皆谓借民力也。助官治田，与殷七十而助相当，故云古谓殷时。郑知周之畿内用夏贡法者，按《载师》云：“以廛里任国中之地，以埸圃任园地，以宅田、士田、贾田任近郊之地，以官田、牛田、赏田、牧田任远郊之地，以公邑之田任甸地，以家邑之田任稍地，以小都之田任县地，以大都之田任畺地。”郑注云“廛里，邑居里矣。廛民，居之区域也”，“宅田，致仕者之家所受田也”，“仕田，自卿以下所受圭田也”，“贾田，在市贾人其家所受田也。官田，庶人在官者其家所受田也。牛田、牧田，畜牧者之家所受田”，“赏田者，赏赐之田”，“公邑，谓六遂馀地，天子使大夫治之”，“家邑、大夫之采地。小都，卿之采地。大都，公之采地”。《载师》又云：“园廛二十而一，近郊十一，远郊二十而三，甸、稍、县、都皆无过十二。”又《司马法》云：“井十为通，通为匹马。三十家士一人，徒二人，通十为成，成百井。三百家革车一乘，士十人，徒二十人，计一成百井。井有九家，百井即九百家。”而云“一成三百家”者，以此田上中下除宫室涂巷三分之一，自馀通率一家受二夫，故一成为三百家。是一井九家为定，无公田也，故郑云“以《载师职》及《司马法》论之，周制畿内用夏之贡法”。不税夫者，谓乡遂及公邑若采地，即为井田，税夫与畿外同。知畿外用助法者，按《诗 小雅》：“雨我公田，遂及我私。”《春秋》宣十五年云“初税亩”，传云：“穀出不过藉。”《论语》云：“盍彻乎？”《孟子》云：“方里而井，井九百亩，其中为公田，八家皆私百亩。”是皆论公田之事，故郑云“以《诗》、《春秋》、《论语》、《孟子》论之，周制邦国用殷之助法，制公田不税夫”。然畿外诸侯虽立公田，其实诸侯郊外亦用贡法，故《孟子》云野，九夫之田而税一，即“九一而助，国中什一使自赋”，故郑云邦国亦异外内耳。但郊内地少，郊外地多，从多言之，故云“畿外制公田，不税夫也”。凡赋法无过十一，故《孟子》云轻於十一，大貉小貉；重於十一，大桀小桀。十一而税，尧舜之道。但周之畿内有参差，皆不同，而言之十一，若畿外，先儒约《孟子》、《乐纬》，皆九夫为井，八家共治公田八十亩，已外二十亩以为八家井灶庐舍，是百亩之外别助，是十外税一。郊外既十外税一，郊内亦十外税一。假令治一夫之田，得百一十硕粟，而贡十硕，是亦十外税一也。刘氏以为《匠人》注引《孟子》野九夫而税一，国中什一，诸侯谓之彻者，通其率以十一为正，则谓野九夫之田而税一，国中十一夫之田而税一，是二十夫之田中而税二。计地言之，是十中税一。若计夫实税，犹十外税一，与先儒同也。但不知诸侯郊内十夫受十一夫之地，若为周制耳。或畿外地宽也，一夫受百一十亩之地，与畿内异也。<br />
　　○注“周礼”至“讥也”。<br />
　　○正义曰：引《周礼》者，证凶荒之时，虽无征税，犹须讥禁，禁谓防遏为重。其殷则虽无凶荒，纵不赋税，犹须讥禁，与周凶荒时同，则门关有税，但不知税之轻重。<br />
　　○注“麓山足”。正义曰：按僖十四年“沙鹿崩”，《穀梁传》云“林属於山为鹿”。鹿，山足也。按郑注《大司徒》云：“竹木曰林，注渎曰川，水锺曰泽。”林麓山泽之异也。<br />
　　○注“征税”至“什一”。<br />
　　○正义曰：《载师》云“漆林之征，二十而五”，又云“凡任地，国宅无征”，是正谓税也。引《孟子》书者，证卿以下有圭田。谓之圭者，圭，絜也，言德行絜白也。而与之田，殷所不税者，殷政宽厚，重贤人，周则税之。故郑云“此即《周礼》之士田，以任近郊之地，税什一”者，《载师》文也。<br />
　　用民之力，岁不过三日。治宫室城郭道渠。 <br />
　　[疏]正义曰：此一经前明以殷法，此则兼通周礼。三日，谓使民治城郭道渠，年岁虽丰，不得过三日，自下皆然。按《周礼 均人》云：“丰年旬用三日，中年旬用二日，无年旬用一日。”年岁不同，虽丰不得过三日。<br />
　　田里不粥，墓地不请。皆受於公，民不得私也。粥，卖也。请，求也。 <br />
　　[疏]“田里”至“不请”。<br />
　　○正义曰：田地里邑，既受之於公，民不得粥卖。冢墓之地，公家所给，族葬有常，不得辄请求馀处。<br />
　　司空执度度地。司空，冬官卿，掌邦事者。度，丈尺也。<br />
　　○度度，上如字；下大洛反，量也。居民山川沮泽，时四时，观寒暖燥湿。沮，谓莱沛。<br />
　　○沮，将虑反，沮沮如也。暖，乃管反，又况袁反，下文汀，莱音来，何胤云：“草所生曰莱。”庾云：“草也。”沛，蒲具反，何胤云：“水所生曰沛。”何休注《公羊传》云：“草棘曰沛。”量地远近，制邑井之处。<br />
　　○处，昌虑反。兴事任力。事，谓筑邑、庐、宿、市也。<br />
　　○任，而鸩反。筑音竹。凡使民，任老者之事，食壮者之食。宽其力，饶其食。<br />

                    <br>
                        　　○食壮音嗣，又如字；下侧状反。 <br />
　　[疏]“司空”至“之食”。<br />
　　○正义曰：此一节论司空居民并任以事食之事。言“司空执度度地”者，谓司空执丈尺之度，以量度於地，居处於民，观山川高下之宜，沮泽浸润之处。又必以时候此四时，知其寒暖。<br />
　　○注“观寒”至“莱沛”。<br />
　　○正义曰：言观寒暖，解四时燥湿，解山川沮泽。燥谓山也，湿谓川与沮，泽谓莱沛者，何胤云：“沮泽，下湿地也。草所生为莱，水所生为沛。”言沮地是有水草之处也。<br />
　　○注“制邑井之处”。<br />
　　○正义曰：按《小司徒》云：“九夫为井，四井为邑。”为邑之处，谓平原之地，衍沃之所，堪造邑井，即《左传》所谓“井衍沃”也。若山林薮泽，则不堪邑井也。<br />
　　○注“事谓”至“市也”。<br />
　　○正义曰：上云用民之力，惟三日而巳，故注云“治宫室城郭道渠”。此言兴事，言兴则用力难重，故云“事谓筑邑“。筑邑则筑城也。又筑庐之与宿及市。按《遗人》云“凡国野之道，十里有庐”，“三十里有宿”，“五十里有市”是也。<br />
　　○“凡使民，任老者之事，食壮者之食”者。<br />
　　○凡国家为役之法，老少功程不同，老则功少，壮则功多。今使民之时，虽役壮者，限以老者之功程，故曰“任老者之事”。凡廪饩牲体，壮者食多，老者食少，虽老者给以壮者之料，故食壮者之食，壮者从老者之功，故注云“宽其力”。老给壮粮，故云“饶其食”。<br />
　　凡居民材，必因天地寒暖燥湿。使其材艺堪地气也。<br />
　　○燥，素老反。广谷大川异制，谓其形象，民生其间者异俗，谓其所好恶。<br />
　　○好恶，上呼报反；下乌路反。刚柔、轻重、迟速异齐。谓其情性缓急。<br />
　　○齐，才细反。缓，户管反。五味异和，谓香臭与咸苦。<br />
　　○和，胡卧反，下同。臭，尺救反。器械异制，谓作务之用。<br />
　　○械，户戒反，何休注《公羊》云：“攻守之器曰械。”郑注《大传》云：“礼乐之器及兵甲也。”郭璞《三苍解诂》云：“械，器之总名。”衣服异宜。谓旃裘与絺绤。<br />
　　○旃裘，上之然反；下音求。絺，初宜反。绤，去逆反。脩其教，不易其俗。齐其政，不易其宜。教谓礼义，政谓刑禁。中国戎夷，五方之民，皆有性也，不可推移。地气使之然。东方曰夷，被发文身，有不火食者矣。南方曰蛮，雕题交趾，有不火食者矣。雕，文。谓刻其肌，以丹青之。交趾，足相乡然，浴则同川，卧则僢。不火食，地气暖，不为病。<br />
　　○被，皮义反，下同。雕，本又作彫，同；彫，刻镂也。题，大兮反。趾音止。刻音克。肌音饥。，乃结反。相乡，许亮反。僢，昌恋反。西方曰戎，被发衣皮，有不粒食者矣。北方曰狄，衣羽毛穴居，有不粒食者矣。不粒食，地气寒，少五穀。<br />
　　○衣，於既反，下同。粒音立。中国、夷、蛮、戎、狄，皆有安居、和味、宜服、利用、备器。其事虽异，各自足。五方之民，言语不通，嗜欲不同。达其志，通其欲，东方曰寄，南方曰象，西方曰狄鞮，北方曰译。皆俗间之名，依其事类耳。鞮之言知也。今冀部有言狄鞮者。<br />
　　○嗜欲，市志反。寄，京义反。鞮，丁兮反。译音亦。间如字，又间厕之间。 <br />
　　[疏]“凡居”至“曰译”。<br />
　　○正义曰：此一节论中国及四夷居处言语衣服饮食不同之事，各随文解之。<br />
　　○“凡居民材，必因天地寒暖燥湿”者，材谓气性材艺，言五方之人，其能各殊。五者居处，各须顺其性气材艺，使堪其地气，故卢植云“能寒者使居寒，能暑者使居暑”，即其义也。<br />
　　○注“情性缓急”。<br />
　　○正义曰：性谓禀性自然，故《孝经说》云“性者，生之质。若木性则仁，金性则义，火性则礼，水性则信，土性则知”，《中庸》云“天命之谓性”，是赋命自然。情者，既有识知，心有好恶，当逐物而迁，故有喜怒哀乐好恶。此经云“刚柔轻重迟速”，天生自然，是性也。而连言情者，情是性之小别，因性连言情者耳。若指而言之，则上文异俗是情也。故注云“谓其所好恶”。今经有“刚柔轻重迟速”六事，而注惟云缓急者，细别则有六，大总惟二。刚轻速，总是急也。柔重迟，总是缓也，此大略而言。人性不同，亦有柔而躁者，刚而迟者，故《尚书》云“皋陶行有九德”是也。<br />
　　○注“谓作务之用”。<br />
　　○正义曰：作务之用者，谓民之作务所用，五方不同，故《考工记》若粤之用镈，胡之用弓车，故云“器械异制”。器谓总用之器，械谓兵器，故《公羊传》何休云：“攻守之器曰械。”<br />
　　○“脩其”至“其宜”。<br />
　　○俗谓民之风俗，宜谓土地器物所宜，教谓礼义教化，政谓政令施为，言脩此教化之时，当随其风俗，故云“不易其俗”。<br />
　　○“齐其政”者，谓齐其政令之事，当逐物之所宜，故云“不易其宜”。教主教化，故注云“教谓礼义”。政主政令，故注云“政谓刑禁”也。<br />
　　○“中国”至“曰译”。<br />
　　○正义曰：从此以下至北方曰译，总论四夷中国之异。<br />
　　○“中国戎夷五方之民”者，举戎夷则蛮狄可知。“五方之民”者，谓中国与四夷也。<br />
　　○“文身”者，谓以丹青文饰其身。<br />
　　○“有不火食”者，以其地气多暖，虽不火食，不为害也。言有不火食者，亦有火食者。<br />
　　○“彫题交趾”者，彫谓刻也，题谓额也。谓以丹青彫刻其额，非惟彫额，亦文身也。故仲雍居吴越，《左传》云“断发文身”。趾，足也。言蛮卧时头乡外，而足在内而相交，故云“交趾”。不云被发者，发断故也。<br />
　　○“衣皮，有不粒食者矣”者，以无丝麻，惟食禽兽，故衣皮。地气寒，少五穀，故有不粒食者。<br />
　　○“衣羽毛於穴居”者，东北方多鸟，故衣羽。正北多羊，故衣毛。凝寒至盛，林木又少，故穴居。其有不粒食者，与西戎同。<br />
　　○“中国夷蛮戎狄，皆有安居”者，言中国与四夷虽异，各有所安之居。<br />
　　○“和味、宜服、利用、备器”者，言中国与四夷皆有所和之味，所宜之服，所利之用，所备之器，其事虽异，各自充足。<br />
　　○“五方之民，言语不通，嗜欲不同”者，以水土各异，故言语不通；好恶殊别，故嗜欲不同。<br />
　　○“达其志，通其欲”者，谓帝王立此传语之人，晓达五方之志，通传五方之欲，使相领解。其通传东方之语官谓之曰寄，言传寄外内言语。通传南方语官谓之曰象者，言放象外内之言。其通传西方语官谓之狄鞮者，鞮，知也，谓通传夷狄之语，与中国相知。其通传北方语官谓之曰译者，译，陈也，谓陈说外内之言。东方谓之夷者，《风俗通》云：“东方人好生，万物牴触地而出。夷者，牴也。”其类有九，依《东夷传》“夷有九种，曰畎夷、于夷、方夷、黄夷、白夷、赤夷、元夷、风夷、阳夷。”又李巡注《尔雅》云：“一曰玄菟、二曰乐浪、三曰高骊、四曰满饰、五曰凫臾、六曰索家、七曰东屠、八曰倭人、九曰天鄙。”南方曰蛮者，《风俗通》云：“君臣同川而浴，极为简慢。蛮者，慢也。”其类有八，李巡注《尔雅》云：“一曰天竺、二曰咳首、三曰僬侥、四曰跛踵、五曰穿焜、六曰儋耳、七曰狗轵、八曰旁春。”西方曰戎者，《风俗通》云：“斩伐杀生，不得其中。戎者，凶也。”其类有六，李巡注《尔雅》云：“一曰侥夷，二曰戎央，三曰老白、四曰耆羌、五曰鼻息、六曰天刚。”北方曰狄者，《风俗通》云：“父子嫂叔，同穴无别。狄者，辟也。”其行邪辟，其类有五，李巡注《尔雅》云：“一曰月支、二曰秽貊、三曰匈奴、四曰单于、五曰白屋。”<br />
　　○注“彫文”至“为病”。<br />
　　○正义曰：按《汉书 地理志》文，越俗断发文身，以辟蛟龙之害，故刻其肌，以丹青之。以东方南方皆近於海，故俱文身。云“浴则同川，卧则僢”者，言首在外而足相乡内，故《典瑞》注云“僢而同邸”。正本直云“卧则僢，”无同字。俗本有同字，误也。<br />
　　○注“皆俗”至“鞮者”。<br />
　　○正义曰：言寄、象、狄鞮、译，皆是四夷与中国，皆俗间之名也。云“依其事类耳”者，<br />
　　○中国通传之人，各依其当方事之比类而言说之，即寄者寄付东方之言，象者象似南方之言，是依其事类者也。云“今冀部有言狄鞮者”，今日之言，必有从於古，欲证古有狄鞮之言，鞮与知声相近，故鞮为知也。<br />
　　凡居民，量地以制邑，度地以居民，地邑民居，必参相得也。得犹足也。<br />
　　○度，大洛反。参，七南反。无旷土，无游民，食节事时，民咸安其居，乐事劝功，尊君亲上，然后兴学。立小学大学。<br />
　　○咸，行缄反。乐音岳，又音洛。 <br />
　　[疏]“凡居”至“兴学”。正义曰：此一节论居民与地相得，及食节事时劝功尊君立学之事。<br />
　　○食节，谓食得其节。事时，谓事得其时。乐事，谓民乐悦事务。劝功，谓勉励立功。尊君，谓臣民尊君。亲上，谓在下亲爱长上。民富而可教，谓民事既得如此，然后可得兴学也。 <br />
<br />
  <br />
　 <br />
卷十三 王制第五 <br />
<br />
　卷十三 王制第五 　 <br />
　　司徒脩六礼以节民性，明七教以兴民德，齐八政以防淫，一道德以同俗，养耆老以致孝，恤孤独以逮不足，上贤以崇德，简不肖以绌恶。司徒，地官卿，掌邦教者。逮，及也。简，差择也。<br />
　　○防，本又作坊，音同。恤，辛律反。逮音代，又大计反。肖音笑。绌，敕律反。命乡简不帅教者以告。帅，循也。不循教，谓敖很不孝弟者，司徒使乡简择以告者，乡属司徒。<br />
　　○帅音率。循音巡。敖，本又作傲，同五报反。很，胡垦反。弟，大计反，本又作悌。耆老皆朝于庠，元日习射上功，习乡上齿。大司徒帅国之俊士与执事焉。将习礼以化之，使之观焉。耆老，致仕及乡中老贤者。朝犹会也。此庠，谓乡学也。乡，谓饮酒也。乡礼，春秋射，国蜡，而饮酒养老。<br />
　　○朝，直遥反。庠音祥。与音预。蜡，仕诈反。不变，命国之右乡，简不帅教者移之左。命国之左乡，简不帅教者移之右，如初礼。中年考校，而又不变，使转徙其居，觊其见新人，有所化也。亦复习礼於乡学，使之观焉。<br />
　　○觊音冀。复，扶又反，下“又复”、“复移”、“复与”同。不变，移之郊，如初礼。郊，乡界之外者也。稍出远之，后中年又为之习礼於郊学。<br />
　　○为，于伪反，下“又为”、“亲为”、“为其大”、“亦为”皆同。不变，移之遂，如初礼。远郊之外曰遂，遂大夫掌之。又中年复移之使居遂，又为习礼於遂之学。不变，屏之远方，终身不齿。远方，九州之外。齿犹录也。命乡论秀士，升之司徒，曰选士。移居於司徒也。秀士，乡大夫所考，有德行道艺者。<br />
　　○选，宣恋反，下皆同。行，下孟反。司徒论选士之秀者而升之学，曰俊士。可使习礼者。学，大学。升於司徒者不征於乡，升於学者不征於司徒，曰造士。不征，不给其繇役。造，成也。能习礼，则为成士。<br />
　　○给音急。徭，本又作繇，音遥。乐正崇四术，立四教。乐正，乐官之长，掌国子之教。《虞书》曰：“夔，命汝典乐，教胄子。”崇，高也。高尚其术，以作教也。幼者教之於小学，长者教之於大学。《尚书传》曰：“年十五始入小学，十八入大学。”<br />
　　○乐音岳。长，丁丈反，下同。夔，求龟反。命女音汝。顺先王《诗》、《书》、《礼》、《乐》以造士。顺此四术，而教以成是士也。春秋教以《礼》、《乐》，冬夏教以《诗》、《书》。春夏，阳也。《诗》、《乐》者声，声亦阳也。秋冬，阴也。《书》、《礼》者，事事亦阴也。互言之者，皆以其术相成。<br />
　　○夏，户嫁反，注及下注“夏官”同。王大子、王子、群后之大子，卿大夫、元士之適子，国之俊选，皆造焉。皆以四术成之。王子，王之庶子也。群后，公及诸侯。<br />
　　○適，丁历反，下注同。造，才早反，徐七到反。凡入学以齿。皆以长幼受学，不用尊卑。将出学，小胥、大胥、小乐正简不帅教者，以告于大乐正，大乐正以告于王。此所简者，谓王大子、王子、群后之大子，卿大夫、元士之適子。大胥、小胥，皆乐官属也。出学，谓九年大成学止也。<br />
　　○胥，息馀反，又息吕反，下同。王命三公、九卿、大夫、元士皆入学。不变，王亲视学。亦谓使习礼以化之。不变，王又亲为之临视，重弃贤者子孙。此习礼皆於大学也。不变，王三日不举。去食乐，重弃人。<br />
　　○去，丘吕反。屏之远方，西方曰棘，东方曰寄，终身不齿。棘当为僰。僰之言逼，使之逼寄於夷戎。不屏於南北，为其大远。<br />
　　○屏，必郢反。棘，依注音僰，又作{棘火}，蒲北反，偪也。偪，彼力反。大音太，旧他佐反。大乐正论造士之秀者，以告于王，而升诸司马，曰进士。移名於司马。司马，夏官卿，掌邦政者。进士，可进受爵禄也。 <br />
　　[疏]“司徒”至“进士”。<br />
　　○正义曰：此一节论司徒脩礼明教，上贤绌恶，教学升进之事，各随文解之。<br />
　　○“脩六礼以节民性”者，六礼谓冠一、昏二、丧三、祭四、乡五、相见六。性，禀性自然，刚柔轻重迟速之属，恐其失中，故以六礼而节其性也。<br />
　　○“明七教以兴民德”者，七教即父子一、兄弟二、夫妇三、君臣四、长幼五、朋友六、宾客七也。德者，得也。恐人不得其所，故以七教以兴举其民，使之皆得其所也。此六礼七教，并是殷礼，周则五礼十二教也。“齐八政以防淫”者，八政一曰饮食，二曰衣服，三曰事为，四曰异别，五曰度，六曰量，七曰数，八曰制。淫谓过奢侈，故以八政禁令之事以防淫。淫过之失，贵贱同有，故不云民淫。<br />

                    <br>
                        　　○“一道德以同俗”者，道，履蹈而行，谓齐一所行之道，以同国之风俗。敬养耆老，所以致恭孝之心；哀恤孤独，所以逮及不足，谓以恩惠遂及之，不足，则孤独者也。尊上贤人，所以崇奖有德；简去不肖，所以绌退恶人。从“司徒”以下至“升诸司马，曰进士”，皆是司徒所掌教之事，既云上贤崇德，简不肖绌恶，总之於此。从命乡简不帅教者，至终身不齿，论绌恶之事，谓乡人入学，不帅师教，屏退绌除也。自“命乡论”至“曰造士”，论崇德之事，谓乡人入学，德业有成，升名进於司徒。又乡人所学，须有经术。自“乐正崇四术”至“《诗》、《书》”，明所习业之事。非惟乡人所教如此，王子公卿之子亦当须教，其不肖者亦当退之。自“王大子”以下至“终身不齿”，论教王子等屏退之事。但乡人既卑，节级升之，故为选士、俊士，至於造士。若王子与公卿之子，本位既尊，不须积渐，学业既成，即为造士。於是大乐正之官，总论乡人造士，及王子等造士，以告於王，升诸司马，故云“大乐正论造士之秀者，以告於王，而升诸司马，曰进士”，是总包乡人及王子及公卿之子学业成者。<br />
　　○注“帅循”至“司徒”。<br />
　　○正义曰：“帅，循也”，《尔雅 释诂》文。云“乡属司徒”者，六乡大夫，皆司徒统领，《周礼》乡皆属地官，是乡属司徒也。<br />
　　○“耆老”至“事焉”。<br />
　　○司徒命此乡学，简择不帅教者，以告司徒，司徒乃命乡内耆老皆聚会於乡学之庠，乃择善日於乡学内，为此不帅教之人，习其射礼，中者在上，故云上功。又於乡学习此乡饮酒之礼，令老者居上，故云上齿。欲使不帅教之人观其上功，自励为功；观其上齿，则知尊敬长老。大司徒帅领国之英俊之士，与在乡射饮酒执行事焉。使俊士与之以为荣，恶者慕之而自励。此言国之俊士，则非惟乡内之人。<br />
　　○注“耆老”至“养老”。<br />
　　○正义曰：总言耆老，其数则众，故知致仕及乡中老贤致仕，则《书传略说》云“大夫为父师，士为少师”是也。乡中老贤，谓乡人不仕，年老有德行者，故《乡饮酒》云：“以告于先生君子可也。”注云：“先生，乡中致仕者。君子，国中有盛德者。”云“朝犹会也”者，恐有朝王之嫌，故云“朝犹会也”。云“此庠谓乡学也”者，以习射上功，在州学；习乡上齿，在党学，恐此是州党之学，故云“庠，乡学也”。谓初时耆老聚会於庠学，乃择元日，就州学习射，就党学上齿，习射习乡，各在一处，则不得同日也。云“乡谓饮酒也”者，言经中习乡谓饮酒者，此乡既有上齿之文，故知谓乡饮酒也。云“乡礼春秋射”者，按《州长职》云“春秋而射于州序”。然则射在州序，而云乡射礼者，州属於乡，虽在州序，亦得谓之乡。或可乡居此州，更不立州学。若州之有事，则就乡学，是乡学得为射也。云“乡礼春秋射”者，解习射之处也。云“国蜡，而饮酒养老”者，周之十二月，国家蜡祭之时，党正乡饮酒而养老。按《党正》云：“国索鬼神而祭祀，则以礼属民，而饮酒于序，以正齿位。”知此经习乡，非正月乡学饮酒者，以乡学饮酒无正齿位之事。此云上齿，按《党正职》云：“壹命齿于乡里，再命齿于父族，三命而不齿。”又《礼记 乡饮酒义》云：“六十者坐，五十者立侍。”故解此乡为党正饮酒。谓之乡者，党，乡之属，故云乡也。或乡之所居之党，不别立党学，党之正齿位，就乡学为之，亦谓之饮酒。<br />
　　○注“中年”至“观焉”。<br />
　　○正义曰：按《学记》“一年视离经辨志，三年视敬业乐群，五年视博习亲师，七年视论学取友，谓之小成。九年知类通达”。上云命乡简不帅教者，谓初入学一年之终，简不帅教敖很之人，为之习射习乡。此注云“中年考校，而又不变”，中犹间也，谓间一年而考校之。时不变者，右乡者移左，左乡者移右。下云“不变，移之郊”者，谓五年之时，更简不帅教者，故注云“中年又为之习礼”，间四年之下一年也。下云“不变，移之遂”者，谓七年之时，故注云“又中年移之遂”，间六年之下一年也。下云“不变，屏之远方”者，谓九年之时。郑注不云间年者，以九年限极，不须云间年也。云“亦复习礼於乡学”者，习礼谓习射上功，习乡上齿，故经云“如初”。<br />
　　○注“郊乡”至“郊学”。<br />
　　○正义曰：此郊谓近郊也。以远郊之内，六乡居之。若乡民近国城，及国内之人，其学在国中，或在公宫之右。或在公宫之左，故前云右乡。若乡人远国城，在近郊之外者，则学在近郊，其习礼亦乡大夫临之。<br />
　　○注“远郊”至“之学”。<br />
　　○正义曰：按《司马法》曰：“百里郊，二百里野。”《遂人》云：“掌邦之野。”既二百里为野，遂之所居，故知远郊之外。云“遂大夫掌之”者，谓遂大夫掌所职二百里中也。且此不帅教者，移之在遂，不应乡大夫临之，故亦遂大夫掌之。遂大夫亦帅国之俊选，於遂学而行礼也。但六乡州学主射，党学主正齿位，遂则县与州同，鄙与党同。未知县正主射、鄙师主正齿位以否，亦应与乡不异，但《周礼》不备耳。但县鄙皆属於遂，虽各立学，总曰遂学。或遂之所居县鄙，不立县鄙之学，有事则在遂学与乡同。<br />
　　○注“远方”至“录也”。<br />
　　○正义曰：九州之外，於周，则夷镇蕃也。盖随罪之轻重，而为远近之差。若王子公卿之子，虽屏夷狄，但居夷狄之内畔，故下注云“不屏於南北，为其大远”，明乡人则屏於南北也。“齿犹录也”者，按《文王世子》云“古者谓年龄，齿亦龄也”，以年相次，是录其长幼，故云“齿犹录也“。<br />
　　○注“移名”至“艺者”。<br />
　　○正义曰：大司徒之官，命乡大夫论量考校此乡学之人，有秀异之士者，升於司徒，先名惟在乡，今移名於司徒，谓录名进在司徒，其身犹在乡学。云“秀士，乡大夫所考，有德行道艺者”，谓乡大夫考此乡学之人有德行道艺者。德行谓孝友之徒，道艺谓多才艺。此惟升名司徒，未即贡举入官也。按《乡大夫》云“三年则大比，考其德行道艺，而兴贤者能者”，谓乡人有能有贤者，以乡饮酒之礼兴之，献贤能之书於王，名则升於天府，身则任以官爵，则下文云“大乐正论造士之秀者，以告於王，而升诸司马，曰进士”。彼据乡人，故三年一举，此据学者，故中年考试，殷、周同也。熊氏以为此中年举者为殷礼，乡大夫三年举者周法，其义非也。<br />
　　○注“可使”至“大学”。<br />
　　○正义曰：按《内则》云：“二十而冠，始学礼。”此升於大学曰俊士之人，年以二十，故可使习礼。云“学大学”者，按《尚书》周传云：“王子公卿大夫元士之適子，十三入小学，二十入大学。”又《书传略说》：“馀子十五入小学，十八入大学。”其乡人当与馀子同，故知二十习礼之时在大学也。此升於学者，谓身升於大学，非惟升名而巳。<br />
　　○注“不征”至“成士”。<br />
　　○正义曰：征谓力役，故云“不给繇役”。此繇役者，供学及司徒细碎之繇役也。上文“命乡论秀士，升之司徒，曰选士”者，虽升名司徒，犹给乡之繇役，以艺业未成。次云“司徒论选士之秀者而升之学，曰俊士”者，身虽升学，亦以学未成，犹给司徒繇役。若其学业既成，免其繇役。定本云“升之学”，无“大”字，升诸司徒，则不征於乡，升之於学，则不征於司徒，皆免其繇役者，是为造成之士。云“能习礼则为成士”者，以二十习礼，礼以立身，故为成士。然习礼必年二十，按《书传》適子二十入大学，馀子十八入大学。然则升名司徒，未入大学，已能习礼。为造士者，二十习礼，举其大网。若其性识聪明，则亦早能习之。<br />
　　○注“乐正”至“大学”。<br />
　　○正义曰：乐正掌国子之教者，按《周礼 大司乐》“掌成均之法，以教国子”。引《虞书》“命汝典乐，教胄子”者，证以乐官教胄子之义。孔注《尚书》云：“胄，长也。”谓王子公卿大夫元士之子。云“高尚其术，以作教也”者，谓乐正之官，当光扬尊崇此四术以为教，谓敷畅义理，赞明旨趣，使学者知之。引“《尚书传》曰”以下，《书传略说》文。“顺先王《诗》、《书》、《礼》、《乐》以造士”，乐正之官，依顺此古昔先王之道，则《诗》、《书》、《礼》、《乐》”之等，教之造成此士术者，是道路之名。《诗》、《书》、《礼》、《乐》，是先王之道路谓之术。<br />
　　○注“春夏”至“相成”。<br />
　　○正义曰：郑以经云“春秋教以《礼》、《乐》”，则秋教《礼》，春教《乐》。“冬夏教以《诗》、《书》”，则冬教《书》，夏教《诗》，故云“春夏，阳也。《诗》、《乐》者声，声亦阳也”。所以《诗》得为声者，《诗》是乐章，《诗》之文义，以乐声播之，故为声。若以声对舞，则声为安静，舞为鼓动，舞为阳，声为阴，故《大胥》云“春，释采合舞；秋，颁学合声”是也。就舞之中，奋动甚者属阳，奋动静者属阴，故《文王世子》云“春夏学干戈，秋冬学羽籥”是也。云“秋冬，阴也。《书》、《礼》者事，事亦阴也”者，《书》者言事之经，《礼》者行事之法，事为安静，故云“《书》、《礼》者事，事亦阴也”。《文王世子》云：“秋学《礼》，冬读《书》。”与此同也。云“互言之者，皆以其术相成”者，若不互言，当云春夏教以《乐》、《诗》，秋冬教以《礼》、《书》，则是春夏但教以《乐》、《诗》，不教《礼》、《书》；秋冬但教以《礼》、《书》，不教以《乐》、《诗》。言其四术不可暂时而阙，今交互言之，云春教《乐》，明兼有《礼》；秋教《礼》，兼有《乐》。夏教《诗》，兼有《书》；冬教《书》，兼有《诗》，故云“皆以其术相成”，但遂其阴阳以为偏主耳。<br />
　　○注“皆以”至“诸侯”。正义曰：“皆以四术成之”，解经“皆造焉”，谓王太子公卿大夫元士之子、国之俊选，皆以四术造焉。云“王子，王之庶子也”者，以经云“王太子”，乃云王子，故知是庶子也。云“群后，公及诸侯”者，以经“群后”之下，即云卿大夫士，无诸侯之文，故知群后之中，是三公及诸侯也。<br />
　　○注“皆以长幼受学”。<br />
　　○正义曰：“长幼受学，虽王大子亦然，故《文王世子》云：“将君我，而与我齿让，何也？”是其事也。<br />
　　○注“此所”至“上也”。<br />
　　○正义曰：“此所简者，谓王大子以下”者，承上乡之学下，恐所简兼有乡人，故明之也。云“大胥、小胥皆乐官属也”者，按《周礼》“大司乐中大夫二人”，“大胥中士四人，小胥下士八人”，皆属大司乐，故云“乐官属也”。云“出学，谓九年大成学止也”者，以上文乡人中年考校，恐此亦中年，故明之也。知九年者，以下即云“王亲视学，不变，王三日不举”，无移左乡右乡及移郊遂之事，故知是九年学止也。<br />
　　○注“习礼皆於大学也”。<br />
　　○正义曰：若殷人习礼在於大学，即《明堂位》云：“瞽宗殷学。”《文王世子》云：“礼在瞽宗，殷之大学也。”若周则大学曰东胶，瞽宗不得为周之大学也。故郑注《仪礼 乡射》云：“周立四代之学於国，而又以有虞氏之庠为乡学。”则周之寻常习礼於殷学之中，至九年为王子不变，其习礼当於东胶大学。然则馀子十八入太学，嫡子二十入太学者，皆是殷法也。若周法立当代大学在公宫左，太学即东胶也。又立小学於西郊，小学即有虞氏之庠，其习《书》於虞氏之学，习《礼》、《乐》於殷之学，习舞於夏后氏之学，故《文王世子》云“春夏学干戈，秋冬学羽籥，皆於东序”，“春诵夏弦，大师诏之瞽宗”。又云“《礼》在瞽宗，《书》在上庠”，《诗》则无文，郑注云“弦谓以丝播《诗》”，则习《诗》亦在瞽宗。然《诗》与《礼》、《乐》虽各在其学习之，至二十入大学之时，仍於大学之中兼习四术，故此注云“习礼皆於大学”，是周之大学亦习礼也。礼既在瞽宗，又在大学，则其馀亦可知也。<br />
　　○注“棘当”至“太远”。<br />
　　○正义曰：“僰之言偪”者，按《汉书》云西南有僰，夷知非彼夷而读为偪者，以与寄文相对。寄非东方夷名，是寄旅之意，则僰亦非西方夷名，故以为逼迫於夷狄也。云“不屏於南北，为其大远”者，按《汉书 地理志》云“南北万三千里，东西九千里”，又《帝王世纪》“南北万三千三百六十八里，东西九千三百二里”。汉地既然，则古亦应尔，皆南北长，东西短，故郑此注云“不屏於南北，为其大远”。<br />
　　○“大乐”至“进士”。<br />
　　○此大乐正之官论造士之中最秀异者，以告於王而升名於司马论之，曰进士，言进受爵禄也，此文承王子公卿大夫之子，下似专据王子等，其实乡人入学为造士者，亦同於此。其乡人不在学者及邦国所贡之士，所贡於王，亦当升诸司马，以司马掌爵禄。故有司士属焉。其职云“以德诏爵，以功诏禄”，即知凡入仕者，皆司马主之。下文更不见乡人及邦国所贡之士，故知此中兼之，但文不具耳。<br />
　　司马辨论官材，辨其论，官其材，观其所长。<br />
　　○其论如字，旧力困反。论进士之贤者，以告於王，而定其论。各署其所长。论定，然后官之。使之试守。任官，然后爵之。命之。<br />
　　○任，而金反，下注同。位定，然后禄之。大夫废其事，终身不仕，死以士礼葬之。以不任大夫也。有发，则命大司徒教士以车甲。乘兵车衣甲之仪。有发，谓有军师发卒。<br />

                    <br>
                        　　○衣，於既反。卒，子忽反。凡执技论力，適四方，臝股肱，决射御。谓擐衣出其臂胫，使之射御，决胜负，见勇力。<br />
　　○技，其绮反，本或伎，后同。臝，本又作臝，力果反。肱，古弘反。擐，旧音患，今读宜，音宣；依字作扌爵，《字林》云“扌爵，扌爵臂也，先全反。”胫，胡定反。见，贤遍反。凡执技以事上者，祝、史、射、御、医、卜及百工。言技谓此七者。凡执技以事上者，不贰事，不移官，欲专其事，亦为不德。出乡不与士齿。贱也。於其乡中则齿，亲亲也。仕於家者，出乡不与士齿。亦贱。 <br />
　　[疏]“司马”至“士齿”。<br />
　　○正义曰：此一节主论司马之官用其人，及发兵论射御，及居官黜退之事。司马辨论官材，大乐正论造士之秀者，以告於王，王必以乐正所论之状，授与司马，司马得此所论之状，乃更论辨之，观其材能高下，知其堪任何官，是准拟其官以其材，故云“官材也”。<br />
　　○“论进士之贤者”，谓司马辨论之后，不堪者屏退，论量进士贤者以告於王，告王之时，而正定其论，各署其所长。若长於礼者，署拟於礼官。长於乐者，署拟於乐官。论定然后官之者，谓既论拟定，然后试之以所能之官。<br />
　　○“任官然后爵之”者，谓堪任此官，然后爵命之。<br />
　　○“位定然后禄之”者，谓既受爵命，使有职位，然后与之以禄。<br />
　　○注“以不任大夫也”。<br />
　　○正义曰：以经云“大夫废其事”，故知不堪任大夫也。致仕而退，死得以大夫礼葬，故《论语注》云“大夫退，死，葬以士礼。致仕，以大夫礼葬”是也。<br />
　　○“有发”至“车甲”，有发谓国有军旅，以发士卒，是司马之事，王则命大司徒教此士卒以车甲之事，谓教以乘兵车及衣甲之仪容。必司徒者，以司徒主众，又主教，故与司马相参也。<br />
　　○注“有发”至“发卒”。<br />
　　○正义曰：知发是发卒者，以经云“教士以车甲”，故知发谓军师发卒也。<br />
　　○“凡执”至“士齿”。<br />
　　○执技之事，凡有三条：上条论课试武夫技艺之事；中条论执技之人，并射御之外祝史医卜之等；下条论执技之人，不得更为二事，以其贱，故出乡不与士齿。<br />
　　○“凡执技论力，適四方，臝股肱，决射御”者，言此既无道艺，惟论力以事上，故適往四方境界之外，则使之擐露臂胫，角材力，决射御胜负，见勇武。<br />
　　○注“言技谓此七者”。正义曰：七者谓祝一、史二、射三、御四、医五、卜六、百工七。射御前经以显，此重云者，上论所试之时，此论与祝、史、医、卜并列见其色目。<br />
　　○注“欲专其事，亦为不德”。<br />
　　○正义曰：“所以不贰事，不移官”者，欲使专一其所有之事，非但欲使专事，亦为技艺贱薄，不是道德之事，故不许之。<br />
　　司寇正刑明辟，以听狱讼。司寇，秋官卿，掌刑者。辟，罪也。<br />
　　○辟，婢亦反，注同。必三刺，以求民情，断其狱讼之中：一曰讯群臣，二曰讯群吏，三曰讯万民。<br />
　　○制，七智反，杀也。断，丁乱反，下“制断”、“断计”同。中如字，又丁仲反。有旨无简，不听。简，诚也。有其意，无其诚者，不论以为罪。。附从轻，附，施刑也。求出之使从轻。赦从重。虽是罪可重，犹赦之。凡制五刑，必即天论，制，断也。即，就也。必即天论，言与天意合。闵子曰：“古之道不即人心。”即或为则，论或为伦。<br />
　　○论音伦，理也，注同。邮罚丽於事。邮，过也。丽，附也。过人、罚人，当各附於其事，不可假他以喜怒。<br />
　　○邮音尢，俗作邮。丽，郎计反。当，丁郎反。假，古雅反。凡听五刑之讼，必原父子之亲，立君臣之义，以权之。权，平也。意论轻重之序，慎测浅深之量，以别之。意，思念也。浅深，谓俱有罪，本心有善恶。<br />
　　○量，徐音亮，后皆同。别，彼列反。悉其聪明，致其忠爱，以尽之。尽其情。疑狱，汜与众共之。众疑，赦之。必察小大之比以成之。小大犹轻重，巳行故事曰比。<br />
　　○汜，本又作汎，孚剑反。比，必利反，注同，例也。成狱辞，史以狱成告於正，正听之。史，司寇吏也。正，於周乡师之属，今汉有平正丞，秦所置。<br />
　　○平，彼命反。正以狱成告于大司寇，大司寇听之棘木之下。《周礼》乡师之属，“辨其狱讼，异其死刑之罪而要之，职听於朝。司寇听之”。朝，王之外朝也。左九棘，孤卿大夫位焉。右九棘，公、侯、伯、子、男位焉。面三槐，三公位焉。<br />
　　○棘，纪力反。要之，於妙反，谓要最，旧一遥反。槐，回、怀二音。大司寇以狱之成告於王，王命三公参听之。王使三公复与司寇及正共平之，重刑也。《周礼》：王欲免之，乃命公会其期。三公以狱之成告於王，王三又，然后制刑。又当作宥。宥，宽也。一宥曰不识，再宥曰过失，三宥曰遗忘。<br />
　　○又，义作宥。忘音妄。凡作刑罚，轻无赦。法虽轻，不赦之，为人易犯。<br />
　　○为，于伪反。易，以豉反，后“易犯”同。刑者侀也，侀者成也。一成而不可变，故君子尽心焉。变，更也。侀音刑。析言破律，乱名改作，执左道以乱政，杀。析言破律，巧卖法令者也。乱名改作，谓变易官与物之名，更造法度。左道，若巫蛊及俗禁。<br />
　　○析，思历反。乱名如字，王肃作循名。巧，起教反，又如字。蛊音古。作淫声、异服、奇技、奇器以疑众，杀。淫声，郑、卫之属也。异服，若聚鹬冠、琼弁也。奇技、奇器，若公轮般请以机窆。<br />
　　○鹬，伊必反，徐音述。弁，皮恋反。般，百间反。行伪而坚，言伪而辩，学非而博，顺非而泽以疑众，杀。皆谓虚华捷给无诚者也。<br />
　　○行，下孟反。华，户瓜反，又如字。假於鬼神、时日、卜筮以疑众，杀。今时持丧葬、筑盖、嫁取、卜数文书，使民倍礼违制。<br />
　　○日，入一反。此四诛者，不以听。为其为害大，而辞不可明。凡执禁以齐众，不赦过。亦为人将易犯。有圭璧金璋，不粥於市。命服命车，不粥於市。宗庙之器，不粥於市。牺牲，不粥於市。戎器，不粥於市。尊物，非民所宜有。戎器，军器也。粥，卖也。<br />
　　○璋，之羊反。用器不中度，不粥於市。兵车不中度，不粥於市。布帛精粗不中数，幅广狭不中量，不粥於市。奸色乱正色，不粥於市。凡以其不可用也。用器，弓矢、耒耜、饮食器也。度，丈尺也。数，升缕多少。中，丁仲反，下皆同。幅，方服反。耒耜，上力对反；下音似。锦文珠玉成器，不粥於市。衣服饮食，不粥於市。不示民以奢与贪也。成犹善也。五穀不时，果实未孰，不粥於市。物未成，不利人。木不中伐，不粥於市。伐之非时，不中用。《周礼》：“仲冬斩阳木，仲夏斩阴木。”<br />
　　○夏，户嫁反，下“春夏”同。禽兽鱼鳖不中杀，不粥於市。杀之非时，不中用。《月令》：“季冬始渔。”《周礼》：“春献鳖蜃。”<br />
　　○蜃，常忍反，雉化为之。关执禁以讥，禁异服，识异言。关，竟上门。讥，呵察。<br />
　　○竟者境。苛音何，又呼河反，本亦成呵。 <br />
　　[疏]“司寇”至“异言”。<br />
　　○正义曰：此一节总明论司寇听讼刑罚禁止之事，各随文解之。从此至“赦从重”，论司寇正刑明辟之法。<br />
　　○“正刑明辟”者，谓司寇当正定刑书，明断罪法，使刑不差二，法不倾邪，以听天下狱讼。<br />
　　○“必三刺”者，言正刑明辟听讼之时，刑法宜慎，不可专制，故必须三刺以求民情。“有旨无简，不听”，求民情，既得其所犯之罪，虽有旨意，无诚实之状，则不听之，不论以为罪也。<br />
　　○“附从轻”者，附谓施刑，施刑之时，此人所犯之罪在轻重之间；可轻可重，则当求可轻之刑而附之，则罪疑惟轻是也。<br />
　　○“赦从重”者，谓所犯之罪，本非意故为，而入重罪。今放赦之时，从重罪之上而赦之，其意轻故也。即《尚书》云“眚灾肆赦”是也。<br />
　　○注“一曰”至“万民”。<br />
　　○正义曰：按《周礼 司刺》云：“壹刺曰讯群臣，再刺曰讯群吏，三刺曰讯万民。”刺，杀也。谓欲杀犯罪之人，其一问可杀与否於群臣，群臣谓公卿大夫士；其二问可杀与否於群吏，群吏谓庶人在官者，其三问可杀与否於庶人，庶人谓万姓众来观者。此三刺虽以杀为本，其被刑不杀者，亦当问之。<br />
　　○注“简诚”至“为罪”。<br />
　　○正义曰：旨，意也。简，诚也。言犯罪者，虽有其意而无诚实者，则不论之以为罪也。<br />
　　○注“虽是罪可重，犹赦之”。<br />
　　○正义曰：此赦从重，与上附从轻，皆是从重入轻。所以再见其文者，附从轻，谓施刑从轻；赦从重，谓放赦从重，所以异也。<br />
　　○“凡制”至“於事”。<br />
　　○此一条论造制五刑，须合天意轻重；施於刑罚，必附本情。<br />
　　○“必即天论”者，即，就也。论谓论议。言制五刑之时，必就上天之意论议轻重。天意好生，又有时以生，有时以杀，言论议刑时，亦当好生，又就天道，使生杀得中。论或为伦，伦，理也，谓就天之伦理，即是好生及好杀得中之理，故郑云“言与天意合”。<br />
　　○“邮罚丽於事”者，邮，过也，谓断人所过。罚谓责罚其身。丽，附也。言断其罪过，及责罚其身，皆依附於所犯之事，不可离其本事，假他别事而为喜怒也。<br />
　　○注“制断”至“为伦”。<br />
　　○正义曰：经云“制五刑”，必论古人造制五刑。下云“必即天论”及“邮罚丽於事”，皆论断罪之法，故以制为断，非言初制五刑。制是裁制，故为断也。引闵子曰“古之道不即人心”者，证经即为即就之义。按宣元年《公羊传》云：“古者臣有大丧，则君三年不呼其门。已练可以弁冕，服金革之事，君使之，非也。臣行之，礼也。闵子要绖而服事，既而曰：若此乎？古之道不即人心。退而致仕。孔子盖善之也。”闵子性孝，以为在丧从戎，不即人情为制此礼，是古之所制，故闵子嫌之。言论或为伦者，诸本或有作伦者，故云“或为伦”也。<br />
　　○“凡听”至“成之”。<br />
　　○原，本也。权，平也。凡犯罪之人，或子为父隐，臣为国讳。虽触刑禁，而非其本恶，故听讼者，本其宿情，立其恩义，为平量之恕而免放。“意论轻重之序”者，意谓思念也。听讼者，以尽意思念，论量罪之轻重次序，不有越滥也。<br />
　　○“慎测浅深之量以别之”者，谓谨慎测度罪人意之善恶浅深之量以别之，谓分别善恶，使不相乱。<br />
　　○“悉其聪明，致其忠爱，以尽之”者，谓听狱之人，尽悉已之聪明，寻其事之根本，又致其忠恕仁爱，不使严酷枉滥，以尽犯罪人情，不有抑屈。<br />
　　○“疑狱，汜与众共之”者，疑狱，谓事可疑难断者也。氾，广也。巳若疑彼罪，而不能断决当广与众庶共论决之也。“众疑，赦之”者，若众人疑惑，则当放赦之，故《书》云：“与其杀不辜，宁失不经。”<br />
　　○“必察小大之比以成之”者，小大犹轻重也。比，例也。巳行故事曰比。此言虽疑而赦之，不可直尔而放，当必察按旧法轻重之例，以成於事。<br />
　　○“成狱”至“制刑”。<br />
　　○“成狱辞”者，谓狱吏初责覈罪人之辞，已成定也。“史以狱成告於正”者，史，司寇吏也。正，狱之正也。吏以成辞告於正也。<br />
　　○“正听之”者，正得吏告罪成之辞，而又听察也。<br />
　　○“正以狱成告於大司寇”者，正听已竟，又列狱成之辞，告於大司寇也。<br />
　　○“大司寇听之棘木之下”者，大司寇得正之告，而又听察於棘木之下，谓王之外朝也。<br />
　　○“大司寇听狱之成告於王”者，大司寇与公卿在朝槐棘之下，听狱讼成，以告於王也。<br />
　　○“王命三公参听之”，王既得司寇之告成辞，而刑辟不可米荦，故王又命三公与司寇及正更共参准听之也。<br />
　　○“三公以狱之成告于王”者，三公参听得其情实，以狱成辞以告於王也。<br />
　　○“王三又”者，三，三事也。又当为宥。宥，宽也。王得三公之告，则以三军命宽之也。<br />
　　○注“正所”至“所置”。<br />
　　○正义曰：按《周礼》乡师属地官，不掌狱讼。而云“乡师”者，乡谓乡士也，师谓士师也。云“之属”者，谓遂士、县士、方士之等。云“今汉有正平丞，秦所置”者，按《汉书 百官公卿表》“廷尉，秦官，掌刑辟，有正左右监。宣帝地节三年，初置左右平”。郑见古有正，连言平耳。此《王制》多是殷法，秦则放殷置之。<br />
　　○注“周礼”至“位焉”。<br />
　　○正义曰：“《周礼》乡师之属”至“职听於朝”，是乡士及遂士、县士职文。云“异其死刑之罪”者，郑云“异谓殊其文书”，谓殊异其应死刑之罪，别为簿书而要之，郑云“要之，为其罪法之要辞，如今劾矣”，即是囚之状辩为要状。云“司寇听之。朝，王之外朝也”者，按朝士职掌外朝之法，云“左嘉石，平罢民焉。右肺石，达穷民焉”。罢民则是犯罪之人，故知听於外朝也。云“左九棘”至“三公位焉”，皆《朝士职》文。故其职云“左九棘，孤卿大夫位焉，群士在其后。右九棘，公、侯、伯、子、男位焉，群吏在其后。面三槐，三公位焉，州长众庶在其后”。郑云“棘取赤心而外刺”，“槐之言怀也，怀来人於此”。郑康成以为此外朝，位在皋门内，库门之外。<br />
　　○注“王使”至“其期”。<br />
　　○正义曰：经直云“王命三公参听之”，得知三公复与司寇及正共平之者，以参听之，是三公之外，共人相参而听之。上既有正与司寇，故知司寇及正在焉。云“《周礼》王欲免之，乃命三公会其期”者，按《周礼》乡士掌六乡之狱，“若欲免之，则王会其朝”。遂士掌六遂之狱，“若欲免之，则王令三公会其期”。县士掌野狱，“若欲免之，则王命六卿会其期”。此《遂士职》文也，独举遂士公会其期者，以经云“王命三公”，故举遂士言之。举中以见上下，则六乡王自会之。县野之狱，王命六卿会之，六卿以狱告于王也。<br />

                    <br>
                        　　○注“一宥”至“遗忘”。<br />
　　○正义曰：此“一宥”以下，是《周礼 司刺》文。郑康成云：“识，审也。不审，若仇雠当报甲，见乙，诚以为甲而杀之者。过失，若举刃欲斫伐，而轶中人者。遗忘，若间帷薄，忘有在焉，而以兵矢投射之。”王恐有此三事致罪，故令以三事宥之。若不当三事，故造罪者，然后制刑。<br />
　　○“凡作刑罚，轻无赦”，此文起例，故云“凡作刑罚”也。此非疑狱，故虽轻不赦也。若轻者辄赦，则犯者众也。故《书》云“刑故无小”，虽轻不赦之，为人易犯也。<br />
　　○“刑者”至“心焉”。<br />
　　○此说刑之不可变改，故云“刑者侀也”。上刑是刑罚之刑，下侀是侀体之侀。训此刑罚之刑以为侀，体之侀言刑罚之刑加人侀体。又云“侀者成也”，言侀体之侀，是人之成就容貌，容貌一成之后，若以刀锯凿之，断者不可续，死者不可生，故云“不可变”，故君子尽心以听刑焉，则上悉其聪明，致其忠爱是也。<br />
　　○注“左道”至“俗禁”。<br />
　　○正义曰：卢云：“左道谓邪道，地道尊右，右为贵。”故《汉书》云“右贤左愚，右贵左贱”，故正道为右，不正道为左。若巫蛊及俗禁者，按《汉书》武帝时，江充埋桐人於大子宫是也。初江充曾犯大子，后王将老，欲立太子。太子立必诛充，充遂谋大子，为桐人六枚，埋在大子宫中，乃谗大子於帝曰：“臣观大子宫有巫气。”王遂令江充检之，果掘得桐人六枚，尽以针刺之。太子以自无此事，意不服，遂杀充。武帝故怒，遂遣丞相刘屈釐将兵伐大子，大子急窜於湖县民家而藏。后事发，大子遂自杀而死於其处。壶关老人讼大子无罪，帝乃悔之，因立园陵於湖县，故思子望子归来。蛊者，损坏之名，故《左传》云“皿虫为蛊”，是虫食器皿，巫行邪术，损坏於人。俗禁者，若前汉张竦行辟反支。《后汉书 郭躬传》有陈伯子者，出辟往亡，入辟归忌是也。<br />
　　○注“淫声”至“机窆”。<br />
　　○正义曰：“淫声，郑卫之属”者，以郑卫多淫风，故郑卫为淫声。云“之属”者，则桑间濮上之音，故《乐记》云“郑卫之音，乱世之音。桑间濮上之音，亡国之音”是也。云“异服若聚鹬冠琼弁”者，按僖二十四年《左传》云郑子臧“好聚鹬冠，郑伯闻而恶之”使盗“杀之于陈宋之间。”琼弁者，僖二十八年《左传》云：“初，楚子玉自为琼弁玉缨。”服虔注云：“谓马饰。”云“若公输般请以机窆”者，指其人巧，谓之奇技。指其机窆，谓之奇器。故奇技奇器，总谓般也。<br />
　　○“行伪”至“众杀”。“行伪而坚”者，行此诈伪而守之坚固，不肯变改；“言伪而辩”者，谓言谈伪事，辞理明辩，不可屈止；“学非而博”者，谓习学非违之书，而又广博；“顺非而泽”者，谓顺从非违之事，而能光泽文饰，以疑於众：如此者杀。按《史记》孔子为鲁司寇，七日而诛少正卯之类是也。<br />
　　○注“皆谓”至“者也”。<br />
　　○正义曰：习伪习非是虚华，辨博而泽是捷给，不可依用，是无诚也。<br />
　　○“假於”至“众杀”。<br />
　　○妄陈邪术，恐惧於人，假讬吉凶，以求财利。“假於鬼神时日卜筮”者，谓假讬鬼神，假讬时日，假讬卜筮，以疑於众。鬼神时日卜筮，共有假文。<br />
　　○注“今时”至“违制”。<br />
　　○正义曰：谓今时之人，持执此丧葬筑盖嫁娶卜数之文书，以惑於众，妄陈祸福，浪说妖祥。筑谓垣墙，盖谓舍宇。<br />
　　○注“尊物”至“卖也”。<br />
　　○正义曰：言圭璧金璋及牺牲戎器，皆是尊贵所合蓄之物，非民所宜有，防民之僣伪也。军器，防民之贼乱也。<br />
　　○注“凡以”至“多少”。<br />
　　○正义曰：此经之物，若其合法度则得粥之，其不合法度者，则不得粥也。<br />
　　○“布帛精粗”者，若朝服之布十五升，斩衰三升，齐衰四升之类是也。<br />
　　○“广狭”者，布广二尺二寸，帛则未闻。郑注《周礼》引《逸巡守礼》幅广四尺，八寸为尺。郑注四当为三，则帛广三尺四寸。“用器，弓矢、耒耜、饮食器”者，《既夕礼》文。既夕敦杅之属，即饮食器也。<br />
　　○注“不示”至“贪也”。<br />
　　○正义曰：锦文珠王成器衣服等不粥者，不示民以奢。饮食不粥者，不示民以贪。此衣服饮食与珠玉连文，据华美者，不得粥之，恐民贪。若寻常饮食，则得粥之，不得群聚耳，故《周礼 司虣》云“禁属游饮食于市”者是也。前经“圭璧金璋”之等，是贵者之器，故注云“非民所宜有”，谓全不合有，以其名位卑故也。此“锦文珠王”等是华丽之物，富人合有，但不得聚之过多，故云“不粥於市”，不示民以奢也。前文“圭璧金璋”，各是一物，即《考工记》“金饰璋”也。皇氏以为用金为印。璋，按定本“璋”字从玉，圭璧之类也。且周时称印曰玺，未有称璋，皇氏之义非也。<br />
　　○注“周礼”至“阴木”。<br />
　　○正义曰：此《周礼 山虞》文。郑注云“阳木生山南者，阴木生山北者，冬斩阳，夏斩阴，坚濡调”。<br />
　　○“关执禁以讥，禁异服，识异言”，司关之官，执此戒禁之书，以讥察出入之人，故云“执禁以讥”。禁此身著异服之人，又记识口为异言之人，防奸伪，察非违。<br />
　　大史典礼，执简记，奉讳恶。简记，策书也。讳，先王名。恶，忌日，若子卯。<br />
　　○恶，乌路反，注同。策书，侧八反。 <br />
　　[疏]“大史”至“讳恶”。<br />
　　○正义曰：此一经论大史之官典掌礼事，国之得失，是其所掌，执此简记策书，奉其讳恶之事。奉谓进也。讳谓先王之名。恶谓子卯忌日。谓奉进於王以所讳所恶。<br />
　　○注“讳，先王名”。<br />
　　○正义曰：下文云“天子齐戒受谏”，传云“名终将讳之”，故以讳为先王之名。其实馀讳亦大史奉之，故《礼运》云“天子適诸侯，必舍其祖庙，不以礼籍入，是谓天子坏法乱纪”，郑注云“以礼籍入，谓大史典礼执简记，奉讳恶”，是亦讳诸侯之祖父也。云“恶，忌日，若子卯”者，忌日，谓先王之亡日及子卯，故云“若子卯”。纣以甲子日死，桀以乙卯日亡，巳具下《檀弓》疏。此恶亦兼馀事，故《诵训》云“掌道方慝，以诏辟忌”，郑注云“方慝，四方言语所恶”是也。<br />
　　天子齐戒受谏。岁终，群臣奏岁事，谏王当所改为也。<br />
　　○齐，侧皆反，本亦齐，下皆同。司会以岁之成，质於天子。司会，冢宰之属，掌计要者。成，计要也。质，平也，平其计要。<br />
　　○会，古外反，注同。冢宰齐戒受质。质王受之。大乐正、大司寇、市三官以其成，从质於天子。大乐正，於周宗伯之属。市，司市也，於周司徒之属。从从於司会也。大司徒、大司马、大司空齐戒受质。百官各以其成，质於三官。大司徒、大司马、大司空以百官之成，质於天子。百官，此三官之属。百官齐戒受质，受平报也。然后休老劳农，飨养之。<br />
　　○劳，力报反。成岁事，断计要也。制国用。 <br />
　　[疏]“天子”至“国有”。<br />
　　○正义曰：此下至“制国用”，论岁终天子受质，及百官质於天子，休老劳农，制国用之事也。<br />
　　○“齐戒受谏”者，以其岁终，旧来所施之事，或有不便，须有改为，百官以此上谏於王，天子以其事重，故先齐戒而后受於谏也。“司会以岁之成，质於天子”者，司会总主群官治要，故以一岁治要之成质於天子。质，平也。谓奏上文簿，听天子平量之。<br />
　　○“冢宰齐戒受质”者，冢宰是贰王治事，故亦齐戒赞王，受群官所平之事，谓共王论定也。大乐正、大司寇、市三官以其成从质於天子者，谓此三官各以其当司成要，随从司会平於天子。以周法言之，司会总主群官簿书，则司徒、司马、司空簿书亦司会掌之，质於天子。所以下文司徒、司马、司空各质於天子，不由司会，惟大乐正、大司寇、市三官从司会质於天子者，司会总主治要，先质於王。若今时先申帐目，乐正、司寇、司市当司事少，即径从司会，以质於王。其司徒、司马、司空总主万民，其事既大，虽司会进其治要，仍须各受质属官，亲自质於天子。百官齐戒受质，以司徒、司马、司空质於天子。天子平断毕，当须报於下，故在下百官齐戒受天子所平之要。<br />
　　○“然后休老劳农”者，即十月蜡祭之时，饮酒劳农也。<br />
　　○“成岁事”者，断定计要一岁事成，乃制来岁之国用，故云“制国用”也。<br />
　　○注“岁终”至“为也”。<br />
　　○正义曰：知齐戒受谏是岁终者，以下云“休老劳农”，文相连接，故知是岁终也。以其岁终受质，故知谏王当所改为，谓改其旧事，更为新事，故用岁终。襄十四年《左传》师旷云：“正月孟春，於是乎有之。谏失常也。”彼谏王过恶，故用正月，与此别也。<br />
　　○注“司会”至“计要”。<br />
　　○正义曰：按《天官》“司会中大夫二人”，属冢宰，故云冢宰之属。云“成，计要也”者，按《周礼》注：“岁计曰会，月计曰要，日计曰成。”彼对文耳。此则总而言之，故云“成计要”也。谓一岁薄书，总要成就。<br />
　　○注“大乐”至“会也”。<br />
　　○正义曰：按上文司会直云“冢宰之属”，不云“於周”，此大乐正及市皆云“於周者”，以此文司会与《周礼》兆墁，故不须云於周，此大乐正於周是大司乐，此市亦於周为司市，与《周礼》不同，故以《周礼》明之。云“从，从於司会也”者，以文承上司会质於天子，故知从质者，从司会也。然此大乐正、大司寇及市亦当受属官之质，以其事少，文不见耳。<br />
　　○注“百官，此三官之属”。<br />
　　○正义曰：司徒、司马、司空受百官质，故云“三官之属”。若以殷法言之，按《曲礼》云司徒、司马、司空、司寇、司士。若以夏法言之，按《夏传》司徒、司马、司空三官分主九卿，则兼群官焉。但大乐正、大司寇、司市特自质於天子也。<br />
　　凡养老，有虞氏以燕礼，夏后氏以飨礼，殷人以食礼，周人脩而兼用之。兼用之，备阴阳也。凡饮养阳气，凡食养阴气。阳用春夏，阴用秋冬。<br />
　　○食音嗣，注及下注并下文“食之”并同。养如字，徐以上反，下同。五十养於乡，六十养於国，七十养於学，达於诸侯。天子诸侯养老同也。国，国中小学，在王宫之左。学，大学也，在郊。小学在国中，大学在郊，此殷制明矣。 <br />
　　[疏]“凡养”至“诸侯”。<br />
　　○正义曰：此一节论虞夏殷周养老不同之事，各依文解之。<br />
　　○“凡养老”者，皇氏云：“人君养老有四种：一是养三老五更；二是子孙为国难而死，王养死者父祖；三是养致仕之老；四是引户校年，养庶人之老。”熊氏云：“天子视学之年，养老一岁有七。”谓四时皆养老。故郑此注“凡饮养阳气，凡食养阴气，阳用春夏，阴用秋冬”，是四时凡四也。按《文王世子》云：“凡大合乐，必遂养老。”注云：“大合乐，谓春入学，舍菜合舞。秋，颁学合声。”通前为六。又季春大合乐，天子视学亦养老，《世子》云凡视学，必遂养老，是总为七也。<br />
　　○“有虞氏以燕馈瘪者，虞氏云：“燕礼，脱屦升堂。”崔氏云：“燕者，殽烝於俎，行一献之礼，坐而饮酒，以至於醉。以虞氏帝道弘大，故养老以燕礼。”<br />
　　○“夏后氏以飨礼”者，崔氏云：“飨则体荐而不食，爵盈而不饮，依尊卑而为献，取数毕而已。夏既受禅於虞，是茸荃之首，贵尚於礼，故养老以飨礼，相养敬也。”<br />
　　○“殷人以食礼”者，崔氏云：“不饮酒，享大牢，以礼食之，殷人质素，威仪简少，故养老以养礼。”<br />
　　○“周人脩而兼用之”者，谓周人脩三代之礼，而兼用之以养老。春夏养老之时，用虞氏燕礼、夏后氏飨礼之法。若秋冬养老之时，用殷人食礼之法。以周极文，故兼用三代之法也。皇氏云享有四种：一是诸侯来朝，天子飨之，则《周礼 大行人职》云“上公之礼，其享礼九献”是也。其牲则体荐，体荐则房烝。故《春秋》宣十六年《左传》云：“享有体荐。”又《国语》云：“王公立饫，则有房烝。”其所云饫，即谓飨也。立而成礼，谓之为饫也。其礼亦有饭食，故《舂人》云：“凡飨食，共其食米。”郑云“享有食米，则飨礼兼燕与食”是也。二是王亲戚及诸侯之臣来聘，王飨之，礼亦有饭食及酒者，亲戚及贱臣不须礼隆，但示慈惠，故并得饮食之也。其酌数亦当依命，其牲折俎，亦曰殽烝也。故《国语》云“亲戚宴飨，则有餚烝”，谓以燕礼而飨则有之也。又《左传》宣十六年云：“享有体荐，宴有折俎，公当享，卿当宴，王室之礼也。”时定王享士会而用折俎，以《国语》及《左传》，故知王亲戚及诸侯之大夫来聘皆折俎飨也。其飨朝廷之臣，亦当然也。三是戎狄之君使来，王享之，其礼则委飨也。其来聘贱，故王不亲飨之，但以牲全体委与之也。故《国语》云“戎翟贪而不让，坐诸门外而体委与之”是也。此谓戎狄使臣贱之，故委飨。若夷狄君来则当与中国子男同，故《小行人职》掌小宾小客，所陈牲牢，当不异也。四是享宿卫及耆老孤子，则以醉为度，故《酒正》云：“凡飨士庶子，享耆老孤子，皆共其酒，无酌数。”郑云：“要以醉为度。”“食礼”者，有饭有殽，虽设酒而不饮，其礼以饭为主，故曰食也。其礼有二种，一是礼食，故《大行人》云诸公三食之礼有九举，及公食大夫礼之属是也。二是燕食者，谓臣下自与宾客旦夕共食是也。按郑注《曲礼》“酒浆处右”云：“此大夫士与宾客燕食之礼。”“燕礼”者，凡正享食在庙，燕则於寝，燕以示慈惠，故在於寝也。燕礼则折俎，有酒而无饭也，其牲用狗。谓为燕者，《诗毛传》云：“燕，安也。”其礼最轻，升堂行一献礼，毕，而说屦升堂，坐饮以至醉也。《仪礼》犹有诸侯《燕礼》一篇也。然凡燕礼亦有二种，一是燕同姓，二是燕异姓。若燕同姓，夜则饮之；其於异姓，让之而止。故《诗 湛露》“天子燕诸侯”篇，郑笺云：“夜饮之礼，同姓则成之，其庶姓让之则止。”其此燕飨食致仕之老，皇氏云：“则当用正飨、正食、正燕之礼，以其有贤德者，不可以亵礼待之。”其飨死事之老，不必有德，又是老人不宜久立，当用折俎之飨，燕食之食，老人不合夜饮，当用异姓之燕礼。<br />

                    <br>
                        　　○注“兼用”至“秋冬”。<br />
　　○正义曰：“兼用之，备阴阳”者，以燕之与飨是饮酒之礼，是阳，阳而无阴。食是饭，饭是阴，阴而无阳。周兼用之，故云备阴阳也。云“凡饮养阳气，凡食养阴气”者，《郊特牲》文。所以饮养阳者，饮是清虚阳气之象，食是形质阴体之义。云“阳用春夏，阴用秋冬”者，按《郊特牲》云“飨禘有乐而食尝无乐”，是故春禘而秋尝，享与禘连文，故知飨在春。食与尝连文，故知食在秋。彼不云冬夏者，彼是殷礼，此言冬夏者据周法也。或郑因春而言夏，因秋而见冬。虽周，冬夏不养老也。就如熊义，去冬夏则一年有五养老也。又春合舞，秋合声，即是春秋养老之事，冬夏更无养老，通季春大合乐有三养老也。熊氏以为春秋各再养老，故为一年七养老也。去冬夏犹为五，义实可疑。皇氏云：“春夏虽以饮为主，亦有食，先行飨，次燕，次食。秋冬以食为主，亦有飨，先行食，次燕，次享，一日之中，三事行毕。”义或然也。<br />
　　○“五十”至“诸侯”。<br />
　　○此谓子孙为国死难，而王养其父祖也。五十始衰，故养於乡学。<br />
　　○“六十养於国”者，六十渐衰，养礼弥厚，故养之於小学，小学在国中也。<br />
　　○“七十养於学”者，七十大衰，养礼转重，故养於大学。<br />
　　○“达於诸侯”者，言此养老之事，非惟天子之法，乃通达於诸侯。卢、王等以为养於乡，云不为力政养於国，云不与服戎，皆谓养庶人之老也。非郑义，故郑注云“国中小学”也。<br />
　　○注“国国”至“明矣”。<br />
　　○正义曰：养於国与养於学文相对，故知国亦是学也。六十少於七十者，六十者宜养於小学，七十者宜养於大学，故云“国，国中小学”。云“在王宫之左”者，据上文而知。云“小学在国中，大学在郊，此殷制明矣”者，以上文云“小学在公宫南之左，大学在郊”，下文云“殷人养国老於右学，养庶老於左学”，贵右而贱左。小学在国中，左也；大学在郊，右也，与殷同也，故云“此殷制明矣”。以此篇从上以来，虽解为殷制，无正据可冯，因此小学大学是殷制不疑，故云“明矣”。<br />
　　八十拜君命，一坐再至，瞽亦如之。九十使人受。命，谓君不亲飨食，必以其礼致之。<br />
　　○瞽音古。五十异粻，六十宿肉，七十贰膳，八十常珍，九十饮食不离寝，膳饮从於游可也。粻，粮也。贰，副也。游谓出入止观。<br />
　　○粻，涉良反。离，力智反。观，古乱反。六十岁制，七十时制，八十月制，九十日脩。唯绞、紟、衾、冒，死而后制。绞、紟、衾、冒，一日二日而可为者。<br />
　　○绞，户交反。紟，其鸩反。冒，亡报反。五十始衰，六十非肉不饱，七十非帛不暖，八十非人不暖，九十虽得人不暖矣。暖，温。<br />
　　○暖，乃管反，下同。五十杖於家，六十杖於乡，七十杖於国，八十杖於朝，九十者，天子欲有问焉，则就其室，以珍从。尊养之。<br />
　　○从，才用反，又如字。七十不俟朝，大夫士之老者，揖君则退。八十月告存，每月致膳。九十日有秩。秩，常也。有常膳。五十不从力政，六十不与服戎，七十不与宾客之事，八十齐丧之事弗及也。力稍衰也。力政，城道之役也。与，及也。八十不齐，则不祭也。子代之祭，是谓宗子不孤。<br />
　　○与音预，下及注同。五十而爵，贤者命为大夫。六十不亲学，不能备弟子礼。七十致政，唯衰麻为丧。致政，还君事。 <br />
　　[疏]“八十”至“为丧”。<br />
　　○正义曰：此一节论老人力衰，与少不同之事，各随文解之。<br />
　　○七十养於大学，至於八十年渐衰弱，不堪来学受养，君以飨食之礼，使人就家致之。其受君命之时，理须再拜，不堪为劳，一坐於地，而首再至於地。瞽人无目，恐其倾倒，拜君命之时，亦当如此，故云“亦如之”。<br />
　　○“五十”至“可也”。<br />
　　○自此以下杂记卿大夫士及庶人年老节制在家自养之法，随年为品也。<br />
　　○“五十异粻”者，粻，粮也。五十始衰，粮宜自异，不可与少壮者同也。<br />
　　○“六十宿肉”者，转老，故恒宿肉在帐下，不使求而不得也。<br />
　　○“七十贰膳”者，贰，副也。膳，善食也。恒令善食有储副，不使有阙也。<br />
　　○“八十常珍”者，珍谓常食之皆珍奇美食，寻常使有。<br />
　　○“九十饮食不离寝”者，谓老人饮食无时，或急求须得，故不离於寝。<br />
　　○“膳饮从於游可也”者，谓美善之膳，水浆之饮，从於老人所游之处，其理可也。<br />
　　○“六十”至“后制”。<br />
　　○“六十岁制”者，明老而预为送终之具也。年既衰老，故逆辨之也。岁制，谓棺也。不易可成，故岁制。然此谓大夫以下耳，人君即位为椑，不待六十也。其椁则死后为之，以其葬尚赊，故《檀弓》云“旬而布材”是也。<br />
　　○“七十时制”者，时制，谓一时可辨，是衣物之难得者。是年转老，所须辨转切也。<br />
　　○“八十月制”者，月制，谓一月可辨，衣物易得者也。渐老弥切也。<br />
　　○“九十日脩”者，至九十棺衣皆毕，但日日脩理之，为近於终故也。“惟绞紟衾冒，死而后制”者，此四物易成，故生不逆为，须亡乃制也。故《檀弓》云：“一日二日而可为也者，君子弗为也。”<br />
　　○“七十”至“有秩”。<br />
　　○此谓大夫士老年而听致仕者，则七十杖於国，朝君之时，入门至朝位，君出，揖之即退，不待朝事毕也。若不听致仕，则《祭义》云：“七十杖於朝，八十不俟朝。”<br />
　　○“八十月告存”者，告谓问也。君每月使人致膳告问存否。<br />
　　○“九十日有秩”者，以至年老方极。秩，常也。君则日使人以常膳致之，故云“日有秩”。<br />
　　○注“大夫”至“则退”。<br />
　　○正义曰：按《仪礼 大射》“卿大夫皆入门右，北面”，“公降立于阼阶之东南，南乡”，“揖大夫，大夫皆少进”，彼郑注云“变尔言揖”。使近北者尔揖，君则退，谓就位，君揖之时，七十老者则退，故《祭义》注云：“君揖之即退，不待朝事毕。”其少壮者，则待朝事之终也。<br />
　　○注“每月致膳”。<br />
　　○正义曰：经直云“月告存”，知非直遣人告问存否。必知致膳者，以下云“九十日有秩”，上文云“天子欲有问焉，则就其室，以珍从”，明八十每月告存之时，必当致膳也。<br />
　　○注“力稍”至“不孤”。<br />
　　○正义曰：以上文岁制及杖於家之属，兼含大夫士及庶人之老。此五十不从力政，及不与服戎，惟据庶人之事，故云“力政，城道之役也”，谓筑城垣治道也。其大夫士六十未致仕，若为军将，当与服戎，故知此据庶人也。按《异义》：“《礼》戴说《王制》云：‘五十不从力政，六十不与服戎。’《易孟氏》、《韩诗》说‘年二十行役，三十受兵，六十还兵’。《古周礼》说‘国中自七尺以及六十，野自六尺以及六十有五，皆征之’。许慎谨按云：《五经》说皆不同，是无明文所据。汉承百王而制二十三而役，五十六而免。六十五已老，而周复征之，非用民意。”是许以《周礼》为非。郑駮之云：“《周礼》是周公之制，《王制》是孔子之后大贤所记先王之事，《周礼》所谓皆征之者，使为胥徒给公家之事，如今之正卫耳。六十而不与服戎，胥徒事暇，坐息之间，多其五岁，又何太违之？”云“徒给公家之事”，云“非用民意”，取《王制》所云“力政挽引筑作之事”；所谓服戎，谓从军为士卒也：二者皆劳於胥徒，故早舍之。如郑此言，力政田役为重，故云“五十免之”，故此五十不从力政，《祭义》云“五十不为甸徒”也。戎事差轻，六十不与服戎，及《孟氏》说“六十选兵”是也。胥徒又轻，故野外六十五犹征之。若四郊之内，以其多役，其胥徒之事，六十则免。初受役之时，始年二十也。其野王城之外，力役又少，胥徒之事，十五则征之，至六十五。其力政之事，皆二十受之；兵革之事，则三十受之，故《易孟氏》、《诗韩氏》皆云“二十行役，三十受兵”也。云“是谓宗子不孤”者，以父是宗子，年已八十，子则代之而祭。若父不为宗子，则不主祭祀，无祭可代。今已是父嫡子代父而祭之，是有父之宗子。按《丧服》云：“宗子孤为殇。”以无父则称孤，明有父则不孤，故云“是谓宗子不孤”也。<br />
　　○注“贤者命为大夫”。<br />
　　○正义曰：经文云“五十而爵”，郑知非命为士而云大夫者，以《王制》殷法，殷则士无爵。此经云而爵，故知是大夫也。此谓凡常之人有贤德，故五十始为大夫。若其有德，不必五十，则《丧服》“小功”章云“大夫为昆弟之长殇”，是幼为大夫，为兄之长殇。<br />
　　有虞氏养国老於上庠，养庶老於下庠。夏后氏养国老於东序，养庶老於西序。殷人养国老於右学，养庶老於左学。周人养国老於东胶，养庶老於虞庠，虞庠在国之西郊。皆学名也。异者，四代相变耳，或上西，或上东，或贵在国，或贵在郊。上庠、右学，大学也，在西郊；下庠、左学，小学也，在国中王宫之东；东序、东胶，亦大学，在国中王宫之东；西序、虞庠亦小学也，西序在西郊，周立小学於西郊。胶之言纠也，庠之言养也。周之小学为有虞氏之庠制，是以名庠。云其立乡学亦如之。胶，或作练。<br />
　　○纠，居黝反，徐居酉反。絿音求，又音虬。有虞氏皇而祭，深衣而养老。夏后氏收而祭，燕衣而养老。殷人哻而祭，缟衣而养老。周人冕而祭，玄衣而养老。玄，冕属也，画羽饰焉。凡冕属，其服皆玄上纁下。有虞氏十二章，周九章，夏、殷未闻。凡养老之服，皆其时与群臣燕之服。有虞氏质，深衣而巳。夏而改之，尚黑而黑衣裳。殷尚白而缟衣裳。周则兼用之，玄衣素裳。其冠则弁追，章甫，委貌也。诸侯以天子之燕服为朝服，《燕礼》曰：“燕，朝服。”服是服也。王者之后，亦以燕服为之。鲁季康子朝服以缟，僣宋之礼也。天子皮弁，以日视朝也。<br />
　　○{羽王}<禾音>皇，本又作皇。哻，况甫反。缟，古老反，又古报反。纁，许云反。牟，亡侯反。追，丁雷反。凡茸荃养老，皆引年。已而引户校年，当行复除也。老人众多，非贤者不可皆养。<br />
　　○复除，上音福；下如字，又直虑反。八十者，一子不从政。九十者，其家不从政。废疾非人不养者，一人不从政。废，废於人事。<br />
　　○养如字，又以尚反。父母之丧，三年不从政。齐衰大功之丧，三月不从政。将徙於诸侯，三月不从政。自诸侯来徙家，期不从政。自，从也。<br />
　　○期音基。 <br />
　　[疏]“有虞”至“从政”。<br />
　　○正义曰：此一节明养致仕老及庶人老给赐之事，各依文解之。<br />
　　○注“皆学”至“如之”。<br />
　　○正义曰：此四代养老之处，虽其名不同，以殷人云右学、左学，虞氏云上庠、下庠，《学记》云“党有庠”，《文王世子》云“学干戈羽籥於东序”，以此约之，故知“皆学名也”。“养老必在学”者，以学教孝悌之处，故於中养老。熊氏云：“国老谓卿大夫致仕者，庶老谓士也。”皇氏云：“庶老兼庶人在官者。”其致仕之老，大夫以上当养从国老之法，士养从庶老之法，故《外饔》云“邦飨耆老，掌其割享”，郑注引此“周人养国老於东胶，养庶老於虞庠”是也。虞、殷尚质，贵取物成，故大学在西，小学在东。夏、周贵文，取积渐长养，故大学在东，小学在西。故云“上庠、右学，大学也，在西郊；下庠、左学，小学也，在国中王宫之东”，以虞殷质，俱贵於西，故并言之；夏、周为文，皆上东，故亦并言之，云“东序、东胶，亦大学，在国中王宫之东；西序、虞序亦小学也，西序在西郊，周立小学於西郊”是也。云“周之小学为有虞氏之庠制”者，庠则后有室，前有堂。若夏后氏之序，及周之学所在序者，皆与庠制同。其州党之序，则歇前而已。序则豫也。故《乡射》云：“豫则钩楹内，堂则由楹外。”彼郑注“豫读如成周宣谢灾之谢”是也。云“其立乡学亦如之”者，言乡学亦为庠制，故上文云“耆老皆朝于庠”是也。周大学在国之西郊，郑《駮异义》云“三灵一雍在郊”者，熊氏云“文王之时犹从殷礼，故辟廱大学在郊”。刘氏以为周之小学为辟廱在郊。<br />
　　○注“皇冕”至“朝也”。<br />
　　○正义曰：以皇与下冕相对，故为冕属。按《周礼》有“设皇邸”，又云“有皇舞”，皆为“凤皇”之字，凤羽五采，故云画羽饰之。按上注云“虞夏之制，天子服有日月星辰”，此云“夏殷未闻”者，以《皋陶谟》谓之虞夏书，因彼之成文，故云“虞夏之制”，其实惟谓虞也。云“凡养老之服，皆其时与群臣燕之服”，郑知然者，以经云夏后氏燕衣而养老，周人玄衣而养老。周人燕用玄衣，故知养老燕群臣之服也。云“有虞氏质，深衣而巳”者，深衣谓白布衣，以质，用白布而已，其冠未闻。皇氏云以为养老，首还服皇冠。崔氏云以为与夏周同，未知然否。按《郊特牲》云：“大古冠布，齐则缁之。”大古，则虞氏或用白布冠也。云“夏而改之，尚黑而黑衣裳”者，以殷人尚白用缟衣，夏既尚黑，燕衣黑衣也。云“殷尚白而缟衣裳”者，缟，白色生绢，亦名为素。此缟衣谓白，白布深衣也。云“周则兼用之，玄衣素裳”者，以经云“玄衣而养老”，若衣裳俱玄，则与夏不异。又《仪礼》朝服缁布衣素裳，缁则玄，故为玄衣素裳。上养老云周人脩而兼用之，故养老之衣，亦脩而兼用之。云“其冠则牟追、章甫，委貌也”者，按《仪礼》朝服首著玄冠，玄冠即委貌。以此推之，则殷之朝服，则皆著章甫之冠，夏之朝服著牟追。云“诸侯以天子之燕服为朝服”者，以《燕礼》诸侯燕臣子用朝服，明天子之燕亦朝服也。引《燕礼》曰“燕，朝服”者，证朝、燕同。云“服是服也”者，言燕时服是玄衣素裳之服。崔氏云：“天子燕畿内诸侯以缁衣，燕畿外诸侯以玄冠。诸侯各以为朝服，事无明文，不可依也。”云“王者之后，亦以燕服为之”者，《玉藻》云：“鲁季康子朝服以缟。”若当时无朝服以缟，康子不应服之，明是宋人所著，故康子僣效之。宋既朝服以缟，杞当朝服以玄。云“天子皮弁，以日视朝也”者，《玉藻》文。引之者，证天子以诸侯朝服之别，按《诗 頍弁》注云：“礼，天子诸侯朝服以燕，天子之朝服以皮弁。”服以皮弁服，燕不用玄衣者，《诗》所谓燕同姓诸公及异姓甥舅等，故用皮弁，尚质故也。若燕其诸侯，则用玄衣，明诸侯则朝服以日视朝，服则玄冕素裳也。《冠礼记》云：“周弁、殷哻、夏收。”郑云：“弁名出於幠，幠，大也，言所以自光大也。哻名出於幠，幠，覆也，所以自覆饰也。收，言所以收敛发也。其制之异，亦未闻。”《冠礼记》又云：“委貌，周道也。章甫，殷道也。母追，夏后氏之道也。”郑注云“委犹安也，言所以安正容貌。章，明也，殷质，言以表明丈夫也”，“母，发声也。追犹堆也。夏后氏质，以其形名之”，“其制之异同未闻”。<br />

                    <br>
                        　　○“将徙”至“从政”。<br />
　　○此谓大夫采地之民，徙於诸侯为民，以其新徙，当须复除。但诸侯地宽役少，为人所欲，故惟三月不从政。<br />
　　○“自诸侯来徙於家”者，谓诸侯之民，来徙於大夫之邑，以大夫役多地狭，欲令人贪之，故期不从政。按《旅师》云：“新甿之治皆听之，使无征役。”郑注引此文以证之，是据民之迁徙。王肃及庾氏等以为据仕者从大夫家出仕诸侯，从诸侯退仕大夫，非郑义也。<br />
　　少而无父者谓之孤，老而无子者谓之独，老而无妻者谓之矜，老而无夫者谓之寡。此四者，天民之穷而无告者也，皆有常饩。饩，廪也。<br />
　　○少，诗照反，下注“少者”同。矜，本又作鳏，同古顽反。廪，兵品反。 <br />
　　[疏]“少而”至“常饩”。正义曰：此一节论矜恤鳏寡孤独之事。无妻无夫谓之矜寡者，按《孝经》云“男子六十无妻曰鳏，妇人五十无夫曰寡”。舜年三十而《尚书》谓之鳏者，以其父顽母嚚，无为娶之端，故虽三十而亦称鳏。《诗》云：“何草不黄，何人不矜。”据久役在外，嫁娶失时，亦谓之为矜。矜与鳏同，其男子无妻，亦谓之寡。《左传》云：“崔杼生成及疆而寡。”按刘熙《释名》云：“无妻曰鳏，愁悒不能寐，目恒鳏鳏然，其字从鱼，鱼目恒不闭。无夫曰寡，寡，倮也，倮然，单独也。无父曰孤，孤，顾也，顾望无所瞻见也。无子曰独，独，鹿也，鹿鹿无所依也。”<br />
　　瘖、聋、跛躃、断者、侏儒，百工各以其器食之。断谓支节绝也。侏儒，短人也。器，能也。<br />
　　○瘖，於金反，哑也。聋，力东反。跛，彼我反；躄，必亦反，两足不能行也。侏音朱。 <br />
　　[疏]“瘖聋”至“食之”。<br />
　　○正义曰：此一节论矜恤疾民之事。瘖谓口不能言，聋谓耳不闻声，跛躃谓足不能行，断者谓支节解绝，侏儒谓容貌短小。百工谓有杂技艺，此等既非老无告，不可特与常饩。既有疾病，不可不养，以其病尚轻，不可虚费官物，故各以其器食之。器，能也。因其各有所能，供官役，使以廪饩食之。按《晋语》云文公问八疾，胥臣对云“戚施权镈”，注云“使击锺”；“蘧除蒙璆”，注云“璆是玉磬，使击之”；“侏儒扶庐”，注云“扶，持也，庐，戟柄也；“矇瞍循声”，注云“歌咏琴瑟”；“聋瞶司火”，注云“使主然火”。其“童昏、嚚瘖、憔侥，官师所不材，宜於掌土”，是各以器食之。《外传》不云“跛”，此不云“蘧蒢戚施”，设文不具。《外传》瘖与憔侥置於掌土，此瘖与侏儒其器食之者，今古法异也。<br />
　　道路，男子由右，妇人由左，车从中央。道中茸芫，远别也。<br />
　　○别，彼别反，下文并注同。父之齿随行，兄之齿雁行，朋友不相逾。广敬也。谓於涂中。<br />
　　○行如字，一音户刚反，下“雁行”同。轻任并，重任分，班白不提挈。皆谓以与少者。杂色曰班。<br />
　　○并，必性反，本又作并。提音啼。挈，本亦作挈，苦结反。 <br />
　　[疏]“轻任并，重任分”。<br />
　　○正义曰：父齿，老也。任谓有担负者，俱应担负，老少并轻，则并与少者担之也。<br />
　　○“重任分”者，老少并重，不可并与少者一人，则分为轻重，重与少者，轻与老者。<br />
　　君子耆老不徒行，庶人耆老不徒食。徒犹空也。<br />
　　○大夫祭器不假。祭器未成，不造燕器。造，为也。 <br />
　　[疏]“大夫祭器不假”。<br />
　　○正义曰：皇氏云：“此谓有地大夫，故祭器不假。若无地大夫，则当假之，故《礼运》云‘大夫祭器不假，声乐皆具，非礼也’，谓无地大夫也。”<br />
　　方一里者，为田九百亩。一里方三百步。方十里者，为方一里者百，为田九万亩。方百里者，为方十里者百，为田九十亿亩。亿，今十万。<br />
　　○亿，於力反。方千里者，为方百里者百，为田九万亿亩。万亿，今万万也。 <br />
　　[疏]“方一”至“亿万”。<br />
　　○正义曰：此一节论开方之法，总计天子畿外内诸侯之地大小，各依文解之。<br />
　　○“方一里者，为田九百亩”，按《论语》云“步百为亩”，是长一百步，阔一步；“亩百为夫”，是一顷也，长阔一百步；“夫三为屋”，是三顷也，阔三百步长；“屋三为井”，是九百亩也，长阔一里。<br />
　　○注“亿，今十万”。<br />
　　○正义曰：方十里为田九万亩。方百里者为方十里者百，一个十里之方，既为田九万亩，则十个十里之方，为田九十万亩；一百个十里之方，为田九百万亩。今云九十亿亩，是一亿有十万，十亿有一百万，九十亿为九百万亩，故云“亿，今十万”。《尹文子》云“百姓千品，万官亿丑，皆以数相十”，此谓小亿也，此郑氏所用。《毛诗传》云“首茯至万曰亿”，是大亿也，非郑义。<br />
　　○注“万亿，今万万也”。<br />
　　○正义曰：计千里之方，为方百里者百。一个百里之方既为九十亿亩，则十个百里方为九百亿亩，百个百里方为九千亿亩。今乃云九万亿亩，与数不同者，若以亿言之，当云九千亿亩；若以万言之，当云九万万亩，但书经战国及秦之世，经藉错乱，此经上下，或亿或万，字相交涉，遂误为万亿。郑未注之前，书本既尔，郑更不显言其错，因此错本万亿之言，即云此经万亿者，即今之万万，皇氏以为亿数不定，或以十万为亿，或以万万为亿，或以一万为亿。此云万亿者，秪是万万也。六国时或将万为亿，故云万亿。但古事难委，未知孰是，故备存焉。<br />
　　自恒山至於南河，千里而近。冀州域。自南河至於江，千里而近。豫州域。自江至於衡山，千里而遥。荆州域。自东河至於东海，千里而遥。徐州域。自东河至於西河，千里而近。亦冀州域。自西河至於流沙，千里而遥。雍州域。<br />
　　○雍，於而反。西不尽流沙，南不尽衡山，东不近东海，北不尽恒山。凡四海之内，断长补短，方三千里，为田八十万亿一万亿亩。九州之大计，断，音短。方百里者，为田九十亿亩。山陵、林麓、川泽、沟渎，城郭、宫室、涂巷三分去一，其馀六十亿亩。以一大国为率，其馀所以授民也。山足曰麓。<br />
　　○去，羌吕反。率音律，又音想。 <br />
　　[疏]“自恒”至“亿亩”。<br />
　　○正义曰：此一节论四海之内地远近里数也。言“千里而近”者，皇氏云“此恒山至南河以千里言之，其地稍近，言不满千里。下云自江至於衡山千里而遥，谓以千里言之，其地稍远，言不啻千里”。熊氏以为“近者，谓过千里，遥者，谓不满千里”，其义似非也。其馀遥近皆放此也。<br />
　　○“为田八十万亿一万亿亩”，以一州方千里，九州方三千里，三三如九，为方千里者有九。一个千里有九万亿亩，九个千里九九八十一，故有八十一万亿亩，但记文详具於八十整数之下，云万亿是八十个万亿，又云一万亿，言是详也。以前文误为万亿，此则因前文之误，更以万亿言之。<br />
　　古者以周尺八尺为步，今以周尺六尺四寸为步。古者百亩，当今东田百四十六亩三十步。古者百里，当今百二十一里六十步四尺二寸二分。周尺之数，未详闻也。按礼制，周犹以十寸为尺，盖六国时多变乱法度，或言周尺八寸，则步更为八八六十四寸。以此计之，古者百亩，当今百五十六亩二十五步。古者百里，当今百二十五里。 <br />
　　[疏]“古者”至“二分”。<br />
　　○正义曰：古者八寸为尺，今以周尺八尺为步，则一步有六尺四寸。今以周尺六尺四寸为步，则一步有五十二寸，是今步比古步每步剩出一十二寸。以此计之，则古者百亩，当今东田百五十二亩七十一步者，馀，与此“百四十六亩三十步”不相应也。又今步每步剩古步十二寸，以此计之，则古之百里，当今百二十三里一百一十五步二十寸，与此经“百二十一里六十步四尺二寸二分”又不相应，故郑云“六国时多变乱法度”。经云错乱，不可用也。<br />
　　○注“按礼”至“五里”。<br />
　　○正义曰：《王人职》云：“镇圭尺有二寸。”又云：“桓圭九寸。”是周犹以十寸为尺也。今经云“以周尺六尺四寸为步”，乃是六十四寸，则谓周八寸为尺也，故云“盖六国时多变乱法度”。或言周尺八寸也，郑即以古周尺十寸为尺，八尺为步，则步八十寸。郑又以今周尺八寸为尺，八尺为步，则今步皆少於古步一十六寸也，是今步别剩十六寸。云“以此计之”者，谓以古步。又以今周尺八寸八尺为步，外剩十六寸而计之，则古之四步剩出今之一步，古之四十步为今之五十步，古之八十步为今之一百步，计古之一亩之田长百步，得为今田一百二十五步，是今田每一亩之上剩出二十五步，则方百亩之田，从北乡南，每亩剩二十五步，总为二千五百步；从东乡西，每亩二十五步，亦总为二千五百步，相并为五千步，是总为五十亩。又西南一角，南北长二十五步，应南畔所剩之度，东西亦长二十五步，应西畔所剩之度，计方二十五步，开方乘之，总积得六百二十五步，六百步则为六亩，馀有二十五步，故云“古者百亩，当今百五十六亩二十五步”也。又古四步，剩今一步，则古者四里，剩今一里为五里，则古者四十里，剩今十里为五十里，则古者八十里，剩今二十里总为百里，是古者八十里为今百里，今之百里之外，犹有古之二十里，四里剩一里，其古二十里，为今之二十五里，故云“古者百里，当今百二十五里”。<br />
　　方千里者，为方百里者百，封方百里者三十国，其馀方百里者七十。又封方七十里者六十，为方百里者二十九，方十里者四十，其馀方百里者四十，方十里者六十。又封方五十里者百二十，为方百里者三十，其馀方百里者十，方十里者六十。名山大泽不以封，其馀以为附庸间田。诸侯之有功者，取於閒田以禄之。其有削地者，归之间田。 <br />
　　[疏]“方千”至“间田”。<br />
　　○正义曰：此一经论畿外九州建国之法。九州州别方千里，凡千里之方，以开方计之，为方百里者凡有一百，故云“为方百里者百，封方百里者三十国”者，前文云立大国三十，故此云“封方百里者三十国”，谓公也。以百中去三十，故“其馀方百里者有七十”。“又封方七十里者六十，为方百里者二十九，方十里者四十”，谓侯国也。凡百里之方开方计之，为十里之方百，其七十里之国一，用十里之方四十九，七十里之国二，则用十里之方九十八，则一个百里，为七十里之国二，剩十里之方二。然则二十个七十里之国，用百里之方十，剩十里方有二十。七十里之国六十，用百里之方三十，剩十里之方六十。今就百里之方三十里之中，抽去十里之方六十，是用百里之方二十九，方十里者四十，故“其馀方百里者四十，方十里者六十”。“又封方五十里者百二十”者，上云小国百二十，谓伯国也。凡百里之方一，封五十里之国四，则十个百里之方，封五十里之里四十。今小国百二十，故用百里之方三十，则其馀方百里者十，方十里者六十，以为附庸间田。<br />
　　天子之县内，方千里者，为方百里者百，封方百里者九，其馀方百里者九十一。又封方七十里者二十一，为方百里者十，方十里者二十九，其馀方百里者八十，方十里者七十一。又封方五十里者六十三，为方百里者十五，方十里者七十五，其馀方百里者六十四，方十里者九十六。 <br />
　　[疏]“天子”至“十六”。<br />
　　○正义曰：天子县内地方千里，为方百里者百，既用九个拟封百里之国，故“其馀方百里者九十一”也。<br />
　　○“又封方七十者二十一”者，凡百里之方十，为七十里之国二十，剩十里之方二十。今以十里之方二十，又更取其外十里之方二十九，添前二十为四十九，为七十里之国一，是次国二十一也。总用百里之方十，十里之方二十九，是“其馀方百里者八十，方十里者七十一”。“又封方五十里者六十三”者，谓小国也。凡百里之方一，为五十里之国四，则百里之方十，为五十里之国四十，又百里之方五，为五十里之国二十，总为五十里之国六十，更有五十里之国三。凡一个五十里之国，用十里之方二十五，则三个五十里国，总用十里之方七十五，是用地“方百里者一十五，方十里者七十五”，是“其馀方百里者六十四，方十里者九十六”。然畿外千里，封国之外，所馀地少；其畿内千里，所馀地多者，以畿外之土，本拟封建诸侯，故国数多，馀地少。畿内本供天子，又有郊、关、乡，遂准拟公卿王子弟采邑，故建国数少，馀地多。<br />
　　诸侯之下士，禄食九人，中士食十八人，上士食三十六人，下大夫食七十二人，卿食二百八十八人，君食二千八百八十人。次国之卿，食二百一十六人，君食二千一百六十人。小国之卿，食百四十四人，君食千四百四十人。次国之卿，命於其君者，如小国之卿。天子之大夫为三监，监於诸侯之国者，其禄视诸侯之卿，其爵视次国之君，其禄取之於方伯之地。方伯为朝天子，皆有汤沐之邑於天子之县内，视元士。给齐戒自絜清之用。浴用汤，沐用潘。<br />
　　○间田音闲，下同。禄食音嗣，又如字。下皆同。为朝，于伪反。清如字，徐才性反。潘，芳袁反，米汁也。诸侯世子世国。象贤也。大夫不世爵，使以德，爵以功。谓县内及列国诸侯为天子大夫者。不世爵而世禄，辟贤也。<br />
　　○辟音避。未赐爵，视天子之元士，以君其国。列国及县内之国也。诸侯之大夫，不世爵禄。<br />
　　○六礼：冠、昏、丧、祭、乡、相见。乡，乡饮酒，乡射。<br />

                    <br>
                        　　○冠，古乱反。七教：父子、兄弟、夫妇、君臣、长幼、朋友、宾客。八政：饮食、衣服、事为、异别、度、量、数、制。饮食为上，衣服次之。事为，谓百工技艺也。异别，五方用器不同也。度，丈尺也。量，斗斛也。数，百十也。制，布帛幅广狭也。<br />
　　○长，丁丈反。斛，洪谷反。福，芳服反。狭，户甲反。 <br />
　　[疏]“诸侯”至“数制”。<br />
　　○正义曰：此一节论士大夫及诸侯等食禄之数，兼明臣之世与不世之事，今各随文解之。<br />
　　○前以有“诸侯之下士”以上及大夫卿君，故此依前而释也。诸侯之士既明，则天子士同之可知，故此文发畿外之卿也。前云“诸侯下士视上农夫”，故有九人也。前云“上士倍中士”，故三十六也。前云“下大夫倍上士”，则食七十二人。前云“卿四大夫禄”，则二百八十八人。<br />
　　○“君食二千”至“之卿”。<br />
　　○君谓大国之君也。前云“君十卿禄”，故二千八百八十人。“次国之卿，食二百一十六人”者，谓夏伯殷侯，周则侯伯国也。此大夫以下，亦如大国大夫，而卿惟得三大夫禄耳，故特言卿也。<br />
　　○“君食二千一百六十人”者，君亦十卿禄也。<br />
　　○“小国之卿，食百四十四人”者，小国谓夏周子男，殷之伯国也。大夫以下，亦如大国大夫，而卿则二大夫禄耳。<br />
　　○“君食千四百四十人”者，君亦食卿禄也。<br />
　　○“次国之卿，命於其君”。<br />
　　○大国三卿，皆命於天子，则其禄各食二百八十八人。若次国三卿，二卿命於天子，禄各食二百一十六人，而一卿命於其君为贱，则禄不可等命天子者，故视小国卿，小国卿食一百四十四人也。其若子男一卿命於天子，二卿命於其君，则禄犹如此。其命天子卿无以异也，其国小，故不复差降也，或云视大夫也。其天子之士卿大夫无文，宜准大国之卿大夫士也。<br />
　　○注“给齐”至“用潘”。<br />
　　○正义曰：以方伯朝天子，故给以汤沐之邑。按前文云“不能五十里曰附庸”，又云“天子元士视附庸”，以汤沐之邑视元士，亦五十里以下。《异义》：“《公羊》说诸侯朝天子，天子之郊，皆有朝宿之邑；从泰山之下，皆有汤沐之邑。《左氏》说诸侯有功德於王室，京师有朝宿之邑，泰山有汤沐之邑。鲁，周公之后。郑，宣王母弟。此皆有汤沐邑，其馀则否。许慎谨按：京师之地皆有朝宿邑，周千八百诸侯，尽京师地，不能容之，不合事理之宜。”是许慎不从《公羊》之说。郑无驳，当从许说。<br />
　　○注“谓县”至“贤也”。<br />
　　○正义曰：知此大夫是天子大夫者，以下云“诸侯之大夫，不世爵禄”，此直云“大夫不世爵”，与诸侯大夫文异，故知是天子大夫也。知是县内及列国诸侯入为天子大夫者，按《礼运》云“天子有田以处其子孙”，则周召毕原之等，是县内诸侯也。《诗》卫武公入相於周，又《尚书 顾命》齐侯为虎贲，卫侯为司寇，是列国诸侯也，并入为天子大夫。按《司裘》“诸侯，则共熊侯豹侯”，是畿内亦曰诸侯。此不云诸侯而云大夫者，辟上诸侯世子之文，故云大夫。然畿内诸侯有为三公，则周召是也。列国诸侯入为六卿，则郑武公是也。今总云为“天子大夫”者，若言公卿大夫，於文为烦，故总言大夫以包之。诗云“三事大夫”，谓三公也。春秋诸侯杀大夫，谓卿也。是大夫为总号。<br />
　　○“未赐爵，视天子之元士，以君其国”。<br />
　　○“未赐爵”，谓列国诸侯及县内诸侯，其身既死，其子未得爵赐，其衣服礼制，视天子元士。若畿外者君其本国，畿内者亦君畿内之国，故郑注云“列国及县内之国”。郑必知兼畿外列国者，以《诗 小雅》“靺鞈有奭”，谓诸侯世子未遇爵命，服士服而来。此云“视天子之元士，以君其国”，故知兼列国也。其畿内诸侯有大功德，元子出封畿外，则王命次子守其采邑。若其贤才，则世为公卿，则春秋周公召伯之属是也。<br />
　　○“诸侯之大夫不世爵禄”者，诸侯降於天子，故大夫不世爵禄。若有大功德，亦得世之，故隐八年“官有世功，则有官族，邑亦如之”，是据诸侯卿大夫也。 <br />
<br />
  <br />
　 <br />
卷十四 月令第六 <br />
<br />
　卷十四 月令第六 　 <br />
　　陆曰：“此是《吕氏春秋 十二纪》之首，后人删合为此记。蔡伯喈、王肃云周公所作。” <br />
　　[疏]正义曰：按郑《目录》云：“名曰《月令》者，以其记十二月政之所行也，本《吕氏春秋 十二月纪》之首章也，以礼家好事抄合之，后人因题之名曰《礼记》言周公所作，其中官名时事多不合周法。此於《别录》属《明堂阴阳记》。”此卷所出，解者不同，今且申郑旨释之。按吕不韦集诸儒士著为《十二月纪》，合十馀万言，名为《吕氏春秋》，篇首皆有《月令》，与此文同，是一证也。又周无大尉，唯秦官有大尉，而此《月令》云“乃命大尉”，此是官名不合周法，二证也。又秦以十月建亥为岁首，而《月令》云“为来岁授朔日”，即是九月为岁终，十月为授朔，此是时不合周法，三证也。又周有六冕，郊天迎气则用大裘，乘玉辂，建大常日月之章，而《月令》服饰车旗并依时色，此是事不合周法，四证也。故郑云“其中官名时事多不合周法“。然按秦始皇十二年吕不韦死，十六年并天下，然后以十月为岁首，岁首用十月时，不韦巳死十五年，而不韦不得以十月为正。又云《周书》先有《月令》，何得云不韦所造？又秦并天下立郡，何得云诸侯？又秦以好兵杀害，毒被天下，何能布德施惠，春不兴兵？既如此不同，郑必谓不韦作者，以《吕氏春秋 十二月纪》正与此同，不过三五字别，且不韦集诸儒所作，为一代大典，亦采择善言之事，遵立旧章，但秦自不能依行，何怪不韦所作也？又秦为水位，其来巳久，秦文公获黑龙以为水瑞，何怪未平天下前不以十月为岁首乎！是郑以《月令》不韦所作。《月令》者，包天地阴阳之事，然天地有上下之形，阴阳有生成之理，日月有运行之度，星辰有次舍之常。今既赞释其文，不得不略言其趣。按《老子》云：“道生一，一生二，二生三，三生万物。”《易》云：“《易》有大极，是生两仪。”《礼运》云：“礼必本於大一，分而为天地。”《易乾凿度》云：“大极者未见其气，大初者气之始，大始者形之始，大素者质之始。此四者同论天地之前及天地之始。”《老子》云“道生一”，道与大易，自然虚无之气，无象，不可以形求，不可以类取，强名曰道，强谓之大易也。“道生一”者，一则混元之气，与大初大始大素同。又与《易》之大极，《礼》之大一，其义不殊，皆为气形之始也。“一生二”者，谓混元之气分为二，二则天地也，与《易》之两仪，又与《礼》之大一分而为天地同也。“二生三”者，谓参之以人为三才也。“三生万物”者，谓天地人既定，万物备生其间，分为天地，说有多家，形状之殊，凡有六等：一曰盖天，文见《周髀》，如盖在上；二曰浑天，形如弹丸，地在其中，天包其外，犹如鸡卵白之绕黄，杨雄、桓谭、张衡、蔡邕、陆绩、王肃、郑玄之徒并所依用；三曰宣夜，旧说云殷代之制，其形体事义，无所出以言之；四曰昕天，昕读为轩，言天北高南下，若车之轩，是吴时姚信所说；五曰穹天，云穹隆在上，虞氏所说，不知其名也；六曰安天，是晋时虞喜所论。注《考灵耀》用浑天之法，今《礼记》是郑氏所注，当用郑义，以浑天为说。按郑注《考灵耀》云：“天者纯阳，清明无形，圣人则之，制璇玑玉衡以度其象。”如郑此言，则天是大虚，本无形体，但指诸星运转以为天耳。但诸星之转，从东而西，必三百六十五日四分日之一，星复旧处。星既左转，日则右行，亦三百六十五日四分日之一，至旧星之处，即以一日之行而为一度，计二十八宿一周天，凡三百六十五度四分度之一，是天之一周之数也。天如弹丸，围圜三百六十五度四分度之一。按《考灵耀》云：“一度二千九百三十二里千四百六十一分里之三百四十八。周天百七万一千里者，是天圆周之里数也。以围三径一言之，则直径三十五万七千里，此为二十八宿周回直径之数也。然二十八宿之外，上下东西各有万五千里，是为四游之极，谓之四表。据四表之内，并星宿内，总有三十八万七千里。然则天之中央上下正半之处，则一十九万三千五百里，地在其中，是地去天之数也。”郑注《考灵耀》云：“地盖厚茸茯里，春分之时，地正当中。自此地渐渐而下，至夏至之时，地下游万五千里，地之上畔与天中平。夏至之后地渐渐向上，至秋分地正当天之中央。自此地渐渐而上，至冬至上游万五千里，地之下畔与天中平。自冬至后地渐渐而下，此是地之升降於茸茯里之中。但浑天之体，虽绕於地，地则中央正平，天则北高南下。北极高於地三十六度，南极下於地三十六度。然则北极之下三十六度常见不没，南极之上三十六度常没不见。南极去北极一百二十一度馀，若逐曲计之，则一百八十一度馀。若以南北中半言之，谓之赤道，去南极九十一度馀，去北极亦九十一度馀，此是春秋分之日道也。赤道之北二十四度，为夏至之日道，去北极六十七度也。赤道之南二十四度，为冬至之日道，去南极亦六十七度。”地有升降，星辰有四游。又郑注《考灵耀》云：“天旁行四表之中，冬南夏北，春西秋东，皆薄四表而止。地亦升降於天之中，冬至而下，夏至而上。二至上下，盖极地厚也。地与星辰俱有四游升降。四游者，自立春地与星辰西游，春分西游之极，地虽西极，升降正中，从此渐渐而东，至春末复正。自立夏之后北游，夏至北游之极，地则升降极下，至夏季复正。立秋之后东游，秋分东游之极，地则升降正中，至秋季复正。立冬之后南游，冬至南游之极，地则升降极上，冬季复正。”此是地及星辰四游之义也。星辰亦随地升降，故郑注《考灵耀》云：“夏日道，上与四表平，下去东井十二度，为茸茯里，则是夏至之日，上极万五千里，星辰下极万五千里，故夏至之日，下至东井茸茯里也。”日有九道，故《考灵耀》云：“万世不失九道谋。”郑注引《河图帝览嬉》云：“黄道一，青道二出黄道东。赤道二出黄道南，白道二出黄道西，黑道二出黄道北。日春东从青道，夏南从赤道，秋西从白道，冬北从黑道。立春，星辰西游，日则东游。春分，星辰西游之极，日东游之极，日与星辰相去茸茯里。夏则星辰北游，日则南游。夏至，星辰北游之极，日南游之极，日与星辰相去茸茯里。以此推之，秋冬放此可知。计夏至之日，日在井星，正当嵩高之上，以其南游之极，故在嵩高之南万五千里，所以夏至有尺五寸之景也。於时日又上极，星辰下极，故日下去东井茸茯里也。”然郑四游之极，元出《周髀》之文，但日与星辰四游相反，春分日在娄，则娄星极西，日体在娄星之东，去娄茸茯里，以度言之，十二度也。则日没之时，去昏中之星，近校十度。旦时日极於东，去旦中之星，远校十度。若秋分日在角，则角星极东，日体在角星之西，去角茸茯里，则日没之时，去昏中之星，远校十度。旦时日极於西，去旦中之星，近校十度。此皆历乖远，於数不合，郑无指解，其事有疑。但《礼》是郑学，故具言之耳，贤者裁焉。但二十八宿从东而左行，日从西而右行一度，逆沿二十八宿。按《汉书 律历志》云：冬至之时，日在牵牛初度，春分之时，日在娄四度。夏至之时，日在东井三十一度。秋分之时，日在角十度。若日在东井则极长，八尺之表，尺五寸之景。若春分在娄，秋分在角，昼夜等，八尺之表，七尺五寸之景。冬至日在斗，则昼极短，八尺之表，一丈三尺之景。一丈三尺之中，去其一尺五寸，则馀有一丈一尺五寸之景，是冬夏往来之景也。凡於地千里而差一寸，则夏至去冬至，体渐南渐下，相去一十万五千里。又《考灵耀》云：“正日假上八万里，假下一十万四十里。”所以有假上假下者，郑注《考灵耀》之意，以天去地十五万三千五百里，正月雨水之时，日在上假於天八万里，下至地一十一万三千五百里。夏至之时，日上极与天表平也。后日渐向下，故郑注《考灵耀》云：“夏至日与表平，冬至之时，日下至於地八万里，上至於天十一万三千五百里也。”委曲俱见《考灵耀注》。凡二十八宿及诸星，皆循天左行，一日一夜一周天，一周天之外，更行一度，计一年三百六十五周天四分度之一。日月五星则右行，日一日一度，月一日一十三度十九分度之七。此相通之数也。今历象之说，则月一日至於四日行最疾，日行十四度馀；自五日至八日行次疾，日行十三度馀；自九日至十九日行则迟，日行十二度余；自二十日至二十三日又小疾，日行十三度馀；自二十四日至於晦行又最疾，日行一十四度馀，此是月行之大率也。二十七日月行一周天，至二十九日强半，月及於日，与日相会，乃为一月。故《考灵耀》云：“九百四十分为一日，二十九日与四百九十九分为月，是一月二十九日之外，至第三十日分至四百九十九分。月及於日，计九百四十分，则四百七十为半。今四百九十九分，是过半二十九分也。但月是阴精，日为阳精，故《周髀》云：‘日犹火，月犹水，火则外光，水则含景’，故月光生於日所照，魄生於日所蔽，当日则光盈，就日则明尽。”京房云：“月与星辰，阴者也。有形无光，日照之乃有光。先师以为日似弹丸，月似镜体，或以为月亦似弹丸，日照处则明，不照处则闇。”按《律历志》云：二十八宿之度，“角一十二度，亢九，氐十五，房五，心五，尾十八，箕十一，东方七十五度。斗二十六，牛八，女十二，虚十，危十七，营室十六，壁九，北方九十八度。奎十六，娄十二，胃十四，昴十一，毕十六，觜二，参九，西方八十度。井三十三，鬼四，柳十五，星七，张十八，翼十八，轸十七，南方一百一十二度”。丑为星纪，初斗十二度，终婺女七度。子为玄枵，初婺女八度，终於危十五度。亥为娵訾，初危十六，终於奎四度。戌为降娄，初奎五度，终於胃六度。酉为大梁，初胃七度，终於毕十一度。申为实沈，初毕十二度，终於井十五度。未为鹑首，初井十六度，终於柳八度。午为鹑火，初柳九度，终于张十六度。巳为鹑尾，初张十八度，终於轸十一度。辰为寿星，初轸十二度，终於氐四度。卯为大火，初氐五度，终於尾九度。寅为析木，初尾十度，终於斗十一度。五星者，东方岁星，南方荧惑，西方太白，北方辰星，中央镇星，其行之迟速，俱在《律历志》，不更烦说。《春秋说题辞》云：“天之为言颠也。”《说文》云：“天，颠也。”刘熙《释名》云“天，显也。”又云：“坦也。”“地，底也。其体底下戴万物。”又云：“地，谛也。五土所生，莫不信谛。”《元命包》云：“日之为言实也。月，阙也。”刘熙《释名》云：“日，实也，大明盛实。月，阙也，满则缺也。”《说题辞》云：“星，精阳之荣也。阳精为日，日分为星，故其字日下生也。”《释名》云：“星，散也，布散於天。”又云：“阴，荫也，气在内奥荫也。阳，扬也，阳气在外发扬。”此等是天地阴阳日月之名也。《祭法》“黄帝正名百物”，其名盖黄帝而有也。或后人更有增，是其天高地下，日盈月阙，觜星度少，共斗度多。日月右行，星辰左转，四游升降之差，二仪运动之法，非由人事所作，皆是造化自然。先儒因其自然，遂以人事为义。或据理是实，或构虚不经，既无正文可冯，今皆略而不录。<br />

                    <br>
                        　　孟春之月，日在营室，昏参中，旦尾中。孟，长也。日月之行，一岁十二会，圣王因其会而分之，以为大数焉。观斗所建，命其四时。此云孟春者，日月会於诹訾，而斗建寅之辰也。凡记昏明中星者，为人君南面而听天下，视时以授民事。<br />
　　○参，析林反。中如字，徐丁仲反，后放此。长，丁丈反。诹，足俱反，又足侯，反本又作娵，同。訾，子斯反。为人，于伪反。 <br />
　　[疏]“孟春”至“尾中”。<br />
　　○正义曰：此言孟春者，夏正建寅之月也。吕不韦在於秦世，秦以十月为岁首，不用秦正，而用夏时者，以夏数得天正，故用之也。《周礼》虽以建子为正，其祭祀田猎亦用夏正也。“日在营室”者，按《茸艹历》立春，日在危十六度；正月中，日在室十四度。《元嘉历》立春，日在危三度；正月中，日在室一度。<br />
　　○“昏参中”者，按《茸艹历》立春，昏毕十度中，去日八十九度；正月中，昏井二度中，去日九十三度。《元嘉历》立春，昏昴九度中，月半昏觜觿一度中。皆不昏参中者，《月令》昏明中星，皆大略而言，不与历兆墁，但有一月之内有中者，即得载之，计正月昏参中。依《茸艹历》在立春之后六日，参星初度昏得中也。但二十八宿，其星体有广狭，相去远近。或月节月中之日，昏明之时，前星以过於午，后星未至正南。又星有明暗，见有早晚，明者昏早见而旦晚没，暗者则昏晚见而旦早没，所以昏明之星，不可正依历法，但举大略耳。馀月昏明，从此可知。<br />
　　○注“孟长”至“民事”。<br />
　　○正义曰：《礼纬》谓庶长称孟，故云“孟，长也“。若於人言之，庶谓孟；若於物言之，直谓长也。不取庶长之义，先儒以孟春亦谓之庶长。按《尚书 康诰》云“孟侯”，《书传》“天子之子十八，称孟侯”，并皆称孟，岂亦庶长乎？先儒以孟春称庶长者非也。云“日月之行，一岁十二会”者，日行迟，一月行二十九度半馀；月行疾，一月行天一匝三百六十五度四分度之一，过匝更行二十九度半馀，逐及於日，而与日会，所会之处谓之为辰。郑注《周礼 大师职》云：“十一月辰在星纪，十二月辰在玄枵，正月辰在娵訾，二月辰在降娄，三月辰在大梁，四月辰在实沈，五月辰在鹑首，六月辰在鹑火，七月辰在鹑尾，八月辰在寿星，九月辰在大火，十月辰在析木。此是一岁十二会也。云“圣王因其会而分之，以为大数焉”者，圣王因其日月自然之会，而分为十二分，以为大略之数焉。所以为大略之数者，以二十九日过半，月及於日，月不可分，两月各有二十九日，又两月各有强半之日，合两半而成一日，是一月有三十日，一月二十九日，一大一小之外，仍有馀分。一年十二月，六大六小，总有三百五十四日，是岁十二会之实数也。仍少十一日四分日之一，未得周天。圣王总以三百六十五日四分日之一，为十二会之大数。一会即一辰也，是一辰有三十度，十二辰总有三百六十度，馀有五度四分度之一，度别为九十六分，总五度有四百八十分又四分度之一，为二十四分，并之为五百四分，十二辰分之，各得四十二分，则是每辰有三十度九十六分度之四十二，计之日月实行一会，唯二十九分过半。若通均一岁会数，则每会有三十度九十六分度之四十二，是以分之为大数也。“此云孟春者，日月会於娵訾，而斗建寅之辰”者，娵訾是亥次之号，立春之时，日在危十六度；月半雨水之时，日在营室十四度，营室号娵訾，但星次西流，日行东转，东西相逆。若月初之时，则日在星分之初；月半之时，则在星分之半；月终之时，在星分之末。凡十二月日之所在，或举月初，或举月末，皆据其大略，不细与历数齐同。其昏明中星，亦皆如此。斗，谓北斗，循天而转，行建一月一辰，辰三十度九十六分度之四十二。正月建寅，二月建卯，三月建辰，四月建巳，五月建午，六月建未，七月建申，八月建酉，九月建戌，十月建亥，十一月建子，十二月建丑也。其十二辰之名，按《律历志》云“孳萌於子”，则子，孳也。又云“纽牙於丑”，则丑，纽也。又云“引达於寅”，则寅，引也。又云“冒茆於卯”，则卯，冒也。又云“振美於辰”，则辰，振也。又云“巳盛於巳”，则巳，巳也。又云“萼布於午”，则午，萼也。又云“昧僾於未”，则未，昧也。又云“申坚於申”，则申，坚也。又云“留孰於酉”，则酉，留也。又云“毕入於戌”，则戌，毕也。又云“该阂於亥”，则亥，该也。《律历志》又云：“北，伏也，阳气伏於下，於时为冬，冬，终也：万物终藏。南，任也，阳气任养万物，於时为夏，夏，假也；假，大也。西，迁也，阴气迁落万物，於时为秋，秋者揪也：物揪敛也。东者动也，阳气动物，於时为春，春，蠢也：物蠢生也。”云：“凡记昏明中星者，为人君南面而听天下，视时候授民事”者，按《书纬考灵耀》云：“主春者鸟星，昏中可以种稷。主夏者心星，昏中可以种黍。主秋者虚星，昏中可以种麦。主冬者昴星，昏中则入山可以斩伐、具器械。”王者南面而坐，视四星之中者，而知民之缓急，急则不赋力役，故敬授民时，是观时候授民事也。<br />
　　其日甲乙。乙之言轧也。日之行，春东从青道，发生万物，月为之佐，时万物皆解孚甲。自抽轧而出，因以为日名焉。乙不为月名者，咀艹臣功也。<br />
　　○轧，乙八反。孚音敷。 <br />
　　[疏]“其日甲乙”。<br />
　　○正义曰：其当孟春、仲春、季春之时，日之生养之功谓为甲乙。<br />
　　○注“乙之”至“功也”。<br />
　　○正义曰：乙、轧声相近，故云“乙之言轧也”。云“日之行，春东从青道”者，以星辰之次谓之黄道，春时星辰西游，黄道近西。黄道之东，谓之青道，日体不移，依旧而行，当青道之上，故云“东从青道”。云“月为之佐”者，以日月皆经天而行，月亦从青道，阴佐於阳，故云“月为之佐”。知月亦从青道者，以《纬》云“月行九道，九道者并与日同，而青道二，黄道东；赤道二，黄道南；白道二，黄道西；黑道二，黄道北；并黄道而为九道也”，并与日同也。云“万物皆解孚甲，自抽轧而出，因以为日名焉”者，以日能生养万物，万物皆抽轧而生，因其抽轧，以为日功之名也。孚甲在前，抽轧在后，则应孟春甲，季春为乙。今三春总云甲乙者，孚甲抽轧，相去不远，早生者，即孟春孚甲而抽轧也；晚生者，即季春孚甲而抽轧也。《律历志》云“出甲於甲”，则甲是孚甲也。又云“奋轧於乙”，则乙，轧也。又云“明炳於丙”，则丙，炳也。又云“大成於丁”，则丁，成也。又云“丰茂於戊”，则戊，茂也。又云“理纪於已”，则已，理也，理谓正纪纲也。又云“改更於庚”，则庚，更也，谓物改更也。又云“悉新於辛“，则辛，新也。又云“怀任於壬”，则壬，任也。又云“陈揆於癸”，则癸，揆也，谓物之陈列可揆度也。云“乙不为月名者，咀艹臣功也”者，月既佐日，同有甲乙之功。今独以甲乙为日名，不以乙为月名，故云“咀艹臣功”，君谓日也。日统领月之功，犹若咀艹领臣之功以为已功。俗本云“咀艹臣功”，定本云“咀艹功”，无臣字，义俱通也。<br />
　　其帝大皞，其神句芒。此苍精之君，木官之臣，自古以来，著德立功者也。大皞，宓戏氏。句芒，少皞氏之子，曰重，为木官。<br />
　　○大皞，上音太，后文及注“大蔟”、“太史”、“大寝”、“大室”、“大微”、“大庙”、“大祝”、“大尉”、“大宰”皆同：皞亦作昊，胡老反；大皞，宓戏也。句芒，古候反；下音亡。句芒，木正也，少皞之子曰重为之，后“句芒”皆放此。宓戏音密，又音服；戏又作亏，亦作牺，又作羲，同许宜反。重，直龙反。 <br />
　　[疏]“其帝”至“句芒”。<br />
　　○正义曰：自“孟春之月”讫“其日甲乙”，明於天道，其事略竟。从此以下至“鸿雁来”，明圣人奉天时，及万物节候也。故蔡邕云“法象莫大乎天地，变通莫大乎四时，县象著明莫大乎日月”。故先建春以奉天，奉天然后立帝，立帝然后言佐，言佐然后列昆虫之列，物有形可见，然后音声可闻，故陈音。有音，然后清浊可听，故言锺律。音声可以彰，故陈酸膻之属也。群品以著五行，为用於人，然后宗而祀之，故陈五祀。此以上者，圣人记事之次也。“东风”以下者，效初气之序也。二者既立，然后人君承天时行庶政，故言帝者居处之宜，衣服之制，布政之节，所明钦若昊天，然后奉天时也。<br />
　　○“其帝大皞”者，谓自古以来，木德之君，其帝大皞也。谓之皞者，按《异义》，《古尚书》说“元气广大谓之皞天”，则皞皞广大之意，以伏牺德能同天，故称皞。以东方生养，元气盛大，西方收敛，元气便小，故东方之帝谓之大皞，西方之帝谓之少皞。<br />
　　○“其神句芒”者，谓自古以来，主春立功之臣，其祀以为神。是句芒者，生木之官，木初生之时，句屈而有芒角，故云句芒。言大皞、句芒者，以此二人生时，木王，主春，立德立功。及其死后，春祀之时，则祀此大皞、句芒，故言也。此之言，据死后享祭之时，不论生存之日，故云“其神句芒”。句芒言其神，则大皞亦神也。大皞言帝，则句芒当云臣也。互而相通，大皞在前，句芒在后，相去县远，非是一时。大皞木王，句芒有主木之功，故取以相配也。<br />
　　○注“此苍”至“木官”。<br />
　　○正义曰：苍是东方之色，故下云“驾苍龙，服苍玉”。此是苍精之君也，则东方当木行之君也。云“著德立功”者，著德谓大皞，立功谓句芒也。云“大皞宓戏氏”者，以东方立德，则谓之大皞，德能执伏牺牲，谓之伏牺，即宓戏也。《律历志》云：“大皞作罔罟，以田渔取牺牲，故天下号曰庖牺氏。”又《帝王世纪》云：“取牺牲以供庖厨食天下，故号曰庖牺氏。”或作密戏氏者，密字误也，当宀下著必，是古之伏字。按《帝王世纪》云：“大皞帝庖牺氏，风姓也。母曰华胥，遂人之世，有大人之迹出於雷泽之中，华胥履之，生庖牺於成纪，蛇身人首，有圣德，为百王先。帝出於震，未有所因，故位在东主春，象日之明，是以称大皞，一号黄熊氏。”云“少皞氏之子曰重，为木官”者，按昭二十九年《左传》蔡墨云，“少皞氏有四叔：曰重，曰该，曰脩，曰熙”，重为句芒，该为蓐收，脩及熙为玄冥”，“颛顼氏有子曰犁，为祝融。共工氏有子曰句龙，为后土”，是重为句芒。若然，按《楚语》云：“重为南正司天，犁为火正司地。”所以又为南正、火正不同者，盖重为木正，兼为南正司天；犁为火正，兼为北正司地，故韦昭注《国语》云“火当为北，重既颛顼时为南正”。按《楚世家》高辛氏诛重、犁，依帝系，颛顼、高辛各有一人为帝，则重既事颛顼，又事高辛，郑则依《命历序》，以颛顼传九世，帝喾传十世，则重何得事颛顼又事高辛者？师解“重，人号。虽子孙皆号曰重，犹若羿为尧时射官，至夏后相之时，犹有羿也”。自古以来，纪君臣之号，按昭十七年《左传》云“颛顼以来，不能纪远，乃纪於近，命以民事”，服注云“自少皞以上，天子之号以其德，百官之号以其徵。自颛顼以来，天子之号以其地，百官之纪以其事”，则伏牺、神农、黄帝、少皞皆以德为号也，高阳、高辛、唐虞皆以地为号也。虽以地为号，兼有德号，则帝喾、颛顼、尧、舜，是其德号。<br />
　　其虫鳞。象物孚甲将解。鳞，龙蛇之属，其音角。谓乐器之声也。三分羽益一以生角，角数六十四。属木者，以其清浊中，民象也。春气和，则角声调。《乐记》曰：“角乱则忧，其民怨。”凡声尊卑取象五行，数多者浊，数少者清，大不过宫，细不过羽。 <br />
　　[疏]“其音角”。<br />
　　○正义曰：其春时之音为当於角，取象木之声。不云其声角，而云其音者，单出曰声，杂比曰音，音则乐曲也。以春时调和，乐以角为主，故云“其音角”。<br />
　　○注“谓乐”至“过羽”。<br />
　　○正义曰：恐是他物之声，故云乐器也。但角是扣木之声，但作乐器之体，象此扣木之声。云“三分羽益一以生角，角数六十四”者，以天地人谓之三才，又阳数极於九，故《律历志》云“五声之本生黄锺，律之九寸为宫”，於管则九寸，於弦则九九八十一丝也。《律历志》又云“或损或益，以定宫、商、角、徵、羽”。宫三分去一下生徵，徵数五十四；徵三分益一上生商，商数七十二；商三分去一下生羽，羽数四十八羽；三分益一上生角，角数六十四。是共损益相生之数也。《律历志》云：“商之为言章也，物成熟可章度也。角，触也，触地而出，戴芒角也。宫，中也，居中央，畅四方，唱始施生，为四声纲也。徵，祉也，物盛大而蕃祉也。羽，聚也，聚藏宇覆之也。”云“属木者，以其清浊中，民象也”者，木之声清於土金之声，浊於水火之声。今角声亦清於宫商，浊於徵羽，故角声属木，所以清浊中。凡“数多者浊，数少者清”，今宫数八十一，商数七十二，徵数五十四，羽数四十八，角数六十四，少於宫商，多於徵羽，故云“清浊中”。既尊者为浊，卑者为清，民则卑於君臣，尊於事物，亦是尊卑之中，故云民之象也。按《乐记》及《律历志》云“宫为君，商为臣，角为民，徵为事，羽为物”。羽属北方，其数少，所以黄锺在子，其数多者，冬时凝寒之气在於地上，水又清轻，羽既禀其寒气，又象水声，故其数少。冬至阳气伏於地下，温蛔芰中，黄锺含藏阳气，又象土声，故其数多。各自为义，不相须也。引“《乐记》曰：角乱则忧，其民怨”者，证明角主於人。云“凡声尊卑取象五行”者，宫主土，土声浊，其数多，故主君。商主金，金声稍重，其数稍多，故为臣。角主木，木声清浊中，其数多少中，故为民。徵主火，火声稍轻，其数稍少，故为事，事谓人之所营事务也。羽为水，水声极轻，其数最少，故为物也，物谓人之所用财物。指其所营谓之事，论其所用之体谓之物。人是万物之灵，事物是人营作，故卑於人也。云“大不过宫，细不过羽”者，按《国语》景王欲铸无射，仱州鸠谏云“大不逾宫，细不逾羽”，逾即过也。<br />

                    <br>
                        　　律中大蔟。律，候气之管，以铜为之。中犹应也。孟春气至，则大蔟之律应。应谓吹灰也。大蔟者，林锺之所生，三分益一，律长八寸。凡律空围九分。《周语》曰：“大蔟所以金奏，赞阳出滞。”<br />
　　○律中，丁仲反，后放此；凡如此之例，十二月文注，皆可以类求之。蔟，七豆反，奏也。应，应对之应，下皆放此。长，直亮反，又如字。后皆放此。律空，徐音孔。其数八。数者，五行佐天地生物成物之次也。《易》曰：“天一地二，天三地四，天五地六，天七地八，天九地十。”而五行自水始，火次之，木次之，金次之，土为后。木生数三，成数八，但言八者，举其成数。其味酸，其臭膻。木之臭味也。凡酸、膻者皆属焉。<br />
　　○膻，失然反。其祀户，祭先脾。春阳气出，祀之於户，内阳也。祀之先祭脾者，春为阳中，於藏直脾，脾为尊。凡祭五祀於庙，用特牲，有主有尸，皆先设席于奥。祀户之礼，南面设主于户内之西，乃制脾及肾为俎，尊于主北；又设盛于俎西，祭黍稷、祭肉、祭醴，皆三。祭肉，脾一，肾再，既祭，彻之，更陈鼎俎，设馔于筳前，迎尸，略如祭宗庙之仪。<br />
　　○脾，脾支反。藏，才浪反，后放此。直，丈吏反，又如字。下“宿直”同，后放此。奥，乌报反。肾，时忍反。 <br />
　　[疏]“律中大蔟”。<br />
　　○正义曰：上从“其日甲乙”，下终“其祀户”，皆总主三月一时之事。此“律中大蔟”，惟主正月之气，宜与东风解冻文次相连，必在於其此者，角是春时之音，律审正月之气，音由气成，以其音气相须，故律角同处。言正月之时，候气之管，中於大蔟，中犹应也，谓候气飞灰，应於大蔟，其大蔟夹锺，六律六吕之等，皆是候气管名。言正月之时，律之候气应於大蔟之管，又计大蔟管数，倍而更半，铸之为锺，名曰大蔟之锺，是大蔟之锺。元生於大蔟之律，是律在於前，锺生於后，故《律历志》云：“黄帝使伶人氏，自大夏之西，昆仑之阴，坂竹之解谷，断两节间而吹之，以为黄锺之宫，制十二筩，以听凤凰之鸣，其雄鸣则为六律，雌鸣则为六吕。”是律生在前。蔡氏以为大蔟锺名，先有其锺，后有其律，言律中此大蔟之锺，其义非也。阳管为律，律，法也，言阳气与阴气为法，郑云“律，述也，述气之管，阴管为吕”。《律历志》云“吕，助也。言助阳宣气。”又云：“吕，拒也。言与阳相承，更迭而至。”又阴律称同，言与阳同也。总而言之，阴阳皆称律，故十二月皆云“律中”是也。按《律历志》云“黄锺，黄者，中之色，君之服也；锺者，种也”，“阳气施种於黄泉，孳萌万物，为六气元也”，“变动不居，周流六虚，位於子，在十一月。大吕，吕，旅也，言阴气大旅，助黄锺宣气而牙物也，位於丑，在於十二月。大蔟，蔟，凑也，言阳气大凑地而达物也，位於寅，在正月。夹锺，锺，锺也；夹，助也，言阴夹助大蔟，宣四方之气，而出锺物也，位於卯，在二月。姑洗，洗之言絜也，言阳气洗物姑絜之也，位於辰，在三月。仲吕，言微阴始起未成，著於其中，旅助姑洗，宣气齐物也，位於巳，在四月。蕤宾，蕤，继也；宾，道也，言阳气始道阴气，使继养物也，位於午，在五月。林锺，林，君也，阴气受任，助蕤宾君主种物，使长大茂盛也，位於未，在六月。夷则，则，法也，言阳正法度，而使阴气夷当伤之物，位於申，在七月。南吕，南，任也，言阴气旅助夷则任成万物也，位於酉，在八月。无射，射，厌也，言阳气究物，而使阴气毕剥落之，终而复始，无厌己也，位於戌，在九月。应锺，言阴气应无射，该藏万物，而杂阳阂种也，位於亥，在十月”。其十二律，则有上生下生，同位异位，长短分寸之别，故郑注《周礼 大师职》云“其相生，则以阴阳六体为黄锺初九也，下生林锺之初六，林锺又上生大蔟之九二，大蔟又下生南吕之六二，南吕又上生姑洗之九三，姑洗又下生应锺之六三，应锺又上生蕤宾之九四，蕤宾又上生大吕之六四，大吕又下生夷则之九五，夷则又上生夹锺之六五，夹锺又下生无射之上九，无射又上生中吕之上六。同位者象夫妻，异位者象子母，所谓律取妻而吕生子也。黄锺长九寸，其实一籥。下生者三分去一，上生者三分益一，五下六上，乃一终矣。大吕长八寸二百四十三分寸之一百四，大蔟长八寸，夹锺长七寸二千一百八十七分寸之千七十五，姑洗长七寸九分寸之一，中吕长六寸万九千六百八十三分寸之万二千九百七十四，蕤宾长六寸八十一分寸之二十六，林锺长六寸，夷则长五寸七百二十九分寸之四百五十一，南吕长五寸三分寸之一，无射长四寸六千五百六十一分寸之六千五百二十四，应锺长四寸二十七分寸之二十”是也。同位象夫妻者，则黄锺之初九，下生林锺之初六，同是初位，故为夫妇，又是律娶妻也。异位为子母者，谓林锺上生大蔟，林锺是初位，大蔟是二位，故云异位为子母，又是吕生子也。云五下六上者，谓林锺、夷则、南吕、无射、应锺，皆被子午巳东之管，三分减一，而下生之。六上者，谓大吕、大蔟、夹锺、姑洗、中吕、蕤宾，皆被子午已西之管，三分益一，而上生之。子午皆属上生，应云七上而云六上者，以黄锺为诸律之首，物莫之先，似若无所禀生，故不数黄锺也。其实十二律终於仲吕，还反归黄锺，生於仲吕，三分益一，大略得应黄锺九寸之数也。《律历志》云“黄锺为天统”，“林锺为地统”，“大蔟为人统”，故数整，馀律则各有分数。<br />
　　○注“律候”至“出滞”。<br />
　　○正义曰：按司农注《周礼》云：“阳律以竹为管，阴律以铜为管。”郑康成则以皆用铜为之。知者，按《律历志》“量者，籥合升斗斛”，“本起黄锺之籥”，而五量如之，其法皆用铜，声中黄锺，以此准之，故知用铜也。司农云阳律以竹，阴律以铜，非也。云“应谓吹灰也”者，蔡邕云：“以法为室三重，户闭，涂衅必周密，布缇缦室中，以木为案，每律各一案，内庳外高，从其方位，加律其上，以葭灰实其端，其月气至，则灰飞而管通。”如蔡所云，则是为十二月律，则布室内十二辰，若其月气至，则其辰之管灰飞而管空也。然则十二律，各当其辰，邪埋地下，入地处庳，出地处高，故云“内庳外高”。黄锺之管，埋於子位，上头向南，以外诸管，推之可悉知。又律云，以河内葭莩为灰，宜阳金门山竹为管。熊氏云：“按吹灰者，谓作十二律管，於室中四时位上埋之，取芦莩烧之作灰，而实之律管中，以罗縠覆之，气至则吹灰动縠矣。小动为气和，大动为君弱臣强专政之应，不动縠为君严猛之应。”云“凡律空围九分”者，以黄锺为诸律之首，诸律虽长短有差，其围皆以九分为限。孟康云“林锺长六寸，围六分”，则围之大小，逐管长短。然则分寸之数不可定也，故郑皆为围九分也。引“《周语》曰”以下者，按《周语》景王欲铸无射，伶州鸠对以此辞。按彼注云：“大蔟正声商，故为金奏，所以助阳出滞物也。”<br />
　　○注“数者”至“成数”。<br />
　　○正义曰：“五行佐天地，生成万物之次”者，五行谓金木水火土。谓之五行者，按《白虎通》云：“行者，言欲为天行气也”。谓之水者，《白虎通》云“水训准，是平均法则之称也，言水在黄泉养物，平均有准则也。木，触也，阳气动跃，触地而出也。火之为言化也，阳气用事，万物变化也。金训禁也，言秋时万物，阴气所禁止也。土训吐也，言土居中，总吐万物也”。生物者，谓木火七八之数也。成物者，谓金水九六之数也。则春夏生物也，春冬成物也。故《易 系辞》云“精气为物，游魂为变”也，注云“精气谓七八，游魂谓九六，则是七八生物，九六终物”是也。引《易》曰：“以下者，《易 下》系文也。天阳地阴，阳数奇，阴数耦。阳所以奇者，阳为气，气则浑沌为一，无分别之象；又为日，日体常明，无亏盈之异，故其数奇。其阴数所以耦者，阴为形，形则有彼此之殊；又为月，则有晦朔之别，故其数耦。按《律历志》云：“天数二十五”，所以二十五者，天一、天三、天五、天七、天九，总为二十五。《律历志》又云：“地数三十”者，地二、地四、地六、地八、地十，故三十也。以天地之数相合，则《易》之大衍之数五十五也。云：“五行自水始，火次之，木次之，金次之，土为后”者，天一生水於北，地二生火於南，三生木於东，地四生金於西，天五生土於中，以益五行生之本。按《尚书 洪范》云：“一曰水，二曰火，三曰木，四曰金，五曰土”故其次如是也。所以一曰水者，乾贞於十一月子，十一月一阳生，故水数一也，又天地之内，水体最微，故水为始也；二曰火者，坤贞於六月未，六月两阴生，阴不敢当午，火比於水，严厉著见，故次火也；三曰木者，正月三阳生，是建寅之月，故三曰木，木比火象有体质，故次木也；四曰金者，八月四阴生，是建酉之月，故四曰金，金比木，其体坚刚，故次金也；五曰土者，三月五阳生，三月建辰之月，辰为土，是四季之首，土王四季，故五曰土载四行，又广大，故次土也。水所以在北方者，从盛阴之气，所以润下者，下从阴也。火所以在南方者，从盛阳之气，炎上者，从阳也。木所以在东者，东是半阴半阳，曲直以阴阳俱有，体质尚柔，故可曲可直也。金所以在西方者，西方亦半阴半阳，但物既成就，体性坚之，虽可改革，犹须火柔之。土所以在中者，以其包载四行，含养万物为万物之主，稼者，所以养万物也。云：“木生数三，成数八”者，郑注《易 系辞》云：“天一生水於北，地二生火於南，天三生木於东，地四生金於西，天五生土於中。阳无耦，阴无配，未得相成。地六成水於北，与天一并；天七成火於南，与地二并；地八成木於东，与天三并；天九成金於西，与地四并；地十成土於中，与天五并也。大衍之数五十，有五行各气并，气并而减五，惟有五十，以五十之数，不可以为七八九六卜筮之占以用之，故更减其一，故四十有九也。”是郑注之意，水数一，成数六，火数二，成数七，木数三，成数八，金数四，成数九，土数五，成数十，故此云：“木生数三，成数八”。“但言八者，举其成数”者，金木水火以成数为功，皇氏用先儒之义，以为金木水火得土而成，以水数一，得土数五，故六也；火数二，得土数五，为成数七；木数三，得土数五，为成数八，又金数四，得土数五，为成数九。此非郑义，今所不取。<br />
　　○注“木之”至“属焉”。<br />
　　○正义曰：通於鼻者谓之臭，在口者谓之味，臭则气也。所以“木味酸”，《尚书》孔传云“木实之性”。然则木实酸。凡草木所生，其气膻也。夏“其味苦，其臭焦”者，《尚书》孔传云：“焦之气味，火烧物焦，焦则味苦”。中央云：“其味甘，其臭香”，孔传云“甘味生於百穀，味甘则气香”。秋“其味辛，其臭腥”者，孔传云“金之气味，言金臭之气则腥，在口则辛”。冬云“其味咸，其臭朽者”，孔传云“水卤所生，故味咸。又水受恶秽，故有朽腐之气”。<br />
　　○注“春阳”至“之仪”。<br />
　　○正义曰：“春阳气出，祀之於户”者，户在内，从外向内，户又在内，故云：“内阳也”。户是人之出八，户则有神，故《祭法》注“七祀”云：“小神居人之间，司察小过，作谴诰者尔。”此户神则阳气在户内之神，故云“祀之於户，内阳也”，由位在户内。又秋“其祀门”，注云“秋阴气出，祀之於门”者，门在外，从内向外，门又在外，故云“外阴也”。则门神阴气之神，是阴阳别气在门户者，与人作神也。又云“春为阳中，於藏值脾，脾为尊”者，以祭户之时，脾肾俱有，先用脾以祭之者，以春为阳中，於藏值脾。脾既春时最尊，故先祭之，脾为尊也。所以春位当脾者，牲立南首，肺祭在前而当夏也，肾最在后而当冬也。从冬稍前而当春，从肾稍前而当脾，故春位当脾。从肺稍却而当心，故中央主心。从心稍却而当肝，故秋位主肝。此等直据牲之五藏所在而当春夏秋冬之位耳。若其五行所生，主五藏，则不然矣。故《异义》云：“《今文尚书》欧阳说：肝，木也；心，火也；脾，土也；肺，金也；肾，水也。《古尚书》说：脾，木也；肺，火也；心，土也；肝，金也；肾，水也。许慎按：《月令》‘春祭脾，夏祭肺，季夏祭心，秋祭肝，冬祭肾’。”与《古尚书》同。郑駮之云：“《月令》祭四时之位，及其五藏之上下次之耳。冬位在后而肾在下，夏位在前而肺在上，春位小前故祭先脾，秋位小却故祭先肝。肾也、脾也，俱在鬲下。肺也、心也、肝也，俱在鬲上。祭者必三，故有先后焉，不得同五行之气，今医疾之法，以肝为木，心为火，脾为土，肺为金，肾为水，则有瘳也。若反其术，不死为剧。”如郑此言，五行所主，则从《今文尚书》之说，不同许慎之义。云“凡祭五祀於庙，用特牲”之下，皆《中霤礼》文。云“祭五祀於庙”者，设祭户，祭中霤，在於庙室之中，先设席於庙堂之奥。若祀灶、祀门、祀行，皆在庙门外，先设席於庙门之奥。虽庙室庙门有别，总而言之，皆谓之庙，故云“凡祭五祀於庙”。此谓殷礼也，若周则七祀，加司命与厉也。不审祀之处所，亦当与灶、门、行等俱在庙门之外祀也。若周总在宫内，故《宫正》注云“祭社稷七祀於宫中”。此特牲谓特牛，故《小司徒》云：“小祭祀，奉牛牲。”注云：“小祭祀，王玄冕所祭，若诸侯或亦当然。其大夫所祭，或特羊也。”云“有主有尸”者，谓天子诸侯。若卿大夫庙无主，则五祀无主也。云“祀之礼设主於户内西”者，先设席於奥，乃更设席於庙，户西，夹北乡置主位，设主之人南面，设主於户西位上，使主北面。云“乃制脾及肾为俎，奠於主北”者，谓设主之后，以割制脾之与肾为俎实，奠于主北，主既北面，奠於主前。云“又设盛於俎西”者，盛於黍稷，俎在主前稍东，故黍稷之簋在主前稍西。云“祭黍稷、祭肉、祭醴，皆三”者，当时惟始设主，未有迎尸，则是祀官祭簋中黍稷，祭俎中脾肾之肉，祭荐之醴，皆三度祭之，黍亦三祭，醴亦三祭，肉亦三祭，故云“皆三”。云“祭肉，脾一，肾再”者，申明祭肉三度之事，其祭肉三者，脾尊故一祭，肾脾故再祭。云“既祭，彻之，更陈鼎俎，设馔于筵前”者，谓既祭黍稷、祭肉、醴之后，彻去俎之与盛，更陈列鼎俎，设其馔食於初设奥之筳前，其时主已移於筵上，主人出户迎尸，尸入即筵而坐，但宗庙之祭，尸入之后，始祭笾豆及黍、稷、醴。其祭户之时，已於西祭黍、祭肉、祭醴。今迎尸而入，则应坐而馔食，不更祭黍稷、祭肉、祭醴，故云“略如祭宗庙之仪”。祭户所以先设席於奥，乃设馔筵迎尸皆在奥者，就尊之处也。中间设主，祭黍祭肉祭醴。户西者，就户处也。其馀五祀所祭，设主皆就其处也。<br />

                    <br>
                        　　东风解冻，蛰虫始振，鱼上冰，獭祭鱼，鸿雁来。皆记时候也。振，动也。《夏小正》“正月启蛰”，“鱼陟负冰”。汉始亦以惊蛰为正月中。此时鱼肥美，獭将食之，先以祭也。雁自南方来，将北反其居。今《月令》“鸿”皆为“候”。 <br />
　　[疏]“东风”至“雁来”。<br />
　　○正义曰：此记正月之时候，然十二月之时候，体例不一，而正月、七月记时候，凡有五句，自馀皆四句。多少不同者，时候多则五句，少则四句，无义例也。其二至二分之月，皆再记於时候者，以二至是阴阳之始终，二分是阴阳之交会，是节之大者，故再记之。季春亦记时候者，蚕之将生，故记其蚕候也，故季春“鸣鸠拂其羽，戴胜降于桑”，注“蚕将生之候”是也。凡记时候，先言者则气候在前，后言者则气候在后。言“蛰虫始振”者，谓正月中气之时，蛰虫得阳气，初始振动，至二月乃大惊而出，对二月故云“始振”。云“鱼上冰”者，鱼当盛寒之时，伏於水下，逐其温暖，至正月阳气既上，鱼游於水上，近於冰，故云“鱼上冰”也。<br />
　　○注“夏小”至“为候”。<br />
　　○正义曰：《夏小正》，《大戴礼》之篇名。云“正月启蛰”者，证经中“蛰虫始振”，始振则启蛰也。云“鱼陟负冰”者，陟，升也，谓鱼从水下升於冰上而负冰，证经中“鱼上冰”。云“汉始亦以惊蛰为正月中”者，以汉之时立春为正月节，惊蛰为正月中气，雨水为二月节，春分为二月中气。至前汉之末，以雨水为正月中，惊蛰为二月节，故《律历志》云：“正月立春节，雨水中。二月惊蛰节，春分中。”是前汉之末，刘歆作《茸艹历》，改惊螫为二月节。郑以旧历正月启蛰，即惊也，故云“汉始亦以惊蛰为正月中”。但蛰虫正月始惊，二月大惊，故在后移惊蛰为二月节，雨水为正月中，凡二十四气。按《茸艹历》：“正月节立春，雨水中。二月节惊蛰，春分中。三月节穀雨，清明中。四月节立夏，小满中。五月节芒种，夏至中。六月节小暑，大暑中。七月节立秋，处暑中。八月节白露，秋分中。九月节寒露，霜降中。十月节立冬，小雪中。十一月节大雪，冬至中。十二月节小寒，大寒中。”桉《通卦验》及今历，以清明为三月节，穀雨为三月中，馀皆与《律历志》并同。谓之雨水者，言雪散为雨水也。谓之惊蛰者，蛰虫惊而走出。谓之穀雨者，言雨以生百穀。谓之清明者，谓物生清净明絜。谓之小满者，言物长於此，小得盈满。谓之芒种者，言有芒之穀，可稼种。谓之小暑大暑者，就极热之中，分为小大，月初为小，月半为大。谓之处暑者，谓暑既将退伏而潜处。谓之白露者，阴气渐重，露浓色白。谓之寒露者，言露气寒，将欲凝结。谓之小雪大雪者，以霜雨凝结而雪，十月犹小，十一月转大。谓之小寒大寒者，十二月极寒之时，相对为大小，月初寒为小，月半寒为大。凡二十四气，气有十五日有馀；每气中半分之，为四十八气，气有七日半有馀，故郑注《周礼》云“有四十八箭”，是一气易一箭也。凡二十四气，每三分之，七十二气，气间五日有馀，故一年有七十二候也。故《通卦验》：“冬至之前五日，商贾不行，兵甲伏匿，人主与群臣左右从东尔。”五日，以五日一候也。按《通卦验》云“立春，雨水降，条风至，雉雊鸡乳，冰解”。条风，即东风也。冰解，即解冻也。与《月令》同。雨水者，谓节气早，月初雨水也。雉雊鸡乳，於《月令》在季冬，若节气晚，亦得退在正月。《通卦验》云“正月中，猛风至”，注云“猛风，动摇树木有声”者，猛风即东风之甚也。“獭祭鱼”与此同。按下季冬“雁北乡”，据其从南始北，正月来至中国，故此云“鸿雁来”。但来有先后，后者二月始来，故《通卦验》二月节云“候雁北”。云“今《月令》鸿皆为候”者，但《月令》出有先后，入《礼记》者为古，不入《礼记》者为今，则《吕氏春秋》是也，“鸿”字皆为“候”也。<br />
　　天子居青阳左个，乘鸾路，驾仓龙，载青旂，衣青衣，服仓玉，食麦与羊，其器疏以达。皆所以顺时气也。青阳左个，大寝东堂北偏。鸾路，有虞氏之车，有鸾和之节，而饰之以青，取其名耳。春言鸾，冬夏言色，互文。马八尺以上为龙。凡所服玉，谓冠饰及所珮者之衡璜也。麦实有孚甲，属木。羊，火畜也。时尚寒，食之以安性也。器疏者刻镂之，象物当贯土而出也。凡此车马衣服，皆所取於殷时而有变焉，非周制也。《周礼》：“朝祀戎猎事服各以其事，不以四时为异。”又《玉藻》曰：“天子龙卷以祭，玄端而朝日，皮弁以日视朝。”与此皆殊。<br />
　　○个，古贺反，后放此。鸾，力官反。路，本又作辂。载音戴，后放此。旂，巨机反，后放此。衣青，於既反，后放此，下注“衣甲保”、“犹衣”同。，本又作器，同。冬夏，此卷内可以意求之。璜音黄。畜，许六反。贯，古乱反。朝，直遥反，下文注同。卷，本又作衮，古本反。玄端音冕。 <br />
　　[疏]“天子”至“以达”。<br />
　　○正义曰：此巳前明天时气侯早晚，此明天子每时居处及所乘车马、所建旌旗、所服衣玉、所食牲穀及器物之属。龙与玉言苍者，苍亦青也，远望则苍。旂与衣云青者，欲见人功所为，故以近色言之。<br />
　　○注“皆所”至“皆殊”。<br />
　　○正义曰：色则顺时，食与器则顺气也。云“青阳左个，大寝东堂北偏”者，北偏，近北也。然则此是明堂北偏，而云大寝者，欲明明堂与大庙大寝制同，故兼明於明堂听朔竟，次还大庙，次还大寝也。然云东堂，则知听朔皆堂，不於五角之室中也。云“鸾路，有虞氏之车”者，《明堂位》云：“鸾车，有虞氏之路也。”今既云鸾路，故知是有虞氏之车也。用有虞氏，则知非周也。云“有鸾和之节，而饰之以青，取其名耳”者，因其有鸾，故不言青而云鸾也。云“春言鸾，冬夏言色，互文”者，春言鸾，则夏秋冬并鸾也。夏云朱，冬云玄，则春青秋白可知也。云“马八尺以上为龙”者，出《庾人职》。云“凡所服玉，谓冠饰及所佩者之衡璜”者，冠饰即冕之旒及笄也。衡璜即是所佩玉之名也。佩玉之制，按《韩诗外传》云“佩玉，上有葱衡，下有双璜牙，蠙珠以纳其间”，则古之佩玉，上以葱为衡，横置於上，以贯珠之绳三条县於衡上，垂之而下，以双璜悬於两畔绳之下端，又以牙悬於中绳下端，使前后触璜以为声，衡之下，璜之上，皆贯蠙珠，故云“蠙珠以纳其间”，谓纳於衡璜之间也。云“麦实有孚甲，属木”者，郑云“黍秀舒散，属火。麻实有文理，属金。菽实孚甲坚合，属水。稷五穀之长，属土”，是五穀所配之方也。云“羊，火畜也”者，按《尚书 五行传》曰“貌之不恭，则有鸡祸”，注“鸡，畜之有冠翼者，属貌”；“言之不从，则有犬祸”，注“犬，畜之以口吠守者，属言”；“视之不明，则有羊祸”，注“羊畜之远视者，属视”；听之不聪，则有豕祸”，注“豕，畜之居闲卫而听者，属听”；“思之不睿，则有牛祸”，注“地厚德载物，牛，畜之任重者，属思”；“王之不极，则有马祸”，注“天行健，马，畜之疾行者，属王极”。是鸡为木畜，羊为火畜，牛为土畜，犬为金畜，豕为水畜。但阴阳取象多涂，故午为马，酉为鸡，不可一定也。云“时尚寒，食之以安性也”者，羊是火畜，而春时食之，明其有意食以安性也。春时尚寒，故食火畜以助之。夏食菽与鸡者，以气尤热，水能克火，木必折土，故食北方之声与东方之性，减其热气，亦以安性。秋食麻与犬者，秋气既凉，又将乡寒，不有其害，故食当方之穀牲也。冬食黍与彘者，冬气极寒，故食火穀以减寒，寒胜於热，故食当方之牲。云“器疏者刻镂之，象物当贯土而出也”者。诸刻镂为文，使文理粗疏，直而通达也。云“凡此车马衣服，皆所取於殷时而有变焉，非周制也”者，以虞夏之制，有日月星辰十二章之服，周之制，朝祀戎猎车服各有殊。今此下与《周礼》不同，上与虞夏又异，故云“取殷时”也。殷乘木路，此乘鸾路，不纯用殷，故云“而有变焉”，谓变殷而乘虞路也。云“《周礼》朝祀戎猎车服，各以其事，不以四时为异”者，按《周礼》朝则皮弁服，祀则六冕服，戎则韦弁服，田猎冠弁服。又《周礼》朝乘象路，祀乘玉路，戎乘革路，猎乘木路。是车服各以其事，不以四时为异也。又引《玉藻》“天子龙衮以祭”者，证四时皆龙衮衣纁裳，不随时而别。又引《玉藻》“玄端而朝日”者，证此朝日不玄端而著青衣。又引“皮弁以日视朝”者，皮弁白布衣，四时皆然，不随时而变。是与此皆殊，明《月令》所云非周法也。<br />
　　是月也，以立春。先立春三日，大史谒之天子曰：“某日立春，盛德在木。”天子乃齐。太史，礼官之属，掌正岁年以序事。谒，告也。<br />
　　○先，悉荐反。齐，侧皆反，本亦作斋，卷内放此。立春之日，天子亲帅三公、九卿、诸侯、大夫，以迎春於东郊。还反，赏公、卿、诸侯、大夫於朝。迎春，祭苍帝灵威仰於东郊之兆也。《王居明堂礼》曰：“出十五里迎岁。”盖殷礼也。周近郊五十里。赏谓有功德者有以显赐之也。朝，大寝门外。<br />
　　○还音旋，后放此。 <br />
　　[疏]“是月”至“於朝”。正义曰：此一节论立春天子迎春气及行赏之事，各依文解之。<br />
　　○“是月也，以立春”者，十二月节气有早晚，若节气晚，则月之节气在当月之内；若节气早，月之节气在前月之中。故立春为正月之节，有在十二月之时。但至立春之时，虽在十二月，即行立春之事。云“是月”者，谓是月之气，不谓是月之日也。凡四立之月，天子车服之下，皆云是月，以其为下立春、立夏、立秋、立冬事重，故云是月。其非四立之月，仲夏即云养壮佼，季夏云命渔师剩敓一月云饬死事，十二月云命有司大难，皆不云是月者，或是事为细小，或是事通他月，故不云是月。季冬难事虽大，惟此月为之，亦不云是月者，以年事既终，惟难而巳，故不须云是月。或作记之人，辞有详略，不为义例也。凡言是月者，是月之后，若是事相连接，辞有首尾，则因前是月，不别起是月之文；若别事异端，则更云是月也，他皆仿此。此云“是月”，下至“以初为常”，是皆立春之时告命之事，故不更云是月。次云“祈穀於上帝”，至“命曰劳酒”，论祈穀耕藉，反回劳饮，是其一事，故不更云是月。次云“是月也，命乐正入学习舞”至“埋胔”，论习舞修祭，母用牝牲，是含养之事，故毋覆巢及掩骼埋胔，中间小异，事亦相连，故不别云是月。次云“是月也，不可以称兵”，与上事别，又论天地人之大道，故别云是月。举此为例，其馀月或云是月，或不云是月，就文可知。<br />
　　○“先立春三日”者，周法，四时迎气，皆前期十日而斋，散斋七日，致斋三日。今秦法简省，故三日也。盖散斋二日，致斋一日。<br />
　　○“盛德在木”者，天以覆盖生民为德，四时各有盛时，春则为生，天之生育盛德在於木位，故云“盛德在木”。<br />
　　○注“大史”至“谒告”也。<br />
　　○正义曰：按《周礼》大史属春官，春官主礼，故云“大史，礼官之属”。云：“掌正岁年以序事者，大史职文郑注云：“中数曰岁，朔数曰年。”中数者，谓十二月中气一周，总三百六十五日四分之一，谓之一岁。朔数者，朔，十二月之朔，一周谓三百五十四日，谓之为年。此是岁年相对，故有朔数、中数之别。若散而言之，岁亦年也。故《尔雅 释天》云“唐虞曰载，夏曰岁，商日祀，周曰年”是也。按《释言》云：“告、谒，请也。”同训为请，是谒为告也。<br />
　　○“立春”至“於朝”。<br />
　　○此立春立秋云“天子亲帅三公、九卿、诸侯、大夫”，立夏立冬云“亲帅三公、九卿、大夫”，不云诸侯，文不备，当亦有诸侯，故立夏下云“乃封诸侯”。於夏既然，明冬诸侯亦然。在孟春云“赏公、卿、诸侯、大夫於朝”，孟夏云“还乃行赏封诸侯，庆赐遂行，无不欣说”，孟秋云“还乃赏军帅武人於朝”，孟冬云“还乃赏死事恤孤寡”。四时所赏不同者，庾云：“顺时气也。春阳气始著，仁泽之时，故顺其时而赏朝臣及诸侯也。至夏阳气尢盛，万物增长，故用是时庆赐转广，是以无不欣说也。秋阴气始著严凝之时，故从其时而赏军帅及武人也。至冬阴气尤盛，万物衰杀，故用是时赏死事者及其妻子也。”<br />
　　○注“迎春”至“门外”。<br />
　　○正义曰：按贾、马、蔡邕皆为迎春祭大皞及句芒，以上云“其帝大皞，其神句芒”故也。今郑独以为苍帝灵威仰者，以《春秋文耀钩》云：“苍帝灵威仰。”《礼器》云：“飨帝於郊，而风雨寒暑时。”是人帝，何能使风雨寒暑得时？又《诗》及《尚书》云，上帝皆为天也。《周礼 司服》云：“王祀昊天上帝，则服大裘而冕，祀五帝亦如之。”五帝若是人帝，何得与天帝同服？故以为灵威仰。上云“盛德在木”者，盛德则灵威仰之盛德也。云“王居明堂礼”者，《逸礼》之篇名。引之者，证十五里迎春与周不同，故云“盖殷礼也”。云“周近郊五十里”者，郑注《尚书 君陈序》云：“天子近郊五十里。”今河南洛阳相去则然是也。云“朝，大寝门外”者，大寝则路寝。天子有三朝，一是燕朝，在路寝也。二是治朝，则此路寝门外，应门之内，以其赏赐公卿大夫，宜在治事之朝，故云“大寝门外”。三是外朝，在库门之外，皋门之内，大询众庶，听断罪人之处也。<br />

                    <br>
                        　　命相布德和令，行庆施惠，下及兆民。相，谓三公，相王之事也。德，谓善教也。令，谓时禁也。庆，谓休其善也。惠，谓恤其不足也。天子曰兆民。<br />
　　○相，息亮反，注同，下“善相”并注放此。施如字，又始豉反。休，许收，许虬二反，美也。庆赐遂行，毋有不当。遂犹达也。言使当得者皆得，得者无非其人。<br />
　　○毋音无，本亦作无，下同。当，下浪反。 <br />
　　[疏]“命相”至“不当”。<br />
　　○正义曰：此一经因上天子迎春反国，命三公布教施惠之事，各依文解之。<br />
　　○注“相谓”至“兆民”。<br />
　　○正义曰：按《公羊》隐五年传云：“三公者何？天子之相也。自陕而东者，周公主之。自陕而西者，召公主之。”一相处乎内，是三公相王之事也。至六国时，一人知事者，特谓之相，故《史记》称穰侯、范睢、蔡泽皆为秦相，后又为丞相也。云“天子曰兆民”者，《左传》闵元年晋卜偃之辞也。<br />
　　○注“遂犹”至“其人”。<br />
　　○正义曰：遂是申遂，故《尚书》云：“显忠遂良。”《商颂》云：“莫遂莫达。”是遂为达，言庆赐之事，通达施行，使之周遍。云“使当得者皆得，无非其人也”者，谓当庆赐之人，皆是有功可庆赐，无此不合得庆之人。非人，谓无功无德之徒。<br />
　　乃命大史，守典奉法，司天日月星辰之行，宿离不贷，母失经纪，以初为常。典，六典。法，八法也。离，读如俪偶之俪。宿俪，谓其属冯相氏、保章氏，掌天文者，相与宿偶，当审候伺不得过差也。经纪，谓天文进退度数。<br />
　　○宿，息六反，徐音秀。离，依注音俪，吕计反，偶也。贷，吐得反，徐音二。冯音凭。相，息亮反，又如字。伺音司，又息嗣反。 <br />
　　[疏]“乃命”至“为常”。<br />
　　○正义曰：迎春既还，行赏以毕，乃命大史之官，令守其六典，奉其八法，司主天文及日月星辰之行。天则左还，一日一度，一年三百六十五度四分度之一，又至周一度，日月五星并逆行天右行，各有多少，辰有二十八宿，亦随天左行。大史令其属官，在其候处，止宿配偶，相与审候，不得贷变过差。若应候不候，应知不知，则是候过差。“无失经纪”者，经纪谓天文进退度数，言当推勘考校，使得其中，应进则言进，应退则言退。若其推步不明，算历失所，迟疾不依其度，进退或失其常，是失经纪。<br />
　　○“以初为常”者，初谓旧来所法，恒须遵奉，以为常行，故云“以初为常”。<br />
　　○注“典六”至“度数”。<br />
　　○正义曰：“六典”者，则《太宰》云：天官治典，地官教典，春官礼典，夏官政典，秋官刑典，冬官事典。八法者：一曰官属，二曰官职，三曰官联，四曰官常，五曰官成，六曰官法，七曰官刑，八曰官计。云“离读为俪偶之俪”者，按成十一年《左传》云：“鸟兽犹不失俪。”礼有俪皮，俪是配偶，故云“读如俪偶之俪”。云“冯相氏、保章氏掌天文者”，冯相、保章，皆中土二人。“冯相”者，郑注“冯，乘也。相，视也。世登高台，以视天文之次序”。“保章”者，郑注：“保，守也。世守天文之变。”虽俱掌天文，其事不同，冯相氏主日月五星，年气节候，推步迟疾，审知所在之处，若今之司历，主其筭术也。保章者，谓守天之文章，谓天文违变度数，失其恒次，妖孽所在，吉凶所生，若今之天文家，惟主变异也。此其所掌别也。云“相与宿偶，常审候伺不得过差”者，言大史之官，使其僚属冯相、保章恒在候处，相与止宿配偶，其审察伺候，不得怠慢，不觉天之变异也。<br />
　　是月也，天子乃以元日，祈穀于上帝。谓以上辛郊祭天也。《春秋传》曰：“夫郊祀后稷，以祈农事。是故启蛰而郊，郊而后耕。”上帝，大微之帝也。乃择元辰，天子亲载耒耜，措之于参保介之御间，帅三公、九卿、诸侯、大夫躬耕帝藉。天子茸芷，三公五推，卿诸侯九推。元辰，盖郊后古辰也。耒，耜之上曲也。保介，车右也。置耒於车右与御者之间，明巳劝农，非农者也。人君之车，必使勇士衣甲居右而参乘，备非常也。保犹衣也。介，甲也。帝藉，为天神借民力所治之田也。<br />
　　○耒，力对反，《字林》云：“耕曲木，垂所作，力隹反。”又力水反。”耜音似。措，七故反，置也。介音界，注同。藉，在亦反，《说文》作“耤”，云“帝耤千亩”。推，出隹反，又吐回反，下同；推谓伐也。乘，绳证反。为，于伪反，下“为神春”、“为伤”、“为死气”皆同．反。执爵于大寝。三公、九卿、诸候、大夫皆御，命曰劳酒。既耕而宴饮，以劳群臣也。大寝，路寝。御，侍也。<br />
　　○劳，力报反，注同。 <br />
　　[疏]“是月”至“劳酒”。<br />
　　○正义曰：此一节论迎春既反，春事巳起，当祈穀亲耕燕劳之事，各依文解之。<br />
　　○注“谓以”至“之帝”。<br />
　　○正义曰：按《郊特牲》云：“郊之用辛。”郑注：“凡为人君，当斋戒自新。”又云：“郊之祭也，迎长日之至。”郑注引《易说》云“茸荃之郊，一用夏正”，春分而日迎长，故云“迎长日之至”。《郊特牲》云郊不言祈穀，此经言祈穀不言郊，郑以为二祭是一，故此注谓“以上辛郊祭天也”。郑既以二祭为一，恐人为疑，故引《春秋传》以明之。按襄七年《左传》云：孟献子曰：“郊祀后稷，以祈农事也。是故启蛰而郊，郊而后耕。”彼祈农事者，则此祈穀也。彼云郊而后耕，此是祈穀之后即躬耕帝藉，是祈穀与郊一也。云“上帝，大微之帝”者，《春秋纬》文。紫微宫为大帝，大微为天庭，中有五帝座，是即灵威仰、赤熛怒、白招拒、汁光纪、含枢纽。祈穀郊天之时，各祭所感之帝，殷人则祭汁光纪，周人则祭灵威仰，以其不定，故总云“大微之帝，若迎春之时，前帝后王，皆祭灵威仰，故前注云“迎春，祭苍帝灵威仰”，特指一帝也。此郊虽祈穀，亦是报天，故《郊特牲》云“郊之祭也”，“大报天而主日也”。<br />
　　○“乃择元辰”至“九推”，甲乙丙丁等谓之日，郊之用辛，上云“元日”。子丑寅卯之等谓之为辰，耕用亥日，故云“元辰”。<br />
　　○“天子亲载耒耜”者，谓天子所乘车上，亲载耕田之耒耜。“措之於参保介御之间”者，措，置也。保介，车右也。御者，御车之人。车右及御人，皆是主参乘。於时天子在左，御者在中，车右在右。言置此耒器於参乘保介及御者之间，然后帅三公九卿而往南郊躬耕藉田也。<br />
　　○注“元辰”至“之田”。<br />
　　○正义曰：知用亥者，以阴阳式法，正月亥为天仓，以其耕事，故用天仓也。卢植、蔡邕并云：“郊天是阳，故用日，耕藉是阴，故用辰。”元者善也。郊虽用日，亦有辰，但日为吉主。耕之用辰，亦有日，但辰为主。皇氏云：“正月建寅，日月会辰在亥，故耕用亥也。”未知然否？云“置耒耜於车右与御者之间，明已劝农，非农者也”，王既亲载耒器，置耒应须近王。今置耒乃於参御二人之间，不近王者，明王之巳身但是劝农，故载耒耜，非实农人，故不近耒器也。所以车右衣甲者，以人君尊重，故使勇士衣甲居右，备非常也。云“保犹衣”者，保即襁保，保谓小被，所以衣覆小儿，故云“保犹衣也”。云“帝藉，为天神借民力所治之田”者，耕藉所以为帝藉者，举尊言之，故《祭义》云：“天子为藉千亩，以共齐盛。”又《国语》云：“宣王即位，不藉千亩。虢文公谏曰：‘夫民之大事在农，上帝之粢盛於是乎出。’”是藉田共上帝，故云“为天神借民力所治之田也”。按此立春后始郊，郊之后始耕。按《国语》：“先时九日，大史告以耕事。”注：“先，先立春日也。”谓先立春之前以耕，与此不同者，《国语》告耕在立春之前，其实耕时在立春之后，故《国语》下云“先时五日”，“王即斋宫”，注“先耕时也”。是耕前五日，王即斋宫而斋，是知亲耕在立春之后也。此言“天子茸芷，公五推，卿诸侯九推”，按《国语》：“王耕一发，班三之。”贾逵注：“班，次也，谓公卿大夫也。天之下各三其上也。王一发，公三发，卿九发，大夫二十七发。”天子茸芷，公五推，卿诸侯九推，此是贵贱耕发相三之数也。不云士者，士贱不与耕也，故《国语》云：“庶人终於千亩。”又《周礼》甸师是下士，云“帅其属而耕耨王藉”，郑注云“庶人，谓徒三百人”。<br />
　　○注“既耕”至“路寝”。<br />
　　○正义曰：按《国语》耕后“宰夫陈飨”，“膳夫赞王，王歆大牢”。是耕后设飨。而此云“既耕而燕饮”者，飨礼在庙，燕礼在寝。此云“执爵于大寝”，故知燕也。《国语》云飨者，盖用飨之馔具而行燕礼，以劳群臣。按上迎春而反，赏公卿大夫於路寝门外正朝。此耕藉而反，劳群臣在於路寝。不同者，爵赏公事，与众共之，故在正朝；燕劳私礼，主於欢心，故在路寝。<br />
　　是月也，天气下降，地气上腾，天地和同，草木萌动。此阳气蒸达，可耕之候也。《农书》曰：“土长冒橛，陈根可拔，耕者急发。”<br />
　　○上，时掌反，注“土上”同。萌，莫耕反。烝音证，又之烝反。冒，莫报反，覆也。橛，求月反。王命布农事，命田舍东郊，皆脩封疆，审端经术。田谓田畯，主农之官也。舍东郊，顺时气而居以命其事也。封疆，田首之分职。术，《周礼》作遂，“夫间有遂，遂上有径”。遂，小沟也。步道曰径。《今尚书》曰“分命羲仲，宅嵎夷”也。<br />
　　○疆，居良反，注皆同。径术，古定反，注同；术依注音遂。畯音俊。分，扶间反。嵎音愚。善相丘陵、阪险、原隰、土地所宜，五穀所殖，以教道民，必躬亲之。相，视也。<br />
　　○阪险，上音反，又蒲版反；下许检反。道音导。田事既饬，先定准直，农乃不惑。说所以命国舍东郊之意也。准直，谓封疆径遂也。《夏小正》曰：“农率均田。”<br />
　　○饬音敕。率，所类反，谓田正。 <br />
　　[疏]“天气”至“不惑”。<br />
　　○正义曰：此一节论少阳之月，务其始生，故既耕之后，当劝农事，各依文解之。<br />
　　○“天气下降”者，天地之气谓之阴阳，一年之中，或升或降，故圣人作象，各分为六爻，以象十二月。阳气之升，从十一月为始，阳气渐升，阴气渐下，至四月六阳皆升，六阴皆伏。至五月一阴初升，阴气渐升，阳气渐伏，至十月六阴尽升，六阳尽伏。然则天气下降，地气上腾，五月至十月也。地气下降，天气上腾，十一月至四月也。今正月云“天气下降，地气土腾”者，阳气五月之时，为阴从下起，上乡排阳气，第六阳气上极反退，至十月之时，六阳退尽，皆伏於下。至十一月，阳之一爻始动地中，至十二月阳渐升，阳尚微，未能生物之极。正月三阳既上，成为乾卦，乾体在下；三阴为坤，坤体在上，乾为天，坤为地。今天居地下，故云“天气下降”；地在天上，故云“地气上腾”。是阳气五月初降，至正月为天体而在坤下也。十一月一阳初生，而上排阴，阴之上六渐退，反归於下，至四月阴爻伏尽，六阳在上。五月一阴生，六月二阴生，阴气尚微，成物未具，七月三阴生而成坤体，坤体在下，三阳为乾而体在上，则是地气在下，天气在上，故正月为泰，泰，通也，天地交通；七月为否，否，塞也。言天地隔塞。所以十月云“地气下降，天气上腾”者，以十月之时，纯阴用事，地体凝冻，寒气逼物，地又在下，故云“地气下降”。於时六阳从上退尽，无复用事，天体在上，不近於物，似若阳归於天，故云“天气上腾”，其实十月天气反归地下。若审察於此，不足可疑，而刘洽、氾阁、皇侃之徒，既不审知其理，又不能定其旨趣，諠諠挠挠，亦无取焉。<br />
　　○注“此阳”至“急发”。<br />
　　○正义曰：经云“天气下降”，注“阳气蒸达”，又似阳气上升者，以阳气从五月下降，至十一月从下初升，至正月始成乾体，而在三阴之下，故云“天气下降”，其实於时阳从地中升也。引“《农书》曰”下者，按《汉书 艺文志》：农书有九家，百一十四篇，“神农二十篇，野老十七篇，宰氏十七篇，董安国十六，尹都尉十四，赵氏五篇，氾胜之十八篇，王氏六篇，蔡癸一篇”。郑所引农书，先师以为《汜胜之书》也。《汉书》注：氾音汎，成帝时为议郎，使教田三辅也。“土长冒橛”者，谓置橛以候土，土长冒橛，陈根朽烂，可拔而去之，耕者，急速开发其地也。<br />
　　○“王命”至“径术”。<br />
　　○於是春气既和，王命群官分布检校农之事，命遣田畯官舍於郊之上，令农夫皆脩理地之封疆，审正田之径路，及田之沟洫，故云“审端径术”。<br />
　　○注“田谓”至“嵎夷”。<br />
　　○正义曰：知“田谓田畯”者，以经云“命田”，田是受之人。《诗》云：“田畯至喜。”故知田谓田畯。云“舍东郊，顺时气而居”者，以其耕作岁时之气，起於东方为始，故令田畯舍国之东郊，以命其事，其诸侯都邑田畯，各舍国邑之东郊也。云“封疆，田首之分职”者，封疆则九夫为井，四井为邑，各有封境界域部分职掌也。云“术，《周礼》作遂”，以田农之事无称术者，术、遂声相近，故疑术为遂。《学记》云：“术有序。”义同於此。云“夫间有遂，遂上有径”者，《遂人职》文。按《匠人》云：“广二尺，深二尺。”“遂，小沟也，步道曰径。”《遂人职》云：“径容牛马。”云“《今尚书》曰分命羲仲，宅嵎夷”者，证命田畯舍东郊之事。云“《今尚书》”者，《尚书》有古有今，壁里所得，胶东庸生所传者，谓之《古文尚书》；晁错所受伏生二十九篇，夏侯欧阳所传者，谓之《今文尚书》。郑据而引之，故云《今尚书》。<br />

                    <br>
                        　　○“田事”至“不惑”。<br />
　　○作记之人，解说天子所以命田畯舍於东郊者，欲明其政理田事，若田事既能正，又先定其封疆、径遂以劝农夫，农夫知田事先后，审疆界畔域，乃不有疑惑。<br />
　　○注“准直”至“均田”。<br />
　　○正义曰：准谓轻重平均，直谓绳墨得中也。封疆有界限，径遂有阔狭，皆先平均正直之，故云“准直，谓封疆径遂”。云“《夏小正》曰‘农率均田’”者，《夏小正》是《大戴礼》篇也。农率，则田畯也。均田，则审端径遂也。<br />
　　是月也，命乐正人学习舞。为仲春将释菜。乃脩祭典。重祭礼，岁始省录。命祀山林川泽，牺牲毋用牝。为伤妊生之类。<br />
　　○牝，频忍反。妊，而林、而鸩二反。<br />
　　○禁止伐木。盛德所在。毋覆巢，毋杀孩虫、胎、夭、飞鸟，毋麛毋卵。为伤萌幼之类。<br />
　　○覆，芳服反。孩，尸哀反。胎，吐来反。夭，乌老反。麛音迷。卵，刀管反。毋聚大众，毋置城郭。为妨农之始。掩骼埋胔。谓死气逆生也。骨枯曰骼，肉腐曰胔。”骼，江百反。胔，才赐反，蔡云：“露骨曰骼，有肉曰胔。”胔亦作骴。胔，扶矩反。<br />
　　○是月也，不可以称兵，称兵必天殃。逆生气。兵戎不起，不可从我始。为客不利，主人则可。毋变天之道，以阴政犯阳。毋绝地之理，易刚柔之宜。毋乱人之纪。仁之时而举义事。 <br />
　　[疏]“是月”至“用牝”。<br />
　　○正义曰：此一节论此春为四时之首，当脩祀典及祭山川之事，各依文解之。“牺牲毋用牝”者，以山林川泽，其祀既卑，馀月之时，牲皆用牝，唯此月不用，故注“为伤妊生之类”。若天地宗庙大祭之时，虽非正月，皆不用牝。<br />
　　○“禁止”至“之纪”。<br />
　　○正义曰：此一节论时气之事，各依文解之。<br />
　　○“禁止伐木”者，禁谓禁其欲伐，止谓止其巳伐者。此伐木在山中，或在禁障之处。十月许人采取，至正月之时，禁令止息，故《王制》云“草木零落，然后入山林”，《诗 鱼丽》传云“草木不折，不操斧斤，不入山林”是也。若国家随时所须以为材用者，虽非冬月，亦得取之，故《山虞》有“仲冬斩阳木，仲夏斩阴木”，又云“邦工入山林而抡材，不禁”是也。其非是所禁之处，春、秋亦得取之，故《周礼》云：“春、秋之斩木不入禁。”郑注：“斩四野之木可，若於正月皆禁之。”<br />
　　○“毋覆”至“毋卵”。<br />
　　○此一节论礼法，馀月皆无覆巢，因初春施生之时，故设戒也。巢，若其夭鸟之巢则覆之，故《硩蔟氏》云：“掌覆夭鸟之巢。”此月亦禁之。胎谓在腹中未，出夭为生而己出者，故《鲁语》云：“兽长麛夭。”此飞鸟，谓初飞之鸟，故注云“为伤萌幼之类”。麛卵四时皆禁，但於此月尢甚，若须荐献，亦得取之，故《王制》云“韭以卵，庖人秋行犊麛”是也。“掩骼埋胔”者，《蜡氏》云：“掌除骴。”司农云：“胔，骨之尚有肉者也，及禽兽之骨皆是。”康成不注，从司农义也。骼言掩，胔言埋，互言耳。<br />
　　○注“为客”至“可也”。<br />
　　○正义曰：起兵伐人者谓之客，敌来御捍者谓之主。此经云兵戎不合兴起之时，不可从我而始。我为主人也，主人既不先起兵，彼来伐我，我不得不应，故云“主人则可”。客既先兴兵，故云“为客不利”。“毋变”至“之纪”。<br />
　　○天有阴阳之道路，恐人改变，故云“无变天之道”。地有刚柔之理，恐人断绝，故云“毋绝地之理”。人有礼义纲纪，恐其迷乱，故云“毋乱人之纪”。按《易 说卦》云：“立天之道，曰阴与阳。”故郑此注“以阴政乱阳”。《说卦》云：“立地之道，曰柔与刚。”故注地理云“易刚柔之宜”。《说卦》云：“立人之道，曰仁与义。”春为仁，故注“仁之时而举义事”。天云道，地云理，人云纪，互辞也。<br />
　　孟春行夏令，则雨水不时，巳之气乘之也。四月於消息为乾。草木蚤落，生日促。<br />
　　○蚤音早。国时有恐。以火讹相惊。<br />
　　○恐，丘勇反。行秋令，则其民大疫，申之气乘之也，七月始杀。<br />
　　○疫音役。猋风暴雨总至，正月宿直尾箕，箕好风，其气逆也。回风为猋。<br />
　　○猋，必遥反，徐芳遥反；本又作飘。宿音秀。好，呼报反。藜莠蓬蒿并兴。生气乱，恶物茂。<br />
　　○藜，力兮反。莠音酉。行冬令，则水潦为败，雪霜大挚，首种不入。亥之气乘之也。旧说首种谓稷。<br />
　　○潦音老。挚音至，蔡云“伤折”。种，章勇反，蔡云“宿麦”。 <br />
　　[疏]“孟春”至“不入”。正义曰：从上以来，论当月施令之事。若施之顺时，则气序调释；若施令失所，则灾害滋兴。故自此而下，论政失致灾之事。上既云“毋变天之道，母绝地之理，母乱人之纪”，今若施之不失，则三才相应，以人与天地共相感动故也。施令有失，三才俱应者，则此孟春行夏令，雨水不时，天也。草木早落，地也。国时有恐，人也。十二月之节内，三才俱应者多，就三才俱应之中，论天地及人，亦先后不建。或先言天者，则此“孟春行夏令，雨水不时”是也。或先言民者，则孟春“行秋令，其民大疫”是也。或先言地者，则孟春“行冬令，水潦为败”是也。所以然者，为害重者则在先言之，为害轻者后言之。大略於文可以意得，次第其轻重，无义例也。皇氏曲为别说，非经之旨，施令失所。亦惟有二才应者，故仲春“行夏令，则国乃大早，暖气早来，虫螟为害”。大早暖气，并为天灾，如此二类是也。以施令失所，惟二才应，就二才之中，或有天有人无地，或有地有人无天，随应则书，不为义例也。行令失之於前，气则应之於后。至如春夏及秋，施令有失，气来为应，惟在当年，则“孟春行夏令，雨水不时，草木早落”之类是也。若其冬时失令，则气应在於后年，故仲冬“行秋令，则天时雨汁，瓜瓠不成”，“行春令，蝗虫为败”。仲冬非瓜瓠不成之时，又非蝗虫为败之日，是据来年。又录记之人，序行令之事，各次第先后，则有夏、有秋、有冬。孟春举夏为始，仲春举秋为始，季春举冬为始，至於夏时之下，则有秋、有冬。次有来年之春，孟夏则举秋为始，仲夏举冬为始，季夏举春为始。以此推例，秋冬亦然，不能备说也。<br />
　　○注“巳之”至“为乾”。<br />
　　○正义曰：此风雨不时者，谓风雨少，不得应时。所以风雨不应时者，以孟春建寅，其宿直箕星，箕星好风。孟春行夏令，寅气不足，故风少，巳来乘之，四月纯阳用事，纯阳来乘，故雨少。云“四月於消息为乾”者，阳生为息，阴死为消，十一月至四月为息，言万物得阳气蕃息，五月至十月为消，言万物得阴气消尽。凡孟月失令，则三时孟月之气乘之；仲月失令，则仲月之气乘之；季月失令，则季月之气乘之。所以然者，以同为孟仲季，气情相通，如其不和，则迭相乘入。郑之所注，例亦不同，或一句之下，则云某之气乘之，即此风雨不时一句之下云“已之气乘之”，或两句之下，则云某之气乘之，故“仲春行秋令，则其国大水，寒气总至”，注“酉之气乘之”，以二句俱当酉气故也。或有三句之下，始云某之气乘之者，故孟春“行冬令，则水潦为败，雪霜大挚，首种不入”，注云“亥之气乘之”，以三句共当亥气也。气当则言，无义例也。凡一句为一事，亦有两句共为一事者，则孟夏行冬令云“后乃大水，败其城郭”是也。<br />
　　○注“火讹相惊”。<br />
　　○正义曰：以巳来乘寅，巳为火，故火来也。寅为天汉之津，火虽欲来，而畏水终竟不来，但讹言道火相恐动也。注云“申之气乘之，七月始杀”。<br />
　　○正义曰：七月建申，阴气始杀，杀气乘寅，故人多大疫。<br />
　　○注“正月”至“为焱”。<br />
　　○正义曰：按郑注《洪范》中央土气为风，东方木气为雨，箕属东方木，木克土，土为妃，尚妃之所好，故箕星好风也。西方金气为阴，克东方木，木为妃，毕属西方，尚妃之所好，故好雨也。今申气乘寅，两相冲破，申来逆寅，寅为风，风之被逆，故为焱风。寅往破申，申为雨，雨之被逆，故为暴雨也。按《尔雅》“扶摇谓之焱”，谓风之回转也，故云“回风为焱”。<br />
　　○注“生气乱恶物茂”。<br />
　　○正义曰：恶物所以害生气，今生气既乱，恶物乘之，故恶物茂。<br />
　　○注“首种谓稷”。<br />
　　○正义曰：按《考灵耀》云：“日中星鸟，可以种稷。”则百穀之内稷先种，故云“首种”。首即先也，种在百穀之先也。 <br />
<br />
  <br />
　 <br />
卷十五 月令第六 <br />
<br />
　卷十五 月令第六 　 <br />
　　仲春之月，日在奎，昏孤中，旦建星中。仲，中也。仲春者，日月会於降娄，而斗建卯之辰也。弧在舆鬼南，建星在斗上。<br />
　　○奎，苦圭反。弧音胡。降，户江反。 <br />
　　[疏]“仲春”至“星中”。<br />
　　○正义曰：按《茸艹历》云：“二月节，日在奎五度，昏，井二十二度中，去日九十七度；旦，斗五度中。春分日在娄四度，昏，柳五度中，去日一百二度；旦，斗十六度中。按《元嘉历》：“二月节，日在壁一度，昏，井十度中；旦，箕四度中。春分日在奎七度，昏，东井三十度中；旦，斗四度中。馀月昏旦中星，皆举二十八宿。”此昏云弧中，旦云建星中，独非二十八宿者，以弧星近井星，建星近斗，以井斗度多，其星体广，不可的指昏旦之中，故举弧建，定其昏旦之中也。<br />
　　○注“日月”至“之辰”。<br />
　　○正义曰：从奎五度至胃六度在戌，总曰降娄。降，降也。娄，敛也。言万物降落而收敛。“而斗建郊之辰”者，斗星随天而转，一日一夜，过转一周而行一度，故正月建寅，二月建卯也。云“弧在舆鬼南，建星在斗上”者，熊氏说云《石氏星经》文。弧与建星，非二十八宿，而昏明举之者，由弧星近井，建星近斗井。有三十三度斗，有二十六度，其度既宽，若举井斗，不知何日的至井斗之中，故举弧星建星也。然春分之时日夜中，计春分昏中之星，去日九十一度。今日在奎五度，奎与鬼之初乃一百九度。所以不同者，郑虽云弧在鬼南，其实仍当井之分域，故皇氏云从奎第五度为二月节，数至井第十五度，得九十一度，是弧星当井之十六度也。若从井星十六度，至斗之初一百七十二度，计昏中星与明中之星，春秋分时相去分天之半，应一百八十二度馀。但日入以后二刻半始昏，不尽二刻半为明，昏明相去，少昼五刻，一刻有三度半强，五刻有十七度馀，则昏之中星去明之中星一百六十五度馀，则建星不得在斗初，在斗十度也。此仲春之月昏弧中，按《尚书》云“日中星鸟”，不同者，如郑康成之意，南方七宿总为鸟星，井星则鸟星之分，故云星鸟，与此同也。按仲夏昏亢中，《尚书》云“日永星火”，不同者，按郑答孙颢云：“星火非谓心星也，卯之三十度总为大火。”其曰大火之次有星者，《月令》举其月初，《尚书》总举一月，故不同也。按仲秋之月，昏牵牛中，《尚书》云“宵中星虚”。其仲冬之月，云东壁中，《尚书》云“日短星昴”，不同者，亦是《月令》举其初朔，《尚书》总举一月之中，理亦不异。孔安国注《尚书》与此则别。《尚书》所举星者，自取毕见之义，不谓南方之中。<br />
　　其日甲乙。其帝大皞，其神句芒。其虫鳞。其音角，律中夹锺。其数八。其味酸，其臭膻。其祀户，祭先脾。夹锺者，夷则之所生，三分益一，律长七寸三千一百八十七分寸之千七十五。仲春气至，则夹锺之律应。《周语》曰：“夹锺出四隙之细。”<br />
　　○夹，古洽反，一音颊。隙，去逆反。 <br />
　　[疏]注“夹锺”至“之细”。<br />
　　○正义曰：夷则长五寸七百二十九分寸之四百五十一，今上生夹锺，当三分益一，就夷则五寸之中取三寸，更益一寸，为四寸，馀有整二寸，又於七百二十九分寸之中，有细分四百五十一。此细分各三分之，於是一寸分为二千一百八十七分，有四百五十一者，为一千三百五十三，则是二千一百八十七分寸之一千三百五十三也。以整二寸各二千一百八十七分，则二寸总有四　　百七十四分，益前一千三百五十三，总为五千七百二十七，为实数。但上生者，三分益一，以实数更三分之，各有一千九百九分，以三分益一，则益一分一千九百九并前五千七百二十七，总为七千六百三十六，为积分总数也。然后除之为寸，一寸用二千一百八十七，则三寸总用六千五百六十一，以三寸益前四寸为七寸，馀有一千七十五分不成寸，是为夹锺长七寸二千一百八十七分寸之千七十五也。云：“《周语》曰‘夹锺出四隙之细’”者，《周语》注夹锺云：夹助阳四隙，谓黄锺、大吕、大蔟、夹锺，凡助出四隙之微气，令不滞伏於下也。<br />
　　始雨水，桃始华。仓庚鸣，鹰化为鸠。皆记时候也。仓庚，骊黄也。鸠，搏穀也。汉始以雨水为二月节。<br />
　　○仓庚，并如字，本或加鸟，非。骊，力知反。搏音博。 <br />
　　[疏]“始雨”至“为鸠”。<br />
　　○正义曰：此一经记候。<br />
　　○注“皆记”至“月节”。<br />
　　○正义曰：言皆记时候者，谓经中四事言之先后，逐气之早晚，故《周书 时训》“惊蛰之日，桃始华，又五日仓庚鸣，又五日鹰化为鸠，至秋则鸠化为鹰”，故《王制》云：“鸠化为鹰，然后设罻罗。”《司裘》注：“中秋鸠化为鹰。”《夏小正》云正月鹰化为鸠，五月鸠化为鹰。郑无所言，则不信用也。按《通卦验》云“仓庚为正月中”，与此不同者，盖是国土各异，气有早晚。云“仓庚，骊黄”者，按《释鸟》云：“仓庚，商庚。”郭景纯云：“即鵹黄也。”《释鸟》又云：“鵹黄，楚雀。”某氏云：“鵹黄，一名仓庚，又云商庚。”李巡云：“一名楚雀。”《方言》云：“齐人谓之搏黍。”云“鸠，搏穀”者，《释鸟》云：“鸣鸠，鴶鵴。”郭景纯云：“今之布穀也。”谢氏云：“布穀者近之。”彼云“布”，此云“搏”者，布、搏声相近，谓之搏穀，以声呼之，或以为此鸟鸣“布种其穀”。云“汉始以雨水为二月节”者，证此雨水为二月节也。但雨水惊蛰，据其早作在正月，若其晚在二月，故汉初惊蛰为正月中，雨水为二月节。至在后以来，事稍变改，故《律历志》云雨水为正月中，惊蛰为二月节，由气有参差故也。<br />

                    </div></div><hr><script charset='utf-8' src='../../js/footer.js'></script></body></html>