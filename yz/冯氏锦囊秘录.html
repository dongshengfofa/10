<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法冯氏锦囊秘录' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>冯氏锦囊秘录</center></div><div class='fo'><center>经文出处:来自殆知阁</center><br/><br>
                        冯氏锦囊秘录 清 冯楚瞻<br />
<br />
　　序<br />
<br />
　　昔义兴太守许嗣宗精于医，或劝其着书贻后世，答曰：医者意也，吾意所解，莫能宣矣。盖深恐学古之上泥于书，拘于法，引经断疾，罔识变通。创为斯说，以教天下，意深远矣。今者业医之家，动以百计，岐伯圣经、雷公《炮制》、伊芳贽《汤液》、箕子《洪范》、越人问难、仲景《伤寒》、士安《甲乙》、启玄子传注、钱仲阳诊议、李时珍《本草纲目》，目不经见，妄以医名，遂至风寒燥火暑湿之六气，喜怒忧思悲恐惊之七情，表里虚实寒热邪正之八要，浮沉迟数滑涩大缓之八脉，浮芤滑实弦紧洪之七表，微沉缓涩迟伏虚弱之八里，长短虚促结代牢动细之九道，以及五行之生克，十二经络之传变，脏腑、阴阳、天和、岁令，茫然莫解。病者当前，所投非症，以速膏肓。呜呼！殆矣。不知“医者意也”一语，非读尽轩岐以下书不能出是言，非读尽轩岐以下书，不能行是言也。武原冯子楚瞻，少业医，行游浙东西间，所全活无算。浙东西士以医名者，咸俯首出其下。乙丑夏，至京师，经历愈多，施剂愈验，名节极甚公卿间。一日来谒予，出书一帙，曰《锦囊秘录集）。推探标本，缕析条分，使览者按类随索，了若观火。盖祖轩岐，宗仓越，法刘、张、朱、李及前后各家言，博综其义，断以己见，而成此集。信医学之津梁，百家之囊橐也。然则得义兴之言，可药天下之读古而不知变者；读武原冯子之书，可药天下之枵腹而空谈雷、仓之术者。<br />
<br />
　　康熙岁次丙寅中秋书于燕台邸舍潞河张士甄<br />
<br />
　　自序<br />
<br />
　　大哉！医道之不可不知也；慎哉！医道之不可不知也。人不知医，则养生之道何以明？良相之心何以济生？知之而不深，其患尤甚。病有虚虚实实之变，法有正治、从治、标本、攻补先后之宜，识认不清，龙雷者治作实火，中空者治作内余，血虚作楚治作风邪外束，火冒头痛治作太阳受寒，肾虚作泻治作脾胃内伤，燥涩膈噎治作痰火郁滞，无根脱气上冲治作有余消导，肾虚奔豚游痛治作血块峻攻，以至脾虚困倦之疟疾，误为肝强而消伐；劳伤虚袭之微邪，误为伤寒而重疏；困倦内伤之微滞，误为伤食而重攻。且外微热而里和思食，少少进食何妨？因微热而严禁之，每多饿死之冤；表气虚而畏寒怕风，微微养卫最宜，疑外感而遽汗之，常有亡阳之叹；罔顾本而徒顾标，标未尽而本先拔，纵标尽而何功？不切脉而惟问候，候有误而脉无虚，候若异而何据？守千古以上之成方，奈千古以下之人病情不合；读万载传流之证论，嗟万载传流以下浓薄迥殊。本浓者，何妨忘本攻邪；本浅者，理宜顾主逐客。凡此种种，察治稍乖，安危顿异，岂不难哉！况男妇之治不同，少长之候有别。先哲云：宁治一男子，莫治一妇人；宁治十妇人，莫治一小儿。盖言其延医之更难也。何则？凡治病有望闻问切四法，若婴孩，一见生人，定声啼色变。若是则声不得其平，色不得其正，而望闻之法废矣。饥饱未知，痛痒莫晓，欲问其所苦，询其所由，莫得一二。且脉气未全未固，嬉戏之余，脉因而动；宁息之际，脉因而静，则问切之法又废矣。四法既废，察治实难，自非受术精微，阐明至理，视于无形者，安得临症别有一种玄机，深见五内而极得心应手之乐，口不能言之妙哉？！张自业医以来，日夕兢兢，常思人命最重，所任匪轻，况寄蜉蝣于六合，得天地好生之德以有生，敢不体天地好生之德以济人！奈资禀庸拙，不学心聋，徒怀济世之至诚，深愧测海之浅见。然要之见虽浅，而念则诚，计唯图尽吾心而已。爰是殚心课纂《杂症大小合参痘疹全集》、《内经纂要》、《药性合参》以及女科、外科、脉诀诸书，计共二十余篇，凡历三十载而始竣目今圣天子道德性成，万庶均歌尧舜，慈爱念切，群黎遍颂羲皇。奈张衰老生理残障，既不能少效蚁力，敢不复仰体天心，谨抒野人管龠之见，少左医诀，微尽鄙怀，以证四方，高明爱我，摘其疵而明教之，幸甚。<br />
<br />
　　康熙岁次甲戌夏六月既望后学冯兆张谨识<br />
<br />
　　自序<br />
<br />
　　尝观上古之医立方，重剂克削，如麻黄、承气、陷胸、抵当等汤，咸获其效，所以立法垂训后人；中古之医，则有参苏饮、人参败毒散；至于东垣、立斋，则有补中益气、人参养荣等汤，以为虚人发散之用。盖因天地气化之浓薄迥殊，而人禀受之强弱大异，因时处方，是以如斯之不同耳。迄乎今也，气化转薄，禀受更衰。况多纵恣以耗其真，妄动以戕其性，思虑以伤其神，嗜欲以竭其精，自身既不能永享遐龄，而其为子嗣者，所禀更薄矣。气血即虚，变现百出，书即所谓难以名状也。再或七情稍动于中，疾病 起于内，非若古之天禀即浓，性成淳朴，先后之气充足，纵有六淫外犯，惟用重剂以竭之可愈者，况《内经》有云：邪之所凑，其正必虚。不治其虚，安问其余？又曰：精神内守，病安从来？可见百病之来，必由于虚，而有邪之凑，更由于虚，故许学士有读仲景书，守仲景法，未尝用仲景方，乃为得仲景心也。张所以有纂集上古、中古、近世群贤诸论，以明强弱补泻之宜；更集幼科方脉合参，以广先天后天，少壮浓薄之异；更集女科、外科各论，以辨阴阳内外之殊；更详声形色脉，以为望闻问切之用，计成二十卷，于前册矣。至于痘疹，既由先天受毒之轻重，禀赋之浓薄，更关后天气血之盛衰，调治之宜，否则，其上古、中古、近世之所禀不同，而古遗补泻诸方定论，亦难取为仿法矣。故张亦将先后群贤诸论，条分各门，汇列备悉，复揣古哲未尽之旨，并张寤寐心得之微，赘之于末，以证后贤。但张七龄，先严见背，痛乏趋庭之训；长因贫窭，苦无膳读之资，虽由诸生以入国学，实以岐黄之道牛马四方。甲子部试入都，因而寄迹燕地者二十载矣。黑发已成皓首，倦飞之鸟知还，愧无一事之成，特展半生之秘，深惭不学无文，敢望大方教政，神而明之，使长幼共沐乎春风长养之中，皆出后贤，诚求利济之德，实为寿世无疆，张私为之预庆预祷也。<br />
<br />
　　康熙岁次壬午立春日书于燕台邸舍后学冯兆张谨识<br />
<br />
　　杂症大小合参凡例（小引）<br />
<br />
　　张幼年失估，慈帏严课，苦读儒业。继以疾病时多，且力绵艰于治生，爰有习医之举，从师访道，悬刺十有春秋，博及群书，始知大道无秘，尽在先圣贤数卷书中耳，乃奋然将古哲图经诸书，按门类纂《内经》、大小杂证、药性痘疹、女科、外科、脉诀计共二十余篇，既而临证，以书验证，以证合方，针线相对，毫发不爽，窃喜先圣贤之遗书方论不谬也。逮至阅历愈久，更有得乎心而应乎手者，似难以言语间形容，乃益信无方可用之语更不谬，复于寤寐中以求其真元之至理，究竟只在我身生来之所得，之愈信无书可读之语尤不谬也。若是，则诸方诸论可以不载不垂矣。虽然，古哲之论也、方也，犹居之有门户也、庭径也，苟不由此，何能登堂入室以达安身憩息之所耶？故余牢落风尘，半生牛马，虽爱憎由人，而真诚自矢，不揣固陋，誓成此集。知我者其惟是乎？罪我者其惟是乎？<br />
<br />
　　甲戌六月既望后学冯兆张载白<br />
<br />
　　杂症大小合参凡例<br />
<br />
　　一、医学肇自轩岐，《素问》垂训千古，天地阴阳之造化，人身疾病之安危，阐发殆尽，虽历代名医高论叠出，总无能出其范围矣。但卷数繁多，难以统读，谨将至要，纂列首篇，使学人开卷便得圣贤至理，不难一贯以通及诸书也。<br />
<br />
　　一、天有生长收藏之候，人有少壮老弱之常，然其间修短不同，盛衰迥别者，由乎阴阳失调，水火为害，或根于先天，或因于后天也，故次详水火立命之基，阴阳强弱之用，先天后天之分，使开卷即得《内经》之至理，复明保命之真元，俾贤愚共可却病以长生，老少并堪养生于勿药，此张之鄙愿也。<br />
<br />
　　一、次论阴阳失调而为病也。天有六淫之太过，人有百病之变常，自初诞诸胎症，及头、目、耳、鼻、口唇、胸胁、肩背、腰腹腿足诸疾，乃及风、寒、暑、湿、燥、火，惊疳、吐泻、伤寒、疟疾、风痨、鼓膈各门诸症，后附外科、女科及四言脉诀，自天及人，自少及老，自上及下，自内及外，自男及女，启形及脉，悉挨次序，不敢紊乱。<br />
<br />
　　一、天人阴阳一理，故诸疾病，每与运气相符。至于婴儿，离先天不远，神气未固，感触尤易，故出痘者，必多于子午卯酉年，而病症多应于天符岁值所属，是以内集五运六气于中，幸毋迂视。<br />
<br />
　　一、考古哲幼科证论，仅讲先天，即所论吐泻惊疳诸症，理浅言略，及至年大而涉后天，虚实盛衰之变，并未讲及。其方脉症论，仅讲后天得失，而先天禀赋浓薄，并不究其由来，竟将一人分为两截，况孩子每多因后天致病，大人亦有因先天受 ，可两不推详，以究其原耶。故是书每症以幼科证治讲完，随将方脉证治继后，先后之情并明，浅深之理悉见。<br />
<br />
　　一、治小儿疾病，较之男子妇人，其难尤甚。但小儿易怒伤肝，恣食伤脾；大人穷欲伤肾，多思伤心，郁思伤脾，恼怒伤肝，悲哀伤肺。故书治小儿之法，犹浣衣之去垢者居多，以其所犯，多属标症也。治大人之法，犹植树之培根者居多，以其所犯，多属本症也。然小儿亦有因先天怯弱致疾；大人亦有因倍食伤胃抱 。小儿而犯不足，大人而犯有余，于此并可互参。况气血有偏而成病，病则怪变百端。大人而犯小儿之病，小儿而犯大人之病，病即雷同，治何可执？故张先以小儿多犯标症者，列之于前；次以大人之多犯本症者合之于后。且得天地生长之义，顺而不逆，类治法泻补之方，循而有常，按门独论，已得虚实之妙，合参共究，尤深变化之机。<br />
<br />
　　一、考古哲幼科证论，理甚浅而言多略，则何以明病源？故业幼科者，凡治伤食、伤风，易能凑效。如遇年大，而一干七情六郁，及先天阴阳不足，变化难明之症，暨女人年当二七，有经行、经闭、太过、不及之愆，略涉疑难，便尔束手。况今非太古，气禀即已浇漓，性成复难淳朴，男子不及二八，女子不及二七，便多情欲致疾者乎，焉可以纯阳例论，执一为治！且至痘疹时行，每多男子、女人、孕妇患痘，此尤宜熟诸方脉，始能调治。盖元神固泄有殊，而脏腑阴阳气血则一，况理由深而得浅易，由浅而究深难。故凡诚心活幼者，必先既行细究幼科诸书，还须以男子方论参看，则遇疑难症候，一目了然，故张汇纂是杂症，以幼科各症本论、本方，列之于前，随以方书同症异论、异方者，继之于后，以便参看，以广识见。况用药如用兵，纪律稍乖，吉凶立判。古今方药，各有所长，谨将众腋，用集一裘。《经》所谓：小而大，言一而知百病之害；浅而博，可以言一而知百也。<br />
<br />
　　一、张才疏学浅，词句不工，然亦求达而已矣。不敢过尚虚文，以害实理。<br />
<br />
　　一、凡有方论，皆出之于古哲。但内有相传既久，不无鲁鱼之讹。今张考订，缺者全之，略者充之，舛者革之，隐者明之，必取发明，不敢因袭。<br />
<br />
　　一、立论必取王道中平，故饮食万类，独重五谷，以其得天地之正气也。因人治病而立论，亦必取中正和平，切于病症，切于治法为要。凡内有纯以五行相生相克，穷义吐词，词虽近理，实系虚浮，于病症、于治法，茫然不合者，又焉可宗之？谨将附之于本论之末，勿敢纂列于前，以讹识见，亦勿敢尽行删去，以寡我闻。<br />
<br />
　　一、是书自胎中至初生，以及长成，俱曲论殆尽，庶使百凡疑难，皆可考订，临症不致束手。<br />
<br />
　　一、治症须分明经络，故张细为疏详脏腑、阴阳、生克、形色善恶，庶治者易得其原，犹锁之得钥，不致妄揣，以悖生生之道。是以医家之识经络，犹舟子之识道途，否则，何以行之。<br />
<br />
　　一、大人百病虽殊，要不出乎六气所因；小儿杂症虽繁，惊疳吐泻尤重。故张于六气诸论，及惊疳吐泻数门，集论大方既毕，便以本门虚实寒热之病候，分为数条，赘以补泻温平之药味，列为数类，使后人一览可知，随病采药，不泥于成方之拘执矣。<br />
<br />
　　盖古人之立方，为仿法也。罗氏谓之以今病而仿古方，犹拆旧料而改新房。今张既列古方于前，以为成法，复具活法于后，以为变通，则所向皆宜，何必更为之拆旧料哉！但昔人勤俭淡薄，故衣食得克，慎行守已，故心安神静，是以中气不伤。偶有疾病，多从外来，故用调治，宜散、宜宣。今人懒惰奢华，故衣食难克，越理妄作，故心劳神耗，是以中气有伤。凡有疾病，多从内起，故用调治，宜滋、宜补。此古今时候有殊，而用药因异之大意也。<br />
<br />
　　痘疹全集凡例<br />
<br />
　　一痘疹方论最难，其中杂症更属天渊，如吐泻之见于初起，见于灌脓，利害迥别，故（张）逐一分开，不敢混列。<br />
<br />
　　一痘疹集法，其第一卷系痘门概论，乃论其痘源，释及虚实、顺逆、荣卫部位主要及异痘诸名。<br />
<br />
　　第二十二卷、第二十三卷，系总论痘要，乃讲论痘中诸要及痘中首尾诸杂症，不可类列于何一门者，俱编于内，凡发热见点起胀，灌脓浆、收靥结痂，俱可于两卷中参看。<br />
<br />
　　第二十四卷系看法主验，乃历指形色痘势，饮食声音，及周身气色之吉凶。<br />
<br />
　　第二十五卷系发热门，初则备陈古哲本门诸论，次则备列本门所夹杂症，次则备列本门三朝顺逆险碎锦，末附本门证治吉凶歌括。<br />

                    <br>
                        <br />
　　第二十六卷系见点门，其集法如发热门同例。<br />
<br />
　　第二十七卷系起胀门，其集法如发热门同例。<br />
<br />
　　第二十八卷系灌浆门，其集法如发热门同例。<br />
<br />
　　第二十九卷系收靥门，其集法如发热门同例。<br />
<br />
　　第三十卷系落痂门，其集法如发热门同例。凡以上各门所夹杂症，不能备载者，悉具总论痘要门参看。<br />
<br />
　　第三十一卷系余毒门，首列本门诸论，次及证治歌括。<br />
<br />
　　第三十二卷系妇人科痘疡诸论，及证治歌括。<br />
<br />
　　第三十三卷系麻疹门，其集法始则备列本门诸论，次则备列本门夹症传症，次则备列本门顺逆险碎锦，及本门证治歌括，末附水痘与斑。<br />
<br />
　　第三十四卷系痘疹门，汇集古哲诸方。<br />
<br />
　　第三十五卷系痘疹补遗，乃补述诸书有余不尽之义及证治，气虚血热，危症方按数条，既随候用药活法。<br />
<br />
　　张苦集是书，勿间寒暑，已三十载矣。计成《内经纂要》、《杂症大小合参女科精要》、《痘疹全集》、《外科精要》、《痘疹全集》、《外科脉诀药性合参》并附医方考，按药味炮制，经验诸方，胎产嗣育，修养静功，按门别类，无不毕具。自天及人，自小及大，自男及女，自内及外，自形及脉，自药及医，诸书精髓，采取殆尽，实从来未有之作，诚为医学之全书，摄生之备览。（张）以济生念切，愿公于世，尊生君子，可充案头之宝玩，医林后贤，堪为笥箧之奇珍。窃思人生光阴有限，转眼尽属蜃楼，倘与世浮沉，毫无实事可以表见，腐物同尽，能不疚心！奈书大力绵，艰于举事，向年误听梓人创成活版，疚精瘁神，二载始竣，但字少用多，不耐久耳。无如索者日众，今板废书完，势必数十年之心血，一旦付与流水，壬午岁，复入都门，誓成此集，日竭鞍马之劳，拮据刻资，夜备悬刺之苦，查对舛错，罔顾性命，方得书成，惟愿后贤，诚求精进，则岐黄之道益彰，群贤之见备得，神而明之，使后人共沐春风长养之中，诚为寿世无疆矣。<br />
<br />
　　杂症痘疹药性主治合参凡例<br />
<br />
　　一杂症痘疹药性，先贤具备载各册，议论间有不同，主治每多缺略。窃思痘疹中亦有杂症相兼者，虽在痘时，以治痘为本，杂症为标，然如痘疮贯脓之时，而夹生吐泻恶症，及夫恶症初愈，而复传染痘疮，此皆不可不共为照管而兼治者。假如一药，治痘疹实为要品，而于所夹杂症又宜禁用，苟仅专心于此，忘之于彼，不亦助邪为虐，杂症剧而痘疹亦危矣！故谨将杂症药性条下，附注痘疹药性于后，集成一册，庶可两得无碍，在痘疹、在杂症自获两全，且便于查览。<br />
<br />
　　一凡药既有大力，可以救人性命于倾刻，复无毒劣气味，贻人灾患于后来，譬如才德兼备之君子，既所仰仗以济颠危，复可叨庇以藉生养。愈亲之而愈见其益者，则题目顶上，加以四圈。如气味虽偏，然力量超群，有扶危救困之功，亦可救人性命于倾刻，如乱世之能臣，借以戡乱扶危，救急于一时者，及性禀平和，功专调补气血，长养精神，如治世之良臣，借以安邦定国于久远者，题目顶上并加三圈。如气味浅溥，能辽疾患数病，然无大力，立救沉 ，但可借以佐使治疗，实非久服益人之药，如卒伍卑贱之良义，而驱使又断不可少者，则题目顶上，加以二圈。如治病虽有小功，损人元气，亦有小过，功过相等可暂而不可久，如卒伍卑贱之庸者，然虽有小奸，不足以致大患，若上令明，而下奉自顺也，则题目顶上，加以一圈。如气味庸劣，却病则不足，损人则有余，犹性成暴恶之徒，善则不能，恶则日甚，损多益少，功不掩过者，及非常用之药、并世稀见之产，方书相传虽有其名，而治按方药并无取用者，则不圈不点，遵古类书而已。倘过涉荒唐者，业已删去，不敢混尘。<br />
<br />
　　药名题目之下，即细注药性禀受气味寒热温凉，以为补泻轻重之用，末附禁忌炮制，庶诸药禀性易明，投用的确无误，制度即得其宜，药力之功效愈见。<br />
<br />
　　一正文倘尚有未尽之旨，及今古有不一之说，复具按论，必取发明，使药性之优劣，洞然于中，取用之合宜，自能得心应手而不紊矣。<br />
<br />
　　一痘疹药性具附于杂症药性条后，凡前条只一种药名者，则所附仅书主治痘疹合参数字。若前条下兼有附名药者，则所附方为特书某药合参，便于检阅。<br />
<br />
　　一凡药曰对治是症者，则旁用尖圈，稍次则旁用圆圈，以便知其所用。若功不掩过，及与病有大功大过者，则将为功为过之处，并如双圆圈，以便知其所重。其不尖圆双圈者，遵古类书而已，至于有过属虚浮者，业以删去，不敢复赘。<br />
<br />
　　凡物之生也必禀乎天，成也必资乎地。天布令主发生，寒热温凉四时之气行焉，阳也；地凝质主成物，酸苦辛咸甘淡，五行之味滋焉，阴也。故微寒微温者，春之气也，温热者，夏之气也，大热者，长夏之气也，凉者。秋之气也，大寒者，冬之气也。凡言微寒者，禀春之气以生，春气升而生。言大热者感长夏之气以生，长夏之气化。言平者，感秋之气以生，即凉也，秋气降而收。言大寒者，感冬之气以生，冬气沉而藏。此物之气得乎天者也。天一生水，地六成之；地二生火，天七成之：天三生木，地八成之；地四生金，天九成之；天五生土，地十成之。水曰润下，润下作咸。火曰炎上，炎上作苦。木曰曲直，曲直作酸。金曰从革，从革作辛。土爰稼穑，稼穑作甘。本乎天者亲上，本乎地者亲下，气味多少，各从其类也。凡言酸者得木之气；言辛者得金之气；言咸者得水之气；言苦者得火之气；言甘者得土之气。惟土寄旺于四季，生成之数皆五，故其气平，其味甘而淡，其性和而无毒，土德冲和，感而类之，莫或不然，固万物之所出，亦万物之所入，此物之味，资乎地者也。至于药之言毒者，谓乖戾不和，禀气之偏者也，若气禀纯正，则何毒之有？故气之毒者必热，味之毒者必辛，枝苗主气而升以治上，根须主味而降以治下，此药禀性不易之常也。其变通合宜之妙，存乎其人。<br />
<br />
　　杂症大小合参卷首上　内经纂要<br />
<br />
　　上古天真论篇<br />
<br />
　　《上古天真》篇曰：上古之人，其知道者，法于阴阴，和于术数，（知道，谓知修养之道也。夫阴阳者，天地之常道。术数者，保生之大论。故修养者，必谨先之。）食饮有节，起居有常，不妄作劳，（食饮者，充虚之滋味；起居者，动止之纲纪。饮食自倍，肠胃乃伤。<br />
<br />
　　《生气通天沦》曰：起居如惊，神气乃浮。是恶妄动也。广成子曰：必静必清，无劳汝形，无摇汝精，乃可以长生。故圣人先之也。）故能形与神俱，而尽终其天年，度百岁乃去。（形与神俱，同臻寿分，谨于修养，以奉天真，故尽得终其天年。去，谓去离形骸也。《灵枢经》曰：人生百岁，五脏皆虚，神气皆去，形骸独居而终矣。）今时之人不然也，（离于道也。）以酒为浆，（溺于饮也。）以妄为常，（寡于信也。）醉以入房，（过于色也。）以欲竭其精，以耗散其真，（乐色曰欲，轻用曰耗。乐色不节则精竭，轻用不止则真散。是以圣人爱精重施，髓满骨坚。）不知持满，不时御神，（言轻用而纵欲也。爱精保神，如持盈满之器，不慎而动，则倾竭天真，吾形有神，不时时御之。）务快其心，逆于生乐，（快于心欲之用，则逆养生之乐矣。）起居无节，故半百而衰也。（离于道则寿不能终尽于天年矣。）上古圣人之教下也，虚邪贼风，避之有时；恬澹虚无，真气从之，精神内守，病安从来？（邪乘虚人，是谓虚邪，窃害中和，谓之贼风。《灵枢》曰：邪气不能独伤人，人虚乃邪胜之也。恬澹虚无，法道清静，精气内持，故其虚邪不能为害。）是以志闲而少欲，心安而不惧，形劳而不倦，（内机息，故少欲。外纷静，故心安。起居皆适，故不倦也。）气从以顺，各从其欲，皆得所愿。（志不贪，故所欲皆顺；心易足，故所愿必从；不异求，故无难得也，《老子》曰：知足不辱，知止不殆。可以长久。）是以嗜欲不能劳其目，淫邪不能惑其心，（《老子》曰：不见可欲，使心不乱。又曰：圣人为腹不为目。）所以能年皆度百岁，而动作不衰者，以其德全不危也。（《庄子》曰：执道者德全，德全者形全，形全者圣人之道也。）女子七岁，肾气盛，齿更发长。（老阳之数极于九，少阳之数次于七，女子为少阴之气，故以少阳数偶之。明阴阳气和、乃能生成其形体，故七岁肾气盛，齿更发长。）二七而天癸至，任脉通，太冲脉盛，月事以时下，故有子。（癸，谓壬癸，北方水干名也。任脉、冲脉，皆奇经脉也。肾气全盛，冲任流通，经血渐盈，应时而下，天真之气降，与之从事，故云天癸也。然冲为血海，任主胞胎，二者相资，故能有子。谓之月事者，平和之气，以曰旬而一见也。）三七肾气平均，故真牙生而长极。（真牙、谓牙之最后生者、肾气平而真牙生者，表牙齿为骨之余也。）四七筋骨坚，发长极，身体盛壮。（女子天癸之数，七七而终，年居四七，材力之半，故身体盛壮，长极于期。）五七阳明脉衰，面皆焦，发始堕。（阳明之脉气营于面，故其衰也，发坠面焦。）六七三阳脉衰于上，面皆焦，发始白。（三阳之脉，尽上于头，故三阳衰，则面焦发白。所以衰者，妇人有余于气，不足于血，以其经月数泄脱之故。）七七任脉虚，太冲脉衰少，天癸竭，地道不通，故形坏而无子也。（经水绝止，是为地道不通。冲任衰微，故形坏无了。）丈夫八岁，肾气实，发长齿里。（老阴之数极于十，少阴之数次于八，男子为少阳之气，故以少阴数合之。《易系辞》曰：天九地十则其数也。）二八肾气盛，天癸至，精气溢泻，阴阳和，故能有子。（男女有阴阳之质不同，天癸则精血之形亦异，阴静海满而去血，阳动应合而泄精，二者通和，故能有子。《易系辞》曰：男女媾精，万物化生。）三八肾气平均，筋骨劲强，故真牙生而长极。四八筋骨隆盛，肌肉壮满。（丈夫天，癸八八而终，年居四八，亦材力之半也。）五八肾气衰，发堕齿祸。（肾主骨，齿为骨之余，肾气既衰，精无所养，故发堕齿槁。）六八阳气衰竭于上，面焦发鬓颁白。（阳气，阳明之气也。足阳明脉起于鼻，夹口环唇，交承浆，上耳前，至额颅，故衰于上，则面焦发鬓白也。）七八肝气衰，筋不能动，天癸竭，精少，肾脏衰，形体皆极。（肝气养筋，肝衰筋不能动。肾气养骨，肾衰形体疲极，天癸已竭，故精少也。）八八则齿发去。（阳气竭，精气衰，故齿发不坚，离形骸也。）肾者主水，受五脏六腑之精而藏之，故五脏盛，乃能泻。（五脏六腑精气淫溢，而渗灌于肾，肾乃受而藏之，非肾一脏而独有精，故曰五脏盛乃能泻。）今五脏皆衰，筋骨解堕，天癸尽矣，发鬓白，身体重，行步不正，而无子耳。（物壮则老，谓之天道也。）有其年已老，而有子者，此其天寿过度，气脉常通，而肾气有余也，（禀天真之气有余也。）此虽有子，男不过尽八八，女不过尽七七，而天地之精气皆竭矣。（虽老而生子，子寿亦不过天癸之数。）<br />
<br />
　　杂症大小合参卷首上　内经纂要<br />
<br />
　　四气调神大论篇<br />
<br />
　　《四气调神大论》曰：春三月，此谓发陈，（春阳上升，气潜发育庶物，陈其姿容，故曰发陈。）<br />
<br />
　　天地俱生，万物以荣，（天气温，地气发，温发相合，万物滋荣。）夜卧早起，广步于庭，（温气生，寒气散，夜卧早起，广步于庭。）披发缓形，以使志生，（春气发生于万物之首，故披发缓形，使志意发生也。）生而勿杀，予而勿夺，赏而勿罚，此春气之应，养生之道也。（春阳布发生之令，养生者必谨奉天时也。）逆之则伤肝。夏为寒变，奉长者少。（逆。谓反行秋令，肝象木，王于春，行秋令，则肝气伤，夏火旺而木废，故病于夏，春生夏长，逆春伤肝，故少气，以奉于长夏之令也。）夏三月，此谓蕃秀，（阳自春生，至夏洪盛，物生以长，故蕃秀也。蕃，茂盛也，秀，华美也。）天地气交，万物华实，（夏至四十五日，阴气微上，阳气微下，则天地气交也。阳气施化，阴气结成，成化相合，万物华实也。）夜卧早起，勿厌于日，使志无怒，使华英成秀，使气得泄，若所爱在外，（缓阳气则物化，宽志意则气泄，物化则华英成秀，气泄则肤腠通宣，时令发扬，故所爱亦惟顺阳而在外也。）此夏气之应，养长之道也。逆之则伤心，秋为 疟，奉收者少，冬至重病。（逆，谓反行冬令。 ， 瘦之疟。<br />
<br />
　　心象火，王于夏，行冬令则心气伤，秋金旺而火废，故病于秋。秋收冬藏，逆夏伤心，故少气以奉于秋收之令。冬水胜火，故重病于冬至之时也。）秋三月，此谓容平，（万物夏长，华实已成，容壮至秋，平而定也。）天气以急，地气以明，（天气以急，风声切也。地气以明，物色变也。）早卧早起，与鸡俱兴，（惧中寒露，故早卧。欲使安宁，故早起。）使志安宁，以缓秋形，（志躁不慎，其动则助秋形，急顺杀伐生，使志安宁缓秋形也。）收敛神气，使秋气平，（神荡则欲炽，欲炽则伤和气，和气既伤。<br />
<br />
　　则秋气不平调也。故秋敛神气，使秋气平。）无外其志，使肺气清，（此顺秋气之收敛也。）此秋气之应，养收之道也。逆之则伤肺，冬为飧泄，奉藏则少。（逆，谓反行夏令，则肺气伤，冬水旺而金废，故病发于冬，逆秋伤肺，故少气以奉冬藏之令也。）冬三月，此谓闭藏，（草木凋，蛰虫去，地户闭塞，阳气伏脏。）水冰地坼，无扰乎阳，（阳气下沉，水冰地折，故欲周密，不欲烦扰也。）<br />

                    <br>
                        <br />
　　早卧晚起，必待日光，（避于寒也。）使志若伏若匿，皆有私意，若己有得，（谓不欲妄出于外，触冒寒气也。）去寒就温，无泄皮肤，使气亟夺，（去寒就温，言居深室也。冬日在骨，蛰虫周密，君子居室。无泄皮肤，谓勿汗也，汗则阳气发泄，为寒气所迫夺也。）此冬气之应，养脏之道也。<br />
<br />
　　逆之则伤肾，春为痿厥，奉生者少。（逆，谓反行夏令，肾象水旺于冬，行夏令则肾气伤，春木旺而水废，故病发于春，逆冬伤肾，故少气以奉于春生之令也。）天气，清静光明看也，言天明不竭，以清净致之，人寿延长，亦由顺动而得，此言天气以示人也。）藏德不止，故不下也。（四时成序，七曜周行，天不形言，是藏德也。德隐则应用不屈，故不下也。《老子》曰：上德不德，是以有德。言天至尊高，德犹见隐也。况采全生之道，而可不顺天乎？）天明则日月不明，邪害空窍，（天所以藏德者，为其欲隐大明，故大明见，则小明灭，故大明之德不可不藏，天若自明，则日月之明隐矣。言人之真气亦不可泄露，当清静法道，以保天真。苟离于道，则虚邪入于空窍。）四时阴阳者，万物之根本也，（时序营运，阴阳变化，天地合气，生育万物，万物之根，悉归于此。）圣人春夏养阳，秋冬养阴，以从其根，阳气根于阴，阴气根于阳，无阴则阳无以生，无阳则阴无以化，全阴则阳气不极，全阳则阴气不穷，滋苗者必固其根，伐下者必先枯其上，故以斯调节，从顺其根。）故与万物浮沉于生长之门，（圣人所以身无奇病，生气不竭者，以顺其根也。）逆其根，则伐其本，坏其真矣。故阴阳四时者，万物之终始也，死生之本也，逆之则灾害生，从之则苛疾不起，是谓得道。（苛者，重也。）圣人不治已病治未病，不治已乱治未乱，此之谓也。病已成而后药之，乱已成而后治之，譬犹渴而穿井，斗而铸兵，不亦晚乎！<br />
<br />
　　杂症大小合参卷首上　内经纂要<br />
<br />
　　生气通天论篇<br />
<br />
　　《生气通天论》曰：阳气者，若天与日，失其所则折寿而不彰，（人之有阳，若天之有日，天失其所则日不明，人失其所则阳不固，人寿夭折。）故天运当以日光明，是故阳因而上，卫外者也。<br />
<br />
　　（此以明阳气营运之部分，辅卫人身之正用也。）阳气者，精则养神，柔则养筋。（此又明阳气之运养也。然阳气者，内化精微，养于神气，外为柔软，以固其筋。）故阳气者，一日而主外，（昼则阳气在外，周身行二十五度。）平旦人气生，日中阳气隆，日西而阳气已虚，气门乃闭。<br />
<br />
　　（隆，高也，盛也。夫气之有者，皆自少而之壮，积暖以成炎，炎极又凉，物之理也。故阳气平晓生，日中盛，日西而已减虚也。气门，谓玄府也。发泄经脉营卫之气，故谓气门。）是故暮而收据，无扰筋骨，无见雾露，反此三时，形乃困薄。（皆所以顺阳气也。阳出则出，阳藏则藏。暮，阳气衰，内行阴分，故宜收敛以拒虚邪，扰筋骨则逆阳精耗，见雾露则寒湿俱便，故顺此三时，乃天真久远也。）阴者，藏精而起亟也，阳者，卫外而为固也。（言在人之用也。）阴不胜其阳，则脉流薄急，并乃狂。（薄急，谓极虚而急数也。并，谓盛实也。狂，谓狂走也。阳并于四肢则狂。四肢，诸阳之本也。阳盛则四肢实，实则登高而歌，热盛于身，故弃衣而走也。如是者，皆谓阴不胜其阳也。）阳不胜其阴，则五脏气争，九窍不通，（九窍者，内属于脏，外设为官，五脏气争，则九窍不通。是以圣人陈阴阳，筋脉和同，骨髓坚固，气血皆从。如是则内外调和，邪不能害，耳目聪明，气立如故。（邪气不克，故真气独立而如常。）阳强不能密，阴气乃绝，（阳自强而不能闭密，则阴泄泻，而精气竭绝也。）阴平阳秘，精神乃治，（阴气和平，阳气闭密，则精神日益治也。）阴阳离决，精气乃绝。（阴不和平，阳不闭密，强为施泻，损耗天真，则精气不化，乃绝流通也。）因于露风，乃生寒热。（因于露体，触冒风邪，风气外侵，阳气内拒，风阳相薄，故寒热生。）是以春伤于风，邪气留连，乃为洞泄。（风气通肝，春肝木王，木胜脾土，故洞泄生也。）夏伤于暑，秋为疟。（夏热已甚，秋阳复收，阳热相攻，则为 疟。 ，老也，亦曰瘦也。）秋伤于湿，上逆而咳，（秋湿既胜，冬水复旺，水来乘肺，故咳逆病生。）发为痿厥。（湿气内攻，则咳逆，外散筋脉则痿弱。）冬伤于寒，春必温病。（冬寒且凝，春阳气发，寒不为释，阳怫于中，寒怫相持，故为温病。）四时之气，更伤五脏。（寒暑温凉，递相胜负，四时之气，更伤五脏之和。）<br />
<br />
　　杂症大小合参卷首上　内经纂要<br />
<br />
　　金匮真言论篇<br />
<br />
　　《金匮真言论》曰：春气者病在头，（肝之应也。）夏气者病在脏，（心之应也。）秋气者病在肩背，（肺之应也。）冬气者病在四肢。（四肢气少，寒毒善伤，随所受邪，则为病处。）<br />
<br />
　　夫精者身之本也。故藏于精者，春不病温。（冬则精气伏藏，阳不妄升，故春无温病也。）平旦至日中，天之阳，阳中之阳也；日中至黄昏，天之阳，阳中之阴也；（日主阳盛，故曰阳中之阳。黄昏阴盔，故曰阳中之阴。阳气主昼，故平旦至黄昏，皆为天之阳，而中复有阴阳之殊也。）合夜至鸡鸣，天之阴，阴中之阴也；鸡鸣至平旦，天之阴，阴中之阳也。（鸡鸣阳气未出，故曰天之阴，平旦阳气已升，故曰阴中之阳。）故人亦应之。夫言人之阴阳，则外为阳，内为阴。言人身之阴阳，则背为阳，腹为阴。言人身之脏腑中阴阳，则脏者为阴，腑者为阳，（脏，谓五神脏。腑，谓六化腑。）肝、心、脾、肺、肾，五脏皆为阴，胆、胃、大肠、小肠、膀胱，三焦，六腑皆为阳。故背为阳，阳中阳，心也；（心为阳脏，位处上焦，以阳居阳，故为阳中之阳。《灵枢》曰：心为牡脏。牡，阳也。）<br />
<br />
　　背为阳，阳中之阴，肺也；肺为阴脏，位于上焦，以阳居阴，故谓阴中之阴。《灵枢》曰：肺为牝脏。牝，阴也。）腹为阴，阴中之阴，肾也；（肾为阴脏，位处下焦，以阴居阴，故谓阴中之阴。《灵枢》曰：肾为牝脏。牝，阴也。）腹为阴，阴中之阳，肝也；（肝为阳脏，位处中焦，以阳居阴，故谓阴中之阳。《灵枢》曰：肝为牡脏。牡，阳也。）腹为阴，阴中之至阴，脾也。（脾为阴脏，位处中焦，以太阴居阴，故谓阴中之至阴。《灵枢》曰：脾为牝脏，牝，阴也。）此皆阴阳表里内外雌雄，相输应也，故以应天之阴阳也。（以其气象参合，故能上应于天。）<br />
<br />
　　杂症大小合参卷首上　内经纂要<br />
<br />
　　阴阳应象大论篇<br />
<br />
　　《阴阳应象大论》曰：阴阳者，天地之道也，（谓变化生成之道也。）万物之纲纪，（滋生之用也，阳与之正气以生，阴为之主持以立，故为万物之纲纪也。）变化之父母，（异类之用也。何者？鹰化为鸠，田鼠化为 ，腐草化为萤，雀入大水为蛤，雉入大水为蜃，如此皆异类因变化而成物也。）<br />
<br />
　　生杀之本始。（寒暑之用也。万物假阳气温而生，因阴气寒而死，故生杀本始，是阴阳之所运之为也。）<br />
<br />
　　神明之府也，（言所以生杀变化之多端者，以神明居其中也。）治病必求于本。（阴阳与万类生杀变化，在于人身，同相参合，故治病之道者，必先求之。）故积阳为天，积阴为地，阴静阳燥，阳生阴长，阳杀阴藏。（明前天地生杀之殊用也，神农曰：天以阳生阴长，地以阳杀阴藏。坤者，阴也，位西南隅，时在六月七月之交，万物之所盛长也，安谓阳无长之理？干者，阳也。谓戌亥之分，时在九月十月之交，万物之所收杀也，孰谓阳无杀之理？以是明之，阴长阳杀之理可见矣。）阳化气，阴成形，寒极生热，热极生寒。寒气生浊，热气生清。清气在下，则生飧泄，浊气在上，则生 胀。此阴阳反作，病之逆从也。故清阳为天，浊阴为地。地气上为云，天气下为雨，雨出地气，云出天气。（阴凝上结，则合以成云，阳散下流则注而为雨，雨从云以施化，故言雨出地。云凭气以交合，故云云出天，天地之理且然，人身清浊亦如是也。）故清阳出上窍，浊阴出下窍；（气本乎天者亲上，气本乎地者亲下，各从其类也。上窍，谓耳目口鼻，下窍，谓前阴后阴。）清阳发腠理，浊阴走五脏；（腠理，谓渗泄之门，故清阳可以发散；五脏，谓包藏之所，故浊阴可以走之。）清阳实四肢，浊阴归六腑。（四肢外动，故清阳实之，六腑内化，故浊阴归之。）水为阴，火为阳，（水寒而静，故为阴，火热而燥故为阳。）阳为气，阴为味。（气为散布，故阳为之，味为从形，故阴为之。）味归形，形归气，气归精，精归化，（形食味，故味归形。气养形，故形归气。精食气，故气归精，化生精，故精归化。）精食气，形食味，（气化则精生，味和则形长，故云食之也。）化生精，气生形。（精微之液，惟血化而成，形质之有，资气行营立，故斯二者各奉生乎。）味伤形，气伤精，（过其节也。）精化为气，气伤于味。（精承化养则食气，精若化生则不食气，精血内结，郁为秽腐攻胃，则五味倨然不得入也。女人重身，精化百日，皆伤于味也。）阴味出下窍，阳气出上窍。（味有质，故下流于便泻之窍，气无形，故上出于呼吸之门。）味浓者为阴，薄为阴之阳；气浓者为阳，薄为阳之阴。（阳为气，气浓者为纯阳。阴为味，味浓者为纯阴。故味薄者。为阴中之阳，气薄者为阳中之阴。）味浓则泄，薄则通，气薄则发泄，浓则发热。（阴气润下，故味浓则泄利；阳气炎上，故气浓则发热。味薄为阴少，故通泄；气薄为阳少，故汗出。发泄，谓汗出也。）壮火之气衰，少火之气壮。（火之壮者，壮已必衰；火之少青少已则壮。）壮火食气，气食少火，壮火散气，少火生气。（气生壮火，故云壮火食气。少火滋气，故云气食少火。以壮火食气，故气得壮火则耗散；以少火益气，故气得少火则生长。）阴盛则阳病，阳盛则阴病。（胜则不病，不胜则病。）阳胜则热，阴盛则寒。<br />
<br />
　　重寒则热，重热则寒。（物极则反，犹壮火之气衰，少火之气壮也。）寒伤形，热伤气。（寒则卫气不利，故伤形；热则荣气内消，故伤气。）气伤痛，形伤肿。（气伤则热结于肉分、故痛；形伤则寒迫于皮腠，故肿。）故先痛而后肿者，气伤形也；先肿而后痛者，形伤气也。（先气证而病形，故曰气伤形。先形证而病气，故曰形伤气。）风胜则动，（风胜则庶物皆摇，故曰动。）热胜则肿，（热胜则阳气内郁，故浮肿暴作，甚则荣气逆于肉理，聚为痈脓之肿，）<br />
<br />
　　燥胜则干，（燥胜则津液竭涸，故皮肝干燥。）寒胜则浮，（寒胜则阴气结于玄府，玄府闭密，阳气内攻，故为浮。）湿胜则濡泻。（湿胜则内攻于脾胃，脾胃受湿则水谷不分，故大肠传道而注泻也。）故喜怒伤气，寒暑伤形，（喜怒之所生，皆生于气，故云喜怒伤气。寒暑之所胜，皆胜于形，故云寒暑伤形。细而言之，则热伤于气，寒伤于形。）暴怒伤阴，暴喜伤阳，（怒则气上、喜则气下，故暴卒气上则伤阴，暴卒气下则伤阳。）厥气上行，满脉去形，（厥，气逆也。逆气上行，满于经络，则神气浮越，故满离形骸也。）喜怒不节，寒暑过度，生乃不固。（《灵枢经》曰：智者之养生也。必顺四时而适寒暑，和喜怒而安居处。若喜怒不常，寒暑过度，天真之气，何可久长？）故重阴必阳，重阳必阴。（言伤寒、伤暑亦如是。）天地者，万物之上下也；（观其覆载，而万物之上下可知矣。）阴阳者，血气之男女也；（阴主血，阳主气，阴生女，阳生男。）左右者，阴阳之道路也；（阴阳间气，左右循环，故左右为阴阳之道路也。阴气右行，阳气左行。）水火者，阴阳之征兆也；（观水火之气，则阴阳征兆可知矣。）阴阳者，万物之能使也。故曰阴在内，阳之守也，阳在外，阴之使也。（阴静故为阳之镇守，阳动故为阴之役使。）年四十，而阴气自半也，起居衰矣。（人年四十，腠理始疏，荣华稍落，发斑白，起居衰之次也。）年五十，体重，耳目不聪明矣。（衰之渐也。）年六十，阴痿，气大衰，九窍不利，下虚上实，涕泣俱出矣。（衰之甚也。）<br />
<br />
　　故曰，知之则强，不知则老。（知，谓知七损八益，全角保生之道也。）愚者不足，智者有余。有余则耳目聪明，身体轻强，老者复壮，壮者益治，是以圣人为无为之事，乐恬澹之能，纵欲快志于虚无之守，故寿命无穷，与天地终，此圣人之治身也。（圣人不为无益，以害有益，不为害性而顺性，故寿命长远与天地终。）<br />
<br />
　　天不足西北，故西北方阴也，而人右耳目不如左明也。（在上故法天。）地不满东南，故东南方阳也，而人左手足不如右强也。（在下故法地。）东方阳也，阳者其精并于上，并于上则上明而下虚，故使耳目聪明，而手足不便也。西方阴也，阴者其精并于下，并于下则下盛而上虚，故其耳目不聪明，而手足便也。俱感于邪，其在上则右甚，其在下则左甚，此天地阴阳所不能全也，故邪居之。（阴阳之应天地，犹水之在器，器圆则水圆，器曲则水曲，人之血气亦如是，故髓不足则邪气留居之。）故天有精，地有形，天有八纪，地有五理，（阳为天，降精气以施化，阴为地，布和气以成形，五行为生育之井里，八风为变化之纲纪。八纪，为八岁之纪。五里，为五行化育之理。）故能为万物之父母。（阳天化气，阴地成形，五里营运，八风鼓折，收藏生长，无替时宜，故能为万物变化之父母也。）清阳上天，浊阴归地，天地之动静，神明为之纲纪。（清阳上天，浊阴归地，然其动静，盖由神明之纲纪耳。）天气通于肺，（以纳至清之气以象天。）地气通于嗌，（以纳水谷之浊以象地。）风气通于肝，（风生木故。）雷气通于心，（雷象火之有声故。）谷气通于脾，（谷空虚，脾受纳故。）雨气通于肾，（肾注水故。）六经为川，（流注不息故。）肠胃为海，（以皆受纳也。）九窍为水注之气。（清明者，象水之内明。流注者，象水之流注。）以天地为之阴阳，（以人事配象，则近指天地以为阴阳。）阳之汗，以天地之雨名之，（夫人汗泄于皮腠者，是阳气之发泄耳。然其取类于天地之间，则云腾雨降而相似也。）阳之气，以天地之疾风名之。（阳气散发，疾风飞扬，故以应之。）暴风象雷，逆气象阳，故治不法天之纪，不用地之理，则灾害至矣。（背天之纪，违地之理，则六经反作，五气更伤，真气既伤，灾害之至可知矣。）<br />

                    <br>
                        <br />
　　故天之邪气，感则害人五脏；（八风发邪以为经风，触五脏，邪气发病，故天之邪气感则害人五脏。）<br />
<br />
　　水谷之寒热，感则害于六腑；（热伤胃及膀胱，寒伤肠及胆气。）地之湿气，感则害皮肉筋脉。（湿气盛则荣卫之脉不行，故感则害于皮肉筋脉。）故因其轻而扬之，（轻者发扬则邪去。）因其重而减之，（重则减去之。）因其衰而彰之。（因病气衰，攻令邪去，则真气坚固，血色彰明。）形不足者，温之以气；精不足者，补之以味。（卫气者，所以温分肉，充皮肤，肥腠理，司开台，故卫气温，则形分足矣。肾者主水，受五脏六腑之精而藏之，故五脏盛乃能泻，由此，则精不足者，补五脏之味也。）其高者，因而越之；（越，谓越扬也。）其下者，引而竭之：（引，谓泄引也。）中满者，泻之于内。（内，谓腹内。）其有形者，渍形以为汗；（邪，谓风邪之气，风中于表则汗而发之。）其在皮者，汗而发之；（在外故汗发泄也其 悍者，按而收之；（ ，疾也。悍，利也。气候急利，则按之以收敛。）其实者，散而泻之。（阳实则发散，阴实则宣泻。）审其阴阳，以别柔刚，（阴曰柔，阳曰刚。）阳病治阴，阴病治阳。（所谓从阴引阳，从阳引阴，以右治左，以左治右也。）定其血气，各守其乡，血实宜决之，（决，谓决破其血。）气虚宜掣引之。（掣，读为导，异，引也。则气行调畅。）<br />
<br />
　　杂症大小合参卷首上　内经纂要<br />
<br />
　　阴阳离合论篇<br />
<br />
　　《阴阳离合篇》曰：东方青色，入通于肝，开窍于目，藏精干肝。南方赤色，入通于心，开窍于耳，藏精于心。中央黄色，入通于脾，开窍于口，藏精于脾。西方白色，入通于肺，开窍于鼻，藏精于肺。北方黑色，入通于肾，开窍于二阴，藏精于肾。天覆地载，万物方生，未出地者，命曰阴处，名曰阴中之阴；（处阴之中，故曰阴处，形未动出、亦是为阴，以阴居阴，故曰阴中之阴。）则出地者，名曰阴中之阳。（形动出者，是则为阳，以阳居阴，故曰阴中之阳。阳予之正，阴为之主。（阳施正气，万物方生。阴为主持，群形乃立。）<br />
<br />
　　故生因春，长因夏，收因秋，藏因冬，失常则天地四塞。（失其常道，则四时之气闭塞，阴阳之气无所营运矣。）<br />
<br />
　　杂症大小合参卷首上　内经纂要<br />
<br />
　　阴阳别论篇<br />
<br />
　　《阴阳别论》曰：脉有阴阳，知阳者知阴，知阴者知阳。（深知谓备识其变易。）凡阳有五，五五二十五阳。（凡阳经有五，正以一腑之中包藏五腑之脉，故五五有二十五阳，由此推之。<br />
<br />
　　则一脏之中包藏五脏之脉，亦五五有二十五阴。）所谓阴者，真脏也。见则为败，败必死矣。（所谓阴者，五脏之真脉也。真脏来现，其脏已败，败者，必至于死也。故曰：真脏脉见者死。）所谓阳者，胃脘之阳也。（胃脘之阳，谓人迎之气也。察其气脉动静大小与脉口应否也。人迎在结喉两傍，脉动应手，其脉之动，常左小而右大，左小常以候脏，右大常以候腑，盖胃为五脏六腑之大主，虽有五五二十五阳之异，而实不外乎胃脉之见耳。若吉者为有胃气，而凶则无胃气也。）别于阳者，知病处也；别于阴者，知死生之期。（阳者卫外而为固，然外邪所中，别于阳则知病处，阴者藏神而内守。若考真正成败，别于阴则知病者死生之期。）三阳在头，三阴在手，所谓一也。（头，谓人迎。手，谓气口两者相应，俱往俱来，若引绳小大齐等者，名曰平人，故言所谓一也。气口在手鱼际之后一寸，人迎在结喉两旁一寸五分，皆可以候脏腑之气。）所谓阴阳者，去者为阴，至者为阳；静者为阴，动者为阳；迟者为阴，数者为阳。（此言脉体分阴阳，脉有去来，即去至而阴阳分；脉有动静，即动静而阴阳分；脉有迟数，即迟数而阴阳分。）所谓生阳死阴者，肝之心谓之生阳，（得阳则生，失阳则死，故曰生阳死阴也。自肝传心，以水生火，得之生气，是谓生阳，不过四日而愈。）心之肺谓之死阴，（心传肺者，为火克金，故谓死阴，不过三日死。）肺之肾谓之重阴，（肺金肾水，虽曰子母相传，而金水俱病，则重阴而阳绝矣。）肾之脾谓之辟阴，死不治。（土本制水，而水反侮脾，是谓辟阴，辟阴者，放僻也。）<br />
<br />
　　杂症大小合参卷首上　内经纂要<br />
<br />
　　灵兰秘典论篇<br />
<br />
　　《灵兰秘典论》曰：十二脏之相使，贵贱何如？心者，君主之官也，神明出焉。（任治于物，故为君主之官，清静栖灵，故曰神明出焉。）肺者，相傅之官，治节出焉。（位高非君，故宫为相傅。主行营卫，故治节由之。）肝者，将军之官，谋虑出焉。（勇而能断，故曰将军。潜发未萌，故谋虑出焉。）胆者，中正之官，决断出焉。（刚正果断，故官为中正，直而不疑，故决断出焉。）<br />
<br />
　　膻中者，臣使之官，喜乐出焉。（膻中者，在胸中两乳间，为气之海。心主为君，以敷宣教令，膻中主气，以气布阴阳，气和志适，则喜乐由生，分布阴阳，故官为臣使也。）脾胃者，仓廪之官，五味出焉。<br />
<br />
　　（包容五谷，是为仓廪之官，营养四旁，故为五味出焉。）大肠者，传道之官，变化出焉。（传道，谓传不洁之道。变化，谓变化物之形。故云传道之官，变化出焉。）小肠者，受盛之官，化物出焉。（承奉胃司，受盛糟粕，受已复化，传入大肠，故云受盛之官，化物出焉。）肾者，作强之官，技巧出焉。（强于作用，故曰作强，造化形容，故云技巧。在女则当其伎巧，在男则当其作强。）<br />
<br />
　　三焦者，决渎之官，水道出焉。（引导阴阳，开通闭塞，故官司决渎，水道出焉。）膀胱者，州都之官津液藏焉。气化则能出矣。（位当当孤腑，故位者，部居下而藏津液，若得气海之气施化，则溲便注泄。<br />
<br />
　　故曰气化则能出矣。）凡此十二官者，不得相失也。（失则灾害至，故不得相失。）故主明则下安，以此养生则寿，主不明则十二官危，使道闭塞而不通，形乃大伤，以此养生则殃。<br />
<br />
　　杂症大小合参卷首上　内经纂要<br />
<br />
　　六节脏象论篇<br />
<br />
　　《六节脏象论》曰：天以六六之节，以成一岁，人以九九制会，计人亦有三百六十五节，以为天地久矣。（六六之节，谓六竟于六甲之日，以成一岁之节限。九九制会，谓九周于九野之数，以制人形之会通也，言人之三百六十五节，以应天之六六之节久矣。）夫六六之节，九九制会者，所以正天之度，气之数也。（六六之节，天之度也。九九制会，天之数也。所谓气数者，生成之气也。<br />
<br />
　　周天之分，凡三百六十五度四分，度之一以十二节气均之，则气有三百六十日而终，兼之小月，日又不足其数矣。是以六十四气而常置闰焉。何者？以其积差分故也。大地之生育，本 阴阳，人神之运为，始终于九气，然九之为用，岂不大哉！《律书》曰：黄钟之律，管长九寸。冬至之日，气应灰飞，由此则万物之生、咸因于九气矣。古之九寸即今之七寸三分，大小不同，以其先 黍之制而有异也。）天度者，所以制日月之行也。气数者，所以纪化生之用也。（制，谓准度。纪，谓纲纪。准日月之行度者，所以明日月之行迟速也。纪化生之为用者，所以彰气至而始应也。气应无差，则生成之理不替，迟速以度，大小之月生焉。故日移长短，月移寒暑，收藏生长无失时宜也。）天为阳，地为阴；日为阳，月为阴；行有分纪，周有道理，日行一度，月行十三度而有奇，故大小月三百六十五日而成岁，积气余而盈闰也。（日行迟，故昼夜行天之一度，而三百六十五日一周天，而犹有度之奇分也。月行速，故昼夜行无之十三度余，而二十九日一周天也。言有奇者，谓十三度外，复行十九分度之七，故云月行十三度而有奇也。《礼仪》及汉《律历志》云二十八宿及诸星，皆从东而循天西行，日月及五星，皆从西而循天东行。今太史说云：并循天而东行，从东而西转也。诸历家说。<br />
<br />
　　月一日至四日，月行最疾，日夜行十四度余，自五日至八日行次疾，日夜行十三度余；自九日至十九日，其行迟、日夜行十二度余，二十日至二十三日，行又小疾，日夜行十三度余，二十四日至晦日，行又大疾，日夜行十四度余。今太史说月行之率不如此矣。月行有十五日前疾，有十五日后迟者，有十五日前迟，有十五日后疾者，大率一月四分之，而皆有迟疾，迟速之度，固无常准矣。虽尔，终以二十七日，月行一周天，凡行三百六十一度。二十九日日行二十九度，月行二百八十七度，少七度，而不及日也。至三十日，日复迁，计率至十三分，日之八月方及日矣。此大尽之月也。大率其计，率至十三分日之十者，亦大尽法也。其计率至十三分之五之六而及日者，小尽之月也。故云大小月三百六十五日而成岁也。正言之者，三百六十五日四分日之一乃一岁。法以奇不成者，故举六以言之。若通以六小为法，则一岁止只有三百五十四日，岁少十一日余矣。取月所少之辰，加岁外余之日，故从闰后三十二日而盈闰焉。《尚书》曰：日期三百有六旬有六日，以闰月定之，四时成岁，则其义也。积余盈闰者，尽以月之大小，不尽天度故也。）立端于始，表正于中，推余于终，而天度毕矣。（立端于始，言先王之正时也。履端于始，以冬至之日为岁首。表正于中，举中气以正月。推余于终，月有余日，则归之于终，积而为闰，故能今天度毕焉。）天以六六为节，地以九九制会，天有十日，日六竟而周甲，甲六复而终岁，三百六十日法也。（十日，谓甲乙丙丁戊己庚辛壬癸之日也。十者，天地之数也。《易系辞》曰：天九地十，则其义也。六十日而周甲子之数，甲子六周而复始，则终一岁之日，三百六十日之岁法也。）夫自古通天者，生之本，本于阴阳，其气九州九窍，皆通乎天气。（元气，即夫真也。形假地生，命惟无赋，故奉生之气通系于天，禀于阴阳而为根本也。故曰：人生于地，悬命于天。天地合气，命之曰人。地列九州，人施九窍，精神往复，气与参同。）<br />
<br />
　　故其生五，其气三，（形之所存，假五行而运，征其本始，从三气以生成，故云其生五，其气三也。）<br />
<br />
　　三而成天，三而成地，三而成人，（非惟人独由三气以生，天地之道亦如是矣。故《易》干、坤诸卦，皆必三矣。）三而三之，合则为九，九分为九野，九野为九脏，（九野者，应九脏，而为邑也。邑外为郊，郊外为甸，甸外为牧，牧外为林，林外为垌，垌外为野，此之为也。）故形脏四，神脏五，合为九脏以应之也。（形脏四者，一头角，二耳目，三口齿，四胸中也。形合于外，故以名焉，神脏五者，肝、心、肺，脾、肾也。神藏于内故以名焉。所谓神脏者，肝魂、心神、脾意、肺魄、肾志也。）天食人以五气，地食人以五味。（五气食人者，燥气凑肝，焦气凑心，香气凑脾，腥气凑肺，腐气凑肾也。五味食人者，酸味入肝，苦味入心，甘味入脾，辛味入肺，咸味入肾也。清阳化气而上为天，浊阴成味而下为地，故天食人以气，地食人以味也。）<br />
<br />
　　五气入鼻，藏于心肺，上使五色修明，音声能彰。五味入口，藏于肠胃，味有所藏，以养五气，气和而生津液相成，神乃自生。（心荣面色，肺主音声，故气藏于心肺，上使五色修洁分明，音声彰着，气为水母，故味藏于肠胃，内养五气，五气合化，津液方生，津液与气，相副化成，神气乃能生而宣化也。）<br />
<br />
　　藏象何如？（象，谓所见于外可阅者也。）心者，生之本，神之变也。其华在面，其充在血脉，为阳中之太阳，通于夏气。（心者，君主之官。神明出焉。万物系之以兴亡，故曰：心者，生之本，神之变也。火气炎上，故华在面。心养血其主脉，故充在血脉。心主夏，气合太阳，以太阳居夏火之中，故曰：阳中之太阳，通于夏气。）肺者，气之本，魄之处也。其华在毛，其充在皮，为阳中之太之阴，通于秋气。（肺藏气，其神魄。其养皮毛，故曰：肺者，气之本，魄之处，华在毛，充在皮也。肺脏为太阴之气，上主于秋，昼日为阳气所行，位非阴处，以太阴居于阳分，故曰：阳中之太阴，通于秋气。）肾者，主蛰，封藏之本，精之处也。其华在发，其充在骨，为阴中之少阴，通于冬气。（地户封闭，蜇虫深藏，肾又主水，受五脏六腑之精而藏之，故曰肾者，主蛰，封藏之本，精之处也。脑者，髓之海，肾主骨髓。<br />
<br />
　　发者，脑之所养，故华在发，充在骨也。以盛阴居冬阴之分，故曰：阴中之少阴，通于冬气。）肝者，罢极之本，魂之居也。其华在爪，其充在筋，以生血气，为阳中之少阳，通于春气。（夫人之运动皆筋力之所为，肝主筋，其神魂，故曰：肝者，罢极之本，魂之居也。爪者，筋之余，筋者，肝之养，故华在爪，充在筋。东方为发生之始，故以生血气也。以少阳居于阳位，而王于春，故曰：阳中之少阳，通于春气。）脾、胃、大肠、小肠、膀胱、三焦者，仓廪之本，营之居也。名曰器，能化糟粕，转味而入出者也。（皆可受盛转运不息，故为仓廪之本，名曰器也。营起于中焦，中焦为脾胃之位，故云营之居也。然水谷滋味入于脾胃，糟粕转化其味出于三焦膀胱，故曰转味而入出者也）其华在唇四白，其充在肌，此至阴之类，通于土气。口为脾官，脾主肌肉，故曰华在唇四白，充在肌也。四白谓唇四际之白色肉也。脾藏土气，土合至阴，故曰：至阴之类，通于土气。）凡十一脏取决于胆也。（上从心脏，下至于胆，为十一也。胆者，中正刚断无偏，此明十一脏象，总取决于胆也。夫脏在内。而形之于外者可阅，斯之谓脏象也。天之在我者，德也。地之在我者，气也。德流气薄而生者也。谓生之来谓之精，两精相搏谓之神，随神往来者，谓之魂，并精而出入者，谓之魄，所以任物者，谓之心，心有所忆谓之意，意之所存谓之志，因志而存变谓之思，因思而远谋谓之虑，因虑而处物谓之智。）故人迎一盛病在少阳，二盛病在太阳，三盛病在阳明，四盛以上为格阳。（阳脉法也。少阳，胆脉也。太阳，膀胱脉也。阳明胃脉也。《灵枢经》曰：一盛而躁在手少阳，二盛而躁在手太阳，三盛而躁在手阳明、手少阳三焦脉；手太阳，小肠脉，手阳明，大肠脉，一盛者，谓人迎之脉，大于寸口一倍也。余盛同法。<br />

                    <br>
                        <br />
　　四倍以上阳盛之极，故格拒而食不得入也。《正理论》曰：格则吐逆。）寸口一盛病在厥阴，二盛病在少阴，三盛病在太阴，四盛以上为关阴。（阴脉法也。厥阴肝脉也。少阴肾脉也。太阴脾脉也。《灵枢经》曰：一盛二躁在手厥阴。二盛二躁在手少阴。三盛二躁在手太阴。手厥阴，心包络也。手少阴，心脉也。手太阴，肺脉也。盛法同阳，四倍以上，阴盛之极，故关团而溲不得通也。《正理论》曰：团则不得溺溲。溲，小便也。）人迎与寸口俱盛，四倍以上为关格，关格之脉羸，（羸当作盈。）不能极于天地之精气则死矣。（俱盛，谓俱大于平常之脉四倍也。物不可以久盛，极则衰败，故不能极于天地之精气，则死矣。《灵枢经》曰：阴阳俱盛，不得相营，故曰关格。关格者，不得尽期而死矣。）<br />
<br />
　　杂症大小合参卷首上　内经纂要<br />
<br />
　　五脏生成篇<br />
<br />
　　《麝脏生成篇》曰：诸脉者，皆属于目；（脉者，皿之府，久视伤血，明诸脉皆属于目也。）诸髓者，皆属于脑；（脑为髓海，故诸髓属之。）诸筋者，皆属于节；（筋气之坚结者，皆络于骨节之间也。久行伤筋，明诸筋皆属于节也，（诸血者，皆属于心；血居脉内，属于心也。血气者，人之神，然神者，心之主，由此故谓血属于心也。）诸气者，皆属于肺。（肺脏主气故也。）故人卧血归于肝，（肝藏血。心行之。<br />
<br />
　　人动则血运于诸经，人静则血归于肝者，何也？肝主血海，故也。）肝受血而能视，（言其用也，目为肝之官，故肝受血而能视。）足受血而能步，（气行乃血流，足受血而能行步也。）掌受血而能握，（以当把握之用。）指受血而能摄。（以当摄受之用也。血气者，人之神，故所以受血者，皆能运用。）<br />
<br />
　　杂症大小合参卷首上　内经纂要<br />
<br />
　　五脏别论篇<br />
<br />
　　《麝脏别论篇》曰：脑、髓、骨、脉、胆、女子胞，此六者，地气之所生也，皆藏于阴而象于地，故藏而不泻，名曰奇恒之腑。（脑、髓、骨、脉虽各为腑，不正与神脏为表里。胆与肝台，而不同六腑之传泻。胞虽出纳，纳则受纳精气，出则化形容，形容之出，为化极而生。然出纳之用，有殊于六腑，藏而不泻，其脏为为奇，有恒不变，名曰奇恒之腑也。）夫胃、大肠、小肠、三焦、膀胱，此五者，天气之所生也。其气象天，故泻而不藏，此受五脏浊气，名曰传化之腑，此不能久留，输泻者也。魄门亦为五脏使，水谷不得久藏。（魄门者，即肛门也。以肺主魄，通于大肠故名之。）谓五脏者，藏精气而不泻也，故满而不能实。（精气为满，水谷为实，但藏精气，故满而不能实。）六腑者，传化物而不藏，而实而不能满。（以其不藏精气，而受水谷故也。）所以然者，水谷入口，则胃实而肠虚。（以未下也。）食下，则肠实而胃虚。（水谷下也。）故曰实而不能满，满而不实也。<br />
<br />
　　气口何以独为五脏主？（气口则寸口也。亦为脉口，以寸口可候气之盛衰，故云气口可以切脉之动静，故云脉口。）胃者，水谷之海，六腑之大源也。（人有四海，水谷之海则其一也。受水谷营养四旁，以其当运化之源，故为六腑之大源也。）五味入口，藏于胃，以养五脏气，气口亦太阴也。（气口之所候，脉动者，是手太阴脉气所行，故言气口亦太阴也。）是以五脏六腑之气味，皆出于胃，变见于气口。故五气入鼻，藏于心肺，心肺有病，而鼻为之不利也。（此明气口之脉独为五胜主，气口者，右手之寸口脉，即手太阴肺经，太源穴也。《灵枢》名曰：脉口，皆以肝气必会于此也。名之曰寸口，以此部即太源穴去鱼际仅一寸也。其左手寸部则《内经》诸篇皆谓之人迎耳。脉之动静，气之盛衰，人之死生，虽见于气口，而实本之脾胃也。胃者，足阳明也，脾者，足太阴也。足阳明为六腑之先，足太阴为五脏之本，胃主纳受，凡水谷以是为市，为六腑之大源，五味入口，藏于胃而得脾以为之运化致五脏之气，无不籍之以资养，则是脾者，是太阴也。肺者，手太阴，其气本不相为流通，谷入于胃，气传于肺，而肺气行于气口，故变见于气口也。《玉机真脏论》云：五脏者，皆禀气于胃，胃者，五脏之本也，脏气者，不能自致于手太阴，必因于胃气，乃致于手太阴也。言胃而脾可知矣，五味入口，入于腑，五气入鼻，入于五脏，惟心肺居于膈上，受此五气，故心肺有病而鼻为之不利矣，然则脾有病者，安能辨其五味哉。）<br />
<br />
　　杂症大小合参卷首上　内经纂要<br />
<br />
　　移精变气论篇<br />
<br />
　　《移精变气论》曰：变化相移，以观其妙，以知其要，故欲知其要，则色脉是矣。<br />
<br />
　　言所以知四时五行之气，变化相移之要妙者何？以色脉故也。色以应日，脉以应月，常求其要，则其要也。（言脉应月，色应日者，故候之则准也。常求色脉之差忒，则是平人之诊要也。）粗工凶凶以为可攻，故病未已，新病复起，（谓粗工，不料事宜，非病妄治，则其害反增矣。）治之要极，无失色脉，用之不惑，治之大则。（惑，为惑乱，则为法则也。言色脉之应，昭然不欺，但顺用而不乱纪纲，则治病审当之大法也。）得神则昌，失神则亡。（此详言治法，以色脉为要之极，而其要之一，惟在于得审而已。神者，病者之神气也。）<br />
<br />
　　杂症大小合参卷首上　内经纂要<br />
<br />
　　汤液醪醴论篇<br />
<br />
　　《汤液醪醴论》曰：精神不进，志意不治，故病不可愈。（动离于道，耗散天真故尔。）精坏神去，营卫不可复收，何者？嗜欲无穷，而忧患不止，精气弛坏，营涩卫除，故神去之而病不愈也。（精神者，生之源；营卫者，气之主。气主不辅，生源复消，神不内居，病何能愈。）<br />
<br />
　　其有不从毫毛生，而五脏阳以竭也。津液充廓，其魄独居，孤精于内，气耗于外，形不可与衣相保，此四极急而动中，是气拒于内，而形施于外，治之奈何？（不从毫毛，言行于内也。阴气内盛，阳气竭绝。不得入于腹中，故言五脏阳以竭也。津液者，水也。充，满也，廓，皮也。阴蓄于中，水气胀满，上攻于肺，肺气孤危。魄者，肺神，肾为水害，子不救母，故云其魄独居也。夫阴精损削于内，阳气耗减于外，则三焦闭溢，水道不能通，水满皮肤身体痞肿。故云：形不可与衣相保也。凡此之类，皆四肢脉数急而内鼓动于脉中也。肺动者，谓气急而咳也。言如是者，皆水气格拒于腹膜之内，浮肿施张，于身形之外，欲穷标本，其可得乎？四极言四末，则四肢也。）<br />
<br />
　　平治于权衡，去宛陈 ，是以微动四极，温衣缪刺其处，以复其形。开鬼门，洁净腑，精以时服，五阳已布，疏涤五脏，故精自生，形自盛，骨肉相保，巨气乃平。（平治权衡，察脉之轻重浮沉。宛，积也。陈 ，陈草也。邪气之在人身，犹草 之陈积，五脏五阳皆有阳气。巨气，大气也。正气也。<br />
<br />
　　脉浮在表宜汗，沉在里宜泄，如去宛积之陈草，又微动四肢，以导引之。温暖其衣，以流通之。缪刺其处，以复其形体，盖经脉满则络脉溢，缪刺之以调其经脉。开鬼门，以发其汗。洁净腑，以利其水，使五脏之精渐以时复，五脏之阳渐以宣布，疏涤五脏，邪气去，而精自生，形自盛，骨肉相保，巨气乃平。）<br />
<br />
　　杂症大小合参卷首上　内经纂要<br />
<br />
　　诊要经终论篇<br />
<br />
　　《诊要经终论》曰：正月、二月，天气始方，地气始发，人气在肝。三月、四月，天气正方，地气正发，人气在脾。五月、六月，天气盛，地气高，人气在头。七月、八月，阴气始杀，人气在肺。<br />
<br />
　　九月、十月，阴气始冰，地气始闭，人气在心。十一月、十二月，冰复地气合，人气在肾。（此举天气、地气、人气而言之，见人气所在，乃诊家之至要也。诊，视验也。诊之为义，所赅者广，有自诊脉言者，有诊病言者。善诊者，察色按脉，不止于脉而已。方，正也。杀，肃也。正月、二月者，寅卯月也，月建属木，木治东方，天气始正，地气始发，人气在肝，以肝属东方木也。三月、四月者，辰已月也，月建属土与火，治东南方，天气正万，地气之发者已定，人气在脾，以脾属土而土又生火也。五月、六月者，午未月也。月建属火，火治南方，天气已盛，地气已高，人气在头，头属南方火也。七月、八月者，申酉月也，月建属金，金治西方，天地之阳气已下，阴气以上，始皆肃杀，人气在肺，以肺属西方金也。九月、十月者，戌亥月也，月建属水，阴气始冰，地气始闭，人气在心，阳气入藏也。十一月、十二月者，子丑月也，月建属水，水治北方，水已复凝，地气已合，人气在肾，以肾属北方水也。<br />
<br />
　　善诊者，当以是为法矣。）<br />
<br />
　　十二经脉之终 奈何？（终，谓尽也。）太阳之脉，其终也，戴眼反折螈 ，其色白，绝汗乃出，出则死矣。（此先以太阳之终者言之也。足太阳之脉起于目内 ，上颧交颠，人络脑，还出别下项，循肩膊内，侠脊抵腰中；其支别者，下循足至小指外侧。手太阳之脉，起于手小指之端，循臂上循入缺盆；其支别者，从缺循颈上颊，至目外 ，故太阳之终也。戴眼，谓睛不转而仰视也。反折螈 ，谓手足身体反张，而或急为螈，或缓力 。其色则白，足太阳之水主黑，手太阳之火主赤，其二色不见，而色只白也。绝汗乃出，谓汗暴出如珠，而不复渗入也。盖至于绝汗出而死矣。）少阳终者，耳聋，百节皆纵，目环绝系，绝系一日半死，其死也，色先青白，乃死矣。（此举少阳终者言之也。足少阳之脉，起于目锐 ，上抵头角，下耳后，其支别者，从耳后入耳中，出走耳前。手少阳之脉，其支别者，从耳后入耳中，出走耳前，故终则耳聋。少阳主筋，故终则百节皆纵。其目环之系则绝，盖至于绝系，而一日半则死，且其死也。色必青白，以金木相薄也。）阳明终者，口目动作，善惊妄言，色黄，其上下经盛，不仁则终矣。（此举阳明之终者言之也。足阳明之脉，起于鼻，交额中，下循鼻外，上入齿中，夹口环唇，循颊车，上耳前，循发际至额颅；其支者，从人迎前下人迎，循喉咙，入缺盆，络肺其支别者，从缺盆上颈贯颊，下入齿中口，环侠口，交人中，上侠鼻孔，故终则口目动作，胃病则恶人与火，闻木音，则惕然而惊，詈骂不避亲疏，故善惊妄言也。黄者，土色也。上，谓手脉。下，谓足脉。<br />
<br />
　　经盛，谓面、目、颈、颔、足、跗、腕、胫，皆躁盛而动也。不仁，谓不知痛痒也。此皆气竭之征，故终也。）少阴终者，面黑齿长而垢，腹胀闭，上下不通而终也。（此与少阴之终者言之也。手少阴气绝则血不流，血不流则皮毛死，故面色如漆而不赤，足少阴气绝则骨不软，骨不软则龈上宣，故齿长而积垢。手少阴之脉起于心中，出属心系，下膈络小肠也。足少阴之脉，从肾上贯肝膈，入肺中，故终则腹胀闭，而上下不通也。）太阴者，腹胀闭，不得息，善噫善呕，呕则逆，逆则面赤，不逆则上下不通，不通则面黑，皮毛焦而终矣。（此举太阴之终者言之也。足太阴之脉，从股内前廉入腹，属脾络胃，上膈。<br />
<br />
　　手太阴之脉起于中焦，下络大肠，环循胃口，上膈属肺，惟其从脾络胃，故腹胀闭不得息，为噫为呕，且呕则气逆而上行，故面色赤。不呕则不逆，不逆则上下通，下又复闭，则上下不通，心气外燔，故皮毛焦而终矣。何者？足太阴脉支别者，从胃别上膈，注心中也。）厥阴终者，中热嗌干，善溺心烦，甚则舌卷，卵上缩而终矣。此十二经之所败也。（此举厥阴之终者言之也。足厥阴之脉，循胫上睾结于茎，其正经入毛中，过阴器，上抵少腹，挟胃，循喉咙之后，上入颃颡。手厥阴之脉，起于胃中，出属心包，故终则中热嗌干，善溺心烦也。《灵枢》云：肝者筋之合。筋者聚于阴器而脉终于舌本，故甚则舌卷卵上缩而终矣。若此者十二经皆至于败，其死也宜矣。）<br />
<br />
　　杂症大小合参卷首上　内经纂要<br />
<br />
　　脉要精微论篇<br />
<br />
　　《脉要精微论》曰：诊法常以平旦，阴气末动，阳气末散，饮食未迸，经脉未盛，络脉调匀，气血未乱，乃可诊有过之脉。（营卫之气，昼则行阳，夜则行阴，至平旦皆会于寸口，故诊脉以平旦为常。<br />
<br />
　　阴气正平而未动，阳气将盛而未散，饮食未进，虚实易明，经脉未盛，络脉调匀，血气未因动而作扰乱，乃可诊有过之脉。过者，病也。）夫脉者，血之府也。（府，聚也。言血之多少皆聚见于经脉之中，故曰：脉实血实，脉虚血虚。）长则气治，短则气病；数则烦心，大则病进；（夫脉长为气和，故治。短为不足，故病。数急为热，故烦心。大为邪盛，故病进。长脉者，往来长，短脉者，往来短，数脉者，往来急速，大脉者，往来满大。）上盛则气高，下盛则气胀；代则气衰，细则气少，涩则心痛。（上谓寸口，下谓尺中，盛谓盛满。代脉者，动而中止，不能自还。细脉者，动如莠蓬。涩脉者，往来时不利，而蹇涩也。）浑浑革至如泉涌，病进而色弊；绵绵其去如弦绝，死。（浑浑，言脉气浊乱也。革至者，言脉来弦而大而长也。如涌泉者，脉 但出而不返也。绵绵，言微微似有而不甚应手也。如弦绝者，言卒断如弦之绝去也，如此之脉皆必死矣。）<br />
<br />
　　夫五脏者，身之强也。（脏安则神守，神守则身强，故曰身之强也。）头者，精明之府，头倾视深，精神将夺矣。背者，胸中之府，背曲肩随，府将坏矣。腰者，肾之府，转摇不能，肾将惫也。膝者，筋之府，屈伸不能，行将偻俯，筋将惫矣。骨者，髓之府，不能久立，行则振掉，骨将惫矣。（皆以所居所出而为之府也。）得强则生，失强则死。（强为中气强，固以镇守也。此言五脏为身之强，而失强则死矣。）<br />

                    <br>
                        <br />
　　是知阴盛则梦涉大水恐惧，（阴为水，故梦涉水而恐惧。）阳盛则梦大火燔灼，（阳为火，故梦大火燔灼。）阴阳俱盛，则梦相杀毁伤，（亦类交争之象。）上盛则梦飞，下盛则梦坠，（气上则梦上，故飞。气下则梦下，故坠。）甚炮则梦子，（内有余故。）甚饥则梦取，（内不足故。）肝气盛则梦怒，（肝在志为怒。）肺气盛则梦哭，（肺声哀则梦哭。）短虫多则梦聚众，（内多短虫，神梦应象。）<br />
<br />
　　长虫多则梦相击毁伤。（长虫多则内不安。神躁扰故梦是矣。）<br />
<br />
　　杂症大小合参卷首上　内经纂要<br />
<br />
　　平人气象论篇<br />
<br />
　　《平人气象论》曰：人一呼再动，一吸脉亦再动，呼吸定息脉五动，闰以太息，命曰平人。<br />
<br />
　　平人者，不病也。（经脉一周于身，凡长十六丈二尺，呼吸脉各再动，定息脉又一动，则五动也。<br />
<br />
　　计二百七十定息，气行环周，然尽五十营以一万三千五百定息，则气都行八百一十丈，如是则应天常度。脉气无不及太过，气象平调，故曰平人。）常以不病调病患，医不病，故为病患平息以调之为法。（此言一息五至之脉，为无病也。鼻中出气曰呼，入气曰吸，呼吸定息，总为一息，言病患一呼而彼脉遂再动，一吸而彼脉遂再动，呼吸定息脉遂五动，犹岁之有闰，是闰以太息之脉，乃所谓一息五至也。如此者，名曰平人。平人者，不病也。盖医人一息，则无病之人亦一息，所以知其脉之五动为不病也。当以不病之人调彼有病之人。缘医者，自己不病故因彼病患，乃平自己之息，以调候之耳。<br />
<br />
　　此所以为诊法也。人身之脉总计一十六丈二尺，一呼脉行三寸，一吸脉行三寸，一百三十五息，脉行八丈一尺，二百七十息，行十六丈二尺，为一周，一昼一夜，计一万三千五百息，脉行八百一十丈为五十周，既一十六丈二尺之脉，而积之也。）人一呼脉一动，一吸脉一动，曰少气。（呼吸脉各一动，候减平人之半，计二百七十定息，气行八丈一只，以一万三千五百定息，都行四百五丈。少气之理从此可知。此言一息二至之脉为少气，自平脉之不及也言之。）人一呼脉三动，一吸脉三动而躁，尺热曰病温，尺不热，脉滑曰病风，脉涩曰痹。（呼吸脉各三动，准过平人之半，计二百七十息，气行凡三十四丈三尺，病生之兆，由斯着矣。<br />
<br />
　　夫尺者，阴分位也，寸者。阳分位也。然阴阳俱热，是则为阴阳独躁，盛则风中阳也。《脉要精微论》曰：中恶风者，阳气受也滑为阳盛，故病为风，涩为无血，故为病痹也。此言一息六至之脉，而为诸病，平脉太过者言之也。）平人之常气禀于胃，胃者，平人之常气也。（常平之气，胃海致之，故曰：谷入于胃，脉道乃行。）人无胃气曰逆，逆则死。（脉以胃气为本，无胃气曰逆，逆则死。）春胃微弦曰平，（言微似弦，不谓微而弦也。钩及软弱毛石义并同。）夏胃微钩曰平，长夏胃微软弱曰平，秋胃微毛曰平，冬胃微石曰平。（此承上文而言，五脏皆以胃气为本。）脉从阴阳，病易已，脉逆阴阳，病难己。（脉病相应谓之从。脉病相反谓之逆，此言脉当与病而相顺也。）脉得四时之顺，曰病无他，脉反四时及不间脏曰难已。（春得秋脉，夏得冬脉，秋得夏脉，冬得四季脉，皆谓反四时之气不相应。间脏者，如肝病乘土，当传之于脾，及不传之于脾而传之于心，则间其所胜之脏而传之于所生之脏矣。《难经》所谓间脏者，生是也，及无间脏之脉，皆谓之难已耳。此言脉当于时而相顺也。）人以水谷为本，故人绝水谷则死，无胃气亦死。所谓无胃气者，但得真脏脉，不得胃气也。所谓脉不得胃气者，肝不弦，肾不石也。（不弦不石皆谓不微似也。）妇人手少阴脉动甚者，妊子也。（手少阴脉，谓掌后陷中，当小指动而应手者也。岐伯曰：其外经病而脏不病，故独取其经，于掌后锐骨之端，此之谓也。动，谓动脉也。动脉者，大如豆，厥厥动摇也。《正理论》曰：脉阴阳相搏，名曰动也。）<br />
<br />
　　杂症大小合参卷首上　内经纂要<br />
<br />
　　玉机真脏论篇<br />
<br />
　　《玉机真脏论》曰：见真脏曰死，何也？岐伯曰：五脏者，皆禀气于胃，胃者五脏之本也。<br />
<br />
　　（胃为水谷之海，故五脏禀焉。）脏气者，不能自至于手太阴，必因于胃气，乃至于手太阴也。（人禀气于胃，脏气者，平人之常气，故脏气因胃乃能至于手太阴也。）故五脏各以其时，自为而至于手太阴也。（自为其状，至于手太阴也。）故邪气盛者，精气衰也。故病甚者，胃气不能与之俱至于手太阴，故真脏之气独见，独见者，病胜脏也，故曰死。（是所谓脉无胃气也。）形气相得，谓之可治，（气盛形盛，气虚形虚，上相得也。）色泽以浮，谓相易已，（气色浮润，血气相营，故易已。）脉从四时，谓之可治，（脉春弦夏钩秋浮冬石，谓顺四时，从，顺也。）脉弱以滑是有胃气，命曰易治，取之以时，（候可取之时而取之，则万举万全，当以四时血气所在，而为疗耳。）<br />
<br />
　　形气相失，谓之难已：（形盛气虚，气盛形虚，皆相头也。）色夭不泽，谓之难已；（夭，谓不明而晦。<br />
<br />
　　不泽，谓枯燥也。）脉实以坚，谓之益胜；胜实以坚，是邪气盛，故益甚也。）脉逆四时，谓不可治。（以气逆故不治。）五实死，五虚死，（五实，谓五脏实。五虚，谓五脏虚脉盛，皮热，腹胀，前后不通，闷瞀，此谓五实。（实，谓邪气盛实。脉盛，心也。皮热，肺也。腹胀，脾也。前后不通，肾也。闷瞀，肝也。）脉细，皮寒，气少，泄利前后，饮食不入，此谓五虚。（虚，谓真气不足也。<br />
<br />
　　脉细，心也。皮寒，肺也。气少，肝也。饮食不入，脾也。）其时有生者，何也？浆粥入胃，泄注止，则虚者话；身汗得后利，则实者活，此其候也。（饮粥得入于胃，胃气和调其利渐止，胃气得实，虚者得活，言实者得汗外通，后得便利自然调平。）<br />
<br />
　　杂症大小合参卷首上　内经纂要<br />
<br />
　　三部九候论篇<br />
<br />
　　《三部九候论》曰：有下部，有中部，有上部，部各有三候，三候者，有天，有地，有人也。上部天，两额之动脉；（在额两旁，动应手，足少阳脉气所行也。）上部地，两颊之动脉；（在鼻孔下两旁，近于至 之分，动应于手，足阳明脉气之所行。）上部人，耳前之动脉；（在耳前陷者中。动应于手，足少阳脉气之所生也。）中部天，手太阴也；谓肺脉也。在掌后寸口中，是谓经渠，动应于手。）<br />
<br />
　　中部地，手阳明也；（谓大肠脉也。在手大指、次指岐骨间，合谷之分，动应于手也。）中部人，手少阴也。（谓心脉也。在掌后锐骨之端，神门之分，动应于手也。）下部天。手厥阴也；（谓肝脉也。在毛际外，羊矢下一寸半陷中，五里之分，卧而取之，动应于手也。女子取太冲，在足大指本节后两寸陷中是。）下部地，足少阴也；（谓肾脉也。在足内踝后跟骨上陷中，大溪之分，动应于手。）下部人，足太阴也。（谓脾脉也。在鱼腹上越筋间，直五里下，箕门之分，宽巩足单衣，沉取乃得之，而动应于手也。<br />
<br />
　　候胃气者，当取足跗之上，冲阳之分穴中。）故下部之天以候肝，（足厥阴脉行其中也。）地以候肾，（足少阴脉行其中也。）人以候脾胃之气。（足太阴脉行其中也。）中部之候奈何？亦有天，亦有地，亦有人。天以候肺，（手太阴脉当其处也。）地以候胸中之气，（手阳明脉当其处也。《经》云：肠胃同候，故以候胸中也。）人以候心，（手少阴脉当其处也。）上部以何候之？亦有天，亦有地，亦有人。天以候头角之气，（位在头角之分。故以候头角之气也。）地以候口齿之气，（位近喉齿，故以候之。）人以候耳目之气。（以位当耳前，脉抵于目外 ，故以候之。）三部者，各有天，各有地，各有人。三而成天，（详三而成天，至合为九脏。）三而成地，三而成人，三而三分，合则为九，九九分为九野，九野为九脏。（以是故应天地之数。）故神脏五，形脏四，合为九脏。（神脏者，肝藏魂，心藏神，脾藏意，肺藏魄，肾藏志也。以其皆神气居之，故云神脏五也。形脏者，如器外张虚而不屈，合藏于物，故云形脏也。一头角，二耳目，三口齿，四胸中也。）五脏已败，其色必夭，夭必死矣。（夭，谓死色，异常之候也。色者，神之旗，脏者，神之舍，故神去则脏败，脏败则色见异常之死候也。）形盛脉细，少气不足以息者，危。（形气相得谓之可治，今脉气不足，形盛有余，证不相扶，故危也。）形瘦脉大胸中多气者，死。（是则形气不足，脉气有余，形瘦脉大，胸中气多，形脏已伤，故死也。凡如是类，皆形气不相得也。）形气相得看，生；参伍不调者，病。（参，谓参校。伍，谓类伍。参校类五而有不调，谓不率其常，则病也。）三部九候皆相失者，死。（失谓气候不相类也。相失之候，诊凡有七，七诊之状，如下文云。）上下左右之脉相应，如参舂者病甚，上下左右相失不可数者，死。（三部九候，上下左石，凡十八诊也。参春者，大数而鼓，如参春杵之上下也。大则病进，故病甚也。不可数者，谓一息十至以上也。死，）中部之候虽独调，与众脏相失者，死。中部之候相减者，死。（中部左右凡六诊也。上部下部已不相应，中部独调，固非其久减于上下，是亦气衰，故皆死也。减，谓偏少也。）目内陷者，死。（太阳之脉起于目内 ，目内陷者，太阳绝也。故死，所以言太阳者，太阳主诸阳之气故独言之。）形肉已脱，九候虽调犹死，（亦谓形气不相得也，《经》云：脉气有余。形气不足，生，盖不足，未至脱也，则大肉去尽，脾主肌肉，肉脱者，脾绝矣。九候虽平调，犹必死也。）察九候独小者病，独大者病，独疾者病，独迟者病，独热者病，独寒者病，独陷下者病。<br />
<br />
　　（相失之候，诊凡有七者、此也。然脉见七诊，谓参伍不调，随其独异，以言其病尔，此言九候之中，有七诊之法也。）脱肉身不去者，死。（谷气外衰，则肉脱尽，天真内竭，故身不能行，其真谷并衰，死之至矣。去，犹行去矣。）九候之脉，皆沉细弦绝者，为阴主冬，故以夜半死。盛躁喘数者，为阳主夏，故以日中死。（位无常居，物极则反矣。乾坤之义，阴极则龙战于野，阳极则亢龙有悔、是以阴阳极脉，死于夜半，日中也。）寒热病者，以平旦死。（亦物极则变也。平晓木旺，木气为风，故木旺之时寒热病死。）热中及热病者，以日中死。（阳之极也。）病风者，以日夕死。（卯酉冲也。）<br />
<br />
　　病水者，以夜半死。（水旺故也。其脉乍疏、乍数、乍迟、乍疾者，曰乘四季死。（辰戌丑未，土寄旺之，脾气内绝，故曰乘四时而死也。此详言诸病死期也。）<br />
<br />
　　杂症大小合参卷首上　内经纂要<br />
<br />
　　经脉别论篇<br />
<br />
　　《经脉别论》曰：人之居处，动静勇怯，脉亦为之变乎？凡人之惊、恐、恚劳、动静，皆为变也。（变，谓变易常候。）是以夜行则喘出于肾，（肾主于交，气合幽冥，故行则喘息内从肾出也。）淫气病肺。（夜行肾劳，因而喘息，气淫不次，则肺病也。）有所堕恐，喘出于肝，恐生于肝，堕损筋血因而奔喘，故出于肝也。）淫气害脾。（肝木妄淫，害脾土也。）有所惊恐喘出于肺，（惊则心无所根据，神无所归，气乱胸中，故喘出于肺也。）淫气伤心。（惊则神越，故淫反伤心也。）<br />
<br />
　　度水跌扑，喘出于肾与骨，（湿气通肾，骨、肾主之，故度水跌仆，喘出于肾与骨矣。跌，谓足跌。仆，谓身倒也。）<br />
<br />
　　当是之时，勇者气行则已，怯者则着而为病。（气有强弱，神有壮懦，故殊状也。）故曰：诊病之道，观人勇怯，骨肉皮肤，能知有情，以为诊法也。通达性怀，得其情状，乃为深识，诊契物宜也。）<br />
<br />
　　饮食饱甚，汗出于胃。（饱甚胃满，故汗出于胃。）惊而夺精，汗出于心，（惊夺心精，神气浮越，阳内迫之，故汗出于心。）持重远行，汗出于肾。（骨劳气越，肾复过疲，故持重远行，汗出于肾。）疾走恐惧，汗出于肝，（暴役于筋，肝气罢极，故疾走恐惧，汗出于肝。）摇体劳苦，汗出于脾。（摇体劳苦谓动作施力，非疾走远行也。动作用力则谷精四布，脾化水谷，故汗出于脾。）<br />
<br />
　　食气入胃，散精于肝，淫气于筋。（肝养筋，故胃散谷精之气入于肝，则浸淫滋养于筋络矣。）食气入胃，浊气归心，淫精于脉。（浊气，谷气也。心居胃上，故谷气归心，淫溢精微入于脉也。何者？心主脉故。）脉气流经，经气归于肺，肺朝百脉，输精于皮毛。（脉气流运乃为大经，经气归宗，上朝于肺，肺为华盖，位复居高，治节由之，故受百脉朝会，乃布化精气，输于皮毛也。）毛脉合经，行气于府，（府，谓气之所居处也，是谓气海，在两乳间，名曰膻中也。）府精神明，留于四脏，气归于权衡。（膻中之布气者，分为三隧：其下者，走于气街，上者，走于息道，宗气留于海，积于胸中，命曰气海也。<br />
<br />
　　如是分化，乃四脏安定，三焦平均，中外上下各得其所。）权衡以平，气口成寸，以决死生。（三世脉法，皆以三寸为寸关尺之分，故中外高下，气绪均平，则气口之脉而成寸也。气口者，脉之大要会也。<br />
<br />
　　百脉尽朝，故以其分决死生也。饮入于胃，游溢精气，上输于脾。（水饮流下，至于中焦，水化精微，上为云雾，云雾散度，乃注于脾，上焦如雾，中焦如沤。）脾气散精，上归于肺，调通水道，下输膀胱，（水土合化，上滋肺金，金气通肾，故调水道，转注下焦，膀胱禀化乃为溲矣。下焦如渎，此之谓也。）水精四布，五经并行，合于四时五脏阴阳，揆度以为常也。（水精布，经气行，筋骨成，血气顺，配合四时寒暑，证符五脏阴阳，揆度盈虚，用为常道。）<br />

                    <br>
                        <br />
　　杂症大小合参卷首上　内经纂要<br />
<br />
　　脏气法时论篇<br />
<br />
　　《脏气法时论》曰：夫邪气之客于身也。以胜相加，（邪者，不正之目。风寒暑湿饥饱劳逸是也。）<br />
<br />
　　至其所生而愈，（谓至己所生也。）至其所不胜而甚，（谓至克己之气也。）至于所生而持，（谓至生己之气也。）自得其位而起。（居所生处，谓自得其位也。）肝病者，两胁下痛引少腹，令人善怒，（肝厥阴脉，自足而上，环阴器，抵少腹，又上贯肝膈布胁助，故两胁下痛，引少腹，其气实，则善怒。）<br />
<br />
　　虚则目 无所见，耳无所闻，善恐如人将捕之。（肝厥阴脉，自胁助、肘，循喉咙，入颃颡，连目系。胆少阳脉，其支者，从耳后入耳中，出走耳前，至目锐 后，故病如是也。恐，谓恐惧，魂不安也。）心病者，胸中痛，胁支满，胁下痛，背肩甲间痛，两臂内痛，（心少阴脉，支别者，循胸出胁。又手心主厥阴之脉，起于胸中：其支别者，亦循胸中，出胁下腋三寸，上抵腋下，下循 内，行太阴少阴之间，入肘中，下循臂，行两筋之间。又心少阴之脉，直行者，复从心系却上肺，上出腋下，下循 内后廉。行太阴心主之后，下肘内，循臂内后廉，抵掌后锐骨之端，又小肠太阳之脉，自臂 上绕肩甲，交肩上，故病如是。）虚则胸腹大，胁下与腰相引而痛。（手心主厥阴之脉，从胸中，出属心胞，下膈，历络三焦；其支别者，循胸出胁，心少阴之脉，自心系下膈络小肠。故病如是。）脾病者，身重善肌肉痿，足不收行，善 脚下痛，（ ，小儿病。脾象土而主肉，故身重肉痿也。脾太阴之脉起于足大指之端，循指内侧上内踝前廉，上 内。肾少阴之脉，起于足小指之下，斜趋足心，上 内，出 内廉，故病则足不收行，善 ，脚下痛也。）虚则腹胀满，肠鸣，飧泄，食不化。（脾太阴脉，从股内前廉入腹，属脾络胃，故病如是。《灵枢经》曰：中气不足则腹内为之善满，肠为之善鸣。肺病者，喘咳逆气，肩背痛，汗出尻阴，股膝髀 足皆痛，肺藏气而主喘息，在变动为咳，故病则喘咳逆气也。背为胸中之府，肩接近之，故肩背痛也。肺养皮毛，邪盛则心液外泄，故汗出也。肾为少阴之脉，从足下上循 ，内出 内廉，上股内后廉，贯脊，属肾络膀胱。<br />
<br />
　　今肺病则肾脉受邪，故尻阴股膝髀 足皆痛。）虚则少气不能报息，耳聋咽干。（气虚少，故不足以报息也。肺太阴之络，会于耳中，故聋也。肾少阴之脉，从肾上贯肝膈，入肺中，循喉咙夹舌本，今肺虚，则肾气不足以上润于咽，故咽干也。）肾病者，腹大胫肿，喘咳身重，寝汗出憎风，肾少阴脉，起于足，而上循 ，复从横骨中，侠脐循腹里，上行而入肺，故腹大胫肿而喘咳也。肾病则骨不能用，故身重也。肾邪入肺，心气内微，心液为汗，故寝汗出也。胫既肿矣。汗复津泄，阴凝玄府，阳灼下焦，内热外寒，故憎风也。）虚则胸中痛，大腹小腹痛，清厥意不乐。（肾少阴脉，从肺出络心注胸中。肾气既虚，心无所制，心气灼肺，故痛聚胸中也。足太阳脉，从项下行而至足，肾虚则太阳之气不能盛行于足，故足冷而气逆也。清，谓清冷。厥、谓厥逆。以清冷气逆，故大腹小腹痛，志不足，则神燥扰，故不乐也。）<br />
<br />
　　杂症大小合参卷首上　内经纂要<br />
<br />
　　宣明五气论篇<br />
<br />
　　《宣明五气篇》曰：五气所病，心为噫，（象火炎上，烟随焰出，心不受秽，故噫出之。）<br />
<br />
　　肺为咳，（象金坚劲，扣之有声，邪击于肺，故为咳也。）肝为语，（象木枝条，而形支别，语宣委曲，故出于肝。）脾为吞，（象土包容物，物归于内，翕如皆受，故为吞也。）肾为欠、为嚏，（象水下流，上生云雾，气郁于胃，故欠生焉。太阳之气和利，而满于心，出于鼻则生嚏。）胃为气逆，为秽为恐，（胃为水谷之海，肾与为关，关门不利，则气逆而上行也。以包容水谷，性善受寒，寒谷相迫，故为哕也。寒盛则哕起，热盛则恐生，何者？胃热则肾气微弱，故为恐也。）大肠小肠为泄，下焦溢为水，（大肠为传道之府，小肠为受盛之腑，受盛之气既虚，传道之同不禁，故为泄利也。<br />
<br />
　　下焦为分注之所，气窒不泻，则溢而为水。）膀胱不利为癃，不约为遗尿，（膀胱为津液之府，水注由之。然足三焦脉实，约下焦而不通，刚不得小便，足三焦脉虚，不约下焦，则遗尿也。）胆为怒，（中正决断，无私无偏，其性刚决故为怒也。）中谓五病。五精所并，精气并于心则喜，（精气，谓火之精气也。肺虚而心精并之，则为喜。《灵枢》曰：喜乐无极则伤魄。魄为肺神，明心火并于肺金也。）并于肺则悲，（肝虚而肺气并之，则为悲。《灵枢》曰：悲哀动中则伤魂。魂为肝神，明肺金并于肝木也。）并于肝则忧，（脾虚而肝气并之，则为忧。《灵枢》曰：愁忧不解则伤意。意为脾神，明肝木并于脾土也。）并于脾则畏，（肾虚而脾气并之，则为畏。《灵枢》曰：恐惧不解则伤精。精为肾神，明脾土并于肾水也。）并于肾则恐，（心虚而肾气并之，则为恐。《灵枢》曰：怵惕思虑则伤神。<br />
<br />
　　神为心土神，明肾水并于心火也。怵惕，惊惧也。此皆正气不足而胜气并之。）是谓五并，虚而相并者也。五脏所恶：心恶热，（热则脉滑浊。）肺恶寒，（寒则气留滞。）肝恶风，（风则筋燥急。）脾恶湿，（湿则肉痿肿。）肾恶燥，（燥则精竭涸。）是谓五恶。五味所禁：辛走气，气病无多食辛；咸走血，血病无多食咸；（咸先入肾，此云走血者，肾合三焦，血脉虽属肝心，实为三焦之道，故咸入而走血也。）苦走骨，骨病无多食苦；（苦走心，此云走骨者，水火相济，骨气通于心也。）甘走肉，肉病无多食甘；酸走筋，筋病无多食辛酸。是谓五禁。五病所发：阴病发于骨；阳病发于血；阴病发于肉；（骨肉阴静，故阳气从之。血脉阳动，故阴气乘。）阳病发于冬；阴病发于夏。（夏阳气盛，故阴病发于夏。冬阴气盛，故阳病发于冬。各随其少也。）是谓五发。五邪所乱：邪入于阳则狂；邪入于阴则痹；（邪居于阳脉之中，则四肢热盛，故为狂。邪入于阴脉之内，则六经凝涩不通，故为痹。）<br />
<br />
　　搏阳则为巅疾；（邪搏于内，阳则脉流薄疾，故为上巅之疾。）搏阴则为喑；（邪搏于阴，则脉不流，故令喑不能言也。）阳入之阴则静；阴出之阳则怒。（随所之而为疾也。之，往也。）是谓五乱。五劳所伤：久视伤血，（劳于心也。）久卧伤气，（劳于肺也。）久坐伤肉，（劳于脾也。）久立伤骨，（劳于肾也。）久行伤筋，（劳于肝也。）是谓五劳所伤。<br />
<br />
　　杂症大小合参卷首上　内经纂要<br />
<br />
　　宝命全角论篇<br />
<br />
　　《宝命全角论》曰：夫盐之味咸者，其气令器津泄；（夫咸为苦而生，咸从水而有水也。润下而苦泄，故能令器中生津液，润渗泄焉。）弦绝者，其音嘶败；（弦绝者，其音嘶嗄，败易旧声尔。）<br />
<br />
　　木敷者，其叶发；（木陈者，叶必脱。）病深者，其声哕，（哕，谓声浊恶也。）人有此三者，是谓坏府，（三者，谓弦绝、叶发、声哕也。）毒药无治，短针无取，此皆绝皮伤肉，气血争黑。（病遗于内，故毒药无治，短针无取。皮肉血气交争。伤绝，故当血见而色黑也。言欲知病征者，须知其候，盐之在于器中，津液泄于外，见津而知盐之有咸，声嘶知琴瑟之弦将绝，叶落知陈木之己尽。举此三者，衰坏之征，以比声嘶，识病深之候，故针药不能取，以其皮肉血气各不相得故也。）<br />
<br />
　　杂症大小合参卷首上　内经纂要<br />
<br />
　　八正神明论篇<br />
<br />
　　《八正神明论》曰：是故天温日明，则人血淖液，而卫气浮，故血易泻，气易行；天寒日阴，则人血凝涩而卫气沉。（涩，谓如水中居血也。）月始生，则血气始精，卫气始行；月廓满，则血气实，肌肉坚；月廓空，则肌肉减，经络虚，卫气去，形独居。是以因天时而调血气也。是以天寒无刺，（血凝涩而卫气沉也。）天温无凝，月生无泻，月满无补，月廓空无治。（言刺法必法天时也。）<br />
<br />
　　八正者，所以候八风之虚邪，以时至者也。（八正，谓八节之正气也。八风者，东方婴儿风，南方大弱风，西方刚风，北方大刚风，东北方凶风，东南方弱风，西南方谋风，西北方折风也。虚邪谓乘人之虚，而为病者也。以时至谓天应太一移居，以八节之前后，风朝中宫，而至者也。）四时者，所以分春秋冬夏之气所在，以时调之也；八正之虚邪，而避之勿犯也。（四时之气所在者，谓春气在经脉，夏气在孙络，秋气在皮肤，冬气在肾髓也。触冒虚邪，动伤真气，避之而勿犯，乃不病焉。圣人避邪如避矢石，以其能伤真气也。）以身之虚而逢天之虚，两虚相感，其气至骨，入则伤五脏，（以虚感虚，同气而相感也。）工候救之弗能伤也。（候知而止，故弗能伤之。）故曰：天忌不可不知也。（人忌于天，故曰天忌，犯之则病，故不可不知也。）虚邪者，八正之虚邪气也。（八正之虚邪，谓八节之虚邪也。以从虚之乡来，袭虚而入为病，故谓之八正虚邪。）正邪者，身形若用力，汗出腠理开，逢虚风其中人也微，故莫知其情，莫见其形。（正邪者，不从虚之乡来也。以中人微，故莫知其情意，莫见其形状。）上工救其萌芽，必先见三部九候之气，尽调不败而救之，故曰上工。<br />
<br />
　　下工救其已成，救其已败。救其已成者，言不知三部九候之相失，因病而败之也。<br />
<br />
　　故养神者。必知形之肥瘦，营卫气血之盛衰。血气者，人之神，不可不谨养。（神安则寿延，神去则形弊，故不可不谨养也。此具解针经之意也。）<br />
<br />
　　杂症大小合参卷首上　内经纂要<br />
<br />
　　离合真邪论篇<br />
<br />
　　《离合真邪论》曰：天地温和，则经水安静；天寒地冻，则经水凝涩；天暑地热，则经水沸溢；卒风暴起，则经水波涌而陇起。夫邪之入于脉也，寒则血脉凝涩，暑则气淖译，虚邪因而入客，亦如经水之得风也。<br />
<br />
　　诛伐无过，命曰大惑，反乳大经，真不可复，用实为虚，以邪为真，用针无义，反为气贼，夺人正气。以从为逆，荣卫散乱，真气已失，邪独内着，绝人长命，子人夭殃。不知三部九候，故不能长久。<br />
<br />
　　（识非精辨，学未该明，且乱大经，又为气贼，动为残害，安可久乎！）因不知合之四时五行，因加相胜，释邪攻正。绝人长命。（非惟昧三部九候之为弊，若不知四时五行之气序，亦足殒绝其生灵也。）<br />
<br />
　　邪之所客来也，未有定处，推之则前，引之则止，逢而泻之，其病立已。（此亦解《针经》补泻法也。）<br />
<br />
　　杂症大小合参卷首上　内经纂要<br />
<br />
　　通评虚实论篇<br />
<br />
　　《通评虚实论》曰：何谓虚实？邪气盛则实，精气夺则虚。（夺，谓精气减少，如夺去也。）<br />
<br />
　　乳子而病、热，脉悬小者，何如？（悬，谓如悬物之动也。）手足温则生，寒则死。乳子中风热，喘鸣肩息者，脉何如？喘鸣肩息者，脉实大也。缓则生急则死。（此言乳子脉与病反者，复有他证可验，病症俱甚者，复有脉体可据。而决其死生也。乳子而病热，阳证也。脉悬小，是阳证见阴脉也。然手足温和，正气犹存，脉虽悬小，甚未大耳，故可以得生。否则，手足寒而死矣。又乳子中风发热，喘鸣肩息者，阳证也。脉当实大，惟实大中而缓，则邪气渐退，可以得生，若实大中而急，则邪热愈增其病当死矣。）肠 便血何如？身热则死，寒则生。（热为血败，故死；寒为荣气在，故生。）肠下白沫何如？脉沉则生，脉浮则死。（阴病而见阳脉，与证相反故死。）肠 下脓血何如？脉悬绝则死，滑大则生。肠 之属，身不热脉不悬绝，何如？滑大者曰生，悬涩者曰死。以脏期之。（肝见庚辛死，心见壬癸死，肺见丙丁死，肾见戊己死，脾见甲乙死，是谓以脏期之，此言肠 之属，有便血者，有下白沫者，有下浓血者，随证随脉而可以决其死生也。）巅疾何如？脉搏大滑，久自已；脉小坚急，死不治。（脉小坚急，为阳病而见阴脉，故死不治。）巅疾之脉虚买何如？虚则可治，实则死。（言巅疾之脉，得阳脉虚脉而生也，巅疾者，阳证也，故搏大滑，则阳证得阳脉，所以病久自己若脉小坚急，则得阴脉，故死不治，然巅疾之脉，当有取于虚也。必搏大滑中带虚可治，若带实则邪气有余，乃死候也。）消瘅虚实何如？脉实大，病可久治：脉悬小坚，病久不可治。（久病血气衰，脉不当实大，故不可治。）黄胆暴痛，癫疾浊狂，久逆之所生也。五脏不平，六腑闭塞之所生也。头痛耳鸣，九窍不利，肠胃之所生也。（此言病有所生者，皆从内而起也。）<br />
<br />
　　杂症大小合参卷首上　内经纂要<br />
<br />
　　太阴阳明论篇<br />
<br />
　　《太阴阳明论》曰：太阴阳明为表里，脾胃脉也。生病而异者，何也？岐伯曰：阴阳异位，更虚更实，更逆更从，或从内，或从外，所从不同，故病异名也。（脾脏为阴，胃府为阳，阳脉下行，阴脉上行，阳脉从外，阴脉从内，故言所从不同、病异名也。春夏阳明为实，太阴为虚，秋冬阳明为虚，太阴为实，即更实更虚也。春夏太阴为逆，阳明为从，秋冬阳明为逆，太阴为从，即更逆更从也。）阳者，天气也，主外；阴者，地气也，主内。（是所谓阴阳异位也。）故阳道实，阴道虚。（是所谓更实更虚也。）犯贼风虚邪者，阳受之：食饮不节，起居不时者，阴受之。<br />

                    <br>
                        <br />
　　（是所谓或从内或从外也。阳受之则入六腑，阴受之则入五脏。入六腑则身热不时卧，上为喘呼；入五脏则 满闭塞，下为飧泄，久为肠 。（是所谓所从不同病异名也。）故喉主天气，咽主地气，故阳受风气，阴受湿气。（同气相求耳。）故阴气从手行至头，而下行循臂至指端；阳气从手上行至头，而下行至足。（是所谓更逆更从也。《灵枢》曰：手之三阴，从脏走手；手之三阳，从手走头；足之三阳，从头走足；足之三阴，从足走腹。所行而异，故更逆更从也。）故曰阳病者，上行而极下，阴病者，下行而极上。故伤于风者，上先受之；伤于湿者，下先受之。<br />
<br />
　　脾不主时何也？（肝主春，心主夏，肺主秋，肾主冬，四脏皆有正应，而脾无正主也。）<br />
<br />
　　脾者，土也，治中央，常以四时长四脏，各十八日寄治，不得独主于时也。脾脏者，常着胃土之精也。土者，生万物，而法天地，故上下至头足。足太阴者，三阴也，故太阴为之行气于三阴。阳明者，表也，五脏六腑之海也，亦为之行气于三阳。脏腑各因其经，而受气于阳明。<br />
<br />
　　杂症大小合参卷首上　内经纂要<br />
<br />
　　阳明脉解篇<br />
<br />
　　《阳明脉解篇》曰：足阳明之脉病，恶人与火，闻木音则惕然而惊。（胃热内郁，故恶人、恶火。<br />
<br />
　　胃属土，故闻木音而惊。）病甚则弃衣而走，登高而歌，或至不食数日，逾垣上屋，所上之处，皆非其素所能也。病反能者，何也？四肢者，诸阳之本也。阳盛则四肢实，实则能登高也。（阳受气于四肢，故四肢为诸阳之本。）热盛于身，故弃衣欲走也。阳盛则使人妄言骂詈，不避亲疏，而不欲食故妄走也。（言胃病所以能登高而歌，弃衣而走，妄言而骂詈者，皆以其邪气之盛也。邪盛故热盛，热盛故阳盛，阳感三者之证由于此矣。）<br />
<br />
　　杂症大小合参卷首上　内经纂要<br />
<br />
　　评热病论篇<br />
<br />
　　《评热病论》曰：有病温者，汗出辄复热，而脉躁急，不为汗衰，狂言不能食，病名为何？岐伯曰：病名阴阳交，交者，死也。（交，谓交合，阴阳气不分别也。）人所以汗出者，皆生于谷，谷生于精，（言谷气化为精，精气胜乃为汗。）今邪气交争于骨肉，而得汗者，是邪却而精胜也。（言初汗也。）精胜则当能食，而不复热。复热者，邪气也。汗者，精气也。今汗出而辄复热者，是邪胜也。不能食者，精无俾也。（无俾，言无可使，为汗也。谷不化则精不生，精不化流故无可使。）病而留者，其寿可立而倾也。（如是者，其人寿命立至倾危也。）汗出而脉尚躁盛者，死。（汗出脉当迟静，而反躁急以盛满者，是真气竭而邪气盛，故知必死也。）今脉不与汗相应，此不胜其病矣，其死明矣。（脉不静而躁盛，是不相应。）狂言者，是失志，失志者，死。（志舍于精，今精无可使，是志无所居，志不留居，则失志也。）今见三死，不见一生，虽愈必死也。（汗出脉躁盛，一死。不胜其病，二死。狂言失志者，三死也。）<br />
<br />
　　杂症大小合参卷首上　内经纂要<br />
<br />
　　逆调论篇<br />
<br />
　　《逆调论》曰：阴气少而阳气胜，故热而烦满也。（言病有热而烦满者，阴气少而阳气多也。）阳气少阴气多，故身寒如从水中出。（言病有寒从中生者，阳气少而阴气多也。）不得卧而息有音者，是阳明之逆也。足三阳者，下行，今逆而上行，故息有音也。阳明者，胃脉也，六腑之海，（水谷之海。）其气亦下行，阳明逆不得从其道，故不得卧也。胃不和则卧不安，此之谓也。夫起居如故，而息有音者，此肺之络脉逆也。络脉不得随经上下，故留经而不行，络脉之病患也微，故起居如故，而息有音也。<br />
<br />
　　夫不得卧，卧则喘者，是水气之客也。夫水者，循津液而流也。肾者，水脏，主津液，主卧于喘也。<br />
<br />
　　杂症大小合参卷首上　内经纂要<br />
<br />
　　举痛论篇<br />
<br />
　　《举痛论》曰：百病生于气也。（气之为用，虚实逆顺缓急，皆能为病，故发此问。）怒则气上，喜则气缓，悲则气消，恐则气下，寒则气收，炅则气泄，惊则气乱，劳则气耗，思则气结。九气不同，何病之生？怒则气逆，甚则呕血及飧泄，故气上矣。（怒则阳气逆上，肝气乘脾，故甚则呕血及飧泄也。）喜则气和志达，荣卫通利，故气缓矣。（气脉调和，故志达畅，荣卫通利，故气徐缓。）<br />
<br />
　　悲则心系急，肺布叶举，而上焦不通，营卫不散，热气在中，故气消矣。（悲则损于心，心系急，则动于肺，肺气系诸精经，逆则肺布叶举也。）恐则精却，却则上焦闭，闭则气还，还则下焦胀，故气不行矣。（恐则阳粗却上而不下流。故却则上焦闭也。上焦闭，气不行流，下焦阴气亦还回不散而聚为胀。<br />
<br />
　　然上焦固紧，下焦气还，故各守一处，故气不行也。）寒则腠理闭，气不行，故气收矣。（身寒则卫气沉，故皮肤纹理及渗泻之处皆闭密而气不流行，卫气收敛于中而不发散也。）炅则腠理开，荣卫通，汗大泄，故气泄矣。（热则肤腠开发，营卫大通，津液外渗，而汗大泄。）惊则心无所倚，神无所归，虑无所定，故气乱矣。（气奔越故不调理。）劳则喘，且汗出，内外皆越，故气耗矣。（疲力役则气奔速，故喘息。气奔速则阳外发，故汗出。喘且汗出。内外皆逾越于常纪，故气耗损也。）思则心有存，神有所归，正气流而不行，故气结矣。系心不散，故气亦停留，以九气为问而言之也。）<br />
<br />
　　杂症大小合参卷首上　内经纂要<br />
<br />
　　腹中论篇<br />
<br />
　　《腹中论》曰：何以知怀子之且生也？伯曰：身有病而无邪脉也。（言怀子之将生者，身虽经闭，而脉则无病也。身有病者，经闭也。无邪脉者，尺中之脉和匀也。凡妇人怀妊三月，则阴阳之精尚未变化，三月则精气正变，其气熏蒸，冲胃而为恶阻。三四月则恶阻少止，脉甚滑疾，盖男女正成形质，其气末定也。五六月以后则形质已定，男女既分，及八九十月，其脉平和，如无妊然。非医工非明脉理，病家肯明言者，虽以诊而知也。《脉诀》云：滑疾不散，胎三月；但疾而散五月至六月；已后则疾速亦无矣。然亦有始终，洪数不变者，其气甚盛，不可以一例拘也。）<br />
<br />
　　杂症大小合参卷首上　内经纂要<br />
<br />
　　痹论篇<br />
<br />
　　《痹论篇》曰：痹，其时有死者，或疼脉久者，或易已者，其故何也？伯曰：其入脏者，死。其流连筋骨间者，疼久。其流皮肤间者，易已。（入脏者，死。以神去也。筋骨疼久，以其定也。皮肤易已，以浮越也。由斯深浅，故有不同。）营者，水谷之精气也，和调于五脏，洒陈于六腑，乃能入于脉也。（《正理论》曰：谷入于胃，脉道乃行，水入于经，其血乃成。）故循脉上下，贯五脏络六腑也。（营行脉内，故无所不至。）卫者，水谷之捍气也。其气 疾滑利，不能入于脉也。（捍气，谓浮盛之气也。以其浮盛之气，故 疾滑利，不能入于脉中也。）故循皮肤之中，分肉之间，熏于盲膜，散于胸腹，（皮肤之中，分肉之间，谓脉外也。盲膜，谓五脏之间，膈中膜也。以其浮盛，故能布散于胸腹之中，空虚之处，熏其盲膜，令气宣通也。）逆其气则病，从其气则愈，不与风寒湿气和，故不为痹。（夫营卫之所行者，如此必逆，营卫之气则病，而顺营卫之气则愈。则此营工者，乃气也。非筋、骨、肌，皮、脉与五脏六腑之有形者也。不与风寒湿三气相合者也，故营卫在人不为痹也。）痹或痛，或不痛，或不仁，或寒，或热，或燥，或湿，其故何也？痛者，寒气多也，有寒故痛也。其不痛不仁者，病久入深，营卫之行涩，经络时疏，故不痛。皮肤不营，故为不仁。（不仁者，皮顽不知有无也。）其寒者，阳气少，阴气多，与病相益故寒也。（病本生于风寒湿气，故阴气益之也。）其热者，阳气多，阴气少，病气盛，阳遭阴，故为痹热。（阴气不胜故为热。）其多汗而濡者，此其逢湿甚也。阳气少阴气盛，两气相感，故汗出而濡也。言痹之所以痛者，以其寒气多也，有寒故痛也。故曰：其寒气胜者，为痛痹也。痹之所以不痛者，以病久则邪气日深，营卫之行涩，经络之脉有时而疏，故亦不为痛也。痹之所以不仁者，以其皮肤之中少气血以为之，营运故皮顽不动，而为不仁也。痹之所以体寒者，以卫气少、营气多，惟营气多则与病气相益，故寒冷也。痹之所以体热者，以卫气多营气少，故邪气盛，则风气为阳，阳与营气相遭，而阴气不能胜之，故为痹热也。痹之所以为湿者，以其与湿甚也。卫气少，营气多，两因相感，故汗出而湿也。痹之所以燥者，虽未之言而即湿者，以反观之，则卫气多，营气少，遇热太甚，两阳相感，则可以知其为燥也。）夫痹之为病不痛何也？痹在于骨则重，在于脉则血凝而不流，在于筋则屈不伸，在于肉则不仁，在皮则寒，故具此五者，则不痛也。凡痹之类，逢寒则虫，逢热则纵，（虫，谓皮中如虫行。纵，谓纵缓不相就。）<br />
<br />
　　杂症大小合参卷首下　内经纂要<br />
<br />
　　痿论篇<br />
<br />
　　《痿论篇》曰：五脏使人痿，何也？（痿谓痿弱无力以运动。）肺主身之皮毛，心主身之血脉，肝主身之筋膜，（膜者，皮下肉上筋膜也。）脾主身之肌肉，肾主身之骨髓，（所主不同，痿生亦各归其后主。）故肺热叶焦，则皮毛虚弱急薄，着则生痿 也。（ ，谓挛 ，足不得伸以行也。肺热则肾受热气故尔。）心气热，则下脉厥而上，上则下脉虚，虚则生脉痿，枢折挈，胫纵而不任地也。（心热盛，则火独先炎上，肾之脉常下行，令火盛上炎用事，故肾脉亦随火烁灼，而逆上行也。隐气厥逆，火复内燔，上膈阳，下不守位，心气还脉，故生脉痿。肾气主足，故膝腕枢纽如折，胫筋纵缓，而不能在地也。）肝气热，则胆泄口苦，筋膜干，筋膜干则筋急而挛，发为筋痿。（胆约肝叶，而汁味至苦，肝热则胆液渗泄故口苦也。肝主筋膜，热则筋膜而向挛急，发为筋痿。）脾气热则胃干而渴，肌肉不仁，发为肉痿。（脾与胃以膜相连，脾气热则胃液渗泄，故干而渴。脾主肌肉，热扰于肉，故肌肉不仁，发为肉痿。）肾气热则腰脊不举，骨枯而髓减，发为骨痿。（腰为肾府。又肾脉上股内，贯脊属肾，故肾气热则腰脊不举。肾主骨髓，髓热则骨枯而髓减，发为骨痿。）治痿者，独取阳明何也？阳明者，五脏六腑之海，（阳明胃脉也。为水谷之海。）主润宗筋，宗筋主束骨而利机关也。（宗筋为隐毛中横骨上下之坚筋也。上络胸腹，下贯髋尻，又经于背腹，上头项，故云宗筋主束骨而利机关。然腰者，身之大关节，所以司屈伸，故曰机关。）冲脉者，经脉之海也。（《灵枢》曰：冲脉者，十二经之海。）主渗灌溪谷，与阳明合于宗筋，（寻此则横骨上下，脐两旁坚筋，正宗筋也。<br />
<br />
　　冲脉循腹夹脐傍，各同身寸之五分而上，阳明脉，亦夹脐旁，各同身寸之一寸五分而上，宗筋脉于中，故曰与阳明合于宗筋也。以为十二以海，故主渗灌溪谷也。肉之大肢为骨，小会为。）阴阳总宗筋之会，会于气街，而阳明为之长，皆属于带脉，而络于督脉，（宗筋聚会，会于横骨之中，从上而下故云阴阳总宗筋之会也。宗筋夹脐下，合于横骨，阳明辅其外，冲脉居其中，故云会于气街，而阳明为之长。<br />
<br />
　　气街，隐毛两旁脉动处也。带脉者，起于季胁，回身一周，而络于督脉也。督脉者，起于关元，上下循腹。故云：皆属于带脉，而络于肾脉也。督脉、任脉、冲脉三者，同起而异行，故经文或参差引之。）<br />
<br />
　　故阳明虚则宗筋纵，带脉不引，故足痿不用也。（阳明之脉从缺盆下乳内廉，下夹脐，至气街中；其支别者，起胃下口，循腹里，下至气街中而合，以下髀，抵伏兔，下入膝膑中，下循 外廉，下足跗，入中指内间；其支别者，下膝三寸而别，以下入中指外间。故阳明虚则宗筋纵，带脉不引，而足痿不用也。）<br />
<br />
　　杂症大小合参卷首下　内经纂要<br />
<br />
　　厥论篇<br />
<br />
　　《厥论篇》曰：厥之寒热者，何也？阳气衰于下，则为寒厥。阴气衰于上，则为热厥。（阳，谓足之三阳脉阴，谓足之三阴脉。下，谓足也。此言厥病之分寒热者，以足之阴阳六经，其气有偏盛也。）热厥之为热也。必起于足下者，何也？（阳主外，而厥在内，故问之。）阳气起于足五指之表，阴脉者，集于足下，而聚于足心，故阳气胜则足下热也。（足太阳脉，出于足小指之端外侧，足少阳脉起出于足小指次指之端，足阳明脉出于足中指及大指之端，并循是阳而上，肝脾肾脉集于足下，聚于足心，阴弱故足下热也。此言热厥之热在阴分者，以其阳盛阴也。）寒厥之为寒也。<br />
<br />
　　必从五指，而上于膝者，何也？（阴主内而厥在外故问之。）阴气起于五指之里，集于膝下，而聚于膝上，故阴气胜则从五指至膝上寒，其寒也。不从外皆从内也。（足太阴脉起于足下指之端内侧，足厥阴脉起于足大指之端三毛中，足少阴脉起于足小指之下斜趋足心，并循足阴而上循股阴入腹，故云集于膝下而聚于膝上也。此言寒厥之厥上于膝，以其阴胜阳也。）厥或令人腹满，或令人暴不知人或至半日，远至一日，乃知人值者何也？阴气盛于上则下虚，下虚则腹胀满，阳气盛于上则下气重上而邪气逆，则阳气乱则不知之也。（阴气盛于上，则腹胀满者，乃寒厥。阳气盛于上则不知人者，乃厥热耳。）<br />

                    <br>
                        <br />
　　杂症大小合参卷首下　内经纂要<br />
<br />
　　病能论篇<br />
<br />
　　《病能论》曰：人有卧而有所不安者，何也？伯曰：脏有所伤，及精有所之寄则安，故人不能悬其病也。（言有卧而不安者、以及脏气伤，而精气耗也。盖五脏为阴，各藏其精，脏有所伤，而精耗者，卧不安也。必精有所寄，各在本脏而无失，则卧斯安矣。寄者，藏也。如肝藏魂，肺藏魄之类，凡卧有不安者，血不归肝，卫气不能入于阴，此人之所以不能悬其病也。悬者，绝也。）人之不得偃卧者，何也？（谓不得仰卧也。）肺者，脏之盖也。（居高布叶，四脏下之，故言肺者，脏之盖也。）<br />
<br />
　　肺气盛则脉大，脉大则不得偃卧，（肺之邪气盛流，明气促喘奔，故不得偃卧。）有病怒狂者，此病安生？生于阳也。（怒不虑祸故谓之狂。）阳气者，因暴折而难决，故善怒也，病名曰阳厥。（言阳气被折郁不散，或曾因暴折而心不疏畅，皆阳逆躁极所生，故病名阳厥。）治之奈何？夺其食而已。夫食入于阴，长气于阳，故夺其食即已。（食少则气衰，故节去其食即病自已。）<br />
<br />
　　使之服以生铁洛为饮。夫生铁洛者，下气疾也。（取金平肝也。）<br />
<br />
　　杂症大小合参卷首下　内经纂要<br />
<br />
　　奇病论篇<br />
<br />
　　《奇病论》曰：人有重身，九月而喑，此为何也？（重身，谓身中有身，则怀妊者也。喑，谓不言语也，妊娠九月，足少阴脉养胎。）胞之络脉绝也。（绝，谓脉断绝不流通，而不能言，非天真之气断绝也。）胞络者，系于肾少阴之脉，贯肾，系舌本，故不能言。（少阴肾脉也。气不营养，故舌不能言。）无治也。当十月复。（十月胎去，胞络复通，肾脉上营。故复旧而言也。）无损不足，益有余，以成其疹。（疹，谓久病反法而治，则胎死不去，遂成久固之疹病。）人有病头痛，以数岁不已，此安得之？名为何病？（头痛之病，不当逾月数年不愈，故怪而问之。）当月所犯大寒，内至骨髓。髓者，以脑为主，脑逆故令头痛，齿亦痛，（脑为髓主，齿是骨余，脑逆犯寒。骨亦寒故，令头痛齿亦痛。）病名曰厥逆。（人先生脑，有脑则有骨髓者，齿者，骨之本也。）有病口甘者，病名为何？何以得之？此五气之溢也，名曰脾瘅。（瘅，热也。脾热则四脏同禀，故五脏上溢也。甘因脾热故曰脾瘅。）夫五味入口，藏于胃，脾为之行，其精气津液在脾，故令人口甘也。（脾热内渗，津液在脾，胃谷化余，精气随溢，口通脾气，故口甘。津液在脾，是脾之津湿。）此肥美之所发也。此人必数食甘美而多肥也。肥者，令人内热，甘者，令人中满，故其气上溢转为消渴。（食肥则腠理密，阳气不得外泄。故肥令人内热。甘者，性气和缓而发散逆，故令人中满。然内热则阳气炎上，炎上则欲饮而嗌干中满，则陈气有余，有余则脾气上溢，故曰其气上溢转为消渴也。）治之以兰，除陈气也。<br />
<br />
　　（兰，兰草也。言兰除陈久甘肥，不能化之气者，以辛能发散也。）有病口苦，取阳陵泉。口苦者，病名为何？何以得之？病名曰胆瘅，（亦谓热也。胆汁味苦故口苦。）夫肝者，中之将也。取决于胆，咽为之使，（肝者，将军之官，谋虑出焉。胆者，中正之官，决断出焉。肝与胆合，气性相通，故诸谋虑取决于胆。咽胆相应，故咽为胆使也。）此人者，数谋虑不决，故胆虚气上溢而为之苦，治之以胆募俞。（胃腹曰募，背脊曰俞，胆募在乳下二肋外，期门下，同身寸之五寸，俞在脊第十椎下，两旁相去各同身寸之一寸半。）<br />
<br />
　　有癃者，一日数十溲，此不足也。身热如炭，颈膺如格，人迎躁盛，喘息气逆，此有余也。（是阳气太盛于外，阴气不足故有余也。）太阴脉细微如发者，此不足也。其病安在？名为何病？（癃，小便不得也。溲，小便也。颈膺如格，言颈与胸膺如相格拒，不顺应也。人迎躁盛，谓结节喉两旁脉动盛满急数非常躁速也。胃脉也。太阴脉细缕如发者，谓手大指后同身寸之一寸，骨高脉动处，脉则肺脉也。此正手太阴脉气之所流，可以候五脏也。）病在太阴，其盛在胃，颇在肺，病名曰厥，死不治，（病隆数溲，身热如炭，颈膺如格，息气逆者，皆手太阴脉当洪大而数，今太阴脉反微细如发者，是病与脉相反也。何以致之？肺气逆陵于胃，上使人迎躁盛，故曰病在太阴，其盛在胃也。以喘息气逆，故云颇亦在肺也。病因气逆，证不相应，故病名曰厥死不治也。）此所谓得五有余，二不足也。所谓五有余者，五病之气有余也。二不足者，亦病气之不足也。今外得五有余，内得二不足也。此其身不表不里，以正死明矣。（外五有用余者，一身热如炭，二颈膺如格，三人迎躁盛四喘息五气逆也。内二不足者，一病癃，日数十溲，三太阴脉微细如发，在表则内有二不足，在里则外得五有余，表里既不可凭补泻，固难为法。故曰此其身不表不里亦正死明矣。）人生而有病癫疾者，病名曰何？安所得之？（百病皆生于风雨寒暑，阴阳喜怒，然始生未犯邪气，已有癫疾，岂邪素伤。癫，谓上癫，则头首也。）病名为胎病，此得之在母腹时，其母有所大惊，气上而不下，精气并居，故令子发为癫疾也。（精气，谓阳之精气也，言人初生有顶癫之疾者，胎中之病也。在腹之时，母有大惊，气上而不下，精气并居于上，令子发为癫疾。）<br />
<br />
　　杂症大小合参卷首下　内经纂要<br />
<br />
　　刺禁论篇<br />
<br />
　　《刺禁论》曰：脏有要害，不可不察，肝生于左，（肝象木，旺于春，春阳发生故生于左。）肺藏于右，（肺象金，旺于秋，秋阴收杀，故藏于右。肝为少阳，阳长之始，故曰生肺，为少阴阴脏之初，故曰藏。）心部于表，（阳气主外，心象火也。）肾治于里，（阴气主内，肾象水也。心为五脏命主。故称部，肾间动气，内治五脏，故曰治。）脾谓之使，（营动不已，糟粕水谷故使者也。）<br />
<br />
　　胃为之市。（水谷所归，五味皆入如市，故为市也。）膈肓之上，中有父母，（膈肓之上，气海居中，气者，生之源，生者，命之主，故气海为人之父母也。）又云：心下膈上为肓。心为阳，父也。肺为阴，母也。肺主于气，心主于血，其荣卫于身，故为父母。）七节之旁，中有小心，（小心，为真心神灵之宫室，脊有三七二十一节，肾在下，七节之旁，肾神曰志，五脏之灵皆名为神，神之所以得名为志者，心之神也。）从之有福，逆之有咎。（人者，人之所以生，形之所以成，顺之则福延，逆之则咎至。此陈刺脏腑之有定次也。）无刺大醉，令人气乱。无刺大怒，令人气逆。无刺大劳人，（经气越也。）<br />
<br />
　　无刺新饱人，（气盛满也。）无刺大饥人，（气不足也。）无刺大渴人，（血脉干也。）无刺大惊人，（神荡越也。此举不轻刺之人，刺之大义也。）<br />
<br />
　　杂症大小合参卷首下　内经纂要<br />
<br />
　　刺志论篇<br />
<br />
　　《刺志论》曰：气实形实，气虚形虚，此其常也。反此者，病。（形归气，故虚实同焉。形气相反，故病生。气，脉气。形，身形。）谷盛气盛，谷虚气虚，此其常也，反此则病。（营气之道，内谷为实，谷入于胃，气传于肺，精者，上行经遂，故谷气虚实，古必同焉。候不相应则为病也。）脉实血实，脉虚血虚，此其常也。反此则病，（脉者，血之府，故虚实同，反不相应，则为病也。）如何而反？气虚身热，此谓反也。（气虚为阳气不足当身寒，反身热者，脉气当盛，脉不盛而身热，证不相符，故为反也。《甲乙经》云：气盛身热，气虚身热，此为反也。）谷入多而气少，此谓反也。（谷入于胃，脉道乃行，谷入多而气少者，是胃气不散，故反也。）谷不入而气多，此谓反也。（胃气外散，肺并之也。）脏盛血少，此谓反也。脉少血多，此谓反也。（经脉行气络脉受血，经气入络，络受经气，候不相合，故皆反常。）气盛身寒，得之伤寒，气虚身热，得之伤暑。（伤，谓触冒也。寒伤形故气盛身寒。热伤气，故气虚身热。）<br />
<br />
　　杂症大小合参卷首下　内经纂要<br />
<br />
　　皮部论篇<br />
<br />
　　《皮部论》曰：百病之始生也。必先于皮毛，邪中之，则腠理开，开则入客于络脉。留而不去，传入于经，留而不去，传入于腑，廪于肠于胃。（廪，积也，聚也。）邪之始，入于皮也，沂然起毫毛，开腠理，（沂然，恶寒也。起，谓毛起竖也。腠理，谓皮空及纹理也。）其入于络也，则络脉盛色变，（盛，谓满盛。变，谓易其常也。）其人客于经也。则感虚乃陷下；（经虚邪入，故曰感虚。脉虚气少，故陷下也。）其留于筋骨之间，寒多则筋挛骨痛，热多则筋弛骨消，肉灼 破，毛直而败，（挛，急也。弛，缓也。消，烁也。寒则筋急，热则筋缓。寒盛为痛，热盛为肿。消 者，肉之标，故肉消则 破，毛直而败也。）<br />
<br />
　　杂症大小合参卷首下　内经纂要<br />
<br />
　　骨空论篇<br />
<br />
　　《骨空论》曰：任脉者，起于中极之下，以上毛际，循腹里，上关元，至咽喉，上颐，循面入目。<br />
<br />
　　（言任脉之气起所止也。任脉，奇经八脉之一也。中极者，脐下四寸，起于中极之下，始于会阴穴也。<br />
<br />
　　两阴间任由会阴而行腹，督则会阴而行背，从会阴以上曲骨之毛际，横骨上中极一寸陷中，动脉应手，复循腹里之中极，上关元、气海、下脘、中脘、上脘、巨缺、膻中，至廉前承浆，以上喉咙中，其脉至上颐循头面，以入于目也。）冲脉者，起于气街，并少阴之经，夹脐上行，至胸中而散，言冲脉之所起所止也。冲脉，亦奇经八脉之一也。任脉当脐中而上行，冲脉夹脐两旁而上行，起于气街，并足少阴肾经，夹脐上行至胸中而散也。气街者，穴名也。在毛际两旁，鼠鼷上同身寸一寸也。言冲脉起于气街者，亦从少腹之内，与任脉并行，而至于是，乃循腹也。又曰冲脉、任脉者，皆起于胞中，上循脊里，为经络之海，其浮而外者，循腹各行，会于咽喉，别而络唇口。由此言之，则任脉、冲脉，从少腹之内，上行并由中极之下，气街之内明也。）任脉为病，男子内结七疝，女子带下瘕聚。（言任脉之为病也。内者，腹也。腹之中气，乃任脉所行之脉路则宜其为病，若是男子为七疝，妇子为瘕聚。七疝者，按《内经》各篇，有狐疝、风疝、肺疝、脾风疝、心风疝、心疝、肝风疝、肾风疝、有妇人 疝、有男子 疝、厥疝、 疝、疝气，且尝总计其数，乃五脏疝、及狐疝、疝也。其大义俱见各篇。后丹溪七疝，寒、水、筋、血、气、狐、 。《袖珍方》七疝，厥、 、寒、气、盘、附、野狼。似丹溪合于经旨，虽名色各异，岂出《内经》范围耶！然世但知病在下部者为疝，岂知五脏皆有疝！又但知男子有疝，岂知妇人亦有！盖皆不考《内经》故耳。瘕聚者，即积聚也。《大奇论》曰：三阳急为瘕。后世有八瘕者，亦因七疝之名，而遂有八瘕名也。即蛇瘕、脂瘕、青瘕、黄瘕、燥瘕、血瘕、狐瘕、鳖瘕是也。《内经》无之也。）冲脉为病，逆气里急，（言冲脉之为病，冲脉起于气街，并足少阴夹脐上行，至胸中而散，则里者，其所行之脉络也。病则气逆而不能上，何以至胸中而散也！气聚腹中而不能散，何以免任里之急也！）督脉为病，脊强反折。（督脉，亦奇经脉也。任脉、冲脉、督脉者，一源而三歧，故《经》或谓冲脉为督脉也。何以明之？今《甲乙》及古《经脉流图注经》，以任脉循背者，谓之督脉，自少腹直上者，谓之任脉，亦谓之督脉，是则以背腹阴阳别为名目，任脉自胞中过，带脉过脐而上，故男子为病内结七疝，女子为病则带下之聚，冲脉夹脐而上，并少阴之经上至胸中，故冲脉为病也。逆气里急也。以督脉上循急里，故督脉为病，则脊强反折也。）督脉者，起于少腹以下骨中央，女子入系廷孔，（亦犹任脉、冲脉起于胞中也。其实乃起于肾下，至于少腹，则下行于腰横骨围之中央也。系廷孔者，谓窈漏，近所以前阴穴也，以其阴廷系属于中，故名之也。）其孔，溺孔之端也。（孔，则窈漏也。窈漏之中，其上有溺孔焉。端，谓阴廷，在此溺孔之上端也。而督脉自骨围中央则至于下也。）其络循阴器，合纂间，绕纂后，（督脉别络，自尿孔之端，分而各行，下循阴器乃合纂间也。所谓间者，谓前阴、后阴之两间也。自两间之后，复分而行，绕纂后也。）别绕臀，至少阴，与巨阳中络者，合少阴上股内后廉，贯脊属肾，（别，谓别络，分而各行之也。足少阴之络者，自股内后廉，贯脊属肾，足太阳络之外行者，循髀枢络股阳而下其中行者，下贯臀，至 中与外行络合，故言至少阴与巨阳中络，合少阴上股内后廉，贯脊属肾也。）与太阳起于目内 ，上额交巅上，入络脑，还出别下项，循肩膊内，夹脊抵腰中，入循膂络肾；（接绕臀上行也。）其男子循茎下至篡，与女子等，其少腹直上者，贯脐中央，上贯心，入喉上颐，环唇，上系两目之下中央。（自与太阳起于目内，下至女子等，并督脉之别络也。其直行者，自尻上循脊里，而至于人中也。自其少腹至上，至两目之下中央，并任脉之行，而云是督脉所系，由此言之，则任脉、冲脉、督脉名异而同一体也。）此生病从少腹上冲心而心痛，不得前后为冲疝。（寻此生病，正是任脉。《经》云为冲疝者，正名督脉以别主而异目也。）其女子不孕，癃痔遗尿，嗌干。（亦以冲脉、任脉并自少腹上至于咽喉，又以督脉循阴器，合篡间，绕篡后，别绕臀，故不孕、癃痔、遗尿、嗌干也。<br />

                    <br>
                        <br />
　　谓之任脉也，女子得之以任养也。故《经》云：此病其女子不孕也。谓之冲脉者。以其气上冲也。<br />
<br />
　　故《经》云：此生病从少腹上冲心而痛也。谓之督脉者，以其督领经脉之海也。由此三阴，经或通乎？然任、冲、督三脉，一源而三起，督由会阴而行背，任由会阴而行腹，冲由气冲而行足少阴，惟督脉出会阴而起，而会阴在少腹之下，横骨之中央，女子入系廷孔，循阴器，合篡间，又自两间之后，又别络者，分而行之，绕其臀肉，内连贯脊，属肾。彼足太阳膀胱经之络，从外行者，循髀枢络股阳，而下其中行者，下贯臀，至咽中，与外行络合。足少阴肾经，自股内后廉，贯脊，属肾，又与足太阳起于目内 ，上额，交巅，上入络脑，还出别下项，循肩膊，夹脊，抵腰中，入循膂，络肾，一如足太阳经脉之所行也。然而督脉、任脉，名色虽异，而气脉不殊，其督脉所行者，一如任脉之行，故自少腹之上者，贯脐中央上贯心入喉，上颐环唇，上系两目之中央，其督脉为病者，又如任脉之病，从少腹上冲心，而痛不得前后为冲散，其女子所生之病，一如任冲之病，故其脉相交引病，亦互名耳。）<br />
<br />
　　杂症大小合参卷首下　内经纂要<br />
<br />
　　水热穴论篇<br />
<br />
　　《水热穴论》曰：少阴何以主肾，肾何以主水？肾者，至阴也。至阴者，盛水也。肺者，太阴也。<br />
<br />
　　少阴者，冬脉也。故其本在肾，其未在肺，皆积水也。（阴者，谓寒也。冬曰至寒，肾起合阴，故云肾者，至阴也。水旺于冬，故云至阴者，盛水也。少阴脉从肾上贯肝膈，入肺中，故云：其本在肾，其末在肺也。肾气上逆，则水气客于肺中，故云：皆积水也。）肾何以能聚水能生病？肾者，胃之关也。关门不利，故聚水而从其类也。关者，所以司出入也。肾主下焦，膀胱为腑，主下分注，关窍二阴。故肾气化则二阴通，二阴闭则胃填满，故云肾者，胃之关也。关闭则水积，水积则气停，水积气溢，气水同类，故云关闭不利，聚水而从其类也。）上下溢于皮肤，故为 肿。 肿者，聚水而生病也。<br />
<br />
　　上，谓肺。下，谓肾。肺肾俱溢，故聚水于腹中而生病也。）帝曰：诸水皆生于肾乎？伯曰：肾者，牝脏也。（牝，阴也。主阴位，故云牝脏。）地气上者，属于肾，而生水液也，故曰至阴。勇而劳甚则肾汗出，肾汗出逢于风，内不得入于脏腑，外不得越于皮肤，客于玄府，行于皮里，传于 肿，本之于肾，名曰风水。（勇而劳甚，谓力房也。劳勇汗出，则玄府开，汗出逢风，则玄府复闭，闭则余汗未出，内伏皮肤，转化为水，从风而水，故名风水。）所谓玄府者，汗孔也。（汗液色玄，从孔而出，以汗聚于里，故谓之玄府。此言风水之病，本之于肾，传之于肺也。）水俞五十七处者，是何主也？肾俞五十七穴，积阴之所聚也。水所从出入也。尻上五行，行五者，此肾俞，（背部之俞，凡有五行，当其中者，督脉气所发，次两旁四行皆太阳脉气也。）故水病，下为跗肿大腹，上为喘呼，（水下居于肾，则腹至足而浮肿。上入于肺则喘息贲急，而大呼也。）不得卧者，标本俱病，（标本者，肺为标，肾为本，是肺肾俱水为病也。）分为相输，俱受者，水气之所留也。（分其居处以名之，则是气相输应，本其俱受气病则皆水所留也。）伏兔上各二行，行五者，此肾之街也。（街，谓道也。腹部正俞，凡有五行，夹脐两旁，则肾脏足少阴脉，及冲脉气所发，次两旁则胃府足阳明脉气所发，此四行穴则伏兔之上也。）三阴之所交结于脚也。踝上各一行，行六者，此肾脉之下行也，名曰太冲。<br />
<br />
　　凡五十七穴者，皆藏之阴络，水之所客也。（《经》所谓五十七者，尻上计有五行，每行计有五穴，此肾之俞也。其中行系督脉一经，旁四行，系足太阳膀胱经，以肾于膀胱为表里也。伏兔上各二行，每行有五穴者，此肾脉所通之街，谓夹中行任脉，两旁冲脉也。且足经三阴之交者，必结于脚内踝上三寸，有穴名三阴交。肾肝脾三经之所交也。其踝上各一行，每行六穴者，此肾脉之所行，名曰太冲，以肾于冲脉并皆下行于足，合而盛大，故曰太冲。其穴在内踝之上。凡此五十七穴者，皆阴脏之阴络，水之所客也。故治水者，治此诸穴耳。）<br />
<br />
　　杂症大小合参卷首下　内经纂要<br />
<br />
　　标本病传论篇<br />
<br />
　　《标本病传论》曰：有其在标而求之于标，有其在本而求之于本，有其在本而求之于标，有其在标而求之于本。故治有取标而得者，有取本而得者，有逆取而得者，有从取而得者，（得病之情，知治大体，则逆从皆施必中焉。）故知逆与从，正行无间，知标本者，万举万当。（道不疑惑，识既深明，则无问于人，正行皆当。）不知标本，是谓妄行。（识，犹偏浅。道末高深，举目见违，故行多妄。）夫阴阳逆从，标本之为道也。小而大，言一而知百病之害，（别阴阳，知逆顺，法明着，见精微则小，寻其所利则大。以斯明着，故言一而知百病之所害也。）少而多，浅而搏，可以言一而知百也。（言少可以贯多，举浅可以料大者，可以言一而知百病也。）以浅而知深，察近而知远，言标与本，易而无及。（虽事极深玄，人非咫尺，略以浅近，而悉贯之。然标本之道虽易可为言，而世人识见无能及者。）病发而有余，本而标之，先治其本，后治其标，病发而不足，标而本之，先治其标，后治其本。（本而标之，谓有先病复有后病也。以其有余，故先治其本，后治其标也。标而本之，谓先发微缓者，后发重大急者，以其不足，故先治其标，后治其本也。）谨察间甚，以意调之，（间，谓多也。甚，谓少也。多，谓多形证而轻易。少，谓少形证而重难。审量标本不足有余，以意调之也。）间者并行，甚者独行，先小大不利，而后生病者，治其本。（并，谓他脉共受邪气而合并也。独，谓一经受病而无。异气相参也。并甚则相传，传急则亦死。此论病有标本，刺有逆从也。）<br />
<br />
　　杂症大小合参卷首下　内经纂要<br />
<br />
　　天元纪大论篇<br />
<br />
　　《天元纪大论》曰：天有五行御五位，以生寒暑燥湿风，人有五脏化五气，以生喜怒思忧恐，（御，犹临御。化，谓生化也。天真之气无所不同，气象虽殊，参应一也。）论言五运相袭，而皆治之，终期之日，周而复始，已知之矣。起于三阴三阳之候，奈何合之？（论，谓《六节脏象论》也。<br />
<br />
　　运，谓五行，应天之五运、各周三百六十五日而为纪也。故曰终期之日，周而复始也。以六合五，数未参同，故问之也。）对曰：五运阴阳者，天地之道也。万物之纲纪，变化之父母，生杀之本始，神明之府也。可不通乎？（道，谓化生之道。纲纪，谓生长化成收藏之纲纪也。父母，谓万物形之先本始，谓生杀皆因而有之也。夫有形禀气，而不为五运阴阳之所摄者，未之有也。所以造化不及，能为万物化生之元始也。以其是神明之育故也。）故物生谓之化，物极谓之变，阴阳不测谓之神，神用无方谓之圣。（谓变化圣神之道也，化，施化也。变，散易也，神无期也，圣，无思也。气之施化故曰生。<br />
<br />
　　气之散易故曰极。无期禀候故曰神。无思测量故曰圣，故万物无能逃五运阴阳，由圣与神，故众妙无能出幽玄之理。）夫变化之为用也，在天为玄，（玄，远也。天道远玄，变化无穷。）在人为道，（道，妙用之道也。经术政化非道不成。在地为化，（化，生化也。生万物者地，土气孕育，则形质乃成。）<br />
<br />
　　化生五味，（金石草木，根叶华实，酸苦甘淡辛咸，皆化气所生，随时而有。）道生智，（智通妙用，惟道所生。玄生神，（玄远幽深，故生神也。神之为用。触遇玄通，契物化成，无不应也。）神在天为风，（风者，教之始，天之使也，天之号令也。）在地为木，（东方化也。）在天为热，（应大为用。）<br />
<br />
　　在地为火，（南方之化。）在天为湿，（应土为用。）在地为土，（中央之化。）在天为燥，（应金为用。）<br />
<br />
　　在地为金，（西方之化。）在天为寒，（应水为用。）在地为水，（北方之化，神之为用。如上五化，木为风所生，火为热所炽，金为燥所发，水为寒所资，土为湿所全，盖初因而成立也。虽初由之以化成，卒因之以败散尔。岂五行之独有是哉！凡因所因而成立者、悉因所因而散落尔。）故在天为气，在地成形，（气，谓风热湿燥寒。形，谓木火土金水。）形气相感而化生万物矣。（此造化生成之大纪。）<br />
<br />
　　然天地者，万物之上下也。（天覆地载，上下相临，万物化生，无遗略也。故万物自生自长，自化自成，自盈自虚，自复自变也。夫变者何？谓生之气极，本而更始化也。）左右者，阴阳之道路也。（天有六气御下，地有五行奉上。当岁者为上，主司天，承岁者为下，主司地，不当岁者，二气居右，北行转之，二气居左，南行转之。金木水火运北，面正之常，左为右，右为左，则左者南行，右者北行、而反也。）水火者，阴阳之征兆也。（征，信也。兆，先也。以水火之寒热，彰信阴阳之先兆也。）金木者，生成之终也。（木主发生，应春，为生化之始，金主收敛，应秋，秋为成实之终。终 不息，其化常行，故万物生长化收藏自久。气有多少，形有盛衰，上下相召，而损益彰矣。气有多少、谓天之阴阳三等，多少不同秩也。形有盛衰，谓五运之气有太过不及也，则是少多盛衰，天地相召，而阴阳损益，昭然彰着也。）帝曰：愿闻五运之主时也。鬼臾区曰：五气营运各终期日，非独主时也。（一运之日终，三百六十五日四分度之一乃易之，非主旺时也，此言五运治政令于内。合于六气之治，政令于外者也。五行者，金木水火土也。在天则为天干之五行，如甲乙属木之类；在运则为气化之五行，如甲乙化土之类；在中运则为甲乙大宫少宫之类；在地则为地支之五行，如子丑寅卯之类；在岁气则为子午属少阴君火之类。故天有五行生六气，天之六气又生在地有形之五行，无非五行之妙也。五位者，东南西北中央也。寒暑燥湿风火者，即六气也。五脏者，心肝脾肺肾也。五气者，五脏之气也。喜怒思忧悲恐者，五志也。三阴者，少阴太阴厥阴也。三阳者，少阳太阳阳明也。天地初分之时，天分五气，地列五行，定位布政于四方，五气分流散支于十干，当是时，黄气横于甲乙，白气横于乙庚，黑气横于丙辛，青气横于丁壬，赤气横于戊癸，故甲乙应土运，乙庚应金运，丙辛应水运，丁壬应木运，戊癸应火运。天有此五行之气，以御东西南北中央之五位，而寒暑燥湿风火，所由以生，正谓之六气也。在人则有心肝脾肺肾之五脏，以化五脏之气，而喜怒思忧恐之五志所由以生也。《六节脏象论》曰：五日谓之候。言五日即有一候，如立春初五日，东风解冻之类。三候谓之气，言半月有三候，则为一气，如立春正月节为一气之类。六气谓之时，则有三月而为一时，如自立春、雨水、惊蛰、春分、清明、谷雨为春，自立夏、小满、芒种、夏至、小暑、大暑、而为夏之类。四时则合春、夏、秋、冬而为一岁，皆从其所旺之时，而主治之，木而火，火而土，土而金，金而水，水而木，五运之气相为承袭，而皆治之。每终一岁之日，周而复始，今岁之候如此，明岁之候亦然。帝言：已知五运相袭，而皆治之，终期之日，周而复始，但五运者，地之木火土金水治政令于内者也。三阴三阳者，天之风热燥湿寒，治政令于外者也。故五运相袭而治者。其于三阴三阳外治之候，如何合之？区言：太极分阴阳，阴阳分为五行，故五行一阴阳，阴阳一太极，彼五运乃天地初生之气，而列之于五方者也。阴阳者，虽有三阴三阳之分，而天气运气地气举不能外之也。天干主于降，地支主于升，而五运则主于升降行于天地之问，乃谓之中运，是谓天地之道也。万物之为纲纪，变化以为父母，生杀经为本始，真有神明为之府也。盖万物初生谓之化，物之以极谓之变，阴阳莫测谓之圣，神用无方谓之神，由化与变，故万物无能逃五运阴阳。由圣与神，故众妙不能出幽元之理，物之生从于化，物之极由乎变，变化之相迫，成败之所由也。又《五常政论》云：气始而生化，气散而有形，气布而蕃育，其终而象变，其致一也。在天为玄，其理玄远，而玄之所生者，为神，神在人为道，其性咸备，而道之所生者，为智，在地为化，孕育万物，而化之所生者，为五味。惟玄生神，而为风，为热，为湿，为燥，为寒，此乃三阴三阳之气也。故风之气为木，热之气为火，湿之气为土，燥之气为金，寒之气为水，而成五运之形，由是在天之气与在地之气相感，而化生万物也。然天地者，万物之上下。《五营运大论》曰：所谓上下者，岁上下见阴阳之所在也。左右者，阴阳之道路。《五营运大论》曰：左右者，诸上见厥阴，左少阴右太阳；见少阴，右太阴右厥阴；见太阴，左少阳右少阴；见少阳，左阳明右太阴；见阳明，左太阳右少阳；见太阳，左厥阴左阳明；所谓面北而命其位言其见也。帝曰：何谓下？岐伯曰：厥阴在上则少阳在下，左阳明右太阴，少阴在上则阳明在下，左太阳右少阳。太阴在上则太阳在下，左厥阴右阳明。少阳在上则厥阴在下，左少阴右太阳。阳明在上则少阴在下，左太阴右厥阴。太阳在上，则太阴在下，左少阳右少阴。所谓面南而命其位言其见也。王注云：面北者，面向北而言之也。上、南也。下，北也。左，西也。右，东也。主岁者，位在南，故面北而言其左右。在下者，位在北，故面南而言其左右也。左右也上天位也。下地位也。面南左东也。右西也。上下异而左右殊也。此在天三阴三阳之气，右旋于外，以加地也。水火者，阴阳之征兆也。金木者，生成之终 ，此在地五运之行，左转于内，以临天也，天上之气有多少，地上形有盛衰，故天上之气与地下之形相召，而损益彰，以为物极之变也。<br />

                    <br>
                        <br />
　　其气之多与形之盛相召者，益为变之盛也。气之少与形之衰相召者，损，损为变之虚也。盖物生之化者，天地之常，气在五运曰平，气在六气曰常化也。物极之变者，天地之变，气在五运曰太过不及，在六气曰淫，胜，反胜相胜也。其变之胜者，则五运之太过，六气之淫胜也。其变之虚者，则五运之不及，六气之反相胜也。凡此五运六气，所谓变化盛虚，本经后篇千言万语皆所以发明，此四者。<br />
<br />
　　学人当潜心以究之也。五运气行，各终期曰，非独王时者，言木火土金水治政，各终一岁之期日，不独治岁内六步之时令也。）帝曰：何谓气有多少？形有盛衰？区曰：阴阳之气各有多少，故曰三阴三阳也。（由气有多少，故随其升降，分为二别也。阴阳之三也，何谓？太阴为正阴，太阳为正阳，次小者为少阴，次者为少阳，又次为阳明，又次为厥阴。）行有盛衰，为五行之治，各有太过不及也。（气至不足，太过营之，气至太过，不足随之，天地之气亏盈如此，故云形有盛衰也。）<br />
<br />
　　故其始也。有余而往，不足随之，不足而往有余从之，知迎知随，气可与期。（言盈无常，互有胜负尔。）应天为天符，承岁为岁直，三合为治。（应天为木运之岁，上见厥阴，火运之岁，上见少阳、少阴，土运之岁，上见太阴，金运之岁，上见阳明，水运之岁，上见太阳。此五者，天气下降，如合符运，故曰应天为天符也。承岁谓木运之岁，岁当亥卯；火运之岁，岁当寅午；土运之岁，岁当辰戌丑未；金运之岁，岁当已酉；水运之岁，岁当申子，此五者，岁之所直，故曰：承岁为岁直也。三合，谓火运之岁上见少阴，年辰临午；土运之岁上见太阴，年辰临丑未；金运之岁上见阳明，年辰临酉。此三者，天气、运气、与年辰俱会，故云三合为治也。岁直亦曰岁位，三合亦为天符。《六微旨大论》曰：天符岁会曰太一天符，谓天运与岁俱会也。此承上文，而明气有多少，形有盛衰之义，不外乎天地气运气而已。阴阳之气，合有多少者，谓三阴三阳之气各分多少，阴多者为太阴正阴，次少者为少阴，而又次者为厥阴也。阳多者，为太阳正阳，次少者为少阳。而又次者为阳明也。形有盛衰，谓五行之治各有太过与不及者也。五运之形各有盛衰，土有太少宫，金有太少商，水有太少羽，木有太少角，之有太少征。而太者太过，少者不及也。始，谓甲子岁也。《六微旨大论》曰：天气始天甲，地气始于子，子甲相合命曰岁立。《运气全书》曰：运有盛衰，气有虚实，更相迎随，以司岁也。<br />
<br />
　　阳盛阴衰，如土运甲阳而已阴，阳虚阴实，如六气子实而丑虚，迎随如六十甲子，一阳一阴盛衰虚实递相接送，以司岁次而推之以终。六甲故有余、已则不足，随不足已则有余，从亦岁运。<br />
<br />
　　非有余，非不足者，盖以同天地之化也。若余已复余，少已复少，则天地之道变常而灾害苛疾至矣。<br />
<br />
　　其来而迎之，知其往而随之，则岁气自可与期也。）<br />
<br />
　　寒暑燥湿风火，天之阴阳也，三阴三阳上奉之。（太阳为寒，少阳为暑。阳明为燥，太阴为湿，厥阴为风，少阴为火，皆其元在天，故曰天之阴阳也。木火土金水火，地之阴阳也，生长化收藏，下应之。木，初气也。火一气也。相火，三气也。土，四气也。金，五气也。水，终气也。以其在地应天，故云下应也。气在地故曰地之阴阳也。）天以阳生阴长。地以阳杀阴藏。（生长者，天之道，藏杀者，地之道。天阳主生，故以阳生阴长；地阴主杀，故以阳杀阴藏。天地虽高下不同，而各有阴阳之运用也。）天有阴阳，地亦有阴阳。（天有阴故能下降，地有阳故能上腾，是以各有阴阳也。<br />
<br />
　　阴阳交泰，故化变由之成也。）木火土金水火，地之阴阳也。生长化收藏。故阳中有阴，阴中有阳。<br />
<br />
　　（阴阳之气，极则过亢、故各兼之，阳中兼阴阴中兼阳，易之卦，离中虚，坎中满，此其义象也。）所以欲知天地之阴阳者，应天之气，动而不息，故五岁而右迁。应地之气，静而守位，故六期而环会，（天有六气，地有五位，天以六气临地，地以五位承天，盖以天气不加君火故也。以六加五，则五岁而余一气，故迁一位。若以五承六，则常，六岁乃备尽天元之气，故六年而环会，所谓周而复始也。地气左行，往而不返，天气东转，常自火运，数五岁已，其次气正当君火之上，法不加临，则右迁君火气上，以临相火之上，故曰五岁而右迁也。由斯动静上下相临，而天地万物之性，变化之机可见矣。）动静相召，上下相临，阴阳相错而变由生也。（天地之道，变化之微，其由是也。孔子曰：天地设位，而易行乎其中，此之谓也。上下相媾，寒暑相临，气相得则和，不相得则病，又云：上者右行，下者左行，左右周天，余而复会。天以六为节，地以五为制，周天气者，六期为一备；终地纪者，五岁为一周。（六节，谓六气之分。五制，谓五位之分。位应一岁。岁统一年，故五岁为一周，六年为一备。备，谓备离天气。周，谓周行地位。所以地位六而言五者。天气不临君火故也。）君火以名，相火以位。（君火在相火之右，但立名于君位，不立岁气，故天之以气，不偶其气以行，君火之正，守位而奉天命，以宣行火令尔。以右奉天，故曰：君人以名守位禀命，故曰相火以位。）五六相合，而七百二十气为一纪，凡三十岁，千四百四十气，凡六十岁，而为一周，不及太过，斯可见矣。（历法，一气十五日，因而乘之，积七百二十气，即三十年，积千四百四十气，即六十年也。《经》云：有余而往不足，随之不足而往有余从之，故六十年中不及太过斯皆见矣。此承上文，论上下相召之义，而合之以周纪之数也。上者天也；下者地也。上下相召者，天右旋之阴，阳加于地下，地左转之阴，阳临于天上，而相召，以治步治步也。天之阴阳风热，燥湿寒，又增火为六数者，在天之热分为暑、火二气，故三阴三阳名上奉之也。地之阴阳本火土金水亦增火为六数者，在地之火，分为君相二形。<br />
<br />
　　故生长化藏，各下应之也。生长者，无之道；藏杀者，地之道。天阳主生，阳中有阴，故以阳生阴长：地阴主杀，阴中有阳，故以阳杀阴藏。天地虽高下不同，而各有阴阳之运用。天惟有阴故能下降，地惟有阳故能上升，是以谓之各有阴阳也。即如木火土金水火，地之阴阳也。生长化收藏，故阳中有阴，阴中有阳，所以欲知天地之阴阳者，天之阴阳下加地气，共治岁也。则应天之气，动而不息，盖地之治岁，君火不主运，惟五运循环，故天之六气加之，常五岁右余一岁，与地迁移，一位而动不息也。地之阴阳上临天，共治步也，则应地之气静而守位，盖地之治步、其木君相土金水无殊，皆各主一步，以终期，故其上临天之六气，共治也常六，期其周复于始，治之步环会而静守位也，故治岁动者，与治步静者相召，外旋上者，与内运下者相临，则阴阳相错而损益盈虚之变所由生也。天以六为节，地以五为制者，上下相召之数也。盖天之六气，各治一岁，故六期以备，地之六位，其君火以名，相火以位。故五岁一周，五六相合，凡三十岁为一纪，六十岁为一周，其间相错之阴阳，或气类同，多而益，为太过之盛者，或气类异，少而损，为不及之虚者，斯皆可见其变也。）<br />
<br />
　　杂症大小合参卷首下　内经纂要<br />
<br />
　　五营运大论篇<br />
<br />
　　《五营运大论》曰：臣览《太使天元册》文，丹天下之气，经于牛女戊分。 天之气经于心尾己分，苍天之气经于危室柳鬼，素天之气经于亢氏昴毕，玄天之气经于张翼娄胃。所谓戊己分者，奎壁角轸，则天地之门户也。（戊土属干，己土属巽，六戊为天门，六己为地户。）夫候之所始，道之所生，不可不通也。其五天之象，所经星宿分野，独富五运之干位，不及六气之支位者，盖干之与支，根本之与枝叶。《经》言：干支在其中矣。故其化皆干与支同属者，运位齐化是根本与枝叶同化者也。夫五气之至，各有五色，经于分野，气太过则先天而至，气不及则后天而至，尝以寅卯前后之，自然可见。故曰：候之所始，道之所生，不可不通也。）所谓上下者，岁上下见阴阳之所在也。左右者，诸上见厥阴，左少阴右太阳；见少阴，左太阴，右厥阴；见太阴，左少阴，右少阴；见少阳，左阳明右太阴；见阳明，左太阳右少阳；见太阳，右厥阴右阳明。所谓面北而命其位，其见也。（面向北而言也。上，南也。下，北也。左，西也。右，东也。）何谓下？厥阴在上则少阳在下，左阳明右太阴；少阴在上，则阳明在下，左太阳右少阳；太阴在上则太阳在下，左厥阴右阳明；少阳在上则厥阴在下，左少阴右太阳；阳明在上则少阴在下，左太阴右厥阴；太阳在上则太阴在下，左少阳右少阴。所谓面南而命其位，言其见也。（主岁者位在南，故面北而言其左右。在下者位在北，故面南而言其左右也。上。天位也。下，地位也。面南，左东也，右西也。<br />
<br />
　　上下异而左右殊也。）上下相构，寒暑相临，气相得则和，不相得则病。（木火相临，金木相临，水木相临，火土相临，土金相临，为相得也。水土相临，土水相临，水火相临，火金相临，金木相临，为不相得也。上临下为顺，下临上为逆，亦郁抑而病生，土临相火君火之类者也。）气相得而病者，何也？以下临上，不当位也。（六位相临，假令土临火，火临木，木临水，水临金，金临土，皆为以下临上，不当位也。父子之义，子为下，父为上，以子临父，不亦逆乎？）动静何如？（言天地之行左右也。）上者右行，下者左行，左右周天，余而复会也。（上，天也，下，地也。周天，谓天周地五行之位也。天垂六气，地布五行，天顺地而左回，地承天而右转，木运之后，天气当余，余气不加于君火，却退一步加临相火之上，是以每五岁已，退一位而右迁，故曰左右周天，余而复会，会，遇也，合也。言天地之道，常五岁毕，则以余气迁加，复与五行座位再相会合而为岁法也。<br />
<br />
　　周天谓天周地位，非周天之六气也。）夫变化之用，天垂象，地成形，七曜纬虚，五行洒地，地者，所以载生成之形类也。虚者，所以列应天地之精气也。形精之动，犹根本之与枝叶也。仰观其象，虽远可知也。（观五星之东转，则地体左行之理，昭然可知。）地为人之下，太虚之中者也。（言人之所居，可谓下矣。征其至理，则是太虚之中一物耳。《易》曰：坤浓载物，德合无疆，此之谓也。）大气举之也。（大气，谓造化之气，任持太虚者也。所以太虚不屈，地久天长者，盖有造化之气任持之也。<br />
<br />
　　气化而变，不任持之，则太虚之器亦败坏矣。凡有形，处地之上者，皆有生化之气任持之也。然气有大小不同，坏有迟速之异，及至气不任持，则大小之坏一也。）燥以干之，暑以蒸之，风以动之，湿以润之，寒以坚之，火以温之。故风寒在下，燥热在上，湿气在中，火游行其间，寒暑六入，故令虚而化生也。（地体之中，凡有六入：一曰燥，二曰暑，三曰风，四曰湿，五曰寒，六曰火，受燥故干性生焉，受暑故蒸性生焉，受风故动性生焉，受湿故润性生焉，受寒故坚性生焉，受火故温性生焉，此天之六气也。）故燥胜则地干，暑胜则地热，风胜则地动，湿胜则地泥，寒胜则地裂，火胜则地固矣。（六气之用，此言天右旋于外，而寒暑六入以举其地，地受天六入以为五行，左转化生入物于天之中也。天地万物之上下，左右阴阳之道路者，天右旋六节之位也。上下，谓在上者司天之位，在下者在泉之位。左右，谓在上之左右，即司天左间右间之位。在下之左右，即在泉左间右间之位也。<br />
<br />
　　故天之三阴三阳于其六位，右旋如己亥岁，上见厥阴而左间少阴，右间太阳，至子午岁，上见少阴，而左间太阴，右间厥阴，逐岁之上旋降于右也。面北命其位，言其见也。谓司天之位在南而面北，命其左右，则西南为左间之位，东南为右间之位，而言其所见之阴阳也。面南命其位言其见者，谓地之位，在北而面南，命其左右。则东北为左间之位，西北为右间之位。而言其听见之阴阳也。自天地万物之上下，至此独论天右旋之气也。上下相构，寒暑相临，气相得则和，不相得则病者，言天之右旋迭地方位，而其气于地方位气相构相临，其构同类，相生之气则和，不同类相制之气则病也。或气虽同类，相得亦病者，惟相火临于君火也，为不当位故也。君位臣则顺，臣位君则逆，逆则病近者速者是也。动静何知者？帝谓天动能临于地，地静不能临天，而难上下相构，寒暑相临之语。伯言：上者右行，下者左行，则知天常于上，自右降东南而旋回以临地，地常于下，自左升东北而循显明木君相土金水之位，循环临天而皆动也。故左右临动，各皆周天，遇则复相会也。应地者静，天地之体，动静虽殊，而起用之变化，在地则五行丽地，而载生成之形，类运于内，在天则七曜纬虚而列，应天之精，气运于外，其形类与精气之相随运动，犹根本之与枝叶，同乎一气而不殊，故但仰观七曜之象，周旋虽远，可知其动也。）天地之气，何以候之？天地之气，胜复之作，不行形于诊也。《脉法》曰：天地之变，无以脉诊。此之谓也。（言天地平气及胜复，皆以形证观察，不以诊知也。）间气何如？（惟间气偏治一位，固可随其所在，期与尺寸左右也。）<br />

                    <br>
                        <br />
　　随气所在，期与左右。（与左右尺寸四部分位承之，以知应与不应，过与不及也。）从其气则和，违其气则病，（谓当沉不沉，当浮不浮，当涩不涩，当钩不钩，当弦不弦，当大不大之类也。）不当其位者病，（见于他位也。）迭移其位者病，（谓左见右脉，右见左脉。）失守其位者危，（已见于他乡，本宫见贼杀之气，故病危。）尺寸反者死。（子午卯酉四岁有之。<br />
<br />
　　反，谓岁当阴在寸而脉反见于尺；岁当阳在尺而脉反见于寸，尺寸俱乃谓反也。<br />
<br />
　　若尺独然，或寸独然，是不应气，非反也。）阴阳交者死。（寅、申、己、亥、丑、未、辰、戌八年有之，交，谓岁当阴，在右脉反见左；岁当阳，在左脉反见右。左右交见，是谓交。<br />
<br />
　　若左独然，或右独然，是不应气，非交也。）先立其年，以知其气，左右应见，然后乃可以言死生之逆顺。（此言天地之气，可随其所在期之于尺寸左右也。<br />
<br />
　　盖五运以甲乙土运为尊，六气以少阴君火为尊，故甲乙土运为南政，乃南面而行令，其余四令为北政，以臣事之，则面北而受令者也。又以少阴为君主，反脉司天在泉，而尺寸不应者，皆以少阴而论之，其脉主于沉也。是以期之之法，阳之所在。其脉应不沉，阴之所在，其脉不应，北政之岁，人气面北而寸北尺南，地左间之气在右寸，右间之气在左寸，天左间之气在左尺，右间之气在右尺。所以少阴在泉，则左间太阴右间厥阴，而两寸之脉俱不应。厥阴在泉，则左间少阴右间太阳，而少阴在左，其右寸之脉不应太阴。太阴在泉，则左间少阳右间少阴，而少阴在右，其左右之脉不应。故曰北政之岁，三阴在下则寸不应者此也。少阴司天，则左间太阴，右间厥阴，而两尺之脉俱不应。<br />
<br />
　　厥阴司天，则左间少阴，右间太阳，而少阴在左，则左尺之脉不应。太阴司天，则左间少阳，右间少阴，而少阴在右，其右尺之脉不应，故曰北政之岁三阴在上，则尺不应者此也。南政之岁，人气而南而寸南尺北，天左间之气在右寸，右间之气在左寸、地左间之气在左尺。右间之气在右尺，所以少阴司天则左间太阴右间厥阴，而两寸之脉俱不应。厥阴司天，则左间少阴右间太阳，而少阴在左，其右寸之脉不应。太阴司天，则左间少阳，右间少阴，而少阴在右，其左寸之脉不应。故曰南政之岁三阴在天，则寸不应者此也。少阴在泉，则左间太阴，右间厥阴，而两尺之脉俱不应。厥阴在泉，则左间少阴，右间太阳，而少阴在左，其左尺之脉不应。太阴在泉、则左间少阳，右间少阴，而少阴在右，其右尺之脉不应也。故曰南政之岁，三阴在泉，则尺不应者此也。从其气则和者，阴阳各当尺寸本位也。违其气则病者，即所谓阴阳或不当其位，或迭移其位，或失守其位，或尺寸反，或阴阳交也。南北二政，内行运法，甲乙为南政，余四运为北政。南政同天在泉，皆行土运，其余北政，皆以在泉行运，如此政巳亥，厥阴司天则行在泉少阳火运。又如寅卯，少阳司天则行，在泉厥阴木运，余仿此。惟有北政辰戌年，太阳司天当行，在泉太阴土运，缘北政以臣，不敢行君之令，故行金运，是土之子，以足木火金水四运焉。）<br />
<br />
　　杂症大小合参卷首下　内经纂要<br />
<br />
　　五常政大论篇<br />
<br />
　　《五常政大论》曰：天不足西北，左寒而右凉，地不满东南，右热而左温，其故何也？（面巽言也。）阴阳之气，高下之理，大小之异也。（高下，谓地形。大小，谓阴阳之气盛衰之异。中原地形、西北方高、东南方下，西方凉，北方寒，东方温，南方热。）东南方阳也，阳者，其精降于下，故右热而左温。（阳精下降，故地气以温，而和之于下矣。阳气生于东而盛于南，故东方温而南方热，此则气之多少明矣。）西北方阴也，阴者，其精奉于上，故左寒而右凉。（阴精奉上，故地地以寒而和之于上矣。阴气生于西而度于北，故西方凉而北方寒，君面巽而言，臣面干而对也。）是以地有高下，气有温凉，高者气寒，下者气热。（《六元政纪论》云：至高之地，冬气常在。至下之地，春气常在。）阴精所奉其人寿，阳精所降其人夭。（阴精奉，高之地也。阳精所降，下之地也，阴方之地，阳不妄泄，寒气外持，邪不数中，正气坚守，故寿延。<br />
<br />
　　阳方之地，阳气耗散，发泄无度，风湿数中，真气倾竭，故夭折。今中原之境，西北方人多寿，东南方人多夭，其中犹各有微甚尔。）西北之气散而寒之，东南之气温而收之，所谓同病异治也。（西方北方人皮肤闭，腠理密，人皆食热，故宜散宜寒。东方南方人，皮肤疏，腠理开，皆食冷，故宜收宜温。散，谓温浴，使中外条达，收，谓温中，不解表也。）根于中者，命曰神机，神去则机息。<br />
<br />
　　根于外者，命曰气立，气止则化绝。（凡禀乎天者，以神为主，禀乎地者，以气为主。诸有形之类，要于中者，生源系天，其所动浮，皆神气为机发之主，其所为也，物莫知之，是以神舍去，则机发动用之道息矣。又以其生气之根本，乃发自身形之中，故曰根中也。其根于外者，生源系地，故其所生长化成收藏，皆为造化之气所成立，其所出也，物亦莫知，是知以气丘止息，则生化结成道绝灭也。其木火土金水，燥湿液紧柔，虽常性不易，及乎外物，生气离，根化绝，则其常体性颜色，皆必变移其旧也。）气始而生化，气散而有形，气布而蕃育，气终而象变。（始动而生化，流散而有形，布化而成结，终极而万象皆变也。）气反者，病在上，取之下；病在下，取之上；病在中，旁取之。（下取，谓寒逆于下，而热攻于上，不利于下，气盈于上，则温下以调之。上取，谓寒积于下，温之则下，阳脏不足，则补其阳也。旁取，谓气并于左，则药熨于右，气并于右，则药熨其左以和之。）<br />
<br />
　　有毒无毒，服有约乎？病有久新，方有大小，有毒无毒，固官常制矣。有毒治病，十去其六，（下品药毒，毒之大也。）常毒治病十去其七，（中品药毒，次于小水。）小毒治病十去其八，（上品药毒，毒之小也。）无毒治病十去其九，（上品、中品、下品无毒药，悉谓之平。）谷肉果菜，食养尽之，无使过之，伤其正也。（大毒之性列，其为伤也多，小毒之性和，其为伤也。少，当毒之性，减大毒之性一等，加小毒之性一等，所伤可知也。故至约必止之，故十去其或六、或七、或八而即已。然无毒之药性虽平和，久而多之，则气有偏盛，正有偏绝，不可长也，故十去其九而止。服至药已，则以五谷、五肉、五果、五莱，随五脏宜者，食养尽之。）不尽，复行如法，（法，谓前四约也。余病不尽，然再行之，毒之大小，至约而止，必无过也。）必先岁气，无伐天和，无盛盛，无虚虚，而遗人夭殃。（不察虚实，但思攻击，盛者转盛，虚者转虚，万端之病，从兹而甚。真气日消，病势日侵，殃咎之来，苦夭之兴，难可逃也。）无致邪，无失正，绝人长命。（所谓伐天和也。攻虚谓实，是则致邪，不识脏之虚，斯为失正，正即失，则为死之由矣。）夫经络以通，血气以从，复其不足，与众齐同，养之和之，静以待时，谨守其气，无使倾移，其形乃彰，生气以长。（病去而瘠者，其经络已通，血气以顺，当复其不足之脏，而兴足者同，必养之和之，静以待时，形自彰而不瘠矣。）<br />
<br />
　　杂症大小合参卷首下　内经纂要<br />
<br />
　　六元政纪大论篇<br />
<br />
　　《六元政纪大论》曰：数之起，始于上而终于下，岁半之前，天气主之，岁半之后，地气主之，（岁半，谓之立秋之日也。）上下交互，气交主之，岁纪毕矣。（上下交互，则三四气之纪，即天地之气交主之，此则一岁之纪毕也。）春气西行，夏气北行，秋气冬行，冬气南行。（观万物生长收藏如斯言。）故春气始于下，秋气始于上，夏气始于中，冬气始于标。春气始于左，秋气始于右，冬气始于后，夏气始于前。此四时正化之常。（察物以明之，可知也。）故至高之地，冬气常在，至下之地，春气常在，（高山之巅，盛夏冰雪，污下川泽，严冬草生，常在之义足明矣。春夏之气，本主冬南，而其气则降于西北。冬秋之气，本主西北，而其气则生于东南。故春气者，始于往年，在下之气所。秋气者，由于今年在上之气所降，夏气者，始于今年，中气所升。）必谨察之。<br />
<br />
　　厥阴所至为里急，（筋挛缩，故急。）少阴所至，为疡胗身热，（火气主也。）太阴所至，为积饮痞膈，上气也。）少阳所至为嚏呕，为疮疡，火气主之。）阳明所至，为浮虚，（浮虚，薄肿按之浮起也。）太阳所至为屈伸不利，病之常也。厥阴所至为支痛，（支，杜妨也。）少阴所至。为惊惑恶寒，战栗、谵妄，（谵，乱言也。）太阴所至为搐满，少阳所至为惊躁、瞀昧、暴病，阳明所至为鼽、反阴股膝髀 足病，太阳所至为腰痛，病之常也。厥阴所至为软戾，少阴所至为悲妄、衄蔑，（蔑，污血也。）太阴所至为中满霍乱吐下，少阳所至为喉痹，耳鸣、呕涌，（涌，谓溢食，食不下也。）阳明所至为胁痛、皱揭，（身皮麸象。）太阳所至为寝汗痉，（寝汗，谓睡中汗发于胸嗌颈腑之间也，俗乎为盗汗。）<br />
<br />
　　病之常也。厥阴所至，为胁痛、呕泄，（泄，谓利也。）少阴所至为语笑，太阴所至为重 肿，（ 肿，谓肉泥按之不起也。）少阴所至为暴注、 螈、暴死，阳明所至为鼽嚏，太阳所至为流泄禁止，病之常也。凡此十二变者，报德以德，报化以化，报政以政，报令以令，气高则高，气下则下，气后则后，气前则前，气中则中，气外则外，位之常也。（气报德报化，谓天地气也。高下前后中外，谓生病所也。手之阴阳其气高，足之阴阳其气下，足太阳气在身后，足阳明气在身前，足少阳、太阴、厥阴气在身中，足少阳气在身侧，各随所在，言气变生病象也。凡正文厥阴、少阴、太阴等语。俱主岁言，而人病则合于岁也。凡此十二变者，言前言德化、政令、病变、十二节之候。若不当岁步，主客政位而至者，则属变气，而为用复也。凡胜复之候，至气胜气，变德则报复以德，变化则报复以化，变政令则报复以政令，而其气之往复不能相移也。所变之气，居高则报复亦高，居下则报复亦下，居后则报复亦后，居前则报复亦前，居中则报复亦中，居外则报复亦外，而其位之高下，亦不能相移也。由是言之，则天下风寒暑湿燥火之变常，不能同也。）<br />
<br />
　　故风胜则动，（不宁也。）热胜则肿，（热胜气则为丹 ，胜血则为痈肿，胜骨肉则为 肿，按之不起。）燥盛则干，（干于外，则皮肤皱揭。干于内则精血枯涸，干于气及当液，则肉干而皮着于骨。）<br />
<br />
　　寒胜则浮，（浮，谓起按之处见矣。）湿胜则濡泄，甚则水闭 肿，（濡泄，水利也。 肿，肉泥按之陷而不起也。<br />
<br />
　　闭则逸于皮中也。）随气所在，亦言其变耳。<br />
<br />
　　天气不足，地气从之，地气不足，天气从之，运居其中而常先也。（运，谓木火土金火，各主岁者也。<br />
<br />
　　地气盛则岁运上升，天气盛则岁运下降，上升下降，运气常先迁降也。）恶所不胜，归所不同，随运归从，而生其病也。（非其位则变生，变生则病作。）故上胜则天降而下，下胜则地气迁而上，（胜，谓多也。上多则自降，下多则自迁，多少相移，气之常也。）胜多少而差其分，（多则迁降多，少则迁降少，多少之应，有微有甚之异也。）微者小差，甚者大差，甚则位易气交易，则大变生而病作矣。<br />
<br />
　　大要曰：其纪五分，微纪七分，其差可见，此之谓也。（以其五分七分，之所以知天地阴阳过差矣。热无犯寒，寒无犯寒，奈何？发表不远热，攻里不远寒。（汗泄故用热不远热，下利故用寒不远寒，皆谓不获己而用之也。）<br />
<br />
　　妇人重身，毒之何如？有故无损亦无殒出。（谓大坚 瘕，痛甚不堪，则治以破积愈痛之药，是谓不救，必乃尽死救之，存其大也。上无殒者，言毋必全，子亦不死也。）大积大聚，其可犯也。衰其大半而止，过者死。（衰其大半，不足以害生。故衰大半则止其药。若过禁待尽，毒瓦斯内余，无病可攻，以当毒药，则败损中和，故过则死。）<br />
<br />
　　木郁达之，火郁发之，土郁夺之，金郁泄之，水郁折之，然调其气，（达谓吐之令其条达也。发，谓汗之令其疏散也。夺，谓下之令无壅碍也。泄，谓渗泄解表利小便也。折，谓抑之，制其冲逆也。通是五法也，乃可以调气，后再观其虚盛而调理之。过者折之，以其畏也，所谓泻之。过，太过也。<br />
<br />
　　太过者，以味泻之，咸泻肾，酸泻肝，辛泻肺，甘泻脾，苦泻心。过者畏泻，故谓泻为畏也。）<br />
<br />
　　杂症大小合参卷首下　内经纂要<br />
<br />
　　至真要大论篇<br />
<br />
　　《至真要大论》曰：阴之所在寸口何如？（阴之所在，脉沉不应。）视岁南北，可知之矣。北政之岁，少阴在泉，则寸口不应；（木火金水四运，面北受气。凡气之在泉者，脉息不见，惟其左右之气脉可见之。在泉之气，善则不见，恶者可见，病以气疾客主淫胜名之。在天之气其亦然也。）厥阴在泉，则右不应；少阴在石故。）太阴在泉，则左不应。（太阴在左故。）南政之岁，少阴司天，则寸口不应。（土运之岁，面南行令，故少阴司天，则二手寸口不应也。）厥阴司天，则右不应；太阴司天，则左不应。（变左右义也。）诸不应者，反其诊则见也。（不应皆谓脉沉，脉沉下者，抑手而沉，复其手则沉为浮，细为大也。）帝曰：尺候何如？伯曰：北政之岁，三阴在下，则寸不应；三阴在上，则尺不应。司天曰上，在泉曰下。）南政之岁，三阴在天，则寸口不应；三阴在泉，则尺不应。左右同。（尺不应寸，左右悉同。言南北二政之司天在泉，其尺寸之脉，各有所不应也。）天地之气，内淫而病何如？岁厥阴在泉，风淫所胜，则地气不明，平野昧，草乃秀。民病洒洒振寒，善呻数欠，心痛支满，两胁里急，饮食不下，膈咽不通，食则呕，腹胀善噫，年后与气，则快然如衰，身体皆重。（谓寅申岁也。洒洒振寡，善呻数欠，为胃病。合则呕，腹胀善噫，得后与气，则快然如衰，身体皆重，为脾病。饮食不下，膈咽不通，邪在胃脘也。盖厥阴在泉之岁，木干而克脾胃，故病如是。）岁少阴在泉，热淫所胜，则焰浮川泽，阴处反明。民病腹中常鸣，气上冲胸，喘不能久立，寒热皮肤痛，目瞑齿痛 肿，恶寒发热如疟，少腹中痛腹大，蜇虫不藏。（谓卯酉岁也。齿痛 肿，为大肠病。腹中雷鸣，气上冲胸，喘不能久立，邪在大肠也。盖少阴在泉之岁，火克金，故大肠病也。）岁太阴在泉，草乃早荣，湿淫所盛，则埃昏岩石，黄反见黑，至阴之交。民病饮积，心痛，耳聋浑浑 ，咽肿喉痹，阴病血见，少腹痛肿，不得小便，病冲头痛，目似脱，项似拔，腰似折，髀不可以回， 似结， 如别。（谓辰戌岁也。太阴为土，色见应黄于中天，而反见于北方黑处也。水土同见，故曰至阴之交，合其气色也。<br />

                    <br>
                        <br />
　　冲头痛，谓脑后眉间痛也。 ，谓膝后曲脚之中也。 ， 后软肉处也。耳聋浑浑 ，咽肿喉痹，为三焦病。病冲头痛，目似脱，项似拨，腰似折，髀不可以回， 如结， 如别，为膀胱足太阳病。<br />
<br />
　　又少腹肿痛，不得小便，邪在三焦，盖太阴在泉之岁，土旺克太阳，故病如是也。）岁少阳在泉，火淫所胜，则焰明效野，寒热更至。民病注泄赤白，少腹痛溺赤，甚则血便。少阴同候。（谓乙亥岁也。处寒之时，热更其气，热气既往，寒气后来，故云更至也。余候与少阴在泉同。）岁阳明在泉，燥淫所胜，则 雾清瞑，民病喜呕，呕有苦，善太息，心胁痛，不能反侧，甚则咽干面尘，身无膏泽，足外反热。（谓子午岁也。 雾谓暗不明，似雾也。言雾起 暗，不分形物而薄寒也。心胁痛、谓心之傍，胁中痛也。面尘，谓面上如有触冒尘土之色也。呕有苦，善太息，心胁痛，不能反侧，甚则面尘，身无膏泽，足外反热，为胆病。咽干面尘，为肝病。盖阳明在泉之岁，金王克木，故病如是。）<br />
<br />
　　岁太阳在泉，寒淫所胜，则凝肃惨栗，民病少腹控睾，引腰脊，上冲心痛，血见，咽干颔肿。（谓丑未岁也。凝肃，谓寒气霭空，凝而不动，万物静肃，其义形也。惨栗，寒甚也。控，引也。睾，阴丸也。颔，颊车前牙之下也。咽痛颔肿，为小肠病，又少腹控睾，引腰脊，上冲心肺，邪在小肠也。益太阳在泉之岁，水克火，故病如是。）诸气在泉，风淫于内，治以辛凉，佐以苦甘，以甘缓之，以辛散之。热淫于内，治以咸寒，佐以甘苦，以酸收之，以苦发之。湿淫于内，治以苦热，佐经酸淡，以苦燥之，以淡泄之。火淫于内，治以苦温，佐以甘辛，以苦下之。寒淫于内，治以甘热，佐以苦辛，以咸泻之，以辛润之，以苦坚之。（此言六气之在泉，淫胜为病者，各有治之之法也。）天气之变何如？厥阴司天，风淫所胜，则太虚埃昏，云物以扰，寒生春气，流水不冰。民病胃脘当心而痛，上支两胁，膈咽不通，饮食不下，舌本强，食则呕，冷泄腹胀，溏泄瘕水闭，蛰虫不出，病本于脾。（谓已亥岁也。是岁民病集于中也。风自天行，故太虚埃起风动飘荡，故云物扰也。埃，青尘也。不分远物是为埃，是为昏埃。土之为病，其善泄利，若病水则水便闭而不下，若大泄利，则经水亦多闭绝也。舌本强，食则呕，腹胀溏泄瘕水团，为脾病。又胃病者，腹脾胀，胃脘当心而痛，上支两脸，膈咽不通，食饮不下。盖厥阴司天之岁，水胜土，故病如是。）<br />
<br />
　　少阴司天，热淫所胜，怫热至，火行其政。民病胸中烦热，咽干，右 满，皮肤痛，寒热咳喘，大雨且至，唾血血泄，鼽衄嚏呕，溺色变，甚则疮疡 肿，肩背臂 及缺盆中痛，心痛肺 ，腹大满，膨膨而喘咳，病本于肺。（谓子午岁也。怫热至，是火行其政乃尔。是岁民病集于右，益以小肠通心故也。病自肺生，故曰病本于肺也。盖病少阴司天之岁，火克金，故病如是也。）尺泽绝，死不治。<br />
<br />
　　（尺泽在肘内 大纹中，动脉应手，肺之气也。火灼于金，承天之命，金气内绝，故必危亡。）太阴司天，湿淫所胜，则沉阴且布，雨变枯槁， 肿骨痛阴痹，阴痹者，按之不得，腰脊头项痛，时弦，大便难，阴气不用，饥不欲食，咳唾则有血，心如悬，病本于肾。（谓丑未岁也。沉，久也。）肾气受邪，水无能润，下焦枯涸，故大便难也。饥不欲食，咳睡则有血，心悬如饥状，为肾病。又邪在肾，则骨痛阴痹，阴痹者，按之不得，腹胀腰痛，大便难，肩背颈项强痛，时弦。盖太阴司天之岁，土克水，故病如是。）太溪绝，死不治。（太溪，在足内踝后跟骨上，动脉应手，肾之气也。<br />
<br />
　　土邪胜水而肾气内绝。）少阳司天，火淫所胜，则温气流行，金政不平，民病头痛，发热恶寒而疟，热上皮肤痛，色变黄赤，传而为水，身面 肿，腹满仰息，泄注赤白，疮疡咳唾血，烦心胸中热，甚则鼽衄，病本乎肺。（谓寅审岁也。火来用事，则金气受邪，故曰金政不平也。火炎于上，金肺受邪，客热内燔，水无能救，盖少阳司天之岁，火克金，故病如是。）天府绝，死不治。（天府，在肘后内侧上腋下，同身寸之二寸，动脉应手，肺之气也。火胜而金肺绝，故死。）阳明司天，燥淫所胜，则木乃晚荣，草乃晚生，筋骨内变，民病左 胁痛，寒清于中，感而疟，大凉革候，咳，腹中鸣，注泻 溏，名木敛，生宛于下。草焦上首，心胁暴痛，不可反侧，咽干面尘腰痛，丈夫 疝，妇人少腹痛，目昧 ，疡疮痤痈，蛰虫来见，病本于肝。（谓卯酉岁也。金胜，故草木晚荣也。配于人身，则筋骨内应而不用也。大凉之气，变易时候，则人寒清发于中，内感寒气，则为 疟也。<br />
<br />
　　大肠居右，肺气通之，今肺气内淫，肝居于左，故左 胁痛如刺割也。其岁民自注泄，则无淫胜之疾也。<br />
<br />
　　大凉，次寒也。大凉且甚，阳气不行，故木容收敛，草容悉晚。生气已升，阳不布令，故行积生气而 于下也。在人之应，则少腹之内，痛气居之，疮疡痤痈，腰痛不可俯仰，丈夫 疝，妇人少腹痛，甚则咽干面尘，胸满洞泄，为肝病。又心胁痛不能反侧，目锐 痛，缺盆中肿痛，腋下肿马刀，振寒疟，为胆病。盖阳明司天之岁，金克木，故病如是也。）太冲绝，死不治。（太冲在足大指本节后二寸，脉动应手，肝之气也。金来代木，肝气内绝，正不胜邪，其死宜也。）太阳司天，寒淫所胜，则寒气反至，水且冰，血变于中，发为痈疡，民病厥心痛，呕血血泄鼽衄，善悲，时眩仆。<br />
<br />
　　运大炎烈，雨暴乃雹，胸腹病，手热肘挛掖肿，心澹澹大动，胸胁胃脘不安，面赤目黄，善噫嗌干，甚则色 ，渴而欲饮，病本于心。（谓辰戌岁也。太阳司天，寒气布化，故水且冰，而血凝皮肤之间，卫气结聚，故为痈也。若乘火运而火炎烈，与水交战，故豪雨半珠形雹也。是岁民病积于心胁之中也。阳气内郁，湿气下蒸，故心厥痛而呕血，血泄鼽衄，面赤目黄，善噫手热，肘挛腋肿咽干，甚则寒气胜阳，水行凌火，火气内郁，故渴而欲饮也。病始心生，为阴凌犯，故云病本于心也。盖太阳司天之岁，水克火，故病如是。）神门绝，死不治。（神门在手之掌后锐骨之端，动脉应手，真心气也。水行胜火，而心气内绝，神气已亡，不死何待？）所谓动气，知其脏也。（所以诊视而知死者何？以皆是脏之经脉动气，知神藏之存亡尔。）司天之气，风淫所胜，平以辛凉，佐以苦甘，以甘缓之，以酸泻之。热淫所胜，平以咸寒，佐以苦甘，以酸收之。湿淫所胜，平以苦热，佐以酸辛，以苦燥之，以淡泄之。湿上甚而热，治以苦温，佐以甘辛，以汗为故而止。火淫所胜，平以酸冷，佐以苦甘，以酸收之，以苦发之，以酸复之，热淫同。燥淫所胜，平以苦温，佐以酸辛，以苦下之。寒淫所胜，平以辛热，佐以苦甘，以咸泻之，（此言六气之司天淫胜为病者，各有治之之法也。）治诸胜复，寒者热之，热者寒之，温者清之，清者温之，散者收之，抑者散之，燥者润之，急者缓之，坚者软之，脆者坚之，衰者补之，强者泻之，各安其气，必清必净，则病气衰去，归其所宗，此治之大体也。（太阳气寒，少阴少阳气热、厥阴气温，阳明气清，太阴气湿，有胜复则各倍其气以调之，故可使平也。宗，属也。调不失理，则余之气自归其所属，少阴之气自安其所居。<br />
<br />
　　胜复衰已，则各补养而平定之，必清必净，无妄扰之，则六气循环，五神安泰，若运气之寒热，治之平之，亦各归司天地气也。此总结言治胜复之大体也。）<br />
<br />
　　身半以上其气三矣，天之分也，天气主之。身半以下，其气三也，地之分也，地气主之。以名命气，以气命处，而言其病。半，所谓天枢也。（身之半，正谓脐中也。或以腰为身半，当伸臂指天，舒足指地，以绳量之，中正当脐也，故又曰半，所谓天枢也。司天者其气三，司地者其气三，故身半以上三气，身半以下三气也。以名言其气，以气言其处，以气处寒热，而言其病之形证也。欲知病诊，尝随气所在以言之，当阴之分，冷病归之，当阳之分，热病归之，故胜复之作，先言病生寒热者，必根据此物理也。《六微旨大论》曰：天枢之上，天气主之，天枢之下，地气主之，气交之分，人气从之。）<br />
<br />
　　夫气之胜也。微者随之，甚者制之。气之复也，和者平之，暴者夺之，皆随其胜气，安其屈伏，无问其数，以平其期，此其道也。（随，谓随之，安之。制，谓止制。平，谓平调。<br />
<br />
　　夺，谓夺其胜气也。治此者，不以数之多少，但以气平和为准度耳。此言复之，所以反病而有治之之法也。高者抑之，下者举之，有余者折之，不足者补之，佐以所利，或以所宜，必安其主客，适其寒温，同者逆之，异者从之。（高者抑之，制其盛也。下者举之，济其落也。有余者折之，屈其类也。不足者补之，全其气也。虽制胜扶弱，而客主须安，一其失所、内淫外并，而危败之由作矣。同。谓寒热温清，气相比和者，异，谓木火土金水，不比和者，气相得者，则逆所胜之气以治之。不相得者，则顺所不胜气以治之。此其治主客之大体也。）气有高下，病有远近，证有中外，治有轻重，适其至所为故也。（脏位有高下，腑气有远近，病症有表里。药用有轻重，调其多少，和其紧慢，令药气至病所为故，勿太过不及也。）大要曰：君一臣二，奇之制也；君二臣四，偶之制也；君二臣三，奇之制也；君三臣六，偶之制也。（奇，谓古之单方。偶，谓古之复方。单复一制，皆有大小，故奇方云：君一臣二，君二臣三。偶方云：君二臣四，君三臣六也。病有大小，气有远近，制有轻重所宜，故云制也。）故曰：近者奇之，远者偶之，汗者不以奇，下者不以偶，补上治上制以缓，补下治下制以急，急则气味浓，锾则气味薄，适其所至，此之谓也。（汗药不以偶方，气不可以外发泄，下药不以奇制，药毒攻而致过。治上补上，方迅急则止不住而迫下。治下补下，方缓慢则湿道路而力又微。制急方而气味薄，则力与缓等。制缓方而气味浓，则势与急同。如是谓为缓不能缓，急不能急，浓而不浓，薄而不薄，大小非制，轻重无度，则虚实寒热，脏腑纷挠，无由致理，岂神灵而可望安哉！）近而奇偶，制小其服也。远而奇偶，制大其服也。大则数少，小则数多，多则九之，少则二之。（汤丸多少，凡如此也。近远，谓腑脏之位也。心肺为近，肝肾为远，脾胃居中。三阳胞 胆亦有远近，身三分之上为近，下为远也。若识见高远，权以合宜，方奇而分两偶，方偶而分两奇，如是者近而偶制，多数服之，远而奇制，少数服之，故曰小则数多，大则数少也。）奇之不去则偶之，是谓重方。偶之不去则反佐以取之，所谓寒热温凉，反从其病也。（方与其重也宁轻，与其毒也宁善，与其大也宁小，是以奇方不去，偶方病在，则反其一佐，以同病之气而取之也。夫热与寒背，寒与热违。微小之热，为寒所折，微小之冷，为热所消。甚大寒热，则必能与违性者争雄，能与异气者相格，声不同不相应，气不同不相合，如是则且惮而不敢攻之，攻之则病气与药气杭衡，而自为寒热以开闭固守矣。<br />
<br />
　　是以圣人反其以同其气，令声气应合，复令寒热参合，使其终异 同，凌润而败坚，刚强必折，柔脆同消尔。此言约方之法，不越奇偶，而必当曲尽其制也。）<br />
<br />
　　杂症大小合参卷首下　内经纂要<br />
<br />
　　至真要大论篇<br />
<br />
　　大 君一臣三佐九，制之大也。远而奇偶，制大其服也。大则数少，少则二之。肾肝位远，服汤散不厌频而多。<br />
<br />
　　小 君一臣二，制之小也。近而奇偶，制小其服也。小则数多，多则九之。心肺位近，服汤散不厌频而少。<br />
<br />
　　缓 补上治上制以缓，缓则气味薄，治主以缓，缓则治其本。<br />
<br />
　　急 补下治下制以急，急则气味浓，治客以急，急则治其标。<br />
<br />
　　奇 君一臣二，奇之制也。君二臣三，奇之制也。阳数奇。<br />
<br />
　　偶 君二臣四，偶之制也。君二臣六偶之制也。阴数偶。<br />
<br />
　　复 奇之不去则偶之，是为重方也。<br />
<br />
　　是故百病之起，有生于本者，有生于标者，有生于标本者，有取本而得者，有取标而得者，有取中气而得者，有取标本而得者，有逆取而得者，有从取而得者。（反佐取之，是为逆取。奇偶取之，是为从取。寒病治以寒，热病治以热，是为逆取。从，顺也。）<br />
<br />
　　逆，正顺也。若顺，逆也。（寒盛格阳，治热以热，热盛格阴，治寒以寒之类，皆时谓之逆，外虽用逆，中乃顺也。此逆乃正顺也。若寒格阳，而治以寒，热格寒而治以热，外则虽顺，中气乃道，故方若顺，是逆也。）故曰：知标与本，用之不殆，明知逆顺，正行无问。不知是者，不足以言诊，足以乱经。粗工嘻嘻，以为可知，言热未已，寒病复殆，同气异形，迷诊乱经。（六气之用，粗之与工，得其半也。厥阴之化，粗以为寒，其乃是温、太阳之化，粗以为热，其乃是寒。由此参互，用失其道，故学问识用，不达工之道半矣。夫一经之标本，寒热既殊，言本当究其标，论标合寻其本。言气不穷其标本，论病未辨其阴阳，心既迷正理，治益乱经，呼曰粗工。）夫标本之道，要而搏，小而大，可以言一而知而病之害。言标与本，易而勿损，察本与标，气可令调，明知胜复。为万民式。（此言六气各有所从之标本，而百病皆当知标本也。）<br />

                    <br>
                        <br />
　　愿闻病机何如？诸风掉眩皆属于肝。（风性动，木气同之。）诸寒收引皆属于肾。（收，谓敛也。引，谓急也。寒物收缩，水气同也。）诸气 郁皆属于肺。（高秋气凉，露气烟集，凉至则气热，复甚则气殚，征其物象，属可知也。 谓 满。郁，谓奔迫也。气之为用，金气同之。）<br />
<br />
　　诸湿肿病，皆属于脾。（土薄则水浅，土浓则水深，土平则干，土高则湿，湿气之有，土气同之。）<br />
<br />
　　诸热瞀螈，皆属于火。（火象征。）诸痛痒疮，皆属于心。（心寂则病微，心躁则痛甚。百端之起，皆自心生，痛痒疡疮，生于心也。）诸厥固泄，皆属于下。（下，谓下焦肝肾也。夫守司于下，肾之气也。<br />
<br />
　　门户束要，肝之气也。故诸厥固泄皆属于下也。厥力气逆。固，谓禁固。诸有气逆上行、及固不禁，出入无度，燥湿不恒，皆由下焦之主守也。）诸痿喘呕，皆属于上。（上，谓上焦心肺气也。炎热薄灼，心之气也。承热分化，肺之气也。热郁于上，故病上焦。此皆五脏之疾病机，由于内动者也。）<br />
<br />
　　诸禁鼓栗，如丧神守，皆属于火。（热之内作。）诸痉项强，皆属于湿。（太阳伤湿。）诸逆冲上，皆属于火。（炎上之性用也。）诸胀腹大，皆属于热。（热郁于内，肺胀所生。）诸燥狂越，皆属于火。（热盛于胃及四末也。）诸暴强直，皆属于风。（阳内郁而阴行于外。）诸病有声，鼓之如鼓，皆属于热。（谓有声也。）诸病 肿，痛酸惊骇，皆属于火。（诸气多也。）诸转反戾，水液混浊，皆属于热。（反戾，筋转也。水液，小便也。）诸病水液，澄澈清冷，皆属于寒。（上下所出，及吐出尿出也。）诸呕吐酸，暴注下迫，皆属于热。（酸，酸水及沫也。此皆十二经络之邪，病机由于外入者也。）<br />
<br />
　　故《大要》曰：谨守病机，各司其属，有者求之，无者求之，盛者责之，虚者责之。必先五胜，疏其血气，令其条达，而至和平，此之谓也。（深乎圣人之言，有无求之，虚盛责之，如大寒而甚，热之不热，是无火也；热去复来，昼见夜伏，夜发昼止，时节而动，是无火也，当助其火。又如大热而甚，寒之不寒，是无水也；热动复止，攸忽往来，时动时止，是无水也，当助其水。内格呕逆，食不得入，是有火也。病呕而吐，食入反出，是无火也。夫寒之不寒，责其无水；热之不热，责其无火。热之不久，责心之虚；寒之不久，责肾之少，有者泻之，无者补之，虚者补之，盛者泻之，令上下无碍，气血通调，则寒热自和，阴阳调达矣。此言病机，计有十九而言善治之法也。）<br />
<br />
　　愿言其制。君一臣二，制之小也；君一臣三佐五制之中也；君一臣三佐九，制之大也。寒者热之，热者寒之，微者逆之，甚者从之，（夫病之微小者，犹人火也，遇草而炳，得木而燔，可以湿伏，可以水灭，故逆其性气以折之、攻之。病之大甚者，龙火也，遇草而焰，遇水而燔，不知其性，以水湿折之，适足以光焰诣天，物穷方止矣。识其性者，反常之理，以火逐之，则燔灼自消，焰火扑灭。夫逆之者，谓以寒攻热，以热攻寒；从之者，谓攻以寒热从其性，用是以下方曰：逆者正治，从者反治，从多从少，观其事也。）坚者削之，客者除之，劳者温之，结者散之，留者攻之，燥者濡之，急者缓之，散者收之，损者益之，逸者行之，惊者平之，上之下之，摩之浴之，薄之劫之，开之发之，适事为故。（量病症候，适事用之。）帝曰：何谓逆从？伯曰：逆者正治，从者反治，从少从多，观其事也。（言逆者，正治也。从者，反治也。逆病气而正治，则以寒攻热，以热攻寒，虽从顺病气，乃反治法也。）帝曰：反治何谓？伯曰：热因寒用，寒因热用，塞因塞用，通因通用，必伏其所主，而先其所因，其始则同，其终则异，可使破积，可使溃坚，可使气和，可使必已。（热因热用，热物冷服，下咽之后，冷体即消，热性便发。寒固热用，冷物热服也。中满下虚，乃疏启其中，峻补于下，少服则资壅，多服则宣通，由是而中满自除，下虚斯实，此则塞因塞用也。又大热内结，注泄不止，热宜寒疗，结复须除，以寒下之，结散利止，此则通因通用也。投寒以热，凉而行之，投热以寒，温而行之，始同终异，斯之谓也。）逆之从之，逆而从之，从而逆之，疏气令调，则其道也。（逆，谓逆病气以正治。从，谓从病气而反疗。逆其气以正治，使其从顺，从其病以反取，令彼调和，故曰逆从也。下疏其气，令道路开通，则气感寒热而为变。）<br />
<br />
　　病之中外何如？从内之外者，调其内；从外之内者，治其外；（各绝其源。）从内之外，而盛于外者，先调其内，而后治其外；从外之内，而盛于内者，先治其外，而复调其内；（皆谓先除其根。）<br />
<br />
　　中外不相及，则治主病。（中外不相及，自各一病也。此言治表里之病患三法：有标本，有先后，有分主也。）治寒以热，治热以寒，而方土不能废绳墨而更其道也。有病热者，寒之而热，有病寒者，热之而寒，二者皆在，新病复起，奈何治？（谓治之而病不退，反因药寒热而随生寒热，病之新者。）伯曰：诸寒之而热者取之于阴；热之而寒者，取之于阳，所谓求其属也。（言益火之源，以消阴翳，壮水之主，以制阳光，故曰求其属也。夫粗工偏浅，以热攻寒，以寒疗热，治热未已，而冷疾已生，攻寒日深，而热病更起，热起而中寒尚在，寒生外热不除，欲攻寒则俱热不前，欲疗热则思寒又止，进退交战，危极已臻。岂知脏腑之源，有寒热温凉之主哉！夫取心者，不必齐以热；取肾者不必齐以寒，但益心之阳，寒亦通行，强肾之阴，热之犹可，或治热以热，治寒以寒，万举万全。）帝曰：服寒而反热，服热而反寒，其故何也？伯曰：治其王气，是以反也。（物体有寒热，气性有阴阳，触王之气，则强其用也。夫肝气温和，心气暑热，肺气清凉，肾气寒冽，脾气兼并之，故春以清治肝而反温，夏以冷治心而反热，秋以温治肺而反清，冬以热治肾而反寒，盖由补王气太甚，补王太甚，则脏之寒热气多也。）<br />
<br />
　　夫五味入胃，各归其所喜，故酸先入肝，苦先入心，甘先入脾，辛先入肺，咸先入肾，久而增气，物化之常也。气增而久，夭之由也。（夫入肝为温，入心为热，入肺为清，入肾为寒，入脾为至阴而四气兼之，皆为增其味而益其气，故各从本脏之气用尔。故久服黄连、苦参而反热者，此其类也，余味皆然。但人意疏忽，而不能精候耳。故曰久而增气，物化之常也。气增不已，脏气偏盛，脏有偏绝，则有暴夭者，故曰气增而久，夭之由也。是以服饵百药，不具五味，不借四气，而久服之，虽且获益，而久必致暴夭。此之谓也。绝粒服饵，则不暴亡，斯何由哉！无五谷味资助故也。复令食谷，其亦夭焉。）调气之方，必别阴阳，定其中外，各守其乡，内者内治，外者外治，微者调之，其次平之，盛者夺之，汗者下之，寒热温凉，衰之以属，随其攸利，（病有中外，治有表里。在内者，以内治法和之，在外者，以外治法和之；其次大者，以平气法平之；盛甚不已，则夺其气令其衰也。假如小寒之气，温以和之，大寒之气，热以取之，甚寒之气，则下夺之，夺之不已，则逆折之，折之不尽，则求其属以衰之，小热之气，凉之和之；大热之气，寒以取之；甚热之气，则汗发之；发之不尽，则逆制之，制之不尽，则求其属以衰之，故曰：汗之下之，寒热温凉，衰之以属，随其攸利。攸，所也。）谨道如法，万举万全，气血正平，长有天命。（守道以行，举无不中，故能驱役草石，召遣神灵，血气保平和之候，天真无耗竭之由。）<br />
<br />
　　杂症大小合参卷首下　内经纂要<br />
<br />
　　疏五过论篇<br />
<br />
　　《疏五过论》曰：凡未病者，必问尝贵后贱，虽不中邪，病从内生，名曰脱营。（神屈故也，贵之尊荣，贱之屈辱，心怀眷慕。志结忧恐，虽不中邪，病从内生，血脉虚减。故曰脱营。）<br />
<br />
　　尝富后贫，名曰失精，五气留连，病有所并。（富而纵欲，贫夺丰财，则内结忧煎，外悲故物。<br />
<br />
　　则心从想慕，神随往计，营卫之道，闷以迟留，气血不行而积并为病。）身体日减，气虚无情，（气血相迫，形肉消烁，故身体日减，气归精，精食气。今气虚不化，精无所滋故也。）病深无气，洒洒然时惊，（病气深，谷气尽，阳气内薄，故恶寒而惊。洒洒，寒貌。）病深者，以其外耗于卫，内夺于荣。（血为忧煎，气随悲减，故外耗于卫，内夺于营。病深者何？以此耗夺故尔。）良工所失，不知病情，此亦治一过也。（失，谓失问，其所始也。）凡欲诊病者，必问饮食居处，（饮食居处，五方不同，故间之也。）暴乐暴苦，始乐后苦，皆伤精气，精气竭绝，形体毁沮。（喜则气缓，悲则气消，悲哀动中者，竭绝而失生，故精气竭绝，形体残毁，心神沮伤矣。）愚医治之，不知补泻，不知病情，精华日脱，邪气乃并，此治之二过也。（不知喜怒哀乐之殊情，概为补泻而同贯，则五脏精华之气日脱，邪气薄蚀而乃并于正真之气矣。）善为脉者，必以此类奇恒从容知之，为工而不知道，此诊之不足贵，此治之三过也。（奇恒，谓气候奇异于恒常之候也。从容，谓分别脏气虚实，脉见上下几相似也。《示从容论》曰：脾虚浮似肺，肾小浮似脾，肝急沉散似肾，此皆工之所时乱，从容分别而得之矣。）诊有三常，必问贯贱，封君败伤，及欲候王。（贵则形乐志乐，贱则形苦志苦，苦乐殊贯，故先问也。封君败伤，降君之位，封公卿也。及欲候王，谓情慕尊贵，而妄为不已也。）<br />
<br />
　　故贵脱势，虽不中邪，表神内伤，身必败亡。（尤惶煎迫，怫结所为。始富后贵，虽不伤邪，皮焦筋屈，痿臂为挛。（以五脏气留连，病有所并而为是也。）医不能严，不能动神，外为柔弱，乱至失常，病不能移，则医事不行，此治之四过也。（严，谓戒，所以禁非也，所以令从命也。外为柔弱，言委而顺从也。然戒不足以禁非，动不足以从令，委随任物，乱失天常，病且不移，何医之有？）凡诊者，必知终 ，有知余绪，切脉问名，当合男女。（始终，谓气色也。知外者，终而始之。明知五色气象，终而复始也。余绪，谓病发端之余绪也。切，谓以指按脉也。问名，谓问病症之名也。<br />
<br />
　　男子阳气多而左脉大，为顺；女子阴气多而右脉大为顺，故宜先合之也。）离绝莞结，忧恐喜怒，五脏空虚，血气离守，工不能知，何术之语。（离，谓离间亲爱。绝，谓绝念所怀。莞，谓莞积思虑。结，谓结固余怒。间亲爱者魂游。绝所怀者意伤。积所虑者神劳。结余怨者志苦。忧愁者闭塞而不行，恐惧者荡惮而失守，盛怒者迷惑而不治，喜乐者惮散而不藏，由是八者，故五脏空虚，血气离守，工不思晓，又何言哉！）此治之五过也。<br />
<br />
　　杂症大小合参卷首下　内经纂要<br />
<br />
　　征四失论篇<br />
<br />
　　《征四失论》曰：诊不知阴阳逆从之理，此治之一失也。受师不卒，妄作杂术，谬言为道，更名自功，妄用砭石，后遗身咎，此治之二失也。不思贫富贵贱之居，坐之薄浓，形之温寒，不适饮食之宜，不别人之勇怯，不知比类，足以自乱，不足以自明，此治之三失也。诊病不问其始，忧患饮食之失午，起居之过度，或伤于毒，不先言此，卒持寸口，何病能中，妄言作名，为粗所穷，此治之四失也。（第一失者，不知阴阳逆顺之理也。阳阴逆顺之理非止一端，左手人迎为阳，春夏洪大为顺，沉细为逆，外感阳病见阳脉，为顺，阴脉为逆，右手气口为阴秋冬沉细为顺，洪大为逆，男子左手脉大为顺，女子右手脉大为逆，阳病见阴脉为顺，阳脉为逆；阴病见阳脉为顺，阴脉为逆。又色见上下左右各在其要，上为逆，下为从，女子右为逆左为从，男子左为逆右为从。第二失者，不受师术之正，妄效杂术之邪，以非为是，苟用砭石也。第三失者，不适病患之情，不明比类之义也。第四失者，不究始时致病之由，妄持寸口之脉，不中病情，伪指病名也。）<br />
<br />
　　杂症大小合参卷首下　内经纂要<br />
<br />
　　阴阳类论篇<br />
<br />
　　《阴阳类论篇》曰：三阳为经，二阳为维，一阳为游部，此知五脏终 。三阳为表，二阳为里，一阴至绝作朔晦，却具合以正其理。（此言六经为人身之表里，以太阳，太阴为贵也。三阳者，足太阳膀胱经也。从目内 ，上头分为四道，下项并正别脉，上下六道，以行于背，为人身之大经。二阳者，足阳明胃经也。从鼻起下咽，分为四道，并正别脉六道，上下行腹，为人身之维系。一阳者，足少阳胆经也。起目外 络头，分为四道，下缺盆，并正别六道，上下为人身之游行诸部者也。曰经，曰维，曰游部，此可以知五脏终结，赖此三经而为之表也。故三阳为身之表，则二阴为之里，二阴者，足少阴肾经也。二阴为之表。则三阴为之里，三阴者，足太阳脾经也。一阳为身之表，则一阴为之里，一阴者，足厥阴肝经也。太阴为正阴，而次少为少阴，又次为厥阴。太阳为正阳。而次少为少阳，又次为阳明，以其气有多少异用，故各有三者之分耳。然少太之义易知，而阳明厥阴之义难释。足之十二经合于十二月，故寅者正月之生阳也，主左足之少阳。六月建未，则为右之足少阳，皆两足第四指脉气所行也。二月建卯，主左足之太阳，五月建午，则为右足之太阳，皆足小指外侧以上，脉气所行也。三月建辰，主左足之阳明，四月建辰己，则为右足之阳明，皆两足次指以上，脉气所行也。然正二五六月为少阳太阳，而三四为辰巳月，居于其中，则彼两阳合明于其前，故曰阳明也。七月建申，主阴之半生，生右足之少阴，而十二月建丑，则为左足之少阴，皆两足心以上脉气所行也。八月建酉，主右足之太阴，而十一月建子，则为左足之太阴皆两足大指内侧以上脉气所行也。九月建戌，主右足之厥阴，而十月建亥，则为左足之厥阴皆两足大指外侧以上，脉气所行也。然七八十一十二月，为少阴太阴，而九十为戌亥月，则为两足之阴已尽也。而应之者，戌亥则一阴几于绝矣。岂知一阴至绝，而有复作之理，朔晦相生之妙，却具于其中，盖阴尽为晦，阴生为朔，气尽为晦，气生为朔，既见其晦，而又见其朔，厥阴之绝，而复作合，当以彼晦朔之妙，而正此厥阴之理也。正者，证也。）三阳为父，二阳为卫，一阳为纪。三阴为母，二阴为雌，一阴为独使。（三阴者，即太阳也。太阳为表之经，覆庇群生，尊犹父也。二阳者，即阳明也。阳明为表之维，捍卫诸部，所以为卫也。一阳者，即少阳也。少阳为表之游部，布络诸经，所以为纪也。三阴者，即太阴也。太阴为里之经，长养诸经，尊犹母也。二阴者，即少阴也。少阴为里之维，生由此始，所以为雌也。一阴者，即厥阴也。厥阴为里之游部，将军谋虑，所以为独使也。<br />

                    <br>
                        <br />
　　杂症大小合参卷首下　内经纂要<br />
<br />
　　方盛衰论篇<br />
<br />
　　《方盛衰论篇》曰：形弱气虚，死。（中外俱不足也。）形气有余，脉气不足，死。（脏衰，故脉不足也。）脉气有余，形气不足，生。（脏盛，故脉气有余。）是以诊有大方，坐起有常，（坐起有常，则息力调适，故诊之方法，必先用之。）出入有行，以转神明。（言所以贵坐起有常者何？以出入行运，皆神明随转也。）<br />
<br />
　　必清必静，上观下观，司八正邪，别五中部，按脉动静。（上观，谓气色；下观，谓形气也。八正，谓八节之正候。五中，谓五脏之部分。然后按寸尺之动静，而定死生矣。）<br />
<br />
　　杂症大小合参卷一<br />
<br />
　　水火立命论<br />
<br />
　　夫人何以生？生于火也。人生于寅，寅者火也。火，阳之体也。造化以阳为生之根，人生以火为命之门。儒者曰：天开于水，子为元。医者曰：人生于水，肾为元。孰知子为阳初也，肾为火脏也。阴生于阳，故水与火为对名，而火不与水为对体。其与水为对者，后天之火，离火也；其不与水为对者，先天之火，干火也。夫干，阳之纯也；夫阳，火之主也；夫水，火之原也。后天之火有形，而先天者无形。有形之火，水之所克；无形之火，水之所生。然取水者，迎月之光，而不迎其魄。何也？魄，阴也，而光借于日则阳也，水不生于水而生于火明矣。是故土蒸而润，肤燠而泽，酿醅而溢，釜炊而汗，丹砂、硫黄之所韫而汤也。水之生于火也益信。火生于水，亦还藏于水。其藏于水也，其象在坎，一阳陷于二阴之中，而命门立焉。盖火也，而肾水寄之矣。其生乎生也，其象在干，纯阳立于离卦之先，左旋而坎水出焉，右旋而兑水纳焉。盖水也，而阴阳之火则分而寄之矣。此所谓后天中之先天也。阳生阴寄，运于三焦，水升火降，所谓既济，故养生莫先于养火。此先天之火者，非第火也，人之所以立命也，故生人之本全在乎斯。奈近世之养生者，并不究其由来，惟知气血，则曰气阳血阴；惟知脏腑，则曰脏阴腑阳。即知水火者，不过离心、坎肾而已。孰知气血更有气血之根，阴阳更有真阴真阳之所，水火更有真水真火之原也。凡暴病而卒死，绝处而得生者，皆在乎根本真处得之，非泛泛在乎气血间也。奈何仅以气血为阴阳，阴阳为气血，而以水火为心肾，故用四物汤以补血调阴，四君汤以补气调阳，坎离丸以调心肾水火，而其真阴真阳、真水真火，其为气血之根者，反不郑重及之。其用药调理，无非敷衍气血而已，即调水火者，无非辛温苦寒，犹植树者徒在枝叶修饰为事，而不及乎根本，岂有大补哉！故吾学人，能明水火为气血之根，水火为真阴真阳之所。芎、归辛窜，仅可调荣，难补真阴真水；苓、术、甘草，仅可调卫，难补真阳真火；即炮姜、炙草，仅可温中，难到肾经。其为水火真阴真阳之宝者，惟仲景八味而已。故不重真阴真阳而欲求生者，凡四君、四物以补真阳真阴者，并不达水火立命之本，真阴真阳至理者也。昔人云：人受先人之体，有八尺之躯，而不知医事，所谓游魂耳！虽有忠孝之心，慈惠之性，君父危困，赤子涂地，无以济之。此先贤精思极论，尽其理也。<br />
<br />
　　杂症大小合参卷一<br />
<br />
　　调护水火论<br />
<br />
　　经曰：精气夺则虚。又曰：邪之所凑，其气必虚。虚者，空也，无也。譬诸国内空虚，民众离散，则盗贼蜂起，镇抚为难，若非委任贤智，安靖休养以生息之，未可保其无事也。病之虚者，亦犹是已，医非明哲，孰能镇之，以收合散亡，克复故物之功哉！经曰：不能治其虚，安问其余？盖言虚为口病之本，宜其首举以冠诸证也。然充足空虚者，气血也，化生气血者，水火也，水火者，主身之本，神明之用也。《灵枢》曰：水之精为志，火之精为神。然水火宜平不宜偏，宜交不宜分。火性炎上，故宜使之下：水性就下，故宜使之上，水上火下，名之曰交。交则为既济，不交则为末济，交者生之象，不交者死之征也。如消渴证不交，火偏盛也，水气证不交，水偏盛也。故火者，阳也，气也，与水为对待者也。水为阴精，火为阳气，二物匹配，名曰阴阳和平，亦名少火。生气如是，则诸病不作，可得长生矣。倘不善摄养，以致阴亏水涸，则火偏胜，所谓阴不足，则阳必奏之，是为阴盛阴虚，亦曰壮火蚀气，是知火即气也，气即火也，故《仙经》谓药即火，火即药，一而二，二而一者也。东垣亦曰：火与元气不两立。亦指此也。譬诸水性，水流本寒，过极则凝而不流为层冰矣，解则复常，非二物也。盖平则水火既济，火即为真阳之气，及其偏也，则即阳气而为火矣，始与元气不两立，而成乖否之象焉。故戴人曰：莫治风，莫治燥，治得火时风燥了。言苟能解此，则已达阴阳水火之原，曲畅旁返，何施不可，正指火之变态多端，其为病也非一，明此则余皆可辨。<br />
<br />
　　但重养阴者，谓人之一身，水一而已，火则二焉，阳常有余，阴常不足，自少至老，所生疾病，靡不由于真阴不足。况节欲者少，嗜欲者多，以致阴水愈亏，阳火愈旺。奈阴道难长，峻补则无旦夕之效，故补阴之品，自少至老，不可一日间断。其补阳之药，劝戒谆谆，虽然性禀不同，阳盛人补阴固宜，阴盛人补阳尤要，况阴从阳长，单滋阴分，徒伤胃气，反绝后天化生之源，要知纯阴之药，则得肃杀闭藏之气，何有阳和化育之功哉！况天地以阳为生之根，人生以火为命之门，天开于子，而阳生焉，是子为阳之本，而为先天，人生于寅，而火兆焉，是寅为火之母，而为后天火者，生之本也，阳者，火之用也。故曰：天非此人，不能化生万物：人非此火，不能有生。天之阳气，能交于下：地之阴气，能交于上；人之真火，能藏于下，则真水能布于上，阳施阴化之象，克昭气血平和之长日旺。盖阴阳之精，互藏其宅，阴中有阳，阳中有阴。故心火也，而含赤液；肾水也，而藏白气。赤液为阴，白气为阳，循环往复，昼夜不息，此常度也。苟不知摄养，纵恣情欲，亏损真阴，阳无所附，因而发越上升，此火空则发之义，是周身之气并于阳也，并于阳，则阳愈盛，而阴愈亏，由是上焦发热，咳嗽生痰，迫血吐衄，头痛烦躁，胸前骨痛，口干舌苦，五心烦热，潮热骨蒸，小便短赤，此其候也。久则孤阳不能独旺，无根之火，岂能长明？《经》所谓“壮火食气”，气亦弱矣，而阳亦虚焉。由是饮食不化，泻泄无度，丹田不暖，筋骨无力，梦遗精滑，眩晕自汗，卒倒僵仆，此其候也。然少阴脏中，重在真阳，阳不回则邪不去，厥阴脏中，职司藏血，不养血则脉不起，故治之者，阳甚虚者补阳以生阴，使阴从阳长也；阴甚虚者，补阴以配阳，使阳从阴化也，阴阳调和，百病消解。若以偏重，或阴、或阳执见，则不惟设药以救偏，而反增偏害之至矣。<br />
<br />
　　杂症大小合参卷一<br />
<br />
　　尊生救本篇<br />
<br />
　　《经》曰：精神内守，病安从来？又曰：邪之所凑，其正必虚。不治其虚，安问其余？可见，虚为百病之由，治虚为去病之要焉。故风寒外感，表气必虚；饮食内伤，中气必弱：易感寒者，真阳必亏；易伤热者，真阴必耗。正气旺者，虽有强邪，亦不能感，感亦必轻，故多无病，病亦易愈。正气弱者，虽即微邪，亦得易袭，袭则必重，故最多病，病亦难痊。治之者，明此标本轻重之道，以投顾主逐客之方，则重者轻，而轻者愈。要知精神内长于中，邪气自解于外，精神耗散于内，即我身之津液气血无所主军，皆可内起为火，为痰而成邪，岂必待外因所致哉！倘不知此，徒知或从表以发散，或从里以克削，现下已有之虚，不为补救，未来无影之邪，妄肆祛除，有是病者，病受何妨？无是病者，正气益困，以致精神疲惫，性命昏沉。若不急为猛省，峻加挽救之功，何以续一息于垂绝！奈俗以虚极，不可大补，些小调益，何异深沉海底，轻扶一臂之力，以望援溺之功哉！况有复加峻削寒凉者，更似入井而反下石耳。且诸病不论虚实，未有不发热者，然此热非从外来，即我所仗生生之少火，有所激而成壮火，为壮热也，犹人天禀和平之性，有所触而为恼怒。不平之气，如物之不得其平而鸣，鸣之者，即是物也，调之者，和其物则宁，非必去是物也。壮火者，少火受伤，发泄之时也。恼怒者，和性受伤，乖变之际也。不为调之、益之，反为攻之、逐之，虚虚之祸，势不旋踵，故壮火即由少火之变，少火非火，乃丹田生生真元之阳气，一呼一吸，赖以有生，即人之受胎，先禀此命。《经》曰：一息不运则机缄穷。故此火也、气也，皆为无形，有神有情，而为生身之至宝，是真阳之宗也，元气之本也，化生之源也，长生之基也。命门坎宫，是其宅也，蒸腐水谷，化生精华，得其平则安其位，万象泰然，生生无穷。失其平，则离其位而为壮火，反为元气之贼，浮游乎三焦，蒸烁乎脏腑，炮炽乎肌肉而为病矣。不治此火，则何以去病？然欲去此火，更河以得生？只有因所因以调之，安之、从之、抚之，以平为已。则火不去，而安全无恙，病既退而元气无伤，则火原为我用之至宝矣。若恶其热而欲直灭其火，非灭火也，是犹灭气也。鱼一刻无水即死，人一刻无气即亡，气可灭乎！况以有形无情之药，妄攻有情无形之气，欲不受伤，其可得乎！但火空则发，若不大为填塞其空，焉可御其乘空炎上之势？若欲火退而后补，孰知火之为害甚速，而与元气势不两立，所谓壮火蚀气，火炽气日消亡。且火之为用，每挟风木之象，力穷乃止，止则火息，阳亡脱症具备，方议补之，已无受补之具矣。况有进浓云骤雨之药，益令龙雷妄炽，以速焚灼之害哉！倘禀受壮盛，或从寒凉折之而愈者，但病愈之后，必真气渐衰，精神不长，纵先天真元不足者，若从本调治，则病去之后，发生之势日隆，后天之长反旺，故曰：识中标，只取本治于人，无一损，正重此也。古人治病，重于求本，故令人寿命弥长。今人勿察其源，近从肤见，以寒治热，以热治寒，阴阳真假之象，从治正治之宜，顾本穷源之要，置之勿问，以致近害天柱日多，远害先后并薄矣。凡业司命者，可不潜心默会其旨乎？！<br />
<br />
　　杂症大小合参卷一<br />
<br />
　　诸病求源论<br />
<br />
　　人之有生，初生两肾，渐及脏腑，五脏内备，各得其职，五象外布，而成五官，为筋、为骨、为肌肉皮毛、为耳目口鼻躯设形骸，然究其源，皆此一点精气，神递变而凝成之也。犹之混沌未分，纯一水也，水之凝成处，为土、为石、为金，皆此一气化源，故水为万物之源，土为万物之母。然无阳则阴无以生，故生人之本，火在水之先也；无阴则阳无以化，故生人之本，水济火之次也。《经》所谓：阳生阴长，而火更为万物之父者此耳。是以维持一身，长养百骸者，脏腑之精气主之。充足脏腑，固注元气者，两肾主之。其为两肾之用，生生不尽，上奉无穷者，惟此真阴真阳二气而已，二气充足，其人多寿：二气衰弱，其人多夭；二气和平，其人无病；二气偏胜，其人多病；二气绝灭，其人则死，可见真阴真阳者，所以为先天之本，后天之命。两肾之根，疾病安危，皆在乎此。学人仅知本气，而不知乘乎内虚；仅知治邪，而不知调其本气：仅知外袭，而不知究其脏腑；仅知脏腑，而不知根乎两肾；即知两肾，而不知由乎二气，是尚未知求本者也。何况仅以躯壳为事，头疼救头，脚疼救脚，而不知头脚之根，在脏腑者，何以掌司命之任，而体好生之道欤？真由缘木求鱼者也。故先哲曰：见痰休治痰，见血休治血，无汗不发汗，有热莫攻热，喘生毋耗气，遗精勿涩泄。明得个中趣，方是医中杰，真求本之谓也。<br />
<br />
　　杂症大小合参卷一<br />
<br />
　　脏腑心肾贵贱论<br />
<br />
　　夫贵脏而贱腑，书未详明，医多忽略，视为寻常而不推究，以致轻重标本，不知其所矣。以脏腑统而言之，则脏如一家中之上人也。各藏其神魂意魄志，为神明之脏，以运用于上，传注于下，此所谓劳其心者也。腑如一家之中奴婢，瑰然无知者也，承接上令，各司乃职，溲便糟粕，传运其间，此所谓劳其力者也。劳力者，但劳其形骸，而不耗其神气。重浊象地，浊阴养之，如藜藿之民，习以为常，虽劳庸何伤也，故多无病，病而易治。心者所耗，皆其精华，而非糟粕，轻清象天，多动少静，七情之为害惟多，阴精之上奉实少，况如膏粱子弟，体质娇嫩，劳易伤，伤难复也，故易多病，病而难治。以五脏指而言之。惟心肾两家更劳，犹一家中之主人、主母，坎离互为其配，水火互为其根，益神明之用，无方无体，诚难言也。然枢机万物，神思百出者，非心之用乎，更曰思之为害甚于欲，以劳心过极，并及于肾，肾藏志也，所以有“无子责乎心，发白责乎肾”之语，以其阴精上耗也。离阴既耗乎上，坎水岂能独充乎下！况节欲者少，嗜欲者多，上下更有分消者乎，故其病更多、更深，而尤难治也。医者可不图微防渐，加意于心、肾二家，则自无病，既病矣。则以治膏粱者治脏，治藜藿者治腑，而于心肾更为之珍重，则病无不命。故脏者，藏也、阴也。且藏而不宜，是齐泻阴气真脏也。见则为败。败必死也。又曰：五脏者，藏精气而不泻也；六腑者，传化物而不藏也。故脏无泻法，至于肾者，尤为主蛰，封藏之本，精之处也。有虚无实，更无泻之之理矣。<br />

                    <br>
                        <br />
　　杂症大小合参卷一<br />
<br />
　　论富贵贫贱之病不同<br />
<br />
　　凡医家治病之诚，当无存富贵贫贱之分，然欲求病之情，应有富贵贫贱之别，何也？富贵之人，多劳心而中虚，筋柔骨脆；贫贱之人，多劳力而中实，骨劲筋强。富贵者，青粱自奉，脏腑恒娇；贫贱言，藜藿苟充。脏腑恒固；富贵者，曲房广厦，玄府疏而六淫易客；贫贱者，茅茨陋巷，腠理密而外邪难干；富贵者，纵情极欲，虑远思多，销铄无非心肾之脂膏；贫贱者，少怒寡欲，愿浅易足，所伤无非日生之气血。故富贵之病多从本，贫贱之病每从标，实有异耳。<br />
<br />
　　杂症大小合参卷一<br />
<br />
　　补药得宜论<br />
<br />
　　天虚者宜补，然有不受补者，乃补之不得其当也。必须凭脉用药，不可问病执方六脉一部，或大或小之间，便有生克胜负之别：一方分两，或加或减之中，便存重此轻彼之殊。脉有真假，药有逆从，假如六脉洪大有力者，此真阴不足也，六味地黄汤。右寸更洪更大者，麦味地黄汤。如洪大而数者，人谓阴虚阳盛，而用知柏地黄汤则误矣。如果真阳盛实，则当济其光明之用，资始资生，而致脉有神，疾徐得次，以循其常经矣。惟其真阳不足，假阳乘之，如天日不彰，而乃尤雷之火妄炽，疾乱变常也，宜六味加五味子、肉桂、助天日之阳光，以逐龙雷之假火。若至弦数、细数，则更系真阴真阳亏损，盒饭重用六味少加桂、附，以火济火，数既可从，承乃可制，火既制而阴易长矣。况脉之微缓中和胃之气也，不微而洪大，不缓而弦数，近乎无胃，用此既补真阳，以息假阳，复借真火，以保脾土，此补肾中真阴真阳之至论也。更有劳心运用太过，饥饱劳役失调，以致后天心脾气血亏损者，设以根本为论，从事补肾，则元气反随下陷，化源既绝于上，肾气何由独足于下，纵下实而上更虚矣。理直六脉浮大无力者，此中气不足，荣阴有亏，而失收摄元气之用，宜于温补气血之中，加以敛纳之味，如养荣汤，用五味子，更宜减去陈皮是也。六脉沉细无力者，此元阳中气大虚，大宜培补中州，温补气血，盖脾胃既为气血之化源，而万物之滋补，亦必仗脾胃营运而始得，故古方诸剂，必用姜、枣，即此义也。况中气既虚，营运不健，故用辛温鼓舞，使药力自行，药力不劳于脾胃之转输，如归脾汤之剂，木香十全汤之用肉桂是也。如六脉迟缓甚微者，则无阳大虚，纯以挽救阳气为主，轻则人参理中汤，重则附子理中汤，不得杂一阴分之药，盖阳可生阴，阴能化阳耳。如六脉细数，久按无神者，此先天后天之阴阳并亏也，早服八味地黄丸，晚服人参养荣汤去陈皮，或十全大补汤去川芎、生地换熟地可也。如两寸洪大，两尺无力者，此上热下寒，上盛下虚也，宜八味地黄汤，加牛膝、五味子，服至尺寸俱平而无力，则照前方，另煎参汤冲服。如两尺有力，两寸甚弱者，此元气下陷，下实上虚也，宜补中汤升举之。地既上升，天必下降，二气交通，乃成雨露，此气行而生气不竭矣。先天之阳虚补命门，后天之阳虚温胃气；先天之阴虚补肾水，后天之阴虚补心肝，盖心为血之主，而肝为血之脏也。然更重乎太阴，盖脾者，荣之本，化源之基，血之统也。且一方之中，与脉有宜、有禁，宜者加之，禁者去之、如应用十全大补汤，而肺脉洪大者，则芎 应去，而麦味应加者也，盖芎味辛而升， 味虽甘，气浓于味，故功专脾肺而走表也。六脉无力，则十全最宜，倘无力服参者， 术倍加，止用当归，勿用地芍，盖重于补气，则归为阴中之阳，地芍为阴中之阴耳。至于地黄一汤，根据脉轻重变化，百病俱见神功。<br />
<br />
　　但六脉沉微，亡阳之症，暂所忌之。盖虽有桂附之热，终属佐使，而地茱一队阴药，乃系君臣，故能消阴翳之火也。其熟地重可加至二三两，山茱只可加至三四钱，盖酸味独浓，能掩诸药之长，况过酸强于吞服，便伤胃气矣。此张姑取数端，以证变化之无尽，学人类推之，而自得其神矣。<br />
<br />
　　杂症大小合参卷一<br />
<br />
　　论补须分气味缓急<br />
<br />
　　夫药之五味，皆随五脏所属，以人而为补泻，不过因其性而调之。五味一定之性，本定而不可变。在人以五脏四时，迭相施用，行变化而补泻之。然药之形有形，其气味寒热则无形，人之神无形，动而变，变而病，则有形，故以有形之药，而攻有形之病，更以无形之气味，而调无形之神气。大抵善攻克削之药，皆无神而与人气血无情，故可只为糟粕之需。善调元气之药必有神，而与人气血有情，故堪佐助神明之用。且五脏皆有精，五脏之精气充足，始能输归于肾，肾不过为聚会关司之所，故《经》曰：五脏盛乃能泻。设一脏之精气不足，则水谷日生之精，正堪消耗于本脏，焉有余力输归及肾哉！故补之之法，务调脏。脏平和，则肾水之化源自得，然轻清象天，《经》曰：形不足者，温之以气。浊阴象地，《经》曰：精不足者，补之以味。补者，谓彼中所少何物，我即以此补之，偿其不足也。味者，重浊浓味之谓，如地黄枸杞膏之类是也。奈何近用味药者，仅存其名，体重之药每同体轻者等分，或用钱许几分，是有名而无实效且欲峻补肾家者，用牛膝、杜仲之类，下趋接引，尚虑不及，反加甘草缓中，药势难以趋下，泥滞中脘矣。至如血少者养血，归地芍药之类是也；气虚者益气，参 苓术之类是也；真阴亏者补真阴，地茱麦味之类是也；真阳损者补真阳，桂附之类是也。如饥者与食，渴者与水，无不附应得宜。其血脱补气者，虽谓阳旺，能生阴血，究竟因当脱势危迫，而补血难期速效，故不得已为，从权救急之方，苟非命在须臾，还须对症调补，气虚补气，血虚补血，阴亏补阴，阳亏补阳，虚之甚者补之甚，虚之轻者补之轻。<br />
<br />
　　虚而欲脱者，补而还须接，所以有补接二字，书未详明。盖脱势一来，时时可脱，今用大补之剂，挽回收摄，若药性少，过药力一缓，脱势便来，故峻补之药。必须接续，日夜勿间断也，俟元气渐生于中，药饵方可少缓于外。虚病受得浅者，根本壮盛者，少年血气未衰者，还元必快。衰败者，还元自迟，必须补足，不可中止，工夫一到，诸侯霍然向来，所有之病、大病内可除，向来不足之躯、大病内可壮。故人不求无病，病中可去病，病复可知调理樽节也。<br />
<br />
　　杂症大小合参卷一<br />
<br />
　　辨伤寒感寒中寒外感内伤<br />
<br />
　　伤寒、感寒、中寒、及外感内伤，虚实迥别，治法悬绝，书未洞悉其详，后学何从辨别，误投误杀，臭可底止。盖伤寒者，冬月受寒，即病之名也。夫冬时杀厉之寒过甚，偶失调护，得以犯之，但阳气闭藏敛纳，中气不甚空虚，外邪何能重人？所以，身发壮热，由表入里，次第传经。善治之者，散其外邪，调其营卫，而病自己，岂其必俟传足六经，以竟其局耶！感寒者，外寒虽甚轻，然当时令阳气升浮在表，且我正气甚虚，足以感之，身或微热，或不热，六脉无力，神气困倦，当温以调之，而病自愈也，至于中寻者，由人中气元阳亏极，又遇强暴之寒邪，直中于中，手足厥冷，息微体倦，六脉沉细语言无力，身不发热，即微热而口不满，此时不急峻用温补以保之，则几希之元阳失散，残灭乃易易耳。书云：宜急温之，迟则不救。故术附、参附、理中、四逆，皆为此等设也。至于外感内伤，尤须剖明脉诀，以左关人迎脉大为外感。然外感之中，尤有内伤之辨，外感恶寒，虽近烈火不除；内伤恶寒，得就温暖即解。外感鼻气不利；内伤口不知味。外感邪气有余，故发言壮厉；内伤元气不足，故出言懒怯。外感头痛，常痛不休；内伤头痛，时作时止。外感手背热；内伤手心热。脉诀以右关气口脉大为内伤，此谓内伤饮食，有余症也，宜消之。至于书论治法，云外感少内伤多，只须温补不可发散，此言元气内伤，非饮食之谓也。证属天渊，治者从何作主，故宜分饮食伤为有余，劳倦伤为不足，此即《内经》饮食劳倦，损伤脾胃之义。然内伤劳倦，中气即虚，外感虚人，略缓时日，未有表病而不累及里者，未有受病而不伤人正气者。初病当分内外，久则统致一虚，故诸病身发壮热者、脉洪数有力者、掀衣气粗者、语言不倦者、发渴喜冷者，皆为有余。若不发热及微热者，脉沉细弦缓无力者，里衣密处者，语言无力者，微渴喜热者，及不渴者，皆为不足。有余为阳症客病，不足为阴症主病耳。<br />
<br />
　　杂症大小合参卷一<br />
<br />
　　辨伤寒中寒假热假胀<br />
<br />
　　凡霜降以后，春分以前，天气严寒，调理不谨，感中其邪，头疼壮热，名为伤寒。<br />
<br />
　　其余二季，虽寒而不严，何有真伤寒之病也。然冬月严寒，何伤寒多而中寒者少，三季微寒，何伤寒无而中寒者偏多？盖冬主闭藏，天之阳气，人之阳气，产伏于内，所以外虽严寒，不能直入，乃名为伤。当从表散，表罢里和，毋拘三阴传变。若在春夏，天之阳气，人之阳气，升浮在外，加之不谨，外虽微寒，可以直中阴经，乃名为中，当急温补。即有发热者。乃虚阳浮表也，其脉必沉细而无神，且补中气以敛虚阳。有头痛者，虚火胃土也，其脉必浮大而无力，宜温下元，以藏龙火，此引火归源之法，以治假热之症也。更有假胀者，凡人中气充足，健运不息，何有胀满之虞？若胃虚不能纳食，则有虚饱之患；脾虚不能化谷，则有倒饱作胀之虞。更有下元虚极，无根脱气，上乘胸火，盖肾主纳气，肺主出气，肾虚不能闭藏，则气竟出而不纳，肺虽司出，气奔太迫，有出无归，肺亦胀满，是以胸膈之间，胀闷难状，甚则攻刺冲心，大痛欲绝，此惟宜以补为消，从塞因塞用之法。心脾不足者，大补心脾，以便中气营运则快。若肾经虚寒者，温补下元，使真气封藏乃愈。此纳气藏源之法，以治假胀之症也。如不知此，一如消克顺气，益令虚气无根据，上攻喘促而死。然气病用气药而不效者，缘气之藏者，无以收也。肺主气，肾藏气，故古人用补肾药加肉桂、五味子，以收浊气下归也。总之，表热多，由里阳外越；上热皆由下火上乘，虽有外邪感触，亦不过初受发病之端。况玩《经》云：邪之所奏，其气必虚。可见外邪感袭，亦由虚名。至于春夏阳气浮越，尤易正气外泄，倘不知此，轻投寒剂，则外浮挂散之阳，何自而归，内存几杀之阳，复加扑灭，重则暴亡，轻则中满。奈何近医不识病情，凡五六月发热，概云瘟病，伤寒，稍见红点，即云时行、瘟疹，投以寒凉，误人多矣。至于口干烦渴，喜冷浩饮，似属实热，然究其源，若非胃汁干枯，即系肾水燥稿，所以引水自救也。冰水入胃，津液愈凝，寒入丹田，虚火益上，虽系龙雷，亦能焚焦草木，故画赤眼红，牙焦舌燥，六脉洪数，竟似有余，投以寒凉，必致烦躁狂扰，津液燥竭而死。若能求源从治，用水中补火，热药凉饮之方。二三剂后，自然假阳之症潜消，而真寒之症毕露，不知此而以寒凉误人者更多矣，惟真伤寒实热便秘等候者，则从寒凉利下。先标后本可也。然须辨症的确，务审可寒则寒，可下则下，必期中病，否则，杀人如剑，慎之！<br />
<br />
　　杂症大小合参卷一<br />
<br />
　　辨宗气卫气营气<br />
<br />
　　《灵枢》曰：五脏者，所以藏精神魂魄者也：六腑者，所以受水谷而化行物者也。<br />
<br />
　　其气内于五脏，而外络支节，其浮气之不循经者为卫气，其经气之行于经者为营气，阴阳相随，内外相实，如环之无端，故《经》曰：治病之道，气内为宝。真万世医旨之格言也。《灵枢》曰：审察卫气为百病母。盖人身之中，惟气而已。宗气者，丹田先天之大气也，犹天地之有太极也。卫气者，建运周身之阳气也，犹太极之动而生阳也，营气者，根中守固之阴气也，犹太极之静而生阴也。天地间惟气以为升降，而水则从气者也，故天包水，水承地。一元之气升降于太虚之中，水不得而与也，故潮之往来，特随气耳，非潮自能然也。人身亦惟以气为主，而血则犹水，不可以血即为营气也，彼谓血即为营者，非经旨也。《灵枢营卫生会》篇谓：营气化血，以奉生身。则营气始能化血焉，何以血为营耶？故气而云宗者，无气之宗也：气而云卫者，围表而捍外也：气而云营者，守营而固中也。宗气也，卫气也。营气也，可不细辨欤。<br />
<br />
　　杂症大小合参卷一<br />
<br />
　　别症论<br />
<br />
　　凡治适病者易，治矢病者难。今工者尽难，盖知虚实之变幻，寒热假真之不齐也。<br />
<br />
　　庸者反易，盖不知虚虚实实之利害，阴阳造化之深微，常多一时之偶中也。况千端万绪，宁能悉诸简编，即载藉极博，尤必赖乎灵敏，丹溪曰：医者，临机应变，如对敌之将，操舟之工，自非随时取中，宁无愧乎？洁古云：运气不齐，古今易辙，旧方新病，难相符合。许学士云：予读仲景书，守仲景法，未尝守仲景方。乃为得仲景心也。故医术之要，先寻大意，大意既晓，则条分缕晰，脉络方明。《内经》曰：知其要者，一言而终。不知其要，流散无穷。历观名论，皆以别症为先，嗟嗟别症，甚未易也。脉有雷同，症有疑似，水火亢制，阴阳相类，太实有羸状，误补益疾，至虚行盛势，反泻衔冤。阴症似乎阳，清之必毙；阳症似乎阴，温之转伤哉！积聚在中，实也。甚则嘿嘿不欲语，肢体不欲动，或眩晕眼花，或泄泻不实，皆大实有羸状，正如食而过饱，反倦怠嗜卧也。脾胃损伤，虚也，甚则胀满而食不得入，气不得舒，便不得利，皆至虚有盛候，正如饥而过时，反不思食也。脾肾虚寒，真阴症也，阴盛之极，往往格阳，面目红赤，口舌破裂，手扬足掷，语言错妄，有似乎阳，正如严冬惨肃，而水泽复坚，坚为阳刚之象也。邪热未解，五阳症也。阳盛之极，往往发厥，厥则口鼻无气，手足逆冷，有似乎阴，正如盛夏炎灼，而林木流津，津为阴柔之象也。大抵症既不足凭，当参之脉理，脉又不足凭，当取诸沉侯、久侯。彼假症之发现，皆在表也，故浮取脉而脉亦假焉；真症之隐伏，皆在里也，故沉侯脉而脉可辨耳。且脉之实者，终始不受；脉之虚者，乍大乍小，如与人初交，未得性情善恶之确，必知交既久，方能洞见情性善恶之真。适当乍大之时，便以为实。适当乍小之时，便以为虚，岂不误甚！必反复久候，则虚实之真假判然矣。然脉辨已真，犹未敢恃，更察禀之浓薄，症之久新，医之误否，合参共究，自无循情，且脏之发也，类于腑；血之变也，近于气。调气者，主阳而升；调血者，主阴而降。差之毫厘，失之千里，独不思人以生死寄我，我岂可以轻试图功！彼祸人者，无足论矣。即偶中者，讵可对衾影哉！然难明者，意。难尽者，言。惟愿有志仁寿者，读书之外，而于起居嗜卧，触类傍通。至于临症，即病机浅易，必审察昭昭，既标本彰明，必小心翼翼，明矣，慎矣！必以精详操独断之权，毋以疑惧起因循之弊，设有未确阙疑，务以脉候反复参详，宁可多从不处用力，要知医为司命，功专去病以长生，慎勿舍生而治病，犹徒宅亡身，标本何在！未大虚而过加温补，诒误不至伤生，继以寒凉投之，其功愈效。若不足误加苦寒克削，犹死者不复生，断者不可续，纵加温补，莫可挽回，试思古云：阳气一分不尽，则不死，诚然也。<br />

                    <br>
                        <br />
　　杂症大小合参卷一<br />
<br />
　　化源论<br />
<br />
　　夫不取化源，而逐病求疗者，犹草木将萎，枝叶蜷挛，不知固其根蒂，灌其本源，而但润其枝叶，虽欲不槁，焉可得也！故《经》曰：资其化源。又曰：治病必求其本。<br />
<br />
　　又曰：诸寒之而热者，取之阴；热之而寒者，取之阳，所谓求其属也。垂训谆谆，光如日月，无非专重源本耳。苟舍本从标，不惟不胜治，终亦不可治。故曰：识中标，只取本治，千人无一损。如脾土虚者，温暖以益火之源；肝木虚者，濡润以壮水之主；肺金虚者，甘缓以培土之基；心火虚者，酸收以滋木之宰；肾水虚者，辛润以保金之宗，此治之本也。木欲实，金当平之；火欲实，水当平之；土欲实，木当平之；金欲实，火当平之；水欲实，土当平之，此治实之本也。金为火制，泻心在保肺之先；木受金残，平肺在补肝之先；土当木贼，损肝在生脾之先；水被土柔，清脾在滋肾之先；火承水制。抑肾在养心之先，此治邪之本也。金太过则木不胜，而金亦虚，火来为母复仇；木太过则土不胜，而木亦虚金来为母复仇；水太过，则火不胜而水亦虚，土来为母复仇；火太过则金不胜，而火亦虚，水来为母复仇，皆亢而承制，法当平其所复，扶其不胜。《经》曰：无翼其胜，无赞其复，此治复之本也。至于阴阳生克，虚实真假，意会无穷，难可言尽。即六淫易着，然风兼寒，当从温散，兼热当从辛凉；寒独寒，当从温补，兼湿当从温渗；中暑当从清解，伤暑当兼益气，湿外受当从发散，内主当从燥渗湿寒，温散湿热，清利燥木枯槁之象。大半火灼，金水受伤，然亦有阴寒太过，津液收藏，犹肃杀凛冽之后，阳和之水，而成坚冰燥裂矣。火之源，源在水中，而与元气势不两立，故有火者，必元气伤者半，阴水亏者半，正治益炽，从治乃息。惟骤受外邪者，暂行清利，但六淫皆为客气，未有不乘内伤，伤多伤少，孰实孰虚，标本既明，轻重乃别，斯无误矣。医司人命，可不慎欤！<br />
<br />
　　杂症大小合参卷一<br />
<br />
　　评伤寒论<br />
<br />
　　夫人之有生者，皆精气神具备而成之也。少年遇事敏捷，老大应物模糊，亦精气神之强弱殊之。其间盛衰修短，疾病安危，总不外此三者，故鱼一刻无水即死，人一刻无气即亡，试思人之能行能立能坐，及能运用持重，高声大语，皆赖一气为之。假气一弱，则行立坐卧、持重言语者无力矣。设遇外邪，乘虚而袭，正气愈伤，身益野狼狈，不能起床矣。气足而神生，气弱而神困矣。气化而精生，气虚而精散矣。《经》曰：精者，身之本也。故藏于精者，春不病温，要知外邪之触，必乘正气之虚。治之者，乘其表邪初客，急为疏解，使无深入以伤于里，继以调和之剂，则表邪散而中气和，自可相安无恙。若外感少，内伤多，只须温补，不必发散，正气得力，自能推出寒邪。盖元气极虚之人，虽即微邪，易能感受，惟助正气一旺而健行，则微邪不攻而自退。若罔顾正气之虚，而徒以逐邪为事，则元气转伤，犹迫良民而为寇，即微邪，反乘虚伏匿而为病矣况有毫无外感，因劳而发热者，谓之劳发，只须补中，尤忌疏解。即有头痛、恶风、口渴等症，殊不知头痛者，非虚火上浮，即血虚作痛也。恶风者，阳虚不能卫表也。口渴者，脏腑津液不足，或肾虚引水自救也。以脉消息，病无遁情，不论浮沉大小，但重按无力，便非实症，奈何泥于上古多歧、传经支离等语，凡有发热头痛，即用古方太阳经药，重加发散，津液耗亡，欲不口喝发热其可得乎！复谓阳明经症见矣。忍饿以虚其里，疏散以虚其表，化源之机既绝，阴道之消烁日深，欲不胁痛、耳聋，其可得乎！复谓少阳经症见矣。芩柴和解之剂一投，引邪深入之害实大，以致脾虚气弱，欲不腹满嗌干，其可得乎！复谓太阴经症见矣。重为峻攻其里，脾阴愈耗，欲不口干大渴、便秘、烦躁，其可得乎！复谓少阴经症见矣。寒凉峻利之药一投，肝肾之阴愈槁，欲不烦满舌卷囊缩，其可得乎！尚谓厥阴经症见矣。不知种种症侯，皆由调治失宜，以令邪气日深，正气日消所致，直至手足厥冷，脉细欲绝，乃认虚寒，方议温补，已无及矣。故古人伤寒类方，初则麻黄、葛根、柴胡等汤，继则调胃、大小承气，未列回阳救急汤、温经益元等汤，重用参、 、姜、桂、术、附，以追失散之元阳。殊不知寒凉久进，热药难温，克削久投，补药难挽，奈何后人不详此旨，徒遵上古证治真伤寒之旧例，引治今人禀赋虚弱者之类同，凡遇本元虚损，发热、口干、烦躁，正气不足之症，以作外邪深入有余之治，纵得苟延残喘，而不至精神消耗殆尽者未之有也。盖古人传经等论，不过明为寒邪，自阳及阴，由表入里，然邪之所凑，岂有定位！况阴阳相关，表里输应，表病不解，里亦随病，阳病不除，阴亦随伤，此表里阴阳本气为病之必然，岂必待有邪传处所致乎！故始或因外邪感袭者，亦有之，然继则累及阴阳本气自病矣，故名伤寒，夏云病热。伤寒者，已往之病原，病热者，现下之实害，寒既为热，则所伤之寒早已消弭。《经》曰：藏于精者，春不病温。原由阴精不足，而致病热、病温。今既病而阴精愈消愈竭，此时虽寒邪消散，奈真阴正气受伤，更热更损，莫可发生，以制阳光，故久热不已耳，岂寒邪既出表入里而为热，复能变寒，由里出表再传而为二候、三候乎，此必无之理也。若能以外邪为始病之因，以阴阳本气自病，为继病之实，善为调之适之，则何有久病不解之候也。如始终以寒邪为实迹，传变为定期，反复攻逐，是犹缚妻子以为贼，指路人以为父，何其冤哉！抑皆未究致热之所由来，而不达经，所谓“阳强不能密，阴气乃绝，阴平阳秘，精神乃治”之至理也。况天人一理，相生所以相继相克，所以相成，故天之火，深藏于水土之中，凡井水气蒸，上中温暖，则地表清肃，犹人之丹田，元阳封固，则火不浮游于上，中宫脾元充足，则火不散越于表。盖火之藏纳，不外乎水土之中，故发热者，即我身内之火，因正气虚而不能按纳，邪乘虚而激出之，乃阴阳本气反常之变，实非外来之火也。凡遇客邪一退，脾元虚者，调中以敛阳；阴中水虚者，补水以配火；阴中火虚者，补火以藏源，则故物仍归病斯愈矣。如不知此，竟以火为外邪，重汗以亡其阳，阳无归源之力矣；重下以耗其阴，阴无配阳之能矣；复加寒凉峻削，脾元益伤，肌表之浮阳，何能敛纳，将此身内必妄之火驱灭。必欲其尽，将此有限之精神磨灭，必欲其完，以有形之猛剂，攻无迹之阴阳。况火者，生身之始，而精气神，亦因之以生者也。试思人与物不热，则无气矣。故气生于火，而火为气之祖也。人但恶火之为热而清之，独不思火去而气亦绝矣。虽欲不死，其可得乎！此（张）心痛时表，幸慈寿者进思之，务求要领，毋事支离，必详虚实，勿拘故套。既知百病之来，莫不乘虚而入。则以正虚为本，而外邪为标，保精气神，以治客病则客病退，而正气无伤。若伤精气神，以治客病，则病不退，而正气徒耗，舍本从末，适足以伤生矣。惟初病正气尚旺，客病牢固者，急为驱逐，勿致蔓延，若一概瞻顾因循，犹似闭门留寇，岂其治乎？<br />
<br />
　　杂症大小合参卷一<br />
<br />
　　乙癸同源论<br />
<br />
　　古称乙癸同源，肾肝同治，其说维何？盖火分君相。君火者，居于上而主静；相火者，居乎下而主动。君火唯一心主是也，相火有二，乃肾与肝，肾应北方壬癸，于卦为坎，于象为龙，龙潜海底，龙起而火随之；肝应东方甲乙，于卦为震，于象为雷，雷藏泽中，雷起而火随之。泽也，海也，莫非水也，莫非下也，故曰乙癸同源。东方之木，无虚不可补，补肾即所以补肝；北方之水，无实不可泻，泻肝即所以泻肾。至于春升，龙不现则雷无声，及其秋降，雷未收则龙不藏，但使龙归海底，必无迅发之雷，但使雷藏泽中，必无飞腾之龙，故曰肾肝同治。东方者，天地之春也，勾萌甲折，气满乾坤，在人为怒，怒则气上，而居七情之升，在天为风，风则气鼓，而为百病之长，怒而补之，将逆而有壅绝之忧，风而补之，将满而有胀闷之患矣。北方者，天地之冬也，草黄米落，六字萧条，在人为恐，恐则气下，而居七情之降，在天为寒，寒则气惨，而为万象之衰，恐而泻之，将怯而有颠仆之虞，寒而泻之，将空而有涸竭之害矣。然木既无虚，又言补肝者，肝气不可犯，肝血自当养也。血不足者濡之，水之属也，肝木之源，木赖以荣，水既无实，又言泻肾者，肾阴不可亏，而肾气不可亢也，气有余者，伐之木之属也，伐木之干，水赖以安。夫一补一泄，气血攸分，即泄即补，水木向府，总之，相火易上，身中所苦，泄木所以降气，补水所以制火，气即火，火即气，同物而异名也。故知气有余，便是火者，愈知乙癸同源之义矣。然时医多执“肝常有余”之说，举手便云平肝，殊不思《经》曰“东方木也，万物所以始生也。”《圣济经》云：四时之所化，始于木；十二经之所养，始于春。女子受娠一月，是厥阴肝经养之，肝者，乃春阳发动之始，万物生化之源，故戒怒养阳，使先天之气相生于无穷，是摄生之切要也。盖春属肝木，乃吾身升生之气，此气若有不充，则四脏何所禀，水如春无所生，则夏长秋收冬藏者，将何物乎？五行之中，惟木有发荣畅茂之象，水火金土皆无是也。使天地而无木，则世界黯淡，其无色矣。培之养之，犹恐不暇，而尚欲剪之、伐之乎！故养血和肝，使火不上炎，则心气和平，而百骸皆理。况肾主闭藏，肝主疏泻，是一开一合也。俗云：肝有泻无补，不知六味地黄丸、七宝美髯丹等剂，皆补肝之药也。人特习而不察耳。<br />
<br />
　　杂症大小合参卷一<br />
<br />
　　运气论<br />
<br />
　　五运有太过有不及。太过者，甲丙戊庚壬五阳干也。不及者，乙丁己辛癸五阴干也。王冰曰：苍天布气，尚不越乎五行，人在气中，岂不应乎天道？故随气运阴阳之盛衰，理之自然也。《经》曰：不知年之所加，气之盛衰，虚实之所起，不可以为工。虽然运气之理，亦不可泥，又有内外两因，随时感触，虽当太过之运，亦有不足之时，不及之运，亦多有余之患。倘专泥运气，能无实实虚虚，损不足而益有余乎？况岁气之在天地，亦有气常之时，故冬有非常之温，夏有非时之寒，春有非时之燥，秋有非时之暖，犯之者病。又如春气西行，秋气东行，夏气北行。冬气南行。卑下之地，春气常行，高阜之境，冬气常在。天不足西北而多风，地不满东南而多湿。百里之内，晴雨不同。千里之外，寒暄各别。方主不齐，而病亦因之。虽然，西北固浓，安能人人皆实？东南固薄，安能人人皆虚？且如久旱则亢阳，久雨则亢阴，阳盛人耐秋冬而不耐春夏，喜阴寒而恶阳暄，阴盛人耐春夏而不耐秋冬，喜晴明而恶阴雨，此乃天气变常。人禀各异。<br />
<br />
　　又为法外之遗也。善言运气者，随机观变，方得古人未发之旨。缪仲醇曰：五运六气者，虚位也。岁有是气至则算，无是气至则不算，既无其气，焉得有其药乎？无益于治疗，有误乎来学。将以施之治病，譬如指算法之稀奇，谓事物之实有，岂不误哉！其云：必先岁气者，谓此年多肖雨，民病多湿，药类用二木，苦寒以燥之，佐以风药，风能胜湿，此即必先岁气之谓也。其云：毋伐天和者，即春夏养阴，秋冬养阳，春夏禁用麻黄、桂枝，秋冬禁用石膏、知母、芩、连、芍药，此即毋伐天和之谓。然尚有舍时从症之时也。谓不明五运六气，检偏方书何济者，正指后人不明五运六气之所以，而误于方册所载，根据而用之，动辙成过，则虽检偏方书，亦何益哉！故张仲景、华元化、越人、叔和，并未尝载有是说，即六经治法之中，亦并无一字及之，且见性理所载，元儒草芦吴氏，天之气运之中，亦备载之，益信其为天运气数之法，而非独医家治疗之书也。况传流既久，天地人物气化转薄，亦难可以同年而语矣。故宜知之者，以明天气岁气立法之常也；不可执之者，以处天气岁气法外之变也。天有寒暄早晚不同，人有盛衰时刻迥别，岂可以千支司岁，一定之数，以定无穷时刻盛衰之受哉！<br />
<br />
　　杂症大小合参卷一<br />
<br />
　　治法提纲<br />
<br />
　　夫治病者，当知标本，以身论之，外为标，内为本；阴为标，阳为本：六腑属阳为标，五脏属阴为本；脏腑在内为本，十二经络在外为标。以病论之。人之元气为本，病之邪气为标：先受病机为本，后传病症为标。故治病必求其原，而先治其本。古圣之至论，但急则治其标，缓则治其本。后哲之变迎，然病在阴，毋犯其阳，病在于阳，毋犯其阴，犯之者是谓诛伐无过。病之热也，当察其源，火果实也，苦寒、咸寒以拆之，若其虚也，甘寒、酸寒以摄之。病之寒也，亦察其源，寒从外也，辛热、辛温以散之；动于内也，甘温以益之，辛热、辛温以佐之。《经》曰：五脏者，藏精气而不泄也，故曰满而不能实。是有补而无泻者，此其常也。脏偶受邪，则泄其邪，邪尽即止，是泻其邪，非泻脏也。脏不受邪，毋轻犯也。世谓肝无补法，知其谬也。六腑者，传导化物糟粕者也，故曰实而不能满，邪客之而为病，乃可攻也，中病乃已，毋尽剂也。病在于经，则治其经，病流于络，则及其络，经直络横，相维辅也。病从气分，则治其气，虚者温之，实者调之。病从血分，则治其血，虚则补肝补脾，而心实则为热为瘀，热者清之，瘀者行之。因气病而及血者，先治其气；因血病而及气者，先治其血。因证互异，宜精别之。病在于表，毋攻其里；病在于里，毋虚其表。邪之所在，攻必从之，受邪为本，现症为标，五虚为本，五邪为标。<br />

                    <br>
                        <br />
　　如腹胀由于湿者，其来必速当利水除湿，则胀自止，是标急于本也，当先治其标。若因脾虚渐成胀满，夜剧昼静，病属于阴，当补脾阴，夜静昼剧，病属于阳，当益脾气，是病从本生，本急于标也，当先治其本。举二为例，余可类推矣。病属于虚，宜治以缓，虚者精气夺也。若属沉痼，亦必从缓。治虚无速法，亦无巧法，盖病已沉痼，凡欲施治，宜有次第，如家贫年久，室内空虚，非旦夕间事也。病属于实，宜治以急，实者邪气胜也，邪不速逐，则为害滋蔓，故治实无迟法，亦有巧法，如寇盗在家。宜开门急逐即安，此病机缓急一定之法也。故新病者，阴阳相乖，补偏救弊，宜用其偏。久病者，阴阳渐入，扶元养正，宜用其平。若久病误以重药投之。徒增其竭绝耳。至如药性之温者。于时为春，所以生万物者也；药性之热者，于时为夏，所以长万物者也；药性之凉者，于时为秋，所以肃万物者也；药性之寒者，于时为冬，所以杀万物者也。夫元气不足者，须以甘温之剂补之。如阳春一至，生机勃勃也，元气不足，而至于过极者，所谓大虚必挟寒，须以辛热之剂补之；如时际炎蒸，生气畅遂也，热气有余者，须以甘凉之剂清之；如凉秋一至。溽燔如失也，邪气盛满，血至于过极者，所谓高者抑之，须以苦寒之剂泻之；如时值隆冬，阳气潜藏也。故凡温热之剂，均为补虚；寒凉之剂，均为泻实。然元气既虚，但有秋冬肃杀之气，独少春夏生长之机，虚则不免于热，倘不察虚实，便以寒凉之剂投之，是病方肃杀，而医复肃杀之矣，其能人乎。故无阳，则阴无以生，无阴则阳无以化，盖物不生于阴，而生于阳，如春夏生而秋冬杀也，如向日之草木易荣，潜阴之花卉易萎。《经》曰：阴阳之要，阳密乃而、此言阳密则阴亦固，而所重在阳也。又曰：阳气者，若天与日，失其所则折寿而不彰，故天运当以日光明。此言天之运，人之命，俱以阳为本也。伏羲作《易》，首制一画，此元阳之祖也。文王衍《易》，六十四卦，皆以阳喻君子。干之象曰：大哉干元，万物资始。此言阳为发育之首。阳之德也。自古圣人，莫不喜阳而恶阴，即丹溪主于补阴，亦云。实火可泻。芩连之属；虚火可补，参 之属。今人但知有火，而不分虚实，喜用寒凉者，是欲使秋冬作生长之令，春夏为肃杀之时，令斯民折寿而不彰乎！<br />
<br />
　　杂症大小合参卷一<br />
<br />
　　制方和剂治疗大法<br />
<br />
　　《灵枢》曰：人之血气精神者，所以奉生而周于性命者也。经脉者。所以行血气营阴阳，濡筋骨利关节者也。卫气者。所以温分肉充皮肤，肥腠理司开合者也。志意者，所以御精神，收魂魄，适寒温，和喜怒者也。是故血和则经脉流行，营复阴阳，筋骨劲强，关节清利矣。卫气和则分肉解利，皮肤谓柔，腠理致密矣。志意和则精神专直，魂魄不散，悔怒不起，五脏不受邪矣。寒温和，则六腑化谷，风痹不作，经脉通利，肢节得安矣。故虚实者，诸病之根本也。补泻者，治疗之纲纪也。《经》曰：邪之所凑，其气必虚。凡言虚者，精气夺也；凡言实者，邪气胜也。是故虚则受邪，邪客为实。《经》曰：“邪气盛则实，精气夺则虚”者此耳。倘邪重于本，则以泻为补，是泻中有补也。本重于邪，则以补为泻，是补中有泻也。且升降者，病机之要括也。升为春气，为风化，为木象，故升有散之之义；降为秋气，为燥化，为金象，故降有敛之之义。如饮食劳倦，则阳气下陷，宜升阳益气；泻利不止，宜升阳益胃，郁火内伏，宜升阳散火。因湿洞泄，直升阳除湿，此类宜升之之也。如阴虚则水不足以制火，火空则发而炎上，其为证也，咳嗽多痰，吐血鼻衄，头疼齿痛，口苦舌干，骨蒸寒热，是谓上热下虚之候，宜用麦冬、贝母、枇杷叶、白芍药、牛膝、五味子之属以降气，气降则火自降，而气自归元，更又益之以滋水添精之药，以救其本，则诸症自瘳，此类宜降之之也。更有塞因塞用者，如脾虚中焦作胀，肾虚气不归源，以致上焦逆满，用人参之甘，以补元气，五味子之酸，以收虚气，则脾得健运，而胀自消，肾得敛藏，而气自归，上焦清泰，而逆病自平矣。通因通用者，如伤寒挟热下利，或中有燥粪，必用调胃承气汤下之乃安。伤暑滞下不休，得六一散清热除积乃愈，然治寒以热，治热以寒，此正治也。如热病而反用热攻，寒病而反用凉剂，乃从治也。盖声不同不相应，气不同不相合，大寒大热之病，必能与异气相拒，善治者乃反其佐，以同其气，复令寒热参合，使其始同终异也。如热在下，而上有寒邪拒格，则寒药中入热药为佐。《内经》曰：若调寒热之逆，冷热必行，则热药冷服，下膈之后，冷体既消，热性随发。寒在上，而上有浮火拒格，则热药中入寒药为佐，下膈之后，热气既散，寒性随发，情且不违，而致大益，病气随愈，呕烦皆除，所谓寒因热用，热因寒甲，使同声易于相应，同气易于相合，而无拒格之患。《经》曰“必先其所主，而伏其所因”也。譬之入火可以湿伏，可以水灭。病之小者似之。大者则若龙雷之火，逢湿则焰，遇水益燔，太阳一照，火即自息，此至理也。用热远热者，是病本于寒，法应热治，所投热剂，仅使中病，毋令过焉，过则反生热病矣。用寒远寒者，是病本于热，法应寒治，所投寒剂，仅使中病，毋令过焉，过则反生寒病矣。故益阴宜远苦寒以伤胃，益阳以远辛散以泄气，祛风勿过燥，清暑毋轻下，产后忌寒凉，滞下忌敛涩。然天地四时之气，行乎六合之间，人处气交之中，亦必因之而感，春气生而升，夏气长而散，长夏之气化而软，秋气收而敛，冬气藏而沉。人身之气自然相通，其生者顺之，长者敷之，化者坚之，收者肃之，藏者固之，此药之顺乎天者也。春温夏热，元气外泄，阴精不足，药宜养阴；秋凉冬寒，阳气潜藏，勿轻开通，药宜养阳，此药之因时制用，补不足以和其气者也。然既戒勿伐天和，而又防其太过，所以体天地之大德也。昧者舍本从标，春用辛凉以伐肝，夏用咸寒以抑火，秋用苦温以泄金，冬用辛热以涸水，谓之时药。殊失《内经》逆圣之理，夏月伏阴，冬月伏阳，推之可知矣。然而一气之中，初同未异；一日之内，寒暖迥殊。且有乖戾变常之时，大暑之候，而得寒症，大寒之候，而得热症。证重于时，则舍时从证；时重于证，则舍证从时。六气太过为六淫，六淫致疾为客病，以其天之气从外而入也。七情动中为主病，以其人之气从内而起也。此用药权衡主治之大法，万世遵守之常经，虽圣哲复起，莫可更改也。然有性禀偏阴偏阳，又当从法外之治，假如性偏阴虚。虽当隆冬，阴精亏竭，水既不足，不能制火，阳无所根据，外泄为热，或反汗出，药宜滋阴，设从时令，误用辛温，势必立毙。假如性偏阳虚，虽当盛夏，阳气不足，不能外卫其表，表虚不任风寒，洒淅战栗，思得热食，及御重裘，是虽天令之热，亦不足以敌真阳之虚，病属虚寒，药宜温补，设从时令，误用苦寒，亦必立毙。故变通合宜之妙，存乎其人。且人禀天地阴阳之气以有生，而强弱莫外乎天地之运气，当天地初开，气化浓密，则受气常强，及其久也，气化渐薄，则受气常弱。故上古之人，度百岁乃去，今则七十称古稀矣，盖天地风气渐薄，人亦因之渐弱，以致寿数精神，既已渐减，则血气脏腑，亦应因之渐衰，故用药消息，亦必因之渐变，不可执泥古法，轻用峻利。况时当晚季，嚣竞日深，戕丧斫贼，难解难遏，于是元气转薄，病疾丛生，虚多实少，临症施治，专防克伐，多事温补，痛戒寒凉，抵当、承气，日就减少，补中、归脾，日就增多，此今日治法之急务也。设使病宜用热，亦当先之以温，病宜用寒，亦当先之以清，纵有积滞宜消，必须先养胃气，纵有邪气宜祛，必须随时疏散，不得过剂，以损伤气血。气血者，人之所赖以生者也。气血充盈，则百邪外御，病安从来？气血一亏，则诸邪辐辏，百病丛生。世人之病，十有九虚，医师之药，百无一补，岂知用药一误，则实者虚，虚者死，是死于药，而非死于病也。且古人立方，既有照胆之朗识，复尽活人之苦心，有是病方下是药，分两多而药味寡，譬如劲兵，专走一路，则足以破垒擒王矣。后人既无前贤之识，见徒存应世之游移，分两减而药味多，譬犹广设攻治，以庶几于一遇，嗟呼！术虽疏而心更苦矣。品类既繁，攻治必杂，病之轻者，因循而愈，病之重者，岂能一得乎！然药虽有大力之品，终属草木之华，必藉人之正气为倚，附方得营运而获效，如中气馁极，虽投硝、黄，不能迅下也；荣阴枯槁，虽投羌、麻，不能得汗也：元阳脱尽，虽投热药不觉热也；真阴耗极，虽投寒药不觉寒也；正气重伤，虽投补药不觉补也。非医者立见不移，病患专心守一，焉有日至功成之益哉！<br />
<br />
　　杂症大小合参卷一<br />
<br />
　　药论<br />
<br />
　　概用药之弊也，始于执流而忘源，信方而遗理，泥成方之验，不解随人活泼，胶章句之迹，未能广会灵通。王太仆曰：粗工偏浅，学问未精，以热攻寒，以寒疗热，治热未已，而冷疾顿生，攻寒日深，而热病更起，热起而中寒尚在，寒生而外热不除，欲攻寒，则惧热不前，欲疗热，则思寒又止，岂知脏腑之源，有寒热温凉之主哉！夫药有君臣佐使，逆从反正，浓薄轻重，畏恶相反，未得灵通，而漫然施疗，许学士所谓猎不知兔，广络源野，术亦疏矣。君为主，臣为辅，佐为助，使为用，制方之原也。逆则攻，从则顺，反则异，正则宜，治病之法也。必热必寒，必散必收者，君之主也。不宣不明，不受不行者，臣之辅也。能受能令，能合能公者，佐之助也。或击或发，或劫或开者，使之用也。破寒必热，逐热必寒，去燥必濡，除湿必泄者，逆则攻也。治惊须平，治损须温，治留须收，治坚须溃者，从则攻也。热病用寒药，而导寒攻热者必热，如阳明病发热，大便硬者，大承气汤，酒制大黄热服之类也。寒病用热药，而疗热去寒者必寒，如少阴病下利，服附子、干姜不止者，白通汤加入尿、猪胆之类也。<br />
<br />
　　塞病用通药，而导通除塞者必塞，如胸满烦惊，小便不利者，柴胡加龙骨、牡蛎之类也。通病用塞药，而导塞止通者必通，如太阳中风下利，心下痞硬者，十枣汤之类。反则异也。治远以大，治近以小，治主以缓，治客以急，正则宜也。轻清成象，重浊成形，清阳发腠理，浊阴走五脏，清中清者，荣养于神，浊中浊者，坚强骨体，辛甘发散为阳，酸苦涌泄为阴，气为阳，气浓为阳中之阳，气薄为阳中之阴，薄则发泄，浓则发热，味为阴，味浓为阴中之阴，味薄为阴中之阳，薄则疏通，浓则滋泄，亲上亲下，各从其类也。畏者，畏其制我，不得自纵。恶者，恶其异我，不得自知。畏恶之中，亦可相成，在因病制方轻重多寡之间也。至于相反，两仇不共，然大毒之病，又须大毒之药以劫之，虽相反之中，亦有相成之妙，神化在是，顾良工用之耳，奈何近医舍至灵至变之玄理，而执不灵不变之成方，果若斯之奇，则上古圣贤，千言万卷，只为赘余，而今之学人，神圣工巧，一切可废矣。不知方之为言，仿也，仿病而有方也。其将立也，因是病而后成，融通不滞。其既立也，非是病则勿用，确然难移。是以《素问》无方，《难经》亦无方，非无方也，为仿，为活法也。汉世才有方，为借于仿也。今奇方疗疾，倘果可以发无不中，则昔者轩、岐、扁、仓，神灵之智，慈济之仁，岂不及此，何不每一病，只立一方，使后人彰明显著，用无不当，而乃广为昭析，多立文词，以累后学，纷赜难穷，效无十全哉！虽然，方不可泥，亦不可遗，以古方为规矩，合今病而变通，既详古论之病情，复揣立万之奥旨，或病在上而治反在下，病在下而治反在上，病同而药异，病异而药同，症端蜂起，而线索井然，变现多危，而持执不乱，诚为良矣。倘此旨未达，逐症寻求，既治其上，又攻其下，既疗其彼，复顾其此，本之不揣，药无精一，如着百家衣，徒为识者笑，救头救脚之讥，宁能免夫。要知一身所犯，病情虽多，而其源头，只在一处，治其一，则百病消，治其余，则头绪愈多，益增别病。盖古今亿万人之形体虽殊，而其相传相成之脏腑、阴阳则一，百病之害人虽异，而治法不外乎气血虚实之间，虚实既明，而寒热亦在其中。正强邪盛者，亟祛邪以保正，正弱邪强者，亟保正以御邪，务使神气勿伤，长有天命。盖岐黄仁术，原重生命以治病，故每重本而轻标，何今之人，徒知治病而罔顾生命，每多遗本顾末，不惟不胜治，终亦不可治也。故能于虚实寒热邪正处灼然明辨，则益心之阳，寒亦通行，强肾之阴，热亦痊可。发舒阳气，以生阴精，滋养阴精，以化阳气，或养正而邪自除，或驱邪而正始复，或因攻而为补，或借补为攻，治千万种之疾病，统不出乎一理之阴阳。苟临症狐疑，不知所重，姑以轻和之剂，以图万一之功，昔有直入之兵，焉望捷得之效？因循待毙，亦何异于操刃杀人！此皆不求至理，徒守成方者之误也。<br />
<br />
　　杂症大小合参卷一<br />
<br />
　　论医者病家得失<br />
<br />
　　夫医也者，近之治身，消患于未兆，远之治人，广惠于无穷。然非研求《灵》、《素》，得心应手，勿能及也。至于病者听医，犹听神明，然医良而听之，宜也。若学术未工，则自信不确，而病家疑信居半，尤宜然也。但病有浅深，则效有迟速，倘病在腠理，而不奏功于附应，诚罪在医术之庸，若势近膏肓，效安期于旦夕，旦不效夕更，夕不效且更，则虽有神圣，亦不能尽其技矣。故天下不尊医，医亦不自尊，病家急而求医，医亦急而求术，古之人艺精而试，今之艺试而精，古之人以法治病，今之人以病合法，古之人因症处方，今之人以方处症，殊不知先贤徒详病情，不设方剂者，盖不欲以一定之迹，应无穷之变也，因庸下者，苦于莫窥玄奥，证治无从守式，于是汉世以降方法繁与，如奕之有势，反正逆从势之用也。运气不济，古今易辙，风土异宜，强弱异禀，贵贱异境，老少异躯，新久异法，内外异因，局之变也。若执一定之势，以应千变之局，其有不败者几希！故贵学人，熟详天地阴阳，参透生人原始，如何生发之机无穷，如何化源之机乃绝，如何而诸危症可以回生，如何而诸轻症得以变重。立定大纲，统其要领，脏腑经络既明，标本虚实识透，始由至奇至繁至远之文章，终归最平最纯最近之一理，千变万化。《经》所谓一言而终也。<br />

                    <br>
                        <br />
　　杂症大小合参卷一<br />
<br />
　　论富贵贫贱嗣育得失<br />
<br />
　　富贵之家，衣食有余，生子常夭；贫贱之家，衣食不足，生子常坚者，何故？盖贫家之子，不能纵欲，虽拂意而不敢怒，富家之子，得纵其欲，稍触便怒，怒多肝病多，肝木乘脾之患始矣。是以贫家之育虽薄，而成全反胜于富家，其暗合育子之理有四：薄衣淡食少欲寡怒，一也；无财少药不为庸医所误，二也；在母腹中，劳役不息气血动用，筋骨坚实，三也；母既劳役，胞络转运，多易生产，胎病稀少，四也。谚云：见哭即歌，不哭必偻罗。言虽鄙而切当，岂知啼哭者，小儿所以散惊泄热，去风除寒，化食行气之端也，故渔户人家，生子必多，筋骨坚实，盖由母寒子寒，母热子热，在胎之时，风霜暑热先已备尝，出胎之后，肌肉苍浓，筋骨坚持，邪不能袭。富贵之家，丰衣美食，肢体脏腑，无不娇嫩，先天既禀柔脆，后天从加饱暖太过，外感内伤接踵为如甲药消磨，其困益增，譬如阴地草木，不见风日，何能秀郁耶，纵得成人，一生多病况藜藿则肠胃坚浓，小饮则元精不淆，多忧则神气掌敛，寡欲则淫毒鲜少，而膏粱者，俱不能及也。<br />
<br />
　　杂症大小合参卷一<br />
<br />
　　评赵氏医贯说<br />
<br />
　　谚云：秀才学医，如菜作齑。以其明于理，而易过于医，医与儒皆不外乎一理也然运用枢机，主宰一身者，皆心也，故古圣贤，养心正心明心，千言万语谆谆，独重乎心，以心为主，而医家亦以心为君主之官也。独赵氏一书，强引《内经》“十二官危”之一语，反复立论，独尊命门以为君主，其历陈气血之根，生死之关，生人之本。却病之原，真假之象阐发殆尽，诚有功于医学人不鲜矣。但古圣贤俱以心为主，赵氏独尊命门为君主，而欲外乎心，医与儒竟二途矣。鄙见于此，不无窃有议焉。盖古圣贤，以心为主者，以修身立行起见也。赵氏以命门为主者，以尊生立命起见也，此正赵氏之济世一片苦心，强引之而主之，盖人为万物之灵者，伏此心也。故《经》曰：君主之官，神明出焉。但肾主智，心主思，心之气根于肾也。心知将来，肾脏已往，不失神明闲脏之职也。卧以入阴，心之神通于肾也，离属阴而配水，火属阳而配水，然水生于金，能复润母燥，火生于木，反能害母形，故易以离人为兵戈，火上有水为既济，水在火下为未济，明其水火不可相离，阴阳互为其根也，递相济养，是谓和平，摄处稍偏，灾害立至。故夫人生于天地万物，统不外乎阴阳，水火者，阴阳之迹也。偏尚不可，敢孰为之轻，孰为之重乎，且觉悟庶类，聪知聪明者，皆心也，肾能之乎，故《经》曰：心为君主之官，信不谬矣。况相火之动，多由乎君火，相字之义，更不虚也，但心之能神，若无真阴上奉，其能之乎，犹之虽圣明在上，而必以民为邦本也。由此观之，则心为言主，而肾为之根，尊卑之义昭然。但利害之机，实休戚相关见，且无情之草木其花叶荣茂，必赖乎根本培固而始能，况人禀气血有情，五行具伐之体，可罔顾天一生水，地二生火之义存焉。<br />
<br />
　　杂症大小合参卷一<br />
<br />
　　先天根本论<br />
<br />
　　夫玄黄未兆，天一之水先生，胚体未成。两肾之元先立。盖婴儿未成，先结胞胎，其象中空，一茎直起，形如莲蕊。一茎，即脐带。莲蕊，即两肾也。而氤氲一点元阳之为命者，寓于中焉。水生木而后肝成，木生火而后心成，火生土而后脾成，土生金而后肺成，五脏既成，六腑随之，四肢乃具，百骸乃全。《仙经》曰：借问如何是玄牝，婴儿初生先两肾。未有此身，先有两肾，故肾为脏腑之本，十二脉之根，呼吸之主，三焦之源，而人资之以始者也。故曰：肾水者，先天之根本也。一点元阳，则寓于两肾之间，是为命门。盖一阳居二阴之间，所以位乎北，而成乎坎也。人非此火，无以营运三焦，腐熟水谷。《内经》曰：少火生气。《仙经》曰：两肾中间一点明，逆为丹母顺为人。夫龙潜海底，龙起而火随之。元阳藏于坎腑，运用应于离宫，此生人之命根也，乃知阳火之根，本于地下，阴火之源，本于天上，故曰：水出高源；又曰：火在水中。夫水火者，阴阳之征兆，天地之别名。独阳不生，独阴不长。天之用在于地下，地之用在于天上，则天地交通，水火混合而万物生焉。古之神圣，察肾为先天根本，故其论脉者曰：人之有尺，犹树之有根，枝叶虽枯槁，根本将自生，伤寒危笃，寸口难稽，犹诊太溪，以下肾气。夫精也者，水之华也。神倚之，如鱼得水，气根据之，如雾覆渊。神必根据物，方有附丽，精竭神散，势之自然，方其为婴孩也。未知牝牡之合而勃然作，精之至也。纯纯全全，合于天方，溟溟清清，合于无沦，年十六而真精满，始能生子，精泄之后干破而为离，真体已亏，不知节啬，则百脉空虚，不危何待！世有以固精采补者，是大不然，男女交接，必扰其肾，外虽不泄，精已离宫，必有真精数点，随阳之痿而溢出，如火之有烟焰，岂能复返于薪哉！是故贵寡欲。然损精伤肾，是非一端。若目劳于视，精以视耗：耳劳于听，精以德耗：心劳于思，精以思耗：体劳于力，精以力耗，随事节之，则精与日俱积矣，是故贵节劳，肾司闭藏，肝主疏泄，二脏皆有相火，其系皆上属于心。心，君火也。怒伤肝。而相火动，则疏泄者用事，而闭藏者不得其职，虽不交合，精已暗耗矣，是故贵息怒。酒能动血，饮酒则身面俱赤，是扰其血也。数月不近色，精已凝浓，一夜大醉，精随薄矣，是故宜戒酒。《经》曰：精不足者，补之以味。然膏粱之味，未必生精，恬澹之味，最能益精。《洪范》论味，而曰嫁穑作甘。世间之物，惟五谷得味之正，澹食五谷，大能养精。吴子野云：芡实本温平，不能大补，人谓之水中丹者，何也？人之食芡也，必枚啮而细嚼之，未有多嘬而急咽者也。舌类齿唇，终日嗫嚅而欠无五味，腴而不腻，是以致玉池之水，转相灌注积其功，虽过乳石可也，以此知人，能淡食而徐饱者，大有益于脾肾。《经》曰：胃为水谷气血之海，化荣卫而润宗筋；又曰：阴阳总宗筋之会，而阳明为之长，故胃强则肾充而精气旺，胃病则精伤而阳事衰也。《灵枢》曰：生之来谓之精。此先天元生之精也，《素问》曰：食气入胃，散精于五脏。此水谷日生之精也。然日生之精，皆从元精所化，而后分布其脏，盈溢则输之于肾，故曰：五脏盛乃能泻。若饮食之精，遇一脏有邪，则一脏之食味，化之不全，不得与元精俱藏而时自下矣。故肾之阴虚，则精不藏；肝之阳强，则气不固。若阴邪客于窍，与所强之阳相感，则精脱而外淫矣。阳强者，非真阳之强，乃肝之相火强耳。夫五脏俱有火，惟相火之寄于肝者，善则发生，恶则为害，独甚于他火，其阴器既宗筋之所聚，凡人入房，强于作用者，皆相火充其力也。若遇接内，与阴气合，则三焦上下内外之火，翕然下从，百体玄府悉开，其滋生之精尽会于阴器以跃出，岂止肾所藏者而已哉！有年老弥健，或问其故，曰曾读《文选》，石愠玉而山辉、水含珠而川湄，于斯二语，悟得葆精之道。故足于精者，百疾不生；穷于精者，万邪蜂起。先哲洞窥根本，力勉图全，遇症之虚者，亟保北方，以培生命之本。水不足者，壮水之主，以制阳光，六味丸是也；火不足者，益火之元，以消阴翳，八味丸是也。只于年力方刚，尺脉独实者，微加炒枯知柏，抑其亢炎。奈昧者，遂为滋阴上剂，救水神方，不问虚实而概投之，不知知母多则肠胃滑，黄柏久则肠胃寒，阳明受贼，何以化荣卫而润宗筋？髓竭精枯，上呕下泄，而幽潜沉冤，此皆守河间“有热无寒”之论，丹溪“阳常有余”之说，贻祸如此其烈耳！致《求正录》云：朱刘之言不息，则轩岐之泽不彰，诚斯道之大魔，亦生民之厄运也。虽其言未免过激，然亦补偏救弊之一片苦心也。<br />
<br />
　　杂症大小合参卷一<br />
<br />
　　后天根本论<br />
<br />
　　夫人HT 地一声之后，命曰后天。后天之振本，脾胃是也。脾胃属土，土为万物之母，《易》曰：至哉，坤元！万物资生，是以胃者，卫之源，脾者，荣之本，脾胃者，即后天元气也。《针经》曰：荣出中焦，卫出上焦。然卫为阳，益之必以辛；荣为阴，补之必以甘，辛甘相合，脾胃健而荣卫通。《经》曰：脾胃者，仓廪之官，五味出焉。<br />
<br />
　　又曰：食入于胃，散精于肝，淫气于筋，浊气归心，淫精而脉，脉气流经，气归于肺饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时，五脏阴阳，揆度以为常也。是知水设入胃，洒陈于六腑而气至焉，和于五脏而血生焉，行于百脉，畅于四肢，充于肌肉，而资之以为生者也，故曰：安谷者昌，绝谷者亡。盖婴儿既生，一日不再食则饥：七日不食，则肠胃竭绝而死矣。人之有脾胃，犹兵家之有饷道也，饷道一绝，万众立散，脾胃一败，百药难施。上古圣人，见土为后天之根本，故其着之脉者曰：四时皆以胃气为本，有胃气则生，无胃气则死。是以伤寒当危困之候，诊冲阳以察胃气之有无，冲阳应手，则回生有日；冲阳不应，则坐而待毙矣。东垣先生，深窥经旨，独着《脾胃论》，以醒提聋 ，其言胃中无气盛，则能食而不伤，过时而不饥，脾胃俱旺。能食而肥，脾胃俱虚。不能食而瘦，善食而瘦者，胃伏火邪于气分，则能食脾虚则饥肉削，或曰血实气虚，则体易肥，气实血虚，则体易瘦也。凡七情戕其内，六气攻其外，皆足以致虚，惟饮食与劳倦两端，其关尤大。《经》曰：饮食自倍，肠胃乃伤；又曰：水谷之寒热，感则害人六腑。<br />
<br />
　　夫饮者，水也，无形之气也。《经》曰：因而大饮则气逆，或为喘咳，或为水肿，或为呕吐之类。食者，物也，有形之归也。《经》曰：因而饱食，经脉横解，肠 为痔。或为胀满，或为积聚，或为诸痛，或为吐利之类，此所谓饮食伤也。《经》曰：有所劳倦，形气衰少，谷气不盛，上焦不行，下脘不通，胃气热，热气熏胸中，故内热。又曰：劳则气耗。劳则喘息汗出，内外皆越，故气耗矣。有所劳倦，皆损其气。气衰则虚火旺，旺则乘脾，脾主四肢，故困热无气以动，懒于言语，动则喘之，表热自汗，心烦不安，此所谓劳倦伤也。盖人受水谷之气以生，所谓清气、营气、卫气，皆胃气之别名也。胃为水谷之海，五脏六腑皆受灌输，若起居失度，饮食夫节，未有不伤脾胃者也。<br />
<br />
　　脾胃一伤，元气必耗，心火独炎，心火即下焦阴火，心不主令，相火代之，火与元气，势不两立，一胜则一负，阴火上冲，气高而喘，身热而烦，脾胃之气下陷，谷气不得升淳，是春生之令不行，无阳以护其营卫，乃主寒热。《经》曰：劳者温之，损者温之；又曰：温能除大热，最忌苦寒，反伤脾胃。东坦于劳倦伤者，立补中益气汤，纯上甘温，兼行升发，使阳春一布，万物渐荣，易老于饮食伤者，立积术丸，一补一攻，不取速化，但使胃强不复伤耳，此皆炎黄之忠，荩后进之标的也。罗谦甫用发其旨，故去脾虚少食，弗可克伐，补之自然能食，是则更有法焉。东方之仇木宜安，恐木实则侮土而厥张也。西方之子金宜顾，恐子虚则窃母以自救也。若夫少火，实为生气之元，故中央之上，虚者则有补母之论存焉。许学士云：肾虚不能化食，譬如釜中，水谷下无火力，何能熟耶？严用和云：房劳过度，真阳衰弱，不能上蒸脾土，中州不运，以致饮食不消，胀满痞塞，须知补肾，肾气若壮，丹田火盛，上蒸脾土，土温自治矣。统而论之，脾具坤顺之德，有干健之运，坤德或惭，补土以培其卑监，干健稍弛，益火以助其转运，此东坦、谦甫，以补土立言，学士用和，以壮火垂训，土强则出纳自如，火强是转输不怠，火为土母，虚则补其母，治病之常经也。世俗一遇，脾胃虚滞，便投曲、卜、查、芽、香、砂、根、朴，甚而黄连、山栀，以为脾胃良方，而夭枉者，不可胜数矣。不知此皆实则泻子之法，因脾胃有聚实火，元气未衰，邪气方张，用破气之剂，以泻肺金，主气之脏，若虚而代之，则愈虚，虚而寒之且遏绝真火生化之元矣，有不败其气，而绝其谷乎！最可异者，以参、术为滞闷之品，畏之不啻砒毒，独不闻《经》云：虚者补之，劳者温之；又曰：“塞因塞用”乎？又不闻东坦主脾胃之气，实则枳实、黄连泻之：虚则白术、陈皮补之乎？又不闻丹溪云：实火可泻，芩连之属；虚火可补，参之属乎？且饮食初伤，壅成湿热，元气未败，黄连、查、曲，暂其宜也。但上喜暖而恶寒，过剂则脾阳愈弱，而转化愈难矣。至若病稍日久，元气必虚，阳气不充，阴寒为祟，反服黄连，无异于入井而反下石耳。《经》曰：饮食劳倦损伤脾胃，始受热中，未受寒中，则始宜清热，终宜温养，灼然有辨，岂无先后次第乎！且圣人治未病不治已病，故观既济之象，曰君子以思患而预防之。随之象曰，君子以向晦入晏息。颐之象曰，君子以节饮食。岂非明饮食劳倦之足以伤生耶，故养生家，尤亟于养气，行欲徐而稳，言欲定而恭，坐欲端而直，声欲低而和，常于动中习静，使此身常在太和元气中，久久自有圣贤气象。《长生秘典》曰：内劳神明，外劳形质，俱足夭折，惟房劳较甚，为其形与神交用，精与气均伤也。又曰：久立久坐，久行久卧，皆能伤人，元气胜谷气，其人瘦而寿；谷气胜元气，其人肥而夭。泰西水曰：饮食有三化，烹者糜烂，名曰火化；细嚼缓咽，名曰口化；蒸变传送，名曰胃化。一化得力，不劳于胃。《医说》云：饮食到胃，俱以温和为妙，不问冷物热物，但细嚼缓咽，自能温矣。《秘典》曰：食饱之后，解带摸腹，伸腰徐行，作喷以通其秘，用呵以去其滞，令饮食下行，方可就坐。饱坐发痔，曲腰而坐成中满。醉后勿饮冷，饱余勿便卧，食后勿怒，怒后勿食，冷热之物，不宜五食。《尊生编》云：饮以养阳，食以养阴，食宜常少，亦勿令虚，不饥强食，不渴强饮，则脾劳发胀。朝勿令饥，夜勿冷饱，淡食则多补，五辛善助火。《调食法》云：宁少毋食多，宁饥毋食饱，宁迟毋食远，宁热毋食冷，宁零毋食顿，宁软毋食硬，此六者调理脾虚之要法也。语云：修养不如节劳，服药不如忌口。<br />

                    <br>
                        <br />
　　斯言虽鄙，颇切理要，诚能如此谢摄，则土强而脏腑俱安，后天之根本不损，营卫中和，长有天命矣。<br />
<br />
　　杂症大小合参卷二<br />
<br />
　　太极图说<br />
<br />
　　《易》有太极，是生两仪，周子惧人之不明，而制为太极图。无极而太极，无极者，未分之太极也。太极者，已分之阴阳也。一中分太极，中字之象形，正太极之形也。一叩伏羲之奇，一而圆之，即是无极，既曰先天太极。天尚未生，尽属无形，何为伏羲画一奇？周子画一圈，又涉形迹矣。曰：此不得已，而开示后学之意也。人受天地之中以生，亦具有太极之形，在人身之中，可不究心乎！太极图　<br />
<br />
　　杂症大小合参卷二<br />
<br />
　　阳水阴水相火真水命门图说<br />
<br />
　　命门在人身之中，对脐，附脊骨，自上数下，则为十四椎，自下数上则为七椎，《内经》曰：七节之旁有小心，此处两肾所寄，左边一肾属阴水，右边一肾属阳水，各开一寸五分，中间是命门所居之宫，既太极图中之白圈也。其右旁一小白窍，即相火也。其左旁之小黑窍，即天一之真水也。此一水一火，俱属无形之气，相火禀命于命门，真水又随相火，自寅至申，行阳二十五度；自酉至丑，行阴二十五度，日夜周流于五脏六腑之间，滞则病，息则死矣。人生男女，交媾之时，先有火会，而后精聚，故曰火在水之先。人生先生命门火，此褚齐贤发前人之所未发，世谓父精母血非也。男女俱以火为先，男女俱有精，但男子阳中有阴，以火为主，女子阴中有阳，以精为主，谓阴精阳气则可，男女合此，二气交聚，然后成形，成形俱属后天矣。后天百骸俱备，若无一点先天火气，尽属死灰矣。然元阳君主之所以为应事接物之用者，皆从心上起经纶，故以心为主。至于栖真养息，而为生生化化之根者，独脏于两肾之中，故尤重于肾，其实非肾，亦非心也。（李时珍曰：命门，为藏精系胞之物，其体非脂非肉，白膜裹之，在脊骨第七节，两肾中央，系着于脊下，通二肾，上通心肺，贯脑，为生命之原，相火之主，精气之腑，人物皆有之。主人生物皆由此出，男女媾精，皆禀此命火以结胎，人之穷通寿夭，皆根于此。）<br />
<br />
　　两肾俱属水，左为阴水，右为阳水，以右为命门，非也。命门在两肾中间。<br />
<br />
　　阳水阴水相火真水命门图　命门左边小黑圈是真水之穴，命门右边小白圈是相火之穴，此一水一火俱无形，日夜潜行不息。<br />
<br />
　　杂症大小合参卷二<br />
<br />
　　骨度部位图<br />
<br />
　　仰人骨度部位图　伏人骨度部位图　<br />
<br />
　　杂症大小合参卷二<br />
<br />
　　改正内景之图<br />
<br />
　　改正内景之图　心系七节，七节之旁中有小心，以肾系十四椎下，由下而上亦七节。<br />
<br />
　　《内经》无命门之名。命门始于越人《三十六难》，而曰肾有两，左为肾，右为命门，男子藏精，女子系胞。夫右肾既藏男子之精，则左肾将藏何物？女子之胞，何独偏系于右耶？盖命门居两肾之中，而不偏于右，即妇人子宫之门户也。子宫者，肾脏藏精之府也，当关无气海之间，男精女血，皆聚于此，为先天真一之气，所谓坎中之真阳，为一身生化之源，在两肾中间而不可偏于右。两肾属水，有阴阳之分，命门属火，在二阴之中。《脉经》以肾脉配两尺，但当云左尺主真阴，右尺主真阳，而命门则为阳气之根，随三焦相火，以同见于右尺则可耳。若谓左主于肾，而右为为命门，此千古传说之伪也。<br />
<br />
　　冲任皆起于胞中，而上行于皆里，即子宫也，为男子藏精之所，惟女子于此受孕，因名为胞，旧图有精道循脊背，过肛门，且无子宫命门之象，皆误也。今改正之。<br />
<br />
　　肺者，相傅之官，治节出焉，为生气之源，其形四垂，附着于脊之第三椎，中有二十四空，行列分布，以行诸脏之气，为脏之长，为生气之源，为心之盖。是经多气少血，其合皮也，其荣毛也，开窍于鼻。《难经》曰：肺重三斤三两，六叶二耳，凡八叶，主藏魄。肺叶白莹，谓为华盖，以覆诸脏虚如蜂巢。下无透窍，吸之则满，呼之则虚，一呼一吸，消息自然，司清浊之运化，为人身之橐龠。寅时气血注于肺。<br />
<br />
　　肺图　肺者，市也，百脉朝会之所也。凡饮食入胃，不敢自专地道，卑而上行，朝于肺，肺乃大道，下济而光兴。<br />
<br />
　　大肠为传道之官，变易出焉，上受胃腑之糟粕，下输于广肠，旧谷出而新谷可进，故字从内。易，又畅也，通畅水谷之道也。回肠当脐，左回十六曲，大四寸，径一寸半，长二丈一尺，受谷一斗，水七升半。广肠傅脊，以受回肠，乃出滓秽之路，大八寸，径二寸，寸之大半，长二尺八寸，受谷九升三，右八分合之一，是经多气多血。<br />
<br />
　　《难经》曰：大肠二斤十二两，肛门重十二两。按：回肠者，以其回叠也；广肠者，回肠之更大者；直肠，又广肠之本节也，下连肛门，是为谷道，后阴一名魄门，总皆大肠也。<br />
<br />
　　卯时气血注大肠。<br />
<br />
　　胃者，仓廪之官，五味出焉，水谷气血之海也。胃大一尺五寸，径二寸，长二尺六寸，横屈受水谷三斗五升，其中之谷，常留二斗，水一斗五升，两满。是经常多气多血。《难经》曰：胃重二斤一两。辰时气血注于胃。<br />
<br />
　　大肠图　<br />
<br />
　　大肠上口即小肠下口<br />
<br />
　　胃图　<br />
<br />
　　胃之上口名曰贲门，饮食之精气从此上输于脾肺，宣播正诸脉。胃者，汇也，号为都市，五味汇聚，何所不容？万物归土之义也。<br />
<br />
　　胃之下口即小肠，上口名曰幽门。<br />
<br />
　　脾者，仓廪之官，五味出焉。形如刀钱，与胃同膜，而附其上之左俞，当十一椎下，闻声则动，动则磨胃而主运化，其合肉也，其荣唇记，开窍于耳，是经多气少血。<br />
<br />
　　《难经》曰：脾重二斤三两，广扁三寸，长五寸，有散膏半斤，主裹血，温五脏，主藏意与智。滑氏曰：掩乎太仓。华元化曰：脾主消磨五谷，养于四傍。已时气血注于脾。<br />
<br />
　　脾图　<br />
<br />
　　遗篇《刺法论》曰：脾为谏议之官，知周出焉。<br />
<br />
　　脾者，卑也。在胃之下，裨助胃气以化谷也。脾胃属土，俱从田字，胃俱正中，田字亦中，脾处于右，田亦偏右。<br />
<br />
　　心包络一经，《难经》言其无形。一滑伯仁曰：心包络一名手心，主以脏象，校之在心下，横膜之上，竖膜之下，其与横膜相粘而黄脂裹者心也，脂膀之外，有细筋膜如丝，与心肺相连者心包也。此说为是，言无形者非。又按《灵兰秘曲论》下，“十二官独少心包，一官而多膻中者，臣使之官，喜乐出焉”一段，今考心包藏居膈上，经始胸中，正值膻中之所，位居相上，代君行事，贵臣使也。此一官即心包无疑矣。戌时气血注心包。<br />
<br />
　　心包络图　<br />
<br />
　　包络者，护卫心主，不使浊气干之，正犹君主有当城也。<br />
<br />
　　心者，君主之官，神明出焉。心居肺管之下，膈膜之上，附着脊之第五椎。是经常少血多气，其合脉也，其荣色也，开窍于舌。《难经》曰：心重十二两，中有七孔三毛，盛精汗三合，主藏神。心象尖圆，形如莲蕊，其中有窍，多寡不同，以导引天真之气，下无透窍，上通乎舌，其有四系，以通四脏，心外有赤黄裹脂，是为心包络，心下有膈膜与脊胁周旋，相着遮蔽，浊气使不得上熏心肺也。午时气血注于心。<br />
<br />
　　心图　<br />
<br />
　　心者，惺也。言心气旺则惺惺而运其神明也。卮言曰心，深也，言深居高拱，相火代之行事也。<br />
<br />
　　小肠者，受盛之官，化物出焉。后附于脊，前附于脐上，左回叠积十六曲，大二寸半，径八分，分之少半长二丈二尺，受谷二斗四升，水六升三合之大半。小肠上口，在脐上二寸，近脊，水谷由此而入，复下一寸，外附于脐，为分水穴，当小肠下口，至是而泌别清浊，水液渗入膀胱，滓秽而入大肠。是经多血少气。《难经》曰：重二斤十四两。未时气血注小肠。<br />
<br />
　　小肠图　<br />
<br />
　　小肠上口即胃之下口<br />
<br />
　　小肠下口即大肠上口名曰阑门<br />
<br />
　　膀胱者，州都之官，津液藏焉，气化则能出矣。膀胱当十九椎，居肾之下，大肠之前，有下口，无上口，当脐上一寸，水分穴处，为小肠下口，乃膀胱上际，水液由此别回，肠随气泌渗而入，其出其入，皆由气化。入气不化，则水归大肠，而为泄泻；出气不化，则闭塞下窍，而为癃肿。后世诸书，有言其有上口无下口，有言上下俱有口者，皆非。是经多血少气。《难经》曰：膀胱重九两二钱，纵广九寸，盛溺九升九合，口广二寸半。申时气血注膀胱。<br />
<br />
　　膀胱图　<br />
<br />
　　下连前阴，尿之所出。<br />
<br />
　　膀胱者，言其横于前阴之旁，以通水也。胱者，言其质之薄而明也。合而言之，以其出虚而实旁通水道，通身虚松，可以蓄水，渐渍而渗入胞中，胞满而尿出也。<br />
<br />
　　肾者，作强之官，技巧出焉。肾附于脊之十四椎下，是经常少血多气，其合骨也，其荣发也，开窍于二阴。《难经》曰：肾有两枚，重一斤二两，藏精与志。华元化曰：肾者，精神之舍，性命之根。肾有两枚，形如豇豆相并，而曲附于脊之两膀，相去各一寸五分，外有黄脂包裹，各有带二条，上条系于心，下条趋脊下大骨，在脊骨之端，如半手许，中有两穴，是肾经带多处，上行春髓，至脑中，连于髓海。酉时气血注于肾。<br />
<br />
　　肾图　肾者，任也，主骨而任周身之事，故强弱系之。《甲乙经》曰：肾者，引也，能引气通于骨髓。危言曰：肾者，神也。妙万物而言也。<br />
<br />
　　命处于中，两肾左右开合，正如门中张阑，故曰命门，一阳处二阴之间，所以成坎也。静而合，涵养乎一阴之真水，动而开，鼓舞乎龙雷之相火，静为阳本，阴为阳基也。<br />
<br />
　　胆者，中正之官，决断出焉。《难经》曰：胆在肝之短叶间，重三两三铢，长二寸，盛精汁三合，水色金精，无出入窍，不同六腑传化，而为清净之腑，受水之气，与坎同位，悲则泪出者，水得火而煎，阴必从阳也。是经多血少气。华元化曰：胆者，中清之腑，号曰将军，主藏而不泻。子时气血注于胆。<br />
<br />
　　胆图　《六节脏象论》曰：凡十一脏皆取决于胆也。<br />
<br />
　　胆者，担也，犹人之正直无私，有力量，善能担当者也。危言曰：胆者，担也。<br />
<br />
　　清净之府，无所受输，淡淡然者也。<br />
<br />
　　肝者，将军之官，谋虑出焉。肝居膈下，并胃着脊之九椎。是经多血少气，其合筋也，其荣爪也，主脏魂，开窍于目，其系上络心肺，下亦无窍也。《难经》曰：肝重四斤四两，左三叶，右四叶，凡七叶。滑氏曰：肝之为脏，其治在左，其藏在左胁左肾之前，并胃着脊之第九椎也。丑时气血注于肝。<br />
<br />
　　肝图　肝者，干也。其性多动而少静，好干犯他脏者也。<br />
<br />
　　三焦者，决渎之官，水道出焉。是经少血多气。<br />
<br />
　　《中脏经》曰：三焦者，人之三元之气也。主升降出入，总领五脏六腑，营卫经络，内外左右上下之气。三焦通则内外左右上下皆通，其于周身灌体和内调外，营左养右，导上宜下，号曰中请之府，莫大于此也。形色最赤，总护诸阳，非无状而空有名者也。亥时气血注三焦。<br />
<br />
　　三焦图　<br />
<br />
　　杂症大小合参卷二<br />
<br />
　　内景图说<br />
<br />
　　症者、证也。病有于内，而证验于外。治者，必内景经络，传次胜克，是阴是阳，或虚或实，认病的确，然后议药。药者、所以胜病者也。故既贵乎识病，尤贵乎识药，药之阴阳，性之善恶，功之缓急，气之升降，味之浓薄，有毒无毒，有情无情，既得病情之至理，复知药性之玄微，则焉用而不中病情也。奈迩来习医者众，惟读本草，更记成方，以方合病，偶中为奇，而夭枉不可胜数，遂成议药不识病之世界，岂天道好杀恶生使然耶！至于脏腑内景，各有区别。咽喉二窍，同出一脘，异途施化，喉在前主出，咽在后主吞。喉系坚空，连接肺本，为气息之路，呼吸出入，下通心肝之窍，以激诸脉之行，气之要道，以行肌表脏腑者也。咽系柔空，下接胃，本为饮食之路，水谷同下，并归胃中，乃粮运之关津，以司六腑之出纳者也。二道并行，各不相犯。盖饮食必历气口而下，气口有一会厌，当饮食方咽，会厌即垂，厥口乃闭，故水谷下咽，了不犯喉。若言语呼吸，则会厌开张，故当言语，则水谷乘气送入喉脘，遂呛而咳矣。喉下为肺，两叶白莹，谓之华盖，以覆诸脏，虚如蜂窝，下无透窍，故吸之则满，呼之则虚，一吸一呼，本之有源无有穷也。乃清浊之交运，人身之橐龠。肺之下为心，心有系络，上系于肺，肺受清气，下乃灌注，其象尖长而圆，其色赤，其中窍数，多寡不同，上通于舌，下无透窍。心之下有心包络，即膻中也。象如仰盂，心即居于其中，九重端拱，寂然不动，凡脾、胃、肝、胆、两肾、膀胱，各有一系，系于包络之内，以通于心，此间有宗气积于胸中，出于喉龙，以贯心脉而行呼吸，即如雾者是也。如外邪干犯，则犯包络，心不能犯，犯即死矣。此下有膈膜，与脊胁周回相着，遮蔽浊气，使不得上熏心肺。膈膜之下有肝，肝有独叶者，有二三叶者，其系亦上络于心包，为血之海，上通于目，下亦无窍。肝短叶中有胆附焉，胆有汁，藏而不泻，此喉之一窍也。施气运化，熏蒸流行，以成脉络者如此。咽至胃长一尺六寸，通谓之咽门。咽下是膈膜，膈膜之下有胃，盛受饮食，而腐熟之，其左有脾，与胃同膜，而附其上，色如马肝赤紫，形如刀铁，闻声则动，动则磨胃，食乃消化。胃之左有少肠，后附脊膂，左环回周叠积，其注于回肠者，外附脐上，其盘十六曲，右有大肠，即回肠，当脐左回周叠积而下，亦盘十六曲，广肠附脊，以受回肠，左环叠积下辟，乃出滓秽之路。广肠左侧为膀胱，乃津液之腑，五味入胃，其津液上升，精者化为血脉以成骨髓，津液之余，流入下部，得三焦之气施化，小肠渗出，膀胱渗入，而溲便注泄矣。凡胃中腐熟水谷，其精气自胃口之上口曰贲门，传于肺，肺播于诸脉，其滓秽自胃之下口曰幽门，传于小肠，至于小肠下口曰阑门，泌别其汁，精者渗出小肠，而渗入膀胱，滓秽之物，转入大肠，膀胱赤白莹净，上无所入之窍，只有下口，其出其入，全假三焦之气化施行，气不能化，则闭格不通而为病。如入气不化，则水归大肠而泄泻；出气不化，则闭塞下窍而为癃肿矣。此咽之一窍，资生气血，转化糟粕，而出入者如此。三焦者，上焦如雾，中焦如沤，下焦如渎，有名无形，主持诸气，以象三才，故呼吸升降，水谷腐熟，皆待此通达，与命门相为表里。上焦出于胃口，并咽以上，贯膈而布胸中，走腋，循太阴之分而行，传胃中谷味之精气于肺，肺播于诸脉，即膻中、气海所留宗气是也。中焦在中脘，不上不下，主腐熟水谷，泌糟粕，蒸津液，化其精微，上注于肺脉，乃化为血液，以奉生身，莫贵于此，即肾中动气，非有非无，如浪花泡影是也。下焦如渎，其气起于胃下脘，别回肠，注于膀胱，主出而不纳，即州都之官，气化则能出者，下焦化之也。肾有二精所舍也，生于脊膂十四椎下，两旁相去各一寸五分，形如豇豆，相并而曲附于脊外，有黄脂包裹，里白外黑，各有带二条，上条系于心包，下条过屏肾穴，后趋脊骨。两肾俱属水，但一边属阴，一边属阳，越人谓左为肾，右为命门，非也，命门即在两肾各一寸五分之间，当一身之中。《易》所谓：一阳陷于二阴之中。《内经》曰：七节之旁有小心是也。名曰命门，是为真君主，乃一身之太极，无形可见，两肾之中，是其安宅也。其右旁有一小窍，即三焦之窍穴也。三焦者，是其臣使之官，禀命而行，周流于五脏六腑之间而不息，名曰相火。相火者，言如天君无为而治，宰相代天行化。此先天无形之火，与后天有形之心火不同。<br />

                    <br>
                        <br />
　　其左旁有一小窍，乃真阴真水气也，亦无形，上行夹脊，至脑中，为髓海，泌其律液，注之于脉，以荣四末，内注五脏六腑，以应刻数，随相火而潜行于周身，与两肾所主，后天有形之不不同，但命门无形之火，在两肾有形之中，为黄庭，故曰五脏之真，惟肾为根。人之初生受胎，始于任之兆，惟命门之一点先具，而后有肾，则与命门合，二数备，是以肾有两歧，而命门居其于中也。由是肝、心、脾、肺，相继相生，五脏成而百骸备矣。可见，命门真火者，立命之本，为十二经之主。肾无此则无以作强，而技巧不出矣；膀胱无此，则三焦之气不化，而水道不行矣；脾胃无此，则不能蒸腐水谷，而五味不出矣：肝胆无此，则将军无决断，而谋虑不出矣；大小肠无此，则变化不行，而二便闭矣；心无此，则神明昏，而万事不能应矣。譬之元宵之鳌山走马灯。拜者、舞者、飞者、走者，无一不具也，其中间惟是一火耳，火旺则动速，火微则动缓，火熄则寂然不动。治病者，的以命门真火为君主，而加意于火之一字，夫既曰立命之门，火乃人身之至宝，何世之养身者，不知保养节欲，而日夜戕贼此火，既病矣。治病者，不知温养此火，而日用寒凉，以直灭此火，焉望其有生气耶？然命门之火，乃水中之火相根据，而永不相离也，火之有余，缘真水之不足也，毫不敢去火，只补水以配火，壮水之主，以镇阳光火之不足。因见水之有余也，亦不必泻水，就于水中补火，益火之源，以消阴翳。所谓原与主者，皆属先天无形之妙，非曰心为火，而其原在肝，肾为水而其主属肺，盖肾、心、脾、肝、肺，皆后天有形之物也，须以无形之火，配无形之水，直探其根本之穴宅而求之，于是为同气相求，斯易以入也、所谓知其要者，一言而终也。若夫风寒暑湿燥火，六者之入于入身，此客气也，非主气也，主气固，客气不能入。今之谈医者，徒知客者除之，慢不加意，于主气何哉！纵有言固主气者，专以脾胃为一身之主，焉知坤土是离火所生，而艮土又属坎水所生耶！即为仙为佛、不过克全此火而归之耳！<br />
<br />
　　杂症大小合参卷二<br />
<br />
　　阴阳论<br />
<br />
　　阴阳之理，变化无穷，不可尽述。夫言阴阳者，或指天地，或指气血，或指乾坤，此对待之体，其实阳统乎阴，天包乎地，血随乎气。故圣人作《易》，于干则曰，大哉干元，乃统天，于坤则曰，至哉坤元，乃顺承天。古人善体《易》义，治血必先理气。<br />
<br />
　　血脱益气，故有补血，不用四物汤之论，如血虚发热，立补血汤，一方以黄 一两为君，当归四钱为臣，气药多而血药少，使阳生阴长，盖阳统乎阴，血随乎气也。又如失血暴甚欲绝者，以独参汤一两，顿煎服，纯用气药，斯时也有形之血不能速生，几微之气，所当急固，使无形生出有形。盖阴阳之妙，原根于无也，故曰无名。天地之始，生死消长，阴阳之常度，岂人所能损益哉！圣人裁成天地之化，辅相天地之宜，每寓扶阳抑阴之微权，防未然而治未病也。然生而老，老而病，病而死，人所不能免，但其间有寿夭长短之差，此歧黄之道所由始，神农尝药，按阴阳而分寒热温凉、辛甘酸苦咸之辨。凡辛甘者属阳，寒凉者属阴，温热者属阳，酸苦者属阴。阳主生，阴主杀，司命者，欲人远杀，而就生，甘温者用之辛热者用之，使其跻乎。春风生长之域，一应苦寒者俱不用，不特苦寒不用，至于凉者亦少用，盖凉者秋气也，万物逢秋风不长矣。或时当夏令，暑邪侵饮，或过食炙爆辛热而成疾者，暂以苦寒一用，中病即止，终非济生之品也。<br />
<br />
　　夫人身之阴阳，相抱而不脱，是以百年有常。故阳欲上脱，阴下吸之，不能脱也；阴欲下脱，阳上吸之，不能脱也，故犹天上地下，阴阳之定位。然地之气，每交于上，天之气每交于下，故地天为泰，天地为否。圣人参赞天地，有转否为泰之道，如阳气下陷者，用味薄气轻之品，若柴胡升麻之类，举而扬之，使地道左旋，而升于九天之上；阴气不降者，用感秋气肃杀而生，若瞿麦 蓄之类，抑而降之，使天道右旋，而入于九地之下，此东垣补中益气汤，开万事无穷之利，不必降也，升清则浊自降矣。<br />
<br />
　　春秋昼夜。阴阳之门户。一岁，春夏为阳，秋冬为阴；一月，朔后为阳，望后为阴；一日，昼为阳，夜为阴；又按十二时。而分五脏之阴阳。医者凭此，以明得病之源，而施治疗之木。冬至一阳生，夏至一阴生，此二至最为紧要。至者，极也。阴极生阳，绝处逢生，自无而有阳极生阴，从有而无，阳变阴化之不同也。若春分秋分，不过从其中平分之耳。其尤肿者独在冬至，故《易》曰：先王以至日闭关。闭关二字，须看得广，观《月令》云：是月斋戒掩身，以待阴阳之所定，则不止闭市之关矣。盖以其乃一阳生复之始，故最重之也。<br />
<br />
　　《经》曰：相火之下，水气承之；水位之下，土气承之；土位之下，风气承之；风位之下，金气承之；金位之下，火气承之；君火之下，阴精承之；亢则害，承乃制也。<br />
<br />
　　如冬至阴盛极，阳生承之，此所谓阴盛亢则害，阳承乃制之。夏至阳盛极，阴生承之，此所谓阳盛亢则害，阴承乃制之。然冬至一阳生，当渐向暖和，何为腊月大寒，水雪反盛？夏至一阴生，当渐向清凉，何为三伏溽暑酷热反炽乎？曰：此将来者进，成功者退，隐微之际，未易以明也。盖阳伏于下，则逼阴于上，并水气蒸，而坚冰至也；阴盛于下，则逼阳于上，井水寒而雷电合也。今人病面红、口渴、烦躁、喘咳者，谁不曰火盛之极，抑孰知其为肾中阴寒所逼乎？以寒凉之药进而毙者，吾不知其几矣，冤哉！朔望分阴阳者，初一日为死魄，阴极阳生。初三日百 ，十三日而几望，十五则盈矣。渐至二十以后，月廓空虚，海水东流，人身气血亦随之，女人之经水期月而满，满则溢，阴极而少阳生，始能受孕，故望以前属阳。<br />
<br />
　　阳一而实，阴二而虚，盖阴之二从阳一所分，故曰秉全体。月有盈亏，人之初生，纯阳无阴，赖其母厥阴乳哺，而阴始生，是以男子至二八而精通，六十四而精已绝，其女子至二七而经始行，四十九而经已绝。人身之阴只供三十年之受用，可见阳常有余，阴常不足。况嗜欲者多，节欲者少，故自幼至老，补阴之功，一日不可缺。此阴字指阴精而育，不是泛言阴血，今之以四物汤补阴者误也。王节斋云：水虚成病者十之八九，火虚成病者十之一二，微得其意矣。褚侍中云：男子阴已耗，而思色以降其精，则精不出而内败，小便道涩如淋，阳已痿而复竭之，则大小便牵痛，愈痛则愈便，愈便则愈痛，然阴中有水有火，水虚者固多，火衰者亦不少，未有精泄已虚，而元汤能独全者。<br />
<br />
　　况阻阳互为其根，议补阴者，须以阳为主，盖无阳则阴无以生也。<br />
<br />
　　男子背阳而负阴，女子背阴而负阳，人身劈中，分阳阴左右。男子右属火而为气，左属水而为血；女子右属水而左属火。凡人半肢风者，男子多患左，女子多患右，岂非水不能营耶！有根阴根阳之妙，不穷其根，阴阳或几乎息矣。谈阴阳者，曰，气血是也。讵知火为阳气之根，水为阴血之根，盖观之大地，以日为火之精，故气随之，月为水之精，故潮随之。然此阴阳水火，又同出一根，朝朝禀行，夜夜复命，周流而不息，相偶而不离。惟其同出一根，而不相离也，故阴阳又各互为其根，阳根于阴，阴根于阳，无阳则阴无以生，无阴则阳无以化，从阳而引阴，从阴而引阳，各求其属，而穷其根。世人但知气血为阴阳，而不知水火为阴阳之根，能知水火为阴阳，而误认心肾为水火之真，此道之所以不明也。试观之天上，金木水火土五星，见在而日月二曜，所以照临于天地间者，非真阴真阳乎？人身心肝脾肺肾五行具存，而所以营运于五脏六腑之间者，有无形之相火，行阳二十五度，无形之肾水，行阴二十五度，而其根则原于先天，太甚之真，此所以为真也。一属有形，便为后天，而非真矣，非根矣。谓之根如木之根，而枝叶所由以生者也。故人之一气营运升降浮沉者，皆由生气根于中，而神居之，主阴阳动静之机，其机动而清静者，则生化治，若机动而烦扰者，则苛疾作、亦由根之固不固也。<br />
<br />
　　既有真阴真阳，何谓假阴假阳？此似是而非，多以误人，如人大热发躁，口渴舌燥，非阳症乎，视其而色赤，此戴阳也。切其脉尺弱而无力，寸关豁大而无伦，此系阴盛于下，逼阳于上，假阳之症，以假寒之药，从其性而折之，顷刻平矣。如人恶寒身不离复衣，手足厥冷，非阴症乎，视其面色滞，切其脉涩，按之细数而有力，此系假寒之症，寒在皮肤，热在骨髓，以辛凉之剂，温而行之，一汗而愈。凡此皆因真气之不固，故假者得以乱其真，假阳者不足而示之有余也，假阴者有余而示之不足也。故河间曰：夏热太甚，林木流津，火极似水也。冬寒太甚，流水冰坚，阴极似阳也。<br />
<br />
　　阴脉有沉有紧有数，仲景统以微细言之，盖沉必重按，始得紧数，亦在沉细中见，不似阳症浮大而紧数也。薛氏曰：人知数为热，不知沉细中见数为寒甚，真阴寒症，脉常有七八至者，但按之无力而数耳，宜深察之。<br />
<br />
　　有偏阴偏阳者，此气禀也。太阳之人，虽冬月身不须棉，口常饮水，色欲无度，大便数日一行，芩、连、栀、柏，恬不知怪。太阴之人，虽暑月不离复衣，食饮稍凉，便沉腹痛泄泻，参、术、姜、桂。时不绝口，一有欲事，呻吟不已。此两等人者，各禀阴阳之一偏者也。今之为医者，制为不寒不热之方，举世宗之，以为医中王道，岂知人之受病，以偏得之，用药以救其偏，故以寒治热，以热治寒，此方土之绳墨也。然而苦寒频进，而积热弥炽，辛热比年，而沉寒益滋者何也？此不知阴阳之属也。《经》曰：诸寒之而热者取之阴；诸热之而寒者取之阳，所谓求其属也。故云寒之不寒，是无水也；热之不热，是无火也。无水者，壮水之主以镇阳光；无火者，益火之原，以消阴翳，达至理于绳墨之外也。<br />
<br />
　　阴阳者，虚名也。水火者，物理也。寒热者，天之淫气也。水火者，人之真元也。<br />
<br />
　　淫气凑疾，可以寒热药攻之，真天致病，即以水火之真调之，然不求其属，投之不入，先天水火，原属同宫，火以水为主，水以火为原，故取之阴者，火中求水，其精不竭；取之阳者，水中寻火，其明不熄，斯大寒大热之病，得其平矣。至于高世立言之士，犹误认水火为心肾，无怪乎后人之懵懵也。<br />
<br />
　　夫天包地外，地处天中，天地一太极也。以人论之，一阳处于二阴，阴中有阳，男子阴内阳外，女子阳内阴外，人之一太极也。以物论之，谷属金而糠性热，麦属阳麸性凉，物物具有一太极也。然二者，阴也，后天之形。一者，阳也，先天之气。神由气化，气本乎天，故生发吾身者，真阳之气也。形以精成，精生于气，成立吾身者，即真阴之精也。《经》曰：女子二七天癸至；男子二八天癸至。又曰：人年四十，而阴气已半。所谓阴者，即吾之精造吾之形也。人生全盛之数，惟此前后二十余年越此，则形体渐衰，故丹溪引：日月之盈亏，谓阳常有余，阴常不足，立补阴丸为神丹，不知天癸未至，本由乎气，而阴气自半，亦由乎气，是形虽属阴，而气则从阳也，故人身通体之温者，阳气也，及其既死，则形存气去，此阳脱在前，阴留在后，生也由乎阳，死也亦虫乎阳，阳来则生，阳去则殆，阳全阴固，阳脱阴败，故《经》云：阳气者，若天与日，失其所，则折寿而不彰。可见人生仗此一点真阳，而为通行不息，孰谓阳常有余，而以苦寒之味伐之乎？《壮子养生篇》曰：指穷于为薪火传也，不知其尽也。盖言火之传于薪，犹神之传于形，薪有尽而必穷，火无形而不灭，自古及今，只是此火传而命续，田夫养得其极也。世岂知其尽而更生哉！指尽前薪之理，故火传而不灭。心得纳养之中，故命续而不绝。明夫养生，乃生之所以生也。<br />
<br />
　　少年人惟恐有火，高年人惟恐无火。无火则运化难而易衰，有火则精神健而难老。<br />
<br />
　　是以火者，人性命之根，况釜底加薪，则釜中津气上腾，而得水上火下，既济之象，但阳气以潜为贵，潜则弗亢，潜则可久，如盏中加油、则灯愈明，炉中覆灭，则火不熄也。<br />
<br />
　　天癸之义，每多以精血为解，是不详《内经》之旨也。玩《内经》云：女子二七天癸至，月事以时下；男子二八天癸至，精气溢泄。则天癸在先，而后精血继之，天癸非精血之谓，明矣。天癸者，天一所生之真水也。在人身是谓元阴，即曰元气。人之未生，此气根于父母，谓之先天元气。人之既生，此气蕴于我身，谓之后天元气。但气之初生，真阴甚微；及其既盛，精血乃旺。然必真阴足而后精血化，是真阴在精血之先，精血在真阴之后。夫先天之真阴，为后天精血之根也。若以天癸即精血论，则女子七七、男子八八而天癸绝，其周身之精血，何以仍营运于营卫之中，而未尝见其相竭也？则知天癸非精血，明矣。<br />
<br />
　　杂症大小合参卷二<br />
<br />
　　五行论<br />
<br />
　　《经》曰：平，如何而名？木曰敷和，火曰升明、土曰备化，金曰审下，水曰静顺。其不及奈何？木曰委和，火曰伏明，土曰卑监，金曰从革，水曰涸流。太过何谓？木曰发生，火曰赫曦，土曰敦阜，金曰坚成、水曰流衍。不恒其德，（恃已而凌犯他位。）<br />

                    <br>
                        <br />
　　则所胜来复。（所胜者，必来复仇。）政恒其理，则所胜同化。（若不肆威刑，政理和恒则胜已，与已所胜者，皆同治化。由是言之，医道与治道亦有相通者矣。）<br />
<br />
　　以木火土金水配心肝脾肺肾，相生相克，素知之矣。诸书有云：五行唯一，独火有二。此言似是而非。论五行俱各有二，奚独一火哉？若论其至，五行各有五，五五二十五，五行各具一太极，此所以成变化而行鬼神也。今以五行之阴阳生死言之，木有甲木属阳，乙木属阴。人身之胆，是甲木，属足少阳；肝是乙木，属足厥阴。甲木生于亥，而死于午；乙木生于午，而死于亥。火有丙火属阳，丁火属阴，火身之相火属手少阳，心火属手少阴，丙火生于寅，而死于酉，丁火生于酉，而死于寅。水有壬水属阳，有癸水属阴，人身之肾水属足少阴，膀胱属足太阳，壬水生于申，而死于卯，癸水生于卯而死于申。土有戊土属阳，已土属阴，人身之胃土属足阳明，脾土属足太阴，戊土生于寅而死于酉，已土生于酉而死于寅。金有庚金，有辛金，庚金属阳，辛金属阴，人身之肺金属手太阴，大肠金属于阳明，庚金生于已而死于子，辛金生于子而死于已。欲察病情者，专以时日之生旺休囚，而验其阴阳之属，如胆火旺，则寅卯旺而午未衰，肝火旺则午未甚而亥子衰，五行各以其类推之。<br />
<br />
　　独土金随母寄生，故欲补土金者，从寄生处而补其母，是以东垣有隔二之治，是从母也。有隔三之治，又从母之外家也。土金惟寄生，故其死为真死，惟水火从真生，故其死不死，绝处逢生也。归库者，绝其生气而收藏也。返魂者，续其死气而变化也。水火随处有生机，钻木可取，击石可取，圆珠可取。方诸取水，掘地取水。若金死不救，土死不救，木死不救，是以五行中，独重水火，而其生克之妙用，又从先天之根也。<br />
<br />
　　世人皆曰水克火，赵氏独曰水养火。世人皆曰金生水，赵氏独曰水生金。世人皆曰土克水，而赵氏独于水中补土。世人皆曰木克土，而赵氏独曰升木以培土。若此之论，颠倒拂常，谁则信之？讵知君相二火，以肾为宫。水克火者，后天有形之水火也。水养火者，先天无形之水火也。海中之金，未出沙土，不经锻炼、不畏火，不克木，此黄钟根本。人之声音，出自肺金，清浊轻重，丹田所系，不求其原，徒事于肺，抑末也。今之言补肺者，人参、黄 ；清肺者，黄芩、麦冬；敛肺者五味、诃子；泻肺者、葶苈、根壳。病之轻者，岂无一效？若本源亏损，毫不相干。盖肺金之气，夜卧则归脏于肾水之中，丹家谓之母藏子宫，子隐母胎。此一脏名曰娇脏，畏热畏寒，肾中有火，则金畏火刑，而不敢归，肾中无火，则水冷金寒，而不敢归，或为喘胀，或为咳哕，或为不寐，或为不食，如丧家之狗。斯时也，欲补土母以益子，喘胀愈甚；清之泻之，肺气日消，死期迫矣。惟收敛者，仅似有理，然不得其门，从何而入？《仁斋直指》云：肺出气也，肾纳气也。肺为气之主，肾为气之本。凡咳嗽暴重，动引百骸，自觉气从脐下逆奔而上者，此肾虚不能纳气归元也。毋徒事于肺，或壮水之主，或益火之原，火向水中生矣。若夫土者，从火寄生，即当随火而补。然而补火有至妙之理，阳明胃土，随少阴心火而生，故补胃土者补心火，而归脾汤一方，又从火之外家益补之，俾木生火，火生土也。太阴脾土随少阳相火而生，故补脾土者补相火，而八味丸一方，合水火既济而蒸腐之，此至理也。人所不知，盖混沌之初，一气而已，何尝有土？自天一生水，而水之凝成处始为土，此后天卦仁，艮土居坎，水之次也。其坚者为石，而最圣者为金，可见水土金，先天之一原也。又有补子之义，盖肺为土之子，先补其子，食子不食母之乳，其母不衰，亦见金生土之人。又有化生之妙，不可不知，甲木戊土所畏，畏其所胜，不得已以已妹嫁之，配为夫妇，此申已化土。凡化物以龙为主。其间遇龙则化，不遇龙则不化，张仲景立建中汤。以建脾土。木曰曲直，曲直作酸，芍药味酸，属甲木，土曰稼穑，稼穑作甘，甘草味甘，属已土，酸甘相合，甲已化土。又如肉桂，盖桂属龙火，使助其化也。仲景立方之妙类如此。又以见木生土之义，盖上无定位，旺于四季，四季俱有生理，故及之至于木也者，以其克土。举世欲伐之，赵氏以为木藉土生，岂有反克之理？惟木郁于下。故其根下克。盖木气者，乃主生之气，始于东方，盍不观之为政者，首重农事，先祀芒神。芒神者木气也，春升之气也，阳气也，元气也，胃气也，同出而异名也。载培树木者，雨以润之，风以散之，日以暄之，使得遂其发生长养之天耳。及其发达既久，生意已竭，又当敛其主主之气，而归于水土之中，以为来春发生之本，此天地春生冬藏之义也，焉有伐之之理？东垣《脾胃论》中，用升柴以疏木气，谆谆言之详也。申明五行之妙用，专重水火耳。<br />
<br />
　　杂症大小合参卷二<br />
<br />
　　论五行各有五<br />
<br />
　　以火言之，有阳火，有阴火。有水火之火，有土中之火，有金中之火，有木中之火。阳火者，天上日月之火，生于寅，而死于酉：阴火者，灯烛之火，生于酉而死于寅，此对待之火也。水中火者，霹雳火也，即龙雷之火，无形而有声，得雨而益炽，见于季春，而伏于季秋，以五月一阴生，水底冷而天上热，龙为阳物，故随阳而上升，至冬一阳来复，故龙亦随阳下伏，雷亦收声，人身肾中相火，亦犹是也。平日不能节欲，以致命门火衰，肾中阴盛，龙火无藏身之位，故游上而不归，是以上焦烦热、咳嗽等症。善治者，以温肾之药，从其性而引之归原，使之秋冬阳伏之令，而龙归大海，此至理也。奈何今之治阴虚火衰者，以黄柏、知母为君，而逾寒其肾，益速其毙，良可悲哉！若有阴虚火旺者，此肾水干枯，而火偏盛，宜补水以配火，亦不宜苦寒之品以灭火，故云壮水之主，以镇阳光，正谓此也。如灯烛火，亦阴火也，须以膏油养之，不得杂一滴寒水，得水即灭矣。独有天上火入于人身，如河间所论六气暑热之病，及伤暑中暑之疾，可以凉木沃之，可以苦寒解之。其余炉中火者，乃灰土中无温之火，得木则烟，见湿则灭，须以炭培，实以温烬，如人身脾土中之火，宜以甘温养其火，而火自退。《经》曰：劳者温之，损者温之，甘能除大热，温能除大热者此也。<br />
<br />
　　空中之火附于木中，以当有坎水滋养，故火不外见，惟干柴生火，燎原不可止遏，力穷方止。人身肝火内炽，郁闷烦躁，须以辛凉之品发达之。《经》曰：木郁则达之，火郁则发之。使之得遂其炎上之性。若以寒药下之，则愈郁矣；热药投之，则愈炽矣。<br />
<br />
　　金中火者，凡山中有金银之矿，或五金埋瘗之处，夜必有火光，此金郁土中而不得越，故有光辉发见于外。人身皮毛空窍中，自觉针刺蚊咬，及巅顶如火炎者，此肺金气虚也，补北方之水，即所以泻南方之火。<br />
<br />
　　以水言之，有阳水，有阴水，有火中之水，有土中之水，有金中之水，有木中之水。阳水者，坎水也，气也。《阴阳消息论》曰：坎，以一阳陷于二阴，水气潜行地中，为万物受命根本。盖润液也，气之液也，月令于仲秋云，煞气浸盛，阳气日衰，水始涸是水之涸，地之死也。于仲冬云：水泉动是月一阳生。是水之动，地之生也，谓之火中之水可也，谓之土中之水亦可也。阴水者，兑，泽也，形也。一阴上彻于二阳之上，以有形之水普施万物，下降为资生之利泽，在上即可谓雨露之水，在下即为木溪之水。人之饮食入胃，命门之火，蒸腐水谷，水谷之气，上熏于肺，肺通百脉，水精四布，五经并行，上达皮毛，为汗为涕，为津为唾，下濡膀胱，为便为液。至于血，亦水也，以其随相火而行，故其色独红，周而复始，滚滚不竭，在上即可为天河水，在下即为长流水，始于西北天门，终于东南地户，正所谓“黄河之水天上来，奔流到海不复回”。故黄河水，皆同色也。<br />
<br />
　　金中之水，矿中之水银是也。在人身为骨中之髓，至精至贵，人之宝也。木中水者，巽木入于坎水，而上出其水，即木之胀膏，人身足下有涌泉穴，肩上有肩井穴，此暗水潜行之道。凡津液润布于皮肤之内者，皆井泉水也。夫水有如许之不同，总之归于大海。天地之水。以海为宗；人身之水，以肾为源。而其所以昼夜不息者，以其有一元之干气为太极耳。此水中之五行也，明此水火之五行，此土木金可例推矣。《经》曰：纪于水火，余气可知。<br />
<br />
　　杂症大小合参卷二<br />
<br />
　　七情论<br />
<br />
　　夫七情本属无形，然出于有形，五脏神明之用，而寓于盈虚气血之间，无日不有也。节制有常，何病之有？作用太过，胜克相乘，便为内伤。元气之邪，本出五脏之虚滞，则不去而为实，祸起萧墙，盗泄精滋，贼害情性，非若外邪先由皮毛以渐而入，只伤躯谷气血者，比如过喜则伤心，而神浮肺散。《经》曰：暴喜伤阳。《灵枢》曰：喜乐无极，则伤魄。如过怒则伤肝，而魂飞精散。《经》曰：暴怒伤阴。如过忧则伤意。<br />
<br />
　　而气滞神衰。《经》曰：虽不中邪，病从内生，名曰脱营。《灵枢》曰：忧愁不解则伤意。如多思则伤脾，而意郁倦怠，昼思过度则伤阳，夜思过度则伤阴。《经》曰：思则心有所存，神有所归，正气留而不行，故气结。《灵枢》曰：怵惕思虑则伤神。如过悲则气促神乱，火热亢极，反兼水化，五液俱出。《灵枢》曰：悲哀动中则伤魂。如恐同伤肾，精却气下。《灵枢》曰：恐惧不解则伤精。如惊则气乱。《经》曰：惊则心无所倚，神无所归，虑无所定，故气乱矣。然徒知受惊伤于心，而不知五脏俱能伤之。盖五脏皆藏神，神也者，虚灵变化之谓，非瑰然无知者也。且人之气血，昼夜循环不息，气血所至之处，迟惊所触，则真气耗散，而患不足之病。若气血错乱，而致逆滞，则患有余之症。有余者，病机也。不足者，正气也。如房劳时受惊，则所伤在肾；饮食时受惊，则所伤在胃之类。但惊气先入心者，以心主神也，夹别症而伤及他脏者，以无形之惊气易散，而有迹之疾病难消也。明此则七情内起之病，与六淫外来之邪不同矣。百病立名虽繁，然不越阴阳、五行、生克、六淫、七情、五火与饮食劳倦相挟传变而已。<br />
<br />
　　《经》所谓：“知其要者，一言而终；不知其要，流散无穷”者，此耳。<br />
<br />
　　杂症大小合参卷二<br />
<br />
　　盈虚<br />
<br />
　　夫盈虚消息之理，可不默悟其机而保之，则长养化育之道得矣。盖人禀阴阳之气化，从无形而有形，皆生于虚也。故孕育之道，犹月满则亏，月亏乃盈，岂非生于虚哉！及至氤氲之气方凝，赖母气以煦之，血以濡之，渐得长养成形。离胞之后，更赖乳之，血气滋培，肠胃渐充，继以饮食调养，先天无形之气，蓄之于内，后天有形之味，养之于外，魂魄神志意之五志既全，喜怒忧思悲恐惊之七情便有，迨至养之既极，则男子内蓄少阴八数之气，女子内蓄少阳七数之气，盛满于中，阴阳气和，精气盈益，始得生子。总莫非从无形阴阳之虚，而变化有形之实，及长养太极，则有形之实，仍归无形之虚，能悟其理，凝神保精，则天真长固，得尽天年。《经》所谓：从欲快志于虚无之守，故寿命无穷。倘耗真竭精，则不能尽天度之数，而形神早坏矣。（张）陈至理，幸珍生者保之。<br />
<br />
　　杂症大小合参卷二<br />
<br />
　　烦躁<br />
<br />
　　合而言之，烦躁皆热也。析而言之，烦者阳也；躁者阴也。火客于肺则烦，火入于肾则躁。大抵心火旺则水亏金烁，惟火独炽，故肺肾合而为烦躁。烦为热之轻，躁为热之重，独烦不躁者多属热，独躁不烦者为虚寒。躁者坐卧躁急，或身体不欲近衣，或欲坐卧泥水井中，乃无根之虚寒逼使然、为外之假热，实阳气欲亡之候也。热药令服，其躁自定，误投凉剂，立见倾危。仲景曰：少阴病，吐利，手足厥冷，烦躁欲死者，吴茉萸汤主之。盖吐利厥冷，而至于烦躁欲死，肾中之阴气上逆，将成危候，故用吴茱萸以下其逆气，而用人参姜枣以浓土，则阴气不复上干，此之温经兼用温中矣。仲景又曰：少阴病，四逆恶寒而身蜷，脉至不烦而躁者，死。盖四逆恶寒身蜷，更加脉不至，阳已去矣。阳去故不烦，然尚可施种种回阳之法。若其人复加躁扰，则阴亦垂绝，即欲回阳，而基址已坏，不能回也。<br />
<br />
　　杂症大小合参卷二<br />
<br />
　　喜怒<br />
<br />
　　喜笑皆属心火，盖火得风而焰，笑之象也。古人治一男笑不休，口角流涎，用黄连解毒汤，加半夏、竹叶、竹沥、姜汁而愈。一妇笑不休，用温盐汤，探吐出热痰五升而愈。怒者，乃阴气盛而闭遏其阳，则不得伸越而发也。丹溪治善怒方，香附（细末）六两，白汤每服五钱，此疏肝快气之义也。然有心肾之阴不足，而遇事易烦发怒者，又宜滋肝阴心血，而非香燥疏肝快郁之药所宜也。<br />
<br />
　　杂症大小合参卷二<br />
<br />
　　论司天<br />
<br />
　　司天主上半年六个月，在泉主下半年六个月。<br />
<br />
　　子午（少阴君火司天，阳明燥金在泉。）<br />
<br />
　　卯酉（阳明燥金司天，少阴君火在泉。）<br />
<br />
　　辰戌（太阳寒水司天，太阴湿土在泉。）<br />
<br />
　　丑未（太阴湿土司天，太阳寒水在泉。）<br />
<br />
　　寅申（少阳相火司天，厥阴风水在泉。）<br />
<br />
　　已亥（厥阴风木司天，少阳相火在泉。）<br />
<br />
　　歌诀曰：子午少阴君火天，阳明燥金应在泉，丑未太阴湿土上，太阳寒水两连绵，寅申少阳相火旺，厥阴风木地中联，卯酉却与子午倒，辰戌巳亥亦皆然。<br />

                    <br>
                        <br />
　　凡应天为天符，如木运之岁上见厥阴，火运之岁上见少阴、少阳，土运之岁上见太阴，金运之岁上见阳明，水运之岁上见太阳。盖此五者，司天与运气相会，天气下降，如合符运，故名天符。更凡永岁为岁，直如木运之岁，岁当亥卯；火运之岁，岁当寅午；土运之岁，岁当辰戊丑未；金运之岁，岁当巳酉；水运之岁，岁当申子。此五者，岁之所直，故曰承岁，为岁直。更凡火运之岁，上见少阴，年辰临午；土运之岁，上见太阴，年辰临丑未；金运之岁，上见阳明，年辰临酉。此三者，乃天气运气，与年辰俱会，故云三合为治。然岁直又为岁位，三合亦为天符，《六微旨大论》曰：天符岁会，曰太一天符，谓天运与岁俱会也。凡天符中之已丑已未戊午乙酉，岁会中之戊午已丑巳未乙酉，皆天符岁会相同，并名曰太一天符也。太一者，至尊无二之称也。三者分之贵贱，则天符之岁，犹之执法之臣，法不可假，故邪中执法，其病速而危。如戊子日，戊为火运，子为火气，亦是天符，此日得病者因半岁会之岁，犹之行令之臣，当有主之者在，故邪中行令，其病徐而持。如甲辰，甲为土运，辰为土支，乃岁会也，年月日时，同太一天符之岁，犹之君主之贵人也，故邪中贵人者。其病暴而死。如戊午日，戊为火运，午为火支，又为火气，即太一天符，此日病者死。<br />
<br />
　　杂症大小合参卷二<br />
<br />
　　详五运<br />
<br />
　　甲已应土运 诀曰：甲已之年丙作首，夫丙属火，火生土故也，土爱暖而恶寒，宜温剂以助之。<br />
<br />
　　乙庚应金运 诀曰：乙庚之岁戊为头，夫戊属土，土生金故也，金爱清而恶燥，宜平剂以情之。<br />
<br />
　　丙辛应水运 诀曰：丙辛之年从庚起，夫庚属金，金生水故也，水爱暖而寒凝，宜热剂以温之。<br />
<br />
　　丁壬应木运 诀曰：丁壬壬上顺行流，壬上顺流之则为癸，癸属水，水生木故也，木性寒而怕燥，宜和剂以平之。<br />
<br />
　　戊癸应火运 诀曰：戊癸之年何方发，甲寅之上好追求，甲属木，木生火故也，然火性本热而恶热，宜凉剂以解之。<br />
<br />
　　以上五运，皆宜天干化法论也。凡五运，以甲已土运为尊，六气以少阴君火为尊，故以甲已土运为南政，乃南面而行，令其余四运为北政，以臣事之，则面北而受令者也。故《天元纪大论》曰：甲已之岁，土运统之；乙庚之岁，金运统之；丙辛之岁，本运统之；丁壬之岁，水运统之；戊癸之岁，火运统之。（太始天地初分之时，阴阳析位之际，天分五气，地列五行，五行定位，布政于四方，五气分流，散支于十干，当是黄气横于甲已，白气横于乙庚，黑气横于丙辛，青气横于丁壬，赤气横于戌癸，故甲已应土运，乙庚应金运，丙辛应水运，丁壬应木运，戌癸应火运。太古圣人望气以书《天册》，贤者谨奉以纪天元。）帝曰：其于三阴三阳合之奈何？区曰：子午之岁，上见少阴；丑未之岁，上见太阴；寅申之岁，上见少阳；卯酉之岁，上见阳明；辰戌之岁，上见太阳；已亥之岁，上见厥阴。少阴所谓标也，厥阴所谓终也。（标谓上首也。<br />
<br />
　　终谓当三甲六甲之终。凡午未申酉戌亥之岁为正化，正司化令之实；子丑寅卯辰已之岁为对化，对司化令之虚，此其大法也。厥阴之上，风气主之；少阴之上，热气主之；太阴之上，湿气主之；少阳之上，相火主之；阳明之上，燥气主之；太阳之上，寒气主之。所谓本也，是谓六元，三阴三阳为标，寒暑燥湿风火为本。故云：所谓水也，天真元气分为六化，以统坤元生成之用，故天有风气以为厥阴之主；天有热气以为少阴之主；天有湿气以为太阴之主；天有相火以为少阳之主；天有燥气以为阳明之主；天有寒气以为太阳之主。则有此天之六元，以为之本，征其应用，止是真元之一气，故曰：六元也，须知天地之运五，而火热居三。可见天地间热多于寒，火倍于水，而人之病化又可推也。惟运分为五，则地纪五岁一周之数，从兹始也。<br />
<br />
　　惟标分为六，则天气六则一备之数从兹始也。天地之道，变化之微、其由是也。此承上文而明五运所统三阴三阳所合，合者为标，而主之者为本也。）<br />
<br />
　　杂症大小合参卷二<br />
<br />
　　五脏标本<br />
<br />
　　《经》曰：五脏者，中之守也。盖言身形之中，五神安守之所也。夫肝者，在天之风，在地为木，在人为肝，通窍于眼，在时为春，在方为东，在色为青。《经》曰：东方木也，万物所以始生也。又曰：脏真散于肝，肝藏筋膜之气也。肾水为母，心火为子，与胆为腑，克土养筋，故久行则伤筋。司藏魂，其类草木，其畜鸡，其卦巽，其性仁，其充筋，其华爪，其谷麦，其应四时，上为岁星，是以春气在头也。其音角，角者触也，象阳气触动而生也。其数八，其病在筋其臭臊，其声呼，其气嘘，其液泪，其味酸。有余怒，不足悲。外应爪甲色青，然欲如青玉光泽，不欲如蓝。《灵枢》曰：爪浓者胆亦浓。更肝主风，风喜伤肝，病主惊风，痘主水泡，若恚怒气逆，则伤肝气。若燥气盛则病，其病候面青筋急多怒，眼痛日闭，不欲见人，或两目连扎脐左动气。若肝实，则直视大叫，呵欠项急顿闷，日赤多怒，头眩痛引两胁小腹之下。若虚则目昏胸痛，切牙吹气，筋缩拘拳，恐惧加人将捕。若绝则唇腮反青，四肢多汗，然肝绝者，八日死。平脉则春旺七十二日，脉弦缓而长，然春弦者，端直之状，细弱而长，其贼脉则浮涩而短，与夫面白亦逆，其危脉弦如张弓弦。<br />
<br />
　　心者，在天之热，在地为火，在人为心，在时为夏，在方为南，在色为赤，通窍于舌。《经》曰：南方火也，万物所以盛长也。又曰：脏真通于心。心藏血脉之气也。<br />
<br />
　　肝木为母，脾土为子，小肠为腑，克金主血。若久视则伤血，司藏神，其类火，其畜羊，其卦离，其性礼，其面华，其应四时。上为荧惑星，其病在脉。其音征，征者，止也，物盛则止也。其数七，其臭焦，其声言，其气呵，其充血，其液汗，其味苦，外应掌色赤，然赤如帛裹朱，不欲如赭。《灵枢》曰：心应脉。皮浓者脉浓，脉浓者小肠浓，更心主热，热则伤心，病主惊热，痘主红斑。若忧愁思虑则伤心，寒气胜则病，其病候，面赤喜笑，心烦掌热而口干，间日妄语，脐上动气。若心实，则上窜切牙，口干喜笑，身热汗血，而筋胁膺背痛满，或叫哭而搐。若心虚，则恍惚多惊，忧烦少色，咳嗽舌强，腰背酸痛。若心绝，则摇头直视，形如烟熏。然心绝者，一日死。平脉则夏旺七十二日，而脉洪缓，洪者浮大而散，来疾去迟。其贼脉，则沉濡而微，与夫面赤亦逆，其危脉钩，如操带钩。<br />
<br />
　　脾者，在天之湿，在地为上，在人为脾，在时为四季，在方为中央，在色为黄，通窍唇口。《经》曰：脾脉者，上也，孤脏以灌四傍者也。又曰：脏真濡于脾，脾藏肌肉之气也。心火为母，肺金为子，与胃为腑，克肾水，主赏肌肉。若久坐则伤肉，司藏意智，其类土，其畜牛，其卦坤，其性信，其华在唇四白，其谷稷，其应四时，上为镇星，其病在肉。其青宫，宫者中也，土位居中，为五行建极也。其数五，其臭香，其声歌，其气呼，其液涎，其味甘，外应四肢而色黄，然黄欲如罗裹雄黄，不欲如土。<br />
<br />
　　《灵枢》曰：脾应肉。肉KT （肉KT 分理也。）坚大者胃浓，更脾主湿，然湿则伤脾，风气胜则病，其病之候则必面黄，善思善嗜，体重卵痛，四肢不收而怠惰。<br />
<br />
　　脾实则肢体重着而不举。腹胀尿秘而善饥，昏睡身热而饮水，胆虚则少气，吐泻生风，或争食不消，肿胀肠鸣，四肢无力。脾绝则脐突唇反，环口黧黑，突汗发黄。<br />
<br />
　　然脾绝者，十二日死。平脉则寄旺于四季之末，各一十八日。其脉温浓，盖胃气行脏腑之间，故平和不得见，其衰乃形焉。贼脉，则引长而紧，与夫面青者逆。危脉则状如鸡雀啄，止而复来。<br />
<br />
　　肺者，在天之燥，在地为金，在人为肺，在时为秋，在方为酉，在色为白，通窍于鼻。《经》曰：西方金也，万物所以收成也。又曰：脏真高于肺，以行荣卫阴阳也。<br />
<br />
　　脾土为母，肾水为子，大肠为腑，克木主气，若久卧则伤气，司藏魄，其类金，其畜马，其卦干，其性义，其华毛，其候鼻，其谷稻，其应四时，上为太白星，其病在皮毛。其音商，商者强也，象金性之坚强也。其数九，其臭腥，其声哭，其气哂，其液涕，其味辛，外应皮毛而色白，然贵如白玉光泽，不欲如垩。《灵枢》曰：肺应皮，皮浓者，大肠浓，更肺主燥，然燥则伤肺，病则为嗽，痘主脓泡。若热气胜则病，其病之候，则面白悲哭，手掐眉目鼻面，嚏涕吐衄，喘咳寒热，胁有动气。肺虚则难息，呼吸少气，鼻涕咽干，喘乏咳血而唇白。肺实则闷乱喘促，咳嗽上气，鼻塞胫股脊痛而胸满。肺绝则汗出，发润喘而不休，毛发气出。然肺绝者，三日死。平脉则秋旺七十二日，而脉浮毛，毛者稀软之状，轻虚似浮。其贼脉浮大而牢，与夫面赤皆逆。危脉则毛如风吹。<br />
<br />
　　肾者，在天之寒，在地为水，在人为肾，在时为冬，在方为北，在色为黑，通窍于耳。《经》曰：北方水也，万物所以合藏也。又曰：脏真下于肾，肾藏骨髓之气也。<br />
<br />
　　肺金为母，旺水为子，膀胱为腑，克火主骨。若久立则伤骨，司藏精与志，其类水，其畜彘，其卦坎，其性智，其华在发，其谷豆，其应四时，上为辰星，其病在骨。其音羽，羽者，舒也，阳气将复，万物舒生也。其数六，其臭腐，其声呻，其气吹，其液唾，其味咸，下应腰肾而色黑，然黑欲如重漆光泽，不欲如炭。《灵枢》曰：肾应骨。<br />
<br />
　　密理浓皮者，三焦膀胱浓，更肾主寒，然寒则伤肾，病主为疝，痘主黑陷。若淫欲过度，则伤肾，湿气胜则病，其病之候，则面黑恐欠，足寒逆气，腹痛飧泄而后重，脐下动气。肾实则腹膨胀而体重，少气不言，骨痛飧泄并小便少。肾虚则欲坠，下缩身而青白，颅囟开解，下窜畏明，心悬如饥，胸痛引春，厥逆溲多而耳鸣。肾绝则反目直视，狂言遗尿，腰折骨枯。然肾绝者四日死。平脉则冬旺七十二日，而脉沉濡石石者，沉濡而滑，举指脉疾。其贼脉，则缓而大，并面大黄皆逆。其危脉则石如转索，去如弹石。此是脏腑之大略，然心为血之主，而肝又为血之脏，是以血出之于心，而纳之于肝也。抑肺为气之主，而肾又为气之藏，是以气出之于肺，而纳之于肾也。至于脾胃，尤为后天元气之本，化源生发之机，五脏六腑之大源，气血精微，莫不愿之以长养也。<br />
<br />
　　杂症大小合参卷二<br />
<br />
　　脏腑手足阴阳所主<br />
<br />
　　足厥阴肝 手少阴心 足太阴脾 手太阴肺 足少阴肾 足少阳胆手太阳小肠 足阳明胃 手阳明大肠 足太阳膀胱 手少阳三焦 手厥阴心包络《经》曰：阴阳之三也。何谓气有多少异用也？阳明何谓也？两阳合明也。厥阴何也？两阴交尽也。（此明二阴三阳及阳明厥阴之义也。太阴为正阴，次少为少阴，又次为厥阴。太阳为正阳，次少为少阳，又次为阳明。以其气有多少异用，故各有三者之分耳。厥亏，尽也。）<br />
<br />
　　凡人一身共十四经络，肝与胆为表里，膀胱与肾为表里，胃与脾为表里，此为足之阴阳也。小肠与心为表里，三焦与心包络为表里，太阳与肺为表里，此为手之阴阳也。<br />
<br />
　　手之三阴，从脏走至手，手之三阳，从手走至头，足之三阳，从头下走至足，足之三阴，从足上走入腹。更有任脉，直行于腹，督脉直行于背。其十四经络，经脉者，行血气。通阴阳，以荣于身者也。络脉者，本经之旁支而别出，以联系于十二经者也。本经之脉，由络脉而交他经，他经之脉亦由是焉，人身之气，经盛则注于络，络盛则注于经，得注周流，无有停息，昼夜流行，与天同度，终而复始。然荣行脉中，五十周无昼夜阴阳之异；卫行脉外，五十周有昼阳夜阴之分。荣卫之行，以宗气之呼吸为领神，卫气平旦生，日西衰，荣气伏而不露，见者为经脉，浮而常露，见者为络脉。若荣卫有伤，外邪虚袭，滞而不行，病由斯作。手太阴肺经，左右各十一穴，是经多气少血；足太阴脾经，左右各二十一穴，是经多气少血；手阳明大肠经，左右各二十穴，是经气血俱多；足阳明胃经，左右各四十五穴，是经气血俱多；手少阴心经，左右各九穴，是经多气少血；足少阴肾经，左右各二十六穴，是经多气少血；手少阳小肠经，左右各十九穴，是经多血多气；足太阳膀胱经，左右各六十三穴，是经多血少气；手厥阴心包络，左右各九穴，是经多血少气；足厥阴肝经，左右各十三穴，是经多血少气；手少阳三焦经，左右各二十二穴，是经多气少血；足少阳胆经，左右各四十三穴，是经多气少血；兼以任脉中行二十四穴，督脉中行二十七穴，而人身周矣。医能明此，则药饵针灸，所向自能应手矣。<br />
<br />
　　督脉行背部之中行，为阳脉之都纲，故曰阳脉之海。任脉行腹部之中行，为阴脉之总任，故曰阴脉之海。因以督任名之，奇经八脉之二也。是以背为阳，腹为阴也。脉有奇常，十二经者，常脉也：奇经八脉，则不拘于常，故谓之奇经，盖人之气血，常行于十二经络，其诸经满溢，则流入奇经。其有八焉。督脉督于后；任脉任于前：冲脉为诸脉之海：阳维则起于诸阳之会，而维持诸阳；阴维则起于诸阴之交，而维持诸阴，阴阳自相维持，则诸经常调和畅。有带脉者，束之犹带也。两足跷脉者，有阴有阳，阳跷得之太阳之别，起于跟中循外跺，上行人风池；阴跷本诸少阴之别，起于跟中，循内踝，上行至咽喉，交贯冲脉，犹圣人图设沟渠，以备水潦，斯无泛滥之患。故人身之有经络，犹天地之有河道，血脉之营运经络，犹源泉之传流河道，河道雍塞则水势之泛滥无拘，源泉枯涸，则地道之脉气闭塞，人身之血气于经络亦然也。然医家之识经络，犹舟子之谙道途，否则，何以行之？<br />

                    <br>
                        <br />
　　杂症大小合参卷二<br />
<br />
　　详五邪<br />
<br />
　　书言虚邪、实邪、贼邪、微邪、正邪，何以别之？盖从后来者为虚邪。如肺病因脾土之邪所致，然金生于土，是从后来，兼金中有土，土能御水，无水则火至矣，故为虚邪。从前来者为实邪，如肺病因肾水之邪所致，然水生于金，是从前来，兼金中有水，则火不能至，是子能制鬼矣，故为实邪。从所不胜来者为贼邪，如肺病因心火之邪所致，盖火能克金，是从吾所不胜者而来乘之，故为贼邪。从所胜来者为微邪，如肺病因肝木之邪所致，然金能克木，是从吾所能胜者而来乘之，既胜则不能为害，故为微邪。如但得肺家之病，而无外邪相干者，此谓正邪。姑举一脏，可类推也。<br />
<br />
　　杂症大小合参卷二<br />
<br />
　　五脏部位气色外见<br />
<br />
　　大人重问切，小儿重望闻，故气色详揭审机数篇，单论幼科。<br />
<br />
　　夫医之望闻问切四要，犹人之四肢，一肢废不成其为人，一要缺，不成其为医。<br />
<br />
　　《经》曰：望而知之谓之神，闻而知之谓之圣，问而知之谓之工，切而知之谓之巧。望而知之者，望见五色，以知其病之所处也。闻而知之者，闻其五音，以别其病之所出也。问而知之者，问其所欲五味，以知其病之所起所在也。切而知之者，诊其寸口，视其虚实，以知其病在何脏腑也。故初近患人，先望而闻，次问而切，诚不易之，次第今病家，惟令切脉，以试医士知否，殊不知寒热虚实，在于经络，可以切脉而知，若得病之由，及所伤之脉，岂能以诊而悉之乎？故医者不可不问其由，病者不可不说其故。苏东坡曰：吾疾必尽告医者，使胸中了然，然后诊脉，疑似不能惑也。吾求愈疾而已，岂以因医为事哉！况小儿血气未定，易大易小，寸口难凭，非四者合衡揆度，何因洞见精微？谨将望闻诸要，汇集后篇。《经》曰：精明五色者，气之华也。五脏之华，皆上着于面，故直鼻上下候五脏，挟鼻两傍候六腑。又鼻候肺，目候肝，舌候心，唇候脾，耳候肾，皮候大小肠，肉候胃，爪候胆，腠里候三焦、膀胱。其肝青、心赤、肺白、肾黑、脾黄者，是各脏之气色也。肝旺于春，心旺于夏，肺旺于秋，肾旺于冬，各七十二日，脾寄旺于四季之后，各一十八日，是其本位。然有时乎不春不冬，而面变青黑者，非肝之与肾也。不秋不夏，而面变赤白者，亦非心之与肺也。盖五脏之气，随症变形，而无一定。如忽然青黑者主乎痛，忽然赤者主乎热，忽然白者主乎冷，忽然黄者主乎积。可见非系于时，非拘于位也。又如心主额与发际，肝主眼与左脸及太阳，脾主唇之上下及鼻准，肺主右脸及太阴，肾主耳辅及下颏。其色亦有或于本位呈见，或露于他部者有矣。大抵得部者顺，即移位于无刑者不妨。若露他部，而又相克者，斯为逆矣。如泻痢日久脾虚，而唇之上下色变为黑，是肾乘脾，木反克土，名为强胜者，即为逆也。进而申之，凡五位总作青色者，主惊积不散，欲发风候，更必神彩不稳，上上下下。凡五位总作红色者。主痰积雍盛，惊悸不宁，更必神彩无光，恍恍惚惚。凡五位总作黄色者，主食积症聚，更必其神散漫，昏昏沉沉，其候寒热潮发，饮食不欣，气粗烦满，困倦喜踵，或呕哕，或泻痢。凡五位总作白色者，主肺气不利，大肠滑泄。水谷不分，欲作痢吐，其眸凝浊，失其精神，朦朦胧胧。凡五位总作黑急者，主传不顺症变作逆候，未害有亏脏腑欲绝，其血不荣，其气不卫，荣卫大序，经络流注，凝滞于脉，为疾危恶。其神昏闷，沉沉默默，必为人不久者矣。更凡额红者，主心经有风热，肿卧不宁，惊悸热燥。若青黑色者，主心中有邪惊风腹痛，手螈 而啼叫。若青黑甚者，主心腹疼甚。若微黄色而皮干燥者，主有盗汗。<br />
<br />
　　若头发软黄燥者，主惊疳骨热潮热微渴。若昏黑者，症必便候。更凡左脸红者，主肝风热身热拘急。若青黑者，主惊或腹痛。若浅赤色者，主乎潮热。更凡右脸红者，是伤风热。若浅赤者，亦主潮热，或大便坚，气粗壅嗽，若青白色者，主咳嗽恶心。若青黑者，主惊风欲发，或盘肠内 ，腹痛等症。更凡鼻上赤色者，主身热而不思饮食。若深黄色者，主小便不通。若鼻孔干燥气粗有声者，主有衄血。若青色者，主见吐乳。若淡白者，主泄泻不食。若鼻中干燥者，又主二使不利。若鼻孔黑燥，抑起者，主肺家绝，并手足无纹，唇中无痕者，并为不治。更凡下颏赤色者，主膀胱热，然膀胱与肾为表里，有热则水道不利，故令小便不通。更凡两目赤者，是心肝热，主风热烦躁。若黄色者，主脾积而口臭不食。若青色者，主肝风热而惊。若目 浮肿者，主久嗽恶心，或食积成疳。若目睛黄赤者，主早晚发热。若眼尾有细碎红纹者，主惊风内 。若目鲜者，亦主乎惊。若揩拭眉眼者，主欲生风。若眼朦胧者，主乎肝热，多变雀目。若两目肿，早晚面浮者，主脾受积。更凡印堂青色者，亦主受惊。若青紫黑者，主客忤祟冲。<br />
<br />
　　若青黑色者，主腹痛多啼；兼红主惊热；白为无病。更凡山根青色者，亦为惊候。若紫色者，伤于乳食；黑者必危。更凡两眉红者，主儿夜啼。若眉中心淡白色者，主泄泻粪白，食物不化；然久病而红者，必死。更凡两颊赤者，主啼哭惊热；兼色黄者为吐。<br />
<br />
　　更凡正口常红者为无痛。若干燥者主脾热。若白者为虚。更凡人中黑者，主乎腹痛虫动。若点点黑者，主乎吐痢。若两边黄者，主乎伤食。若上下俱青者，主乎乳食不化而便青粪。更凡唇红面赤者为伤寒。若唇白者，主吐呕哎逆。或吐血便血衄血。若红赤干燥而皱者主渴。若红赤而不皱者主口臭，大便不通，夜间心烦不睡而癫叫。若黄而口臭者，又主脾积。若红赤者，亦主衄血。若唇口动者，主乎惊热，若唇口紫色者，主吐涎而虫痛。若唇青者，主乎脾寒，或时肚痛，乳食减少。然亦有气血虚怯，为冷所乘，而故青者。若口滴清水者，主乎欲生重舌，又或口疮，然亦有因脾冷流涎者，更有舌裂舌衄舌上芒刺者，是皆热极为阳毒也。若生疮者，是心脾热也。若舌卷者，主惊。<br />
<br />
　　若舌干、舌白、舌黑、舌燥、舌苔、舌黄、舌赤肿者，主乎大便不通；然久泻痢后而舌黑者死。更凡耳前微赤者，主乎耳聋。若微黄者，主乎肾惊，睡中切牙。若耳叶干燥者，主骨蒸热。若面青白者，主乎吐泻；或惊风欲发；或躯身啼哭。然凡既观其色，更宜稽诸其时，假如春病面青，是为顺候，如至白色，最为难疗，以其金克木故也。其余仿此类推。总红赤为热，青色为惊，黄为吐痢，或积黑者。非病即危症也。更凡诸色上行者，其病益甚，下行如云彻散者。其病方已，兼五色各有脏部，有外部，有内部，如色从外走内，其病从表入里。如色从内走外，其病患里出表。病生于内者，宜先治其阴，而后治其阳，反则益甚。病生于阳者，宜先治其外，而后治其内，反则益甚。然难尽者言，无穷者理，故一定之形迹，宜知之以为常，变通之神化，贵随机而异用，在人之神圣工巧，类推之而无尽也。<br />
<br />
　　杂症大小合参卷二<br />
<br />
　　病源详揭（儿科）<br />
<br />
　　凡病昼则增剧，夜则安静者，是气病而血不病，或脾气虚也，当补脾气。夜则增剧昼则安静者，是血病而气不病，或脾阴虚也，当补脾阴。昼热夜静，是阳气旺于阳分，昼静夜热，是阳气下陷入阴中。若昼夜俱热，是重阳无阴也，昼静夜寒，是阴血旺于阴分也。夜静昼寒是阴气上溢于阳中也。昼夜俱寒，是重阴无阳也。昼寒夜热病名阴阳交。受而死矣。欲冷者知为热，欲热者知为寒，好静者知为虚，好动者知为实，恶食知伤食，恶风知伤风。凡日中得病，夜半则愈，夜半得病，日中则愈，是阳不利，得阴则和，阴不和得阳即和之义耳。大喜后乳食多成惊痫。《经》曰：暴怒伤阴，暴喜伤阳。<br />
<br />
　　更曰：伤阴则泻，伤阳则惊。大喜后饮水多成喘急，故曰水伤三焦，令气息喘急。更日汗后饮水，亦成喘，盖喜属心，汗亦属心，湿热之气，流入肺家，令生喘也。大哭后乳食，多成吐泻，哭属肺而即脯乳食，则令伤肺，肺气逆则吐，更肺与大肠为表里，故泻也。大哭后，饮水多成嗽噎，亦因哭属肺，而即饮水则令气逆不利也。大饥后乳食，多成腹痛，盖食不可急，急则不细，乃伤脾气，多成积聚癖块，故腹痛也。大饥后饮水，多成泄滞肚疼，盖饥后饮水，则令湿伤脾，是以腹痛，湿胜则泻。大饱后饮水，多成气逆，《经》曰：饮多则肺叶布，故气逆上奔也。大饱后迎风，多成暴厥，因食气上冲心肺之间而未散，卒被水冷所激，故暴厥不醒，如中风也。大惊后乳食，呕吐心痛，盖心主惊，惊后乳食，则少阴受邪，故即心痛兼惊后乳食，则少阴气节不通，故吐逆也。大惊后饮水，久成不语，盖心主惊，惊后饮水，则伤心气。夫心通于舌，舌本无力，故不能语，然亦能成水痢癖，《室鉴》曰：水痢癖者，因水饮被惊而成也。当风乳儿，则成嗽吐腹膨，盖迎风饮乳，则风冷入肺，故作嗽吐。《经》曰：形寒饮冷则伤肺，肺伤则咳嗽，兼肺主气，气伤则腹膨，当风饮水，则成雀目青盲。《素问》云：风气通于肝。当风饮水，则水停于汗，肝气通于目，故成雀目青盲也。夜露下乳儿，多成呕吐，盖冷乳不散，停滞胸膈，故气逆呕吐也。夜露下饮水，多成泄泻，《素问》曰：湿胜在内，攻于脾胃，脾胃受湿，则水谷不分而泄泻也。正食便乳，则成疳黄口臭，牙中出血，又曰乳食并餐，必成痰癖。方汗便乳，则成心疳壮热，盖汗者，心之液，正汗便乳，则伤其心，心伤则液散，皮肤枯燥，故成心疳，而面黄脸赤，身体壮热，大汗脱衣，得偏风半身不遂，母食辛热面物乳儿，多成龟胸，盖龟胸因肺热胀满所致。若母恣食辛热之物，流入乳络，令儿肺热而然也。母食酸咸煎爆乳儿，令儿成渴，盖小儿脏腑软弱，感母之气，脏腑生热，热则烦躁，故渴不止。又曰：母食酱肉饮水，则成渴痢。<br />
<br />
　　母醉卧当风，乳儿失音。盖因风冷酒毒瓦斯乱之乳，入于喉掩之间故也。母大饱乳儿，则令身热喘急，盖大饱则胸膈气息未调，若便乳儿是以身热喘急。又曰：醉饱伤劳，乳儿多成疳病。饮水便乳则成痰热惊风，书曰：饮水并伤乳，则乳不得下而为痰结在胸，是以为热为痰，作吐作泻，或作惊痫。饮酒食肉乳儿，令成天 ，盖烦闷之毒，流入乳中，即便乳儿，是以邪热伤心，心神惊悸，壮热抽掣，而成天 。嗽后饮乳，则成痰喘惊噎，盖嗽者肺也，肺气方逆，而与乳则痰聚不散，气道不利，关节不通，是以痰嗽作喘惊噎成风矣。嗽后饮水，则成鼻 多涕，盖嗽主肺，而鼻为肺窍，嗽后饮水，则肺气受寒，是以涕下不止，而鼻 矣。悲喜未定即乳，则成涎嗽，盖心主喜，而肝属悲，悲喜未定即乳，则伤肝心，是以风火交激成痰，流滞于肺，故为涎嗽，悲喜未定，饮水则成吐血，盖悲喜未定，则血气未和，饮水则逆其气，气逆则胜血，气上奔而血亦为之吐出色，儿啼未定便乳，则生瘿气，盖见啼未定，则息候未调，便即与乳，则气逆不得消散，故积聚而成瘰 瘿气也。儿啼未定饮水，则成胸高喘急，盖气逆之际，寒冷所加则气伤于肺，是以痰结喘急，肺胀胸高矣。母方淫 情乱乳儿，则令吐泻，身热啼叫，必发惊痫。其母试浴未干乳儿，则生疮疥，盖湿热之气，流入乳络，水湿有伤心脾，脾主肌肉，故湿热熏蒸而然也。拭浴未干饮水，则成头疼身热，盖外既受寒，内又饮冷，则表里俱伤故也。此皆保婴之要旨，百病之由生，可不详与！<br />
<br />
　　杂症大小合参卷二<br />
<br />
　　审机（儿科）<br />
<br />
　　凡儿十岁以前，忽然面上如青纱盖定，从发际至印堂者，不论病之深浅，六十日必死。若至鼻柱，一月须亡，更到人中，不过十日。其色盈面即日哭伤，并诸病虽愈。如赤色出于两颧，大如拇指者，必复卒死。黑色出于庭间，大如拇指者，虽不病而亦卒死。两脸青色者，主多啼作呕，脏腑不和也。鼻燥黄色者，必积热溺涩，或衄血气相也。鼻燥白色者，必吐泻伤脾，感冷肺逆也。鼻中痒甚者，是肺气盛，而五疳传惊也。鼻下赤烂者，是肝气盛，而肺疳见症也。鼻如烟筒者，是火烁金，而惊中危症也。至如鼻孔仰起者，死症也。目鲜青色者，书曰：睛青主癖块；又曰：目鲜将发搐。然发疮痍亦然。目睛黄色者，是积热骨蒸，或泻痢 癖也。眼深黑色者，是吐泻内吊，惊搐慢脾也，眶肿睛黄者，是积热久嗽，或伤脾作呕或夜热疮痍也。印堂青色者，主胎热胎惊腹痛夜啼也。更凡身热，而眉攒不舒者，主头疼，不热而然者，主腹痛下痢，或热拥三焦，并凡病机将发亦然。若眉间杂色者，白主霍乱绞痛，黄主积热虚浮，赤亦感风头楚，青主惊搐相乘，黑者危在旦夕。嘴唇中白色者，主呕逆作泻，口渴肠鸣，将成内吊。唇中黄色者，主伤胃脾热、作胀下痢，溲短肌浮。唇中红色者，主内热有惊，或见疮疹。唇中青色者，主风寒相感，脾伤发惊。唇焦赤色者，主口秽脾肠，便闭气粗热甚。唇茧淡自者，主伤食复伤，热拥脾家，肠鸣腹鼓，唇间紫色者，主蛔刺攻冲，痛逆霍乱。唇深红色者，肺虚热也，唇白者，肺虚也，然白而泽者可治，白似枯骨者，并诸疾愈后，忽大喘唇白者皆死。更有舌上杂色，如黄者伤脾，白苔者焦渴，紫浓如荔枝壳者，主热聚三焦，破裂有血者主邪热攻心，小便闭结甚有青苔，或如白染者，并皆不治。耳前赤色者，主疳虫攻肾，耳鸣或聋；耳前黄色者，主惊入肾，或睡中戛齿；更有筋露，青色于头面者，主惊啼烦躁；更有胃热而遍体金黄者，则必口秽目碧；更有鱼目定睛者，主夜死，盖肝属木，而外应睛，肝亡则筋绝，目不能转。又曰：瞳人属肾，肾亡则水绝，是以瞳人不转，子母俱绝，则近必死在申酉时，远死在庚辛日，盖二者皆属金，金能克木，故至期而死矣。更面青唇黑者昼亡，盖面青者，木来克土也，唇者脾也，黑者水也，今脾部而见水者，是脾绝，而水反胜也，则近必死在寅卯时，远必死在甲乙日，盖二者皆属木，木能克土，故至期而死也。更凡面黄，而目或青或赤或白或黑者，皆为不死，若面青目赤，面赤目白，面赤目青，面青日黑者皆死，盖色中无黄，则胃气已绝矣。更凡青色见于太阴太阳，及鱼尾正面口角，如大青蓝叶，或怪恶之状者，是肝气绝主死。若如翠羽柏皮，只是肝邪，有怒病风病，惊病目病之属。若赤色见于口唇，及三阴三阳上下，如马肝之色，或死血之状者，是心气绝主死。若如橘红马尾色者，只是心病，或有大热，怔忡惊悸，夜卧不宁健忘之属，若白色见于鼻准，或于正面，色如枯骨，或如擦败残汗粉者，是脉气绝主死。若如腻粉梅花者，只是肺邪，或中寒咳嗽，哮喘气虚之属。若黄色见于鼻，干燥而如土偶之形者，是脾气绝主死，若如桂花杂以墨晕，只是脾病，饮食不快，四肢倦怠，胀闷泄泻，呕吐之属，若黑色见于耳或轮廓内外，命闷悬壁，若污水烟煤之状者，是肾气绝主死。若如鸟羽之泽者，只是肾虚，火邪乘水之属，更颐下赤者，主肾热，《素问》云：肾热病者颐先赤，更若非时弄色者，主胎风客忤之属；书又曰：病重而面色不常不泽者死。更凡左脸赤色，身热脉弦者，主肝热病。《素问》云：以木之气，则应春合东，以南面正理之，则其左脸也，右脸青色者，主呕逆多痰。《素问》云：以金之气则应秋合西，以南面正理之，则其右脸也。若目连眨者，主肝风热；若目直而黑者，主搐；若目直而青身反折者，主惊；若切牙甚者发惊；若口吐涎沫而叫者，虫痛；若呵欠善嚏悸者，主发疮疹；若吐泻昏睡而露睛者主胃虚热；若吐泻昏睡而不露睛者，主胃实热；并凡身热而饮水者，主热在内；若身热而不饮者，主热在外；若小便不通者，久则胀满。更凡吐稠涎痰热及血者，主热。若吐涎痰冷者主湿；若吐沫及白痰绿水者，是胃虚冷；若泻黄红赤黑，是脾胃热毒；若尿深黄色者，久则尿血；若心痛而吐水者，主虫痛；若心痛而不吐水者，是冷痛。然有原素喜热物，有伤胃脘，死血凝滞作痛者有矣。更凡呵欠面赤者风热；呵欠面青者，惊风；呵欠面黄者，脾虚惊：呵欠多睡者，内热；呵欠气热者，伤寒：呵欠喘急者，伤风：呵欠顿闷者，痘疮：呵欠久病者，是阴阳离也。更几弄舌者，是脾微热即饮水者，是脾胃虚，而津液少，不可遽作热治。若大病后而弄舌者凶；若眼赤者，是肝家积热；若白日多睡是脾家积热；若咳噫噎气，是胃家积热；若牙疳口气，是奶食结毒；若龟胸者，是肺家风热久蓄：若龟背者，是客风伤肺：若停耳者，是肾中湿热上冲；若开口睡者，是五脏毒盛；若睡时口中气温，喜合面卧，及上窜切牙者，是心热也，盖心气热则心胸亦热，故欲就冷也。有气温而喜仰卧者，是心气实，故喜仰卧，而气得上下通也。更凡目赤者，心热也；淡红者，心虚热也；青者，肝热也；浅淡者，肝虚热也；黄者、脾热也；浅淡者，脾虚热也；无精光者，肾虚也。然病后而目无精光，如露雾罩定者死。若爱吃布帛者，是肺生虫：爱吃火炭者，是肝生虫：爱吃盐者，是肾生虫；爱吃泥士者，是脾生虫；频食善饥者，是实火；善饥少食者，是虚火；口秽唇肿者，是脾胃热盛；四肢多疮，是脾家湿火；时渴时泻者，是胃火；声哑气粗者，是肺 也。若两脸赤色者，主乍乘风热，肌肉憔悴者，必内热骨蒸，病欲得寒，欲见人者，病在腑也。病欲得温，不欲见人者，病在脏也，此病机之外见，望法之所首重也。<br />

                    <br>
                        <br />
　　杂症大小合参卷二<br />
<br />
　　审声（儿科）<br />
<br />
　　夫大笑不止者，心病也。喘急大息者，肺病也。怒而骂詈者，肝病也。气不足以息者，脾病也，欲言不言，语轻多畏者，肾病也。啼而不哭者，是声直无泪，主乎盘肠气，腹痛几绝也。哭而不啼者，是连声多泪，主惊入心也，吱煎不安者是烦，主热在心经，精神恍惚。若吱 不足者是躁，主风邪在心，为搐为视。言而微，终日乃复言者，此夺气也。声响，如瓮中语者，是伤风也。声如从室中言者，是中气之湿也。语言无力，难布息者，内伤。言而不厌者，外感声清而轻者，气清弱也。重浊者，痛也，风也。高喊者，热狂也。声急者，神惊也。声塞者，痰也。声战者，寒也。声噎者，气不顺也。喘者气促气短，有虚有实也。喷嚏者，知其风。呵欠者，知其倦而生风，阴阳上下相离，或脾困而病机将发也。衣被不敛，善恶随口不避亲疏者，神明之乱也。妄言错乱，目见异物者，邪热归心也。喉中有声，谓之肺鸣，是火乘金位不得其平而故鸣。此三者坏症也。至若五脏已夺，神明不守，而声嘶者死，视直沫多，渐至音哑者死。<br />
<br />
　　杂症大小合参卷三<br />
<br />
　　敬陈纂集大小合参意<br />
<br />
　　夫医专司命之重，学习可不精祥，故毋论方脉、幼科、女科、外科，不可不广博群书，究心切脉，由博及约，则认病无差。理路既明，用药自当，即外科徒验外见之症，而不察脉候之微，则何以审气血之盛衰，阴阳之偏胜而明脏腑之所属？以得疗治之无误也。至于幼科，尤宜参看方脉诸书。盖儿科谓之哑科，疾病痛苦，勿能告人，全赖治者细心详察。奈幼科诸书，理浅言略，难明病源。惟以小儿不节饮食为执见，最重消磨，更以纯阳之子为定论，恣投寒苦，孰知易停滞者，脾气必虚。若图见小效于目前，则便遗大害于日后。况芽儿易虚易实，言虚者正气易于虚也。言实者邪气易于实也。然邪凑之实，必乘正气之虚，罔顾正气之虚，惟逐邪气之实，其有不败者几希！如寒伤荣也。<br />
<br />
　　温养荣阴；风伤卫也。辛调卫气，惟调荣卫和平而宣行，客邪不攻而自退，使正气自行逐贼，则邪退而正气安然，如浮云一过，天日昭明也。若投与气血无情之猛剂，则客邪虽散，正气亦伤，乘虚之邪，接踵可至。要知正气不至空虚，邪必不能凑而为实。至于云纯阳者，以无阴而谓，乃稚阳耳。其阳几何？阴气未全而复败，其阳将何所而望其生长耶？况天地之气化日薄，男女之情性日嚣，幼稚之禀受日弱。有禀父之阳气不足者，多犯气虚中满：有禀母之阴血不足者，多犯阴虚发热；患痘则多犯肾虚内溃之症，此皆先天不足所致，近来比比皆然。若徒效上古克削寒凉，如肥儿丸芦荟丸之类，则千中千死。即使火之有余，实因水之不足，壮水以制阳光，先贤之至论。服寒凉者，百不一生，古哲之格言。以不生之药，投欲生之儿，心何忍哉！至于脾胃自能消谷，偶有停滞者，缘消谷之脾胃病也。只助其能调其病而自已，故有助脾消化，推扬谷气者。有禀命门火衰，则补火生土者，有一消一补者，有纯以补为消者，盖恐宽一分，更耗一分元气也。人之有生唯一气耳，易亏难复，可轻耗哉！况天地之气既薄，父母之气既衰，幼稚之禀既亏，可不根究先天之阴虚阳虚，而徒方脉诸书，水源探本为治，靡不附应合宜，既能挽回此代赤子元气于后天，便是培值后代赤子元气于先天，诚为寿世无疆矣。<br />
<br />
　　若徒宗上古幼科浅略方论，则犹灌溉树木者，罔顾根本而惟润饰枝叶，则欲望其生长，未之有也。况更加戕贼者乎！张所以有大小合参之集，幸高明鉴诸。<br />
<br />
　　杂症大小合参卷三<br />
<br />
　　论初诞<br />
<br />
　　夫天地肇分，阴阳始成，禀五行而具体，合四时以成形。一身象备一天，九脏类诸九有，父之精白而轻情，母之血黑而重浊，故阳胎气则轻清九分，阴时气则重浊十分，盖阴气不胜其阳则成男，阳气不胜其阴则成女。妊娠十月各有所主，一月如珠露；二月绽似桃花；三月男女始分。男子先生左肋、左眼、左肾，女则反之。四月形体全；五月筋骨成；六月毛发生；七月游其魂，能动左手：八月游其魄，能动右手，而脏腑具；九月三转动，谷气入胃；十月满足神备而生。然究其实，则止二百七十日，实为定论。于中虚计一月，以应十月数也。故《经》曰：九九为上，八八次之，七七又次之。凡人之生，禀受二仪之气，会合三才之道。若三才各得其九，则三九二十七，即二百七十日而生，血气充足，精神纯实，相貌皆全，智性具通。八八者，三八二十四，即二百四十日而生。七七者，三才各得其七，三七二十一，即二百一十日而生。逾十月而生者，谓之太过。七八月而产者，谓之不及。太过者，血气阴之有余；不及者，血气养之不足。大抵人得中道，乃即纯粹，阴阳得所，刚柔兼济，气血俱和，百脉相顺，心智明通，精神全备，脏腑充实，形体壮健。观其颅囟，斯可知矣。未周之儿，颅囟坚合，睛黑神情，口方背浓，骨粗臀满，肚软脐深，茎小卵大，齿细发润，声洪睡稳，气壮声清，形紧色紫，此乃受气得中者也。如二三周囟尚解开，手足挛缩，齿发未生，膝如鹤节，或五岁不行，手细脊瘦，色白形萎，气怯声浊，此皆受气不足者也。受气有六，筋骨肉血精气是也。筋实则多力；骨实则早行立；血实则形瘦多发；肉实则少病；精实则灵利，多语笑而不怕寒暑；气实则少发而体肥。然有外肥里虚，面 白色，腹中气响，呕吐乳食，或便青粪，头大囟开，此乃胎气最弱，调理失宜，多变慢惊。<br />
<br />
　　杂症大小合参卷三<br />
<br />
　　先后天阴阳论<br />
<br />
　　人之元气，一太极也。太极动而生阳，静而生阴。阳动则为火，阴静则为水。水者，精也。精者，元气之体所以立也，火者，神也。神者，元气之用所以行也。阳动阴静，初生精神，次生魂魄意，以配五行。五行立而五性具，五性具而七情生。夫水者，阴也。火者，阳也。一为肾，一属命门，命门谓之神门，男子藏精，女子系胞，元气之根本，精神之所舍也。故肾命门为元气之原，而居至阴之下，左尺肾水之真阴。<br />
<br />
　　则生左关肝木，肝木则生左寸之心火。右尺命门火之元阳，则生右关脾土，脾土则生右寸之肺金，自下而生上，此先天之元气也。至于火生土，主生水，复自上而下，此后天之元气也。先天之元气，由无形以肇生五行，后天之元气，从有形之五行，以环运先天，阴阳无形之气，阴阳合德，而生魂魄神志意之神，爰有喜怒忧思悲恐惊之情，此其性真之七情也。若过极则反损先天阴阳之气。<br />
<br />
　　后天阴阳有形之气，何以别之？受生之初，即禀母脾胃之谷气，以养其形，是脾胃之谷气，实始于先天无形之阴阳，而更化生乎后天有形之气血也。苟从饮食劳役所伤，则损后天阴阳之气，而肾命门之真阴元阳不足，固不能为十二经之气血以立天元，脾胃之谷神不充，更不能为肾命门之真阴元阳以续命脉，而先后天浓薄之所由也。以先天元阴受伤，神多昏昧，至夜便多不安，及将睡时惊恐不寐，寐则怕人而不宁，心慌惊跳，神魂荡漾，此为神思间无形之火动也。治宜大补真阴，兼以安神，则火自降，而神自清。然先天无形元阴之气不足，切不可用参术黄 ，惟地黄丸补真阴真阳之属，可以填之，盖甘温但补五脏之阳气，而甘寒则补五脏之真阴，然甲补阴药而不愈者，乃功之未到，而虚之未回，药非百数，功非岁月，则不能挽回也。然此惟不服药便觉火动不安者，是其验也。<br />
<br />
　　先天无形元气之阴者，即我肾水之母气，禀受元精之祖气也。其真阴之本体，则深藏于左肾之中，其真阴之妙用，则默运于精神之内，故曰无形也。苟有所伤其真阴，则令精神恍惚，夜卧不安，目则KT KT ，羞明怕日，或恶人与火，喜静畏动，所喜所见皆阴也。此由父母多欲，素伤肾气，或因交感之际，偶从七情损其真阴，及至后天，已之色欲七情，复不樽节，生后并伤，欲不虚荣疾病，焉可得乎？治疗之法，当温存内养，保其残败之阴，补益阴阳，助其生长之力然阳火易救，阴水难求，故先天元阴之真水不足，自非岁月计功，不能干旋，盖一星之火，能应万顷之山，一杯水，难救车薪之火也。<br />
<br />
　　杂症大小合参卷三<br />
<br />
　　小儿受病总论<br />
<br />
　　夫小儿草头之露，水上之泡，用药不可不慎也。然小儿之病多因脾胃娇嫩，乳食伤积，痰火结滞而成。其症不一，举其尤者而言之。乳食伤胃，则为呕吐；伤脾则为泄泻；吐泻既久，则成慢惊，或为肝病；乳食停积，则生湿痰；痰则生火，痰火交作，则为急惊，或成喉痹；痰火结滞，则成痫吊，或为喘嗽。胎热胎寒者，禀受有病也；脐风撮口者，胎元有毒也；鹅口口疮者，胃中湿热也；重舌木舌者，脾经实火也；胎惊夜啼者，邪热乘心也；变蒸发热者，胎毒将散也。丹毒者，火行于外也；蕴热者，火积于中也；中恶者，外邪乘也；睡惊者，内火动也；痢者，腹中食积也；症者，膈上痰结也；外感发热者，鼻塞声重也；内伤发热者，口苦舌干也；心痛者，虫所啮也；疝痛者，寒所郁也。积有常所，有形之血也。聚无定位，无形之气也。胃者主纳受也。脾者主运化也。脾胃壮实，则四体安康，脾胃虚弱，则百病蜂起。为幼科者，可不以调理脾胃为切要哉！<br />
<br />
　　杂症大小合参卷三<br />
<br />
　　脐风（胎症）<br />
<br />
　　脐风者，由断脐之后，水洗失宜，以致水湿之气，流入心包络间，或当风解脱，为风邪所袭，以致贯脏伤肠，脐突肿烂。身体重着，四肢柔直，多啼不乳，唇青口撮，而出白沫，先撮口而渐成惊。即名脐风。若脐边紫黑，撮口不开，是为内搐不治，甚至啼叫不止，脐边青黑弩出，胸翻项软，乳不通喉，四肢皆厥，寒噎诞生，口干内搐，爪甲皆黑，握拳噤口，尤为死候也。更有热在胸膛，伸引弩气，亦令脐肿。若脐中不干，常出青黄水者，此必初生有伤六腑耳，宜药掺之，但此时仅如血块，不可用脑麝之膏贴之，并忌大寒大热之剂、盖肌肉未坚，脏腑柔脆，难以抵当耳！脐风等症，须看上 ，如有白泡点子，须用银针轻轻试破，若有血出者，可愈。然最危候，十难一二，能过一腊方愈，尤宜察色观容，不可鲁莽。假如额赤，知为心热，鼻红知为肺热，左腮青知为肝有余，右腮白知为脾不足，颊白知为肾虚。有脐突可畏者，是因在胎母多惊悸，或因过食热毒之物，致生之日，儿因胸膛有热，是以频频伸引，呃呃作声，弩胀其气，抑入于中，故脐突耳。然脐为根本，风湿防护须严，一有所失，则脐肿不干，久而作搐，入于经络，即成气项，并撮口脐风，皆为恶候，故宜预用软绵包指，频拭口中牙根之上，有筋两条，便将竹刀轻轻剖断，以猪乳点之。又宜察看脐上，一有赤脉直上，即于赤脉尽头之处，以灸三壮，此皆预防良法也。<br />
<br />
　　一凡小儿落胎之时，视其脐软者，无脐风也。如脐硬直者，定有脐风，速宜预治。<br />
<br />
　　杂症大小合参卷三<br />
<br />
　　撮口（胎症）<br />
<br />
　　撮口者，因胎受风热，初生又感风邪，入脐流毒心脾而致也。然胎风、脐风等症，皆令气促舌强，握口如囊而不乳，病原相类，候亦相同，发则面目黄赤，撮口不乳，气促喘急，啼声不出，舌强唇青，聚口撮面，饮乳有妨，治宜疏利，故书曰：小儿初生，血脉未敛，肌肉犹血，血凝且坚，方成肌骨。血若治败，则不成肌肉，致令面目皆黄，闭目口撮，是皆血脉不敛也。总由在母胎中，挟于风热，既生之后，气皿未调，当风洗浴，风入心脾，皆能撮口。因肠胃闭塞，郁结于中，是以腹中胀满，肚上青筋，撮口不乳，势甚危急。若不速与利下，则难救疗。如过一腊而不愈，口吐白沫，四肢觉冷者，不治。况小儿初生，其气尚盛，且有病则病当之。若一见前候，须急下之，愈后微加补益，否则根本一伤，终身多病。<br />
<br />
　　杂症大小合参卷三<br />
<br />
　　噤风风噤口噤（胎症）<br />
<br />
　　噤风、风噤、口噤者，均因胎受热毒，流入心脾，既生又为风邪侵袭而作。其症眼闭口噤，啼声渐小而不乳，舌上聚肉如粟米，口吐白沫，色赤鼻黄，如百日内见名绝风噤。然噤风、风噤、口噤三症，与脐风、撮口症候相类，治法亦不大异，总为恶候。<br />
<br />
　　如逆搐噤口，脐内流血不止者，死。若口开有物如蜗牛，或似黄头白虫者，宜内服竹沥、牛黄之类，外用猪油薄切擦消。及看上 有白泡子，用指甲轻轻刮破，以京墨涂之。故初生须防三疾，一曰口噤；二曰撮口；三曰脐风。皆是急病，就中噤口尤甚，若过一腊，方免此厄。故略见牙关紧急，不便食乳，啼音渐小，口吐涎沫，便即须照前法观看口舌，如法治之，然后服药。诸症病名难异，病源则同。脐风、撮口、噤口者，多生于七日之中，及一月之内名之也。噤风、风噤者，以病生于百日之内，及一百二十日之前名之也。<br />
<br />
　　杂症大小合参卷三　噤风风噤口噤（胎症）<br />
<br />
　　辰砂僵蚕散<br />
<br />
　　治撮口、脐风、锁肚。<br />
<br />
　　辰砂（水飞，五分） 直僵蚕（炒，一钱） 天竺黄（五分） 珍珠（三分） 麝香（一分）<br />
<br />
　　为末，每用少许，蜜调涂口，令自噙下。<br />
<br />
　　杂症大小合参卷三　噤风风噤口噤（胎症）<br />
<br />
　　龙胆汤<br />
<br />
　　治胎惊壮热，脐风撮口。<br />
<br />
　　龙胆草 钩藤 小柴胡 黄芩（炒） 甘草 赤芍药 桔梗 茯苓（各五分） 大黄（纸裹煨，一分）<br />

                    <br>
                        <br />
　　枣水煎。古方有蜣螂二枚，去足、翅，除桔梗。<br />
<br />
　　杂症大小合参卷三　噤风风噤口噤（胎症）<br />
<br />
　　急救汤<br />
<br />
　　治脐风。<br />
<br />
　　猴狲粪山中者，良，不拘多少，煎汤喂之。家畜者，不用。<br />
<br />
　　治撮口。<br />
<br />
　　用牛黄一分，研，竹沥调匀，滴入口中。<br />
<br />
　　又方 取蝎虎一个，江南名壁虎，装瓶内，用朱砂细末，亦入瓶内，封口月余，令食砂取出，其身赤色，阴干为末，每服二分，酒下。<br />
<br />
　　一方<br />
<br />
　　治撮口。<br />
<br />
　　穿山甲用尾上甲三片，羊油炙黄色，蝎梢七个，共为细未，人乳汁调涂乳上，令儿吮之，用浓衣包裹，须臾汗出即愈。<br />
<br />
　　杂症大小合参卷三　噤风风噤口噤（胎症）<br />
<br />
　　保生汤<br />
<br />
　　治胎风，锁肚，口噤。<br />
<br />
　　防风（七分） 枳壳（炒，五分） 橘红（四分） 茯神（三分） 荆芥穗（三分）<br />
<br />
　　远志（去心，四分） 南星（姜炒，五分） 桔梗（三分） 甘草（二分） 加灯心，煎服。<br />
<br />
　　杂症大小合参卷三　噤风风噤口噤（胎症）<br />
<br />
　　定命散<br />
<br />
　　治噤口不乳。<br />
<br />
　　蝉脱嘴足（二十七枚） 全蝎（去毒，二十七枚）<br />
<br />
　　为末，入轻粉少许，和匀，乳汁调服。<br />
<br />
　　杂症大小合参卷三　噤风风噤口噤（胎症）<br />
<br />
　　二豆散<br />
<br />
　　治脐突肿。<br />
<br />
　　赤小豆 淡豆豉 天南星（去皮、脐） 白蔹（各一钱）<br />
<br />
　　为末，用芭蕉自然汁调敷脐四旁，得小便自下即愈。<br />
<br />
　　杂症大小合参卷三　噤风风噤口噤（胎症）<br />
<br />
　　龙骨散<br />
<br />
　　治脐内疮。<br />
<br />
　　龙骨 （一钱） 轻粉（五分） 黄连（一钱） 白矾 （五分） 为末，干掺脐中。<br />
<br />
　　一方<br />
<br />
　　用大红羊绒，烧灰为末，单敷效。<br />
<br />
　　杂症大小合参卷三<br />
<br />
　　鼻塞鼻涕鼻鼻干（儿科）<br />
<br />
　　鼻塞者，盖肺气通鼻，于气为阳，若气受风热，则鼻间停滞而塞矣。若寒客皮肤或肺中风，及乳母夜睡，吹儿囟门，则寒停囟户，津液不收而多涕。若冷久不散，则浓涕结聚，使鼻不闻香臭而鼻 。若挟热，则鼻干也。<br />
<br />
　　杂症大小合参卷三　鼻塞鼻涕鼻鼻干（儿科）<br />
<br />
　　开关散<br />
<br />
　　香附子 川芎 荆芥穗 细辛叶 猪牙 皂角 僵蚕（各五钱）<br />
<br />
　　为末，入葱白捣成膏，用红帛虚夜贴囟门。<br />
<br />
　　杂症大小合参卷三　鼻塞鼻涕鼻鼻干（儿科）<br />
<br />
　　川芎膏<br />
<br />
　　治婴孩鼻塞。<br />
<br />
　　川芎 细辛 蒿本 川白芷 麻黄 甘草 杏仁 龙脑 麝香（少许） 羌活为末，蜜丸桐子大，用新棉裹一丸，塞鼻孔中，男左女右。<br />
<br />
　　杂症大小合参卷三　鼻塞鼻涕鼻鼻干（儿科）<br />
<br />
　　牛黄犀角丸<br />
<br />
　　治婴孩肺雍鼻干。<br />
<br />
　　牛黄 犀角 川芎 升麻 细辛 麻黄 甘草 朱砂 龙脑 麝香为末，蜜丸，芡实大。荆芥煎汤，研化，食后服。<br />
<br />
　　杂症大小合参卷三<br />
<br />
　　眼闭症胎赤眼血眼（胎症。）<br />
<br />
　　初生眼团者，因母过食热毒之物，使儿五脏蕴热于内也。若畏明眼团者，是禀精华不足也。胎赤眼看，因初生洗浴不洁，秽汁浸眼 中，使睑亦赤烂，至长不痊，名胎赤眼。宜勿食毒物，内服清解，外煎洗净可也。更有血眼者，因儿将分降，胞囊已破，其儿既降，血即送下，瘀压目 ，重则贯渍其睛，不见瞳人，轻则外HT 肿赤，上下眩烂。若投凉药，必寒脏腑，当用生地黄汤，流行气血。如红赤者，以熊胆点之。<br />
<br />
　　杂症大小合参卷三　眼闭症胎赤眼血眼（胎症。）<br />
<br />
　　生地黄汤<br />
<br />
　　治初生儿眼不开，并血眼。<br />
<br />
　　赤芍药 川芎 当归 栝蒌根 甘草（各一钱）<br />
<br />
　　为细末，用少许，以灯心汤调服。<br />
<br />
　　杂症大小合参卷三　眼闭症胎赤眼血眼（胎症。）<br />
<br />
　　山茵陈汤<br />
<br />
　　治眼闭，用此酿乳。<br />
<br />
　　山茵陈叶 泽泻 栝蒌根 猪苓 生甘草 生地黄。<br />
<br />
　　水煎，其母食后服。凡服一二剂，且捏去旧乳，第三服后，却令儿饮。<br />
<br />
　　杂症大小合参卷三　眼闭症胎赤眼血眼（胎症。）<br />
<br />
　　真金散<br />
<br />
　　治胎赤眼。<br />
<br />
　　黄连 黄柏 当归 赤芍药 杏仁上用乳汁浸一宿晒干，为极细末，用生地黄汁调一字，频频点眼，更用荆芥煎汤，温时洗净。<br />
<br />
　　杂症大小合参卷三　眼闭症胎赤眼血眼（胎症。）<br />
<br />
　　辟尘膏<br />
<br />
　　治尘埃入目，揩成肿热，作痛啼哭。<br />
<br />
　　上以油烟细墨，新汲并水浓磨，入玄明粉半钱，和匀为膏，用笔点目内四五次。忌酒热物。<br />
<br />
　　杂症大小合参卷三<br />
<br />
　　脑冷脑热（儿科）<br />
<br />
　　有脑浆水溜从鼻孔中出，日久不瘥，气息甚恶者，此脑冷也。若脑枕骨疼，闭目不开，或太阳穴寒痛，攒眉啼哭，两目赤肿者，此脑热也。然脑由于髓，髓由于精，况上病治下，脑冷者，温补其精血；脑热者，清其头目，凉其肝胆，所谓寒者温之，温之者补之也。热者凉之，凉之者泻之也。<br />
<br />
　　杂症大小合参卷三　脑冷脑热（儿科）<br />
<br />
　　神仙二妙散<br />
<br />
　　治小儿脑冷。<br />
<br />
　　硫黄 黄丹（炒） 川白芷（各等分）<br />
<br />
　　为细末，用少许，吹鼻中十余次，即<br />
<br />
　　杂症大小合参卷三　脑冷脑热（儿科）<br />
<br />
　　透顶散<br />
<br />
　　治小儿脑热。<br />
<br />
　　川芎末 薄荷末 朴硝（各等分）<br />
<br />
　　研匀，用少许吹鼻中。<br />
<br />
　　杂症大小合参卷三<br />
<br />
　　不尿（胎症）<br />
<br />
　　初生不尿者，因在胎之时，母食糟酒等毒，热气入胎，是以生下肚腹膨胀，脐肾皆肿。如脐四旁色见青黑及口撮者，皆死候也。如止不尿而不饮乳者，可与道塞行窍。<br />
<br />
　　更有二便不通，腹胀欲绝者，此因窍塞气凝，宜令母含温水，吸儿六心并及脐下，以红赤为度，须臾自通，此疏壅导塞之验也。然小肠为心之府，水气窦行，随气而利。心气若壅，小便小通；心气若冷，小便洒晰；心气若寒，小便多旋；心气若热，小便艰泄；心气积热，小便必先赤而后白。又肾主水，而膀胱为腑，水满膀胱，则通泄于小肠。小肠又上应于心，盖阴不可无阳，水不可无火，水火既济，则上下相交荣卫流行，水道得所。若心肾不调，故内外关格，而水道塞，传送失常，而水道滑热则不通，冷则不禁。若七日之内而肾缩者，亦初生受寒所致也。<br />
<br />
　　杂症大小合参卷三　不尿（胎症）<br />
<br />
　　葱乳汤<br />
<br />
　　治不尿，用大葱白二三茎，每茎切作四片，用乳汁半小盏，同煎片时，分作四次服，即通。如不饮乳者，服之即饮乳。<br />
<br />
　　一方<br />
<br />
　　治小便秘涩。<br />
<br />
　　赤茯苓 麦门冬 灯心 车前子 水煎服。<br />
<br />
　　杂症大小合参卷三　不尿（胎症）<br />
<br />
　　掩脐法<br />
<br />
　　治婴孩大小便不通，用莲根葱白一茎，去土，生姜一块，淡豆豉二十一粒，盐一小匙，同研烂作饼，烘热掩脐，用帛扎定，良久气透自通，不通再用一饼。<br />
<br />
　　杂症大小合参卷三　不尿（胎症）<br />
<br />
　　导小赤散<br />
<br />
　　治小儿心经内虚，邪热相乘，烦躁闷乱，传流下部，小便赤涩淋闭，肝下病痛。<br />
<br />
　　生地黄 木通 甘草（一方加黄芩）竹叶为引，水煎温服。<br />
<br />
　　杂症大小合参卷三<br />
<br />
　　大便秘塞（儿科）<br />
<br />
　　夫五味之精华而清者，乃养五脏，五味之糟粕而浊者，乃归大肠。有数日不便，腹胀闷痛，胸痞欲呕，咽燥秘塞，热气烦灼者，此热邪聚内，津液中干，大肠枯涩而气滞也。当即下之，否则内热久郁，气不行而滞不化，必变风侯矣。<br />
<br />
　　杂症大小合参卷三　大便秘塞（儿科）<br />
<br />
　　葱蜜汤<br />
<br />
　　治婴孩虚秘，用葱白三茎，水煎去葱，入炒阿胶及生蜜溶化，食前服。<br />
<br />
　　杂症大小合参卷三　大便秘塞（儿科）<br />
<br />
　　甘枳汤<br />
<br />
　　治婴孩虚秘。<br />
<br />
　　甘草 枳壳（各一钱） 水煎，食前服。<br />
<br />
　　杂症大小合参卷三　大便秘塞（儿科）<br />
<br />
　　三黄犀角散<br />
<br />
　　治脏腑热秘。<br />
<br />
　　犀角屑 大黄（酒蒸） 钩藤 栀子仁 甘草 黄芩（各等分） 为末，热汤调服。<br />
<br />
　　杂症大小合参卷三<br />
<br />
　　啼哭无声（胎症）<br />
<br />
　　声音者，虽出于肺，实根于肾。凡儿初生，声清响亮，神怡睡稳者，此禀赋充实，心肾不亏，水火既济者也。若发声不出，郁郁而为，呃呃而作，上下气不相乘者，此胎气不足，虽日投药饵，然根本已萎，无大益耳。惟有热伤风感而音哑者，非关胎元，亦宜急治，久则金水并伤，子母俱困矣。<br />
<br />
　　杂症大小合参卷三<br />
<br />
　　咽瘀症（胎症）<br />
<br />
　　咽瘀者，是因产际艰难，生下浴迟，以致胃寒，瘀而咽下，其候四肢寒 ，啼声不出，面脸青紫，舌上白苔，牙关紧急，手足牵拘，频哕多啼者是也。宜用淡豆豉、生姜、葱头之类，温胃疏解为主。若日久不痊，乳噎不下，手足时搐者，死。<br />
<br />
　　杂症大小合参卷三<br />
<br />
　　鬼胎（胎症）<br />
<br />
　　鬼胎者，因父精不足，母气衰弱，护养不调，神虚气怯，有七八月而生，或过十月而产，所言鬼者，即胎气怯弱。荣卫不充，萎削猥亵，禀赋不足，恒多夭死谓耳。岂言纳鬼气而成胎耶！间有形虽不足，筋骨坚强者，得善乳哺，亦有成人。<br />
<br />
　　杂症大小合参卷三<br />
<br />
　　口麋七星疮（胎症附马牙）<br />
<br />
　　满口生疮者，是名口麋。若白细点子，生于上 者，名七星疮也。总不外乎心。<br />
<br />
　　肺、胃三经之蕴热，随所经而清利之。间有泄泻，脾元衰弱，不能按纳下焦阴火，是以土乘为口疮麋烂者，不可误投凉剂，宜用六君子理中汤之类。<br />
<br />
　　小儿生下啼哭不乳，宜看牙龈之上，有白点如粞大者，名为马牙，急以银针挑去，即血出不妨。磨京墨浓搽，间日再看，再生再挑即安，否则脾元中气败绝，面青口撮而死。<br />
<br />
　　一方<br />
<br />
　　治口麋。<br />
<br />
　　青黛（二钱） 芒硝（一钱） 为末，用少许敷口中，吐咽俱宜。<br />
<br />
　　杂症大小合参卷三　口麋七星疮（胎症附马牙）<br />
<br />
　　大连翘饮<br />
<br />
　　治三焦积热，二便不利，眼目赤肿，胎毒口疮，重舌木舌，咽痛疮疡蕴热等症。<br />
<br />
　　连翘 瞿麦穗 滑石 牛蒡子 车前子 木通 防风 山栀子 黄芩 荆芥穗 川当归 柴胡 赤芍 甘草 蝉蜕 竹叶（十片） 灯心（十茎） 水煎服。<br />
<br />
　　杂症大小合参卷三　口麋七星疮（胎症附马牙）<br />
<br />
　　五福化毒丹<br />
<br />
　　治胎热蕴毒，胎毒口疮。<br />
<br />
　　玄参 桔梗（各五分） 人参 青黛（各一分） 赤茯苓（一分） 甘草（二分）<br />
<br />
　　马牙硝 为末，另研马牙硝二分，麝香三厘，和匀前药，蜜丸，薄荷汤下。<br />
<br />
　　杂症大小合参卷三<br />
<br />
　　斗睛（胎症）<br />
<br />
　　斗睛者，因失误筑打，触着头面额角，兼或倒扑，令儿肝中惊风，遂使两目斗睛。<br />
<br />
　　或太阳受寒，筋寒则挛，故两 牵引进急，为睛斗也。<br />
<br />
　　杂症大小合参卷三　斗睛（胎症）<br />
<br />
　　牛黄膏<br />
<br />
　　治被惊斗睛诸症。<br />
<br />
　　牛黄（五厘） 白附子（炮） 桂枝（去皮） 全蝎（去毒） 川芎藿香叶 白芷 辰砂（水飞各一分） 麝香（少许）<br />
<br />
　　杂症大小合参卷三<br />
<br />
　　锁肚症（胎症）<br />
<br />
　　为末，蜜丸芡实大，薄荷煎汤，食后化服。<br />
<br />
　　锁肚者，由儿在胎中，母食诸热，令儿热毒壅盛于内，结于肛门闭而不通。若至三日不通，急令其母温水漱口，汲儿前后六心，并及脐下，红赤为度。如再不通，必是肛门内合，当用对象透之，金钗为上，玉簪次之，须刺入二寸许。次将苏合香丸，纳入孔中，内用蜜丸，轻粉五分，温水化服，以粪出为快。若腹肚膨胀，不能乳食，作呻吟声，至于一匕，难可生矣。<br />
<br />
　　杂症大小合参卷三<br />
<br />
　　乳（儿科）<br />
<br />
　　乳者，有因寒热不调，停留胸膈，结聚成痰者；有因过冷过饱者；有哺后即乳，乃成食癖等症者；亦有胃溢多次，导虚胃气者。然久 不已，则神困气怯，渐虚成痫。总由乳母起居不调，乳哺不节所致，宜分寒热虚实以调之。<br />
<br />
　　杂症大小合参卷三　乳（儿科）<br />
<br />
　　盐豉丸<br />
<br />
　　治婴孩 乳不止。<br />
<br />
　　盐豉七粒，口内含去皮，腻粉一钱，为末，丸如黍米大，每服三丸或五丸，藿香叶煎汤，食前服。<br />
<br />
　　杂症大小合参卷三<br />
<br />
　　护持调治诸法（儿科）<br />
<br />
　　凡儿在胎，口有秽恶。若生下速乘，啼声未出，用棉包指，拭去口中恶汁。若一作啼声，恶即入腹，伏之于心。若遇天行时气，则热乘心，出而为斑，伏之于胃，出为疮疹；伏之于肝，则出水泡；伏之在肺，则出脓泡。一或感冒，其毒随发，故有用甘草、朱砂、牛黄，以下胎毒。然不若初生拭云秽汁，尤为有益无损也。<br />
<br />
　　初诞之时，有于头额之前，发际中间灸之，益取其能截风路也。故诸风笃症，昏迷沉绝，药力所不及者，于此灼艾，每有扶危之功。更有百会一穴，在项中旋毛之间，陷者是穴。若惊痫等候。灸之亦济危困，然书曰夫灸者，本因河洛地土多寒，故儿生三日，灸囟以防惊。有东南湿土多温，新生芽儿无病，万万勿宜逆灸。<br />
<br />
　　凡浴时，须调和汤水，探看冷热。若不得所，令儿水惊，况冬久浴则伤风，夏久浴则伤热，其浴时当护儿背，盖风寒皆自此而入，成痫、成风。然浴水而煮以金银丹砂虎头骨之类，则除惊痫客忤；煮以铜铁等器，则辟恶气；煮以李楮桃根、黄连，则不生疮丹毒；煮以麦门冬子、荆芥、铅锡，则安心气。至第三日，用桃、柳、梅、桑、槐树等根，煎汤沼之，亦除恶气疮毒之患，兼辟不祥。<br />
<br />
　　凡小儿平常无病，忌服药饵，否则遇疾无效。<br />
<br />
　　古人有忌客一腊者，盖恐外客所触，致有客忤、发热等候。忌入庙堂者，恐神情闪烁，致生怖畏。更有令儿佩真降香者，盖以最能辟诸邪恶也。<br />
<br />
　　凡一周之内，遍处娇嫩，筋血未因，谓之芽儿，切忌洗浴，以致湿热之气，郁聚不散，身生赤游丹毒，如胭脂涂染，肿而壮热，毒一入腹，则腹胀哽气，以致杀儿。更有洗后包裹失护，风邪所伤，以致身生白流肿而壮热增寒，鼻塞脑间，痰喘咳逆，故儿切忌频浴。<br />

                    <br>
                        <br />
　　凡浣衣不可露于星月之下，易惹邪祟。如偶失收，当用醋炭熏过，方可衣之。《心鉴》曰：有鸟名天地女，又名隐飞鸟，最喜阴雨夜过飞鸣徘徊，其鸟纯雌无雄，若落羽人家庭檐置儿衣中，令儿作痫，必死，化为其儿，故小儿生至十岁，浣衣不可夜露，（亦古书相传之一说也。）<br />
<br />
　　凡当春夏月间，宜令地卧，使之不逆生长之气。如遇秋冬，宜就温和，使之不逆收藏之令，有以甘菊为枕者，以其能清头目也。书又曰：拔剑倚门，令儿不惊者，以小儿神气未全也。<br />
<br />
　　凡乳母每日须令摸儿项后风池，若壮热者，当即熨之，便微汗出即愈。<br />
<br />
　　凡在春天，勿与护顶裹足，以致阳气不舒，因多发热，即至长年，下体勿令过暖，盖十六岁前血气方盛，如日方升，惟阴常不足耳，盖下体主阴，得寒凉则阴易长，过温暖则阴暗消，故曲礼云，童子不衣裘裳。<br />
<br />
　　小儿不可就瓢及瓶中饮水，否则令儿言语多讷。<br />
<br />
　　凡生下遍身无皮，但是红肉者，速以白早米粉干扑，候生皮方止。若遍身如鱼泡，碎则成水流渗者，用蜜陀僧研细干掺，仍服苏合香丸。若遍身黄肿加胆，眼闭呻吟腹胀者，缘母怀胎之时，服寒凉克削之药太过也。<br />
<br />
　　婴孩周岁以前，须验颅囟与症兼看，则补泻自得，吉凶易彰。诀曰：颅囟青筋，脉虚不荣：颅囟常陷，滑泄便便；颅囟肿起，风痰不止；颅囟久冷，吐痢青春；颅囟虚软，癫痫不免：颅囟扁阔，暴泄易脱：颅囟歪长，风作即亡；颅囟连额，惊风易伤；颅囟未充，怕热怯寒；颅囟缓收，胎气不周；颅囟动数，神气昏弱：颅囟宽大，受疾恐害；颅囟未合，筋骨柔弱。<br />
<br />
　　小儿面红色苍者，乃为童颜，外实也。大便色黄稠腻者，为内实也。并不须服药。<br />
<br />
　　儿生三日，未乳之前，用牛黄一小豆大，蜜调成膏，乳汁化服，以下胎毒最妙。<br />
<br />
　　盖牛黄益肝胆，除热定精神，止惊悸，除百病。若胎热者尤宜。形色不实者少服。更有用淡豆豉浓煎下胎毒者，其毒即下，又能助养脾气，消化乳食。有月内以猪乳哺儿，可解痘毒惊痫，且无撮口、脐风之患。<br />
<br />
　　凡毒妊娠，必须饮食有节，寒热得调，起居有度，则胎受长养，气和神适。生子必伟，兼须忌食热毒诸物，生儿免有脐突疮痈之患，及生之后，又须养血和气，使乳汁安乎，则儿自受其益。<br />
<br />
　　儿生六十日后，则瞳子成而能笑认人，切忌生人怀抱，及见非常。百日则任脉成，能自反复。一百八十日，则尻骨成，母当令儿学坐。二百四十日则掌骨成，母当扶教匍匐。三百日则髌骨成，母当扶教儿立。三百六十日则膝骨成，母当扶教儿行，此皆育儿一定之法。若日捧怀抱，重袭棉裘，不令出见风日，不令着其地气，以致筋骨缓弱，数岁不行，一少失护，疾病乃生，此皆保育太过之罪也。更凡戏谑之语，不可恣药，刀剑凶具，勿使摸捉。莫近猿猴，近则伤意；莫抱鸦雀，抱恐伤眼。儿方学语，勿令挥霍，会坐勿久令腰似折。行莫令早，筋骨柔弱，雷鸣击鼓，莫令掩耳，睡卧得节，须令早起，饮食休过，衣勿重袭，常食羹蔬，休哺美味，甘肥酸冷，姜蒜瓜果，油腻生茄，切勿过食。夜莫停灯，昼莫说鬼，睡莫当风，坐莫近水。笑极与和，哭极与喜，笑哭之后，莫即与乳。心之有病，忌食盐卤；肺之有病，忌食焦苦；肝之有病，忌食辛疏：脾之有病，忌食酸味；肾之有病，忌食甘甜。助其他气，胎害于我。芡实、莲子，能通心气。石榴与柑大涩汤胃。干柿煮蔗，尤能益肺。蒸藕炊豆，于肝有利。五味淮枣，脾家可意，肥腻鹅鸭，鱼虾油醋，腥膻并盐，肺病切忌。生冷甘甜， 煎气之味，笼炊等物，若犯脾病，亦所宜忌。心血髓肾，鸡羊熏炙，并凡煎炒，心病亦忌。至如湿面，肺头油腻，肝家有病，忌之亦急。食甜成疳，食饱伤气，食酸损志，食冷成积，食苦耗神，食咸闭气，食辣肺伤，食肥痰益，总食以淡薄滋味，则脾胃克消，百脉得润，脏腑气清，病从何生？故凡小儿切忌食肉太早者耳，否则脾胃乃伤。若再甘甜面食不禁，则令瘠虫痢积。若食腰子心血脑髓之类，则令走马疳候。若食葱韭薤蒜，则令心气郁结，水窦不通，三焦虚热神情昏昧。若食飞禽瓦雀，则生疮癣 （疥，燥渴烦闷。若食螺蛳螃蚬鳗鳖虾蟹等类，则令肠胃不禁，或泄或痢，至于鸡肉过食，则生蛔虫，尤宜切忌，凡好酸者，其病在肝，好苦者在心，好甘者在脾，好辛者在肺，好咸者在肾，好热者内必寒。<br />
<br />
　　好寒者内必热，如乍欲寒而乍欲热者，此必有虚火升降耳。）<br />
<br />
　　凡足胫冷，腹虚胀，粪色青，吐乳食，眼珠青，面青白。脉沉微者，此内症已虚，忌投凉药。若足胫热，两腮红，大便闭，小便赤，渴不止，上气急。脉紧数者，此乃热症，忌投热药。<br />
<br />
　　凡病在胸膈以上者，宜先食而后服药；病在四肢以下者，宜先服药而后食；病在四肢血脉者，宜空服而在旦；病在骨髓者，宜饱满而在夜；病在里者，不以时候。药性温热者。乳食前服；药性寒凉者，乳食后服；和平之剂，随意不拘。凡老人之病，药宜助火，谓共阴长而阳虚；小儿之病药宜泻火，谓其阳多而阴少。然亦有老而实，少而虚者，故亦不可执一。况小儿难任非常之热，亦难任非常之冷，稍有所偏，风症立见，故治冷当热，冷去而不热，治热当冷，热去而不冷，不为热过，不为冷误，斯谓良医。大概小儿诸病，肝脾二经居多，肝只有余，余者，是病气也，似重而易治，脾只不足，不足者，是元气也。似轻而难治。<br />
<br />
　　医者妄行攻克，滞虽暂消，脾胃转薄，平肝清热，肝未平而元气愈伤，薛氏谆谆补脾，万世婴儿之司命也。<br />
<br />
　　有儿在胎之时，其母取冷过度，冷气入于胞胎，及生之后，又因悲啼未定便即乳儿，使与冷气蕴蓄腹内，久而不散，脾胃乃伤，轻则呕乳粪青，重则腹中气响，逆气涎潮，以致难愈。<br />
<br />
　　须令燥湿和中，切不可误加削伐。若经吐泻津液自亡，虽有口渴唇焦，不可寒凉误用。及世有用朱砂等味，以坠胎毒，轻粉等品以坠痰涎，损心损神，胎毒虽去，根本有伤，一生虚损，痰涎纵坠，脾弱成风，可不慎乎。<br />
<br />
　　《经》曰：脾为黄婆，胃为金翁，脏腑气血咸赖之。有因变蒸唇肿头热。误以为伤食而克伐宣泄，以为胃惊，而凉药镇心，以致有伤脾胃，大便青色，吐利不已，脾土愈虚，肝盛胃冷，筋挛作搐，尚谓热极生风，复加凉药，不可挽回矣。<br />
<br />
　　凡每抱儿，切勿哭泣，泪入儿眼，令儿眼枯。<br />
<br />
　　（凡夏中盛热，乳母浴后，不可乳儿，能使儿成胃毒，秋成赤白色痢，或湿热之气流入心脾，轻则乃生疮疥。更凡啼后，不可便乳，盖气逆不顺，乳则聚而为隧，能致变成惊风。更不可乳儿太过，过饱则溢，溢则导虚胃气，变为呕吐。故凡呕逆，先宜清乳，自然吐痊。然此因饱溢，勿作胃寒，更凡宿乳，须令捏去，弃乳须沃东壁之上为佳。若投于地，虫蚁食之，令乳勿汁，故乳母最宜得节，慎勿有乖。如以喜乳与儿，令儿痰喘成惊，又令颠狂上气。以怒乳与儿，则令小儿症气，女子腹胀。<br />
<br />
　　以寒乳与儿，则令便青而啼，奶片不化，亦食咳乳，以热乳与儿，则令叩吐，面黄不食，又能伤损肺气。令成龟胸。以气乳与儿，令儿面色黄白，泄泻腹胀，乳哺减少，夜啼） 乳。以病乳与儿，令儿能生诸疾，黄瘦骨蒸， 煎夜哭，盗汗虚羸。若壅乳不节令成痰涎，涎壅生惊，更有吐逆。以魃乳与儿，则令腹急脏冷，而泄泻，胸背皆热，夜啼肌瘦，如一积块。以醉乳与儿，则令恍惚多惊，腹急而痛，兼令身热。若母方吐即乳，则令儿虚羸。若乳母醉饱乳儿，则烦闷之毒，流入乳中，令儿邪热伤心，惊悸抽掣而成天 。若母淫 情乱即乳，则令吐泻身热啼叫，必发惊痫，如鸦声者，不治。更有出胎而下吮乳者，其症有三，一因产妇取冷过度，胎中受寒，令儿腹痛，故不吮乳者；一因胎受热毒，令儿生下体体俱黄，小便赤色，身热便闭，多啼而不吮乳者；有因儿初出胎，恶秽入腹，以致腹满气短，不能吮乳者，此皆乳子之宜忌，为父母者，之所当熟谙也。<br />
<br />
　　凡剃头之日，须就温暖处避风，及剃之后，用薄荷三叶，杏仁三枚，去皮尖同捣烂，入生麻油三四滴，腻粉拌和，在儿头上擦之，可避风邪，及一切疥疮。剃头日期，宜于丑寅日吉，丁未日凶。五月、七月剃之，令儿短命。<br />
<br />
　　夫人以脾胃为主，故乳哺须节，节则调脾养胃，否则损胃伤脾，百疳 生。夏忌热乳，乳则令儿呕逆；冬忌冷乳，乳则令儿咳痢，皆宜捏去而后与之。食后不可与乳，乳后不可与食。小儿肠胃怯弱，乳食并进，难于消化，初得成积，久则成癖成疳。故曰：忍三分寒，吃七分饱，频揉用少洗澡。吃热吃软吃少则不涌，吃冷吃硬吃多则生病。<br />
<br />
　　凡寒则加衣，热则除帛，过寒则气滞而血凝泣，过热则汗出而腠里泄，以致风邪易入，疾病乃生。更忌解脱，不可当风，然无风日暖，又当抱出游戏。如阴地草木不见风日，未有坚持者。又不可日置地间，令肚着地，以致脾宫受寒，腹痛泄泻。且五脏俞穴，皆系于背，肺脏尤娇，风寒一感，是以毫毛毕直，皮肤闭而为病，咳嗽喘呕，壮热憎寒，故儿最要背暖肚者，脾胃处也。胃为水谷之海，脾为健运之司，冷则物不腐化，多致肠鸣腹痛，呕吐泄泻，故儿更要肚暖，足系阳明，胃脉所络，故曰：寒从下起。故儿更要足暖。头者，六阳之所会，诸阳所辏也。况脑为髓海，凉则坚凝，热则流泄，或囟颅肿起，头缝开解，目疾头疮，故头宜凉，心属离火，若外有客热，则内动心火，表里合热，轻则口干舌燥，腮红面赤，重则啼叫惊掣，多燥渴烦，故心胸宜凉。<br />
<br />
　　凡儿初生，而上多变颜色者，号惺惺候，主一月内死。不治。若印堂黑鱼者，主脐风，死。若囟门下陷，并赤肿热极而黑色者，死。若七日之内，面上赤点如麻子者，是怀胎受毒，须急早治。若面红忽紫者，主伤风，伤寒之候。若变黑色者，死。满面紫黑者，主慢惊，七日死。而目青色，主发搐半身。若七日之内，两睑赤如大豆片者，是胎受热，主一月死。若两睑如土色者，主七日内死。若腹有青筋者，不满百日而亡。若七日之内，眼上眩下生黑点如麻子者，是主天 ，青紫色者，主浴被风，若眼上眉下，白如线者，主咳嗽。若耳尖黑，耳后骨黑，耳穴中黑，鼻孔如煤，甲黑翻指，吼叫数声，或作鸦声，及寻父娘衣者，俱为不救。若人中黑者，主九日内必死。并口吐白沫而面黑者，死。并口四角煤黑者，死。<br />
<br />
　　凡小儿胎衣，藏时须用清水洗之，勿染诸垢，次以清酒净之，乃纳钱一文于衣内，盛于新瓶，青帛裹之，密密紧盖，且置隐处待满三日，然后根据月吉地向阳高燥之处，入地埋之三尺，瓶上土浓一尺七寸，切须牢筑，令儿长寿智者。若藏衣不谨，为猪狗所食者，令儿颠狂。虫蚁所食者，令儿病患疮。犬鸟食之。令儿兵死。若近庙社，令儿见鬼。若近深水 池，令儿溺死。近故灶旁，令儿惊惕。近井旁者，令儿聋。有弃道路街巷者，令儿绝嗣。当门户者，令儿声不出而耳聋。着水流下者，令儿青盲。弃于火里者，令儿生烂疮。着林木头者，令儿自绞。如此等忌。并宜知谙。<br />
<br />
　　杂症大小合参卷三<br />
<br />
　　胎痫<br />
<br />
　　胎痫者，因胎中受惊，或因食毒所感，其候身热面青，手足搐掣，牙夫紧急，腰直身强，晴邪目闭，多啼不乳，频愈频发者是也。然与胎惊名异而实类，治法并宜参看。<br />
<br />
　　杂症大小合参卷三　胎痫<br />
<br />
　　定风膏<br />
<br />
　　全蝎头尾全者四十九个，去毒，每个用生鲜薄荷一叶裹之，用丝缚定，火上焙燥，研为末，朱砂、麝香各少许，为末，蜜丸桐子大，钩藤煎汤，研化，食远服。<br />
<br />
　　杂症大小合参卷三<br />
<br />
　　胎惊<br />
<br />
　　胎惊者，是儿汪胎中，其母调理乖常，饮酒嗜欲，或忿怒惊悸，有伤于心，心主血脉，应之于胎，降生之后，儿必精神不爽，面色虚白，初则温热，后乃颊赤多惊，物动即恐，音响即悸，切牙颐赤，四肢拘挛，时搐烦闷，一啼气绝，遍身皆紫，时复厥冷，或印堂青色，壮热 乳，睡中多惊，手足微掣，十指如数，身体强直，眼目多反，拳握翻睛，面青惊啼，涎潮呕吐，囱开腮缩，口吐涎沫，牙噤口撮，脐腹肿突，额见青筋，面肿腹胀，鸦声蛇眼，目碧眼合。然状恶候极难疗愈，故知既有胎惊便宜早治。若至已成风候，势所难疗，况小儿血脉柔弱，难堪重剂。若目间红赤鲜碧者，可治。黯黑青碧者必危，虎口指纹曲入内者，可治。反出向外，三关通度者，若印堂浮紫，痰涎味沫，搐搦不时者，皆为恶候。更有头面生疖，大如拳者，此名惊气，须当破之而后合之，勿敷毒药，否则坏肌伤体，毒溃深而害愈甚。若脚上生疮，如烂穴者溃，知儿寿不满五年。<br />
<br />
　　杂症大小合参卷三　胎惊<br />
<br />
　　至圣保命丹<br />
<br />
　　治胎惊眼窜，手足抽掣，急慢惊风。<br />
<br />
　　全篷十四个（去毒） 防风 天麻 白附子（炮） 南星 蝉蜕 僵蚕（直者，各五钱）<br />
<br />
　　朱砂（另研，水飞，一钱） 麝香（五分） 金箔（十片） 为末，以粳米饭为丸，芡实大，每服一丸薄荷汤下。<br />
<br />
　　一方<br />
<br />
　　治小儿在胎中受惊，故未盈月而发惊。<br />
<br />
　　用朱砂、牛黄、麝香各少许，为细末，取猪乳调服。<br />
<br />
　　杂症大小合参卷三　胎惊<br />
<br />
　　青金丸<br />
<br />
　　化痰涎镇惊邪，并解胎热。<br />

                    <br>
                        <br />
　　人参 天麻（煨） 茯神 白附子（炮） 牛胆 南星（炒，各二钱） 甘草（炙，一钱五分）<br />
<br />
　　青黛（二钱） 朱砂（水飞，五分） 麝香（一分） 为细末，蜜丸桐子大，用钩藤煎汤，化服。<br />
<br />
　　杂症大小合参卷三<br />
<br />
　　胎风<br />
<br />
　　胎风者，由在胎之时，脏腑未具，神气未全，其母动静不常，沉酒房劳，或忧愁思虑，呼唤声高，自闻大声，心伤神动，兼又将养失宜，感冒寒暑，腠里开泄，风邪乃伤，入于胞中，儿生之后，邪气在脏，不能宣通，又或包裹，一失冷伤脐带，风触四肢，乳哺又乱，吐 顿成。时或面青，时复面红，痰壅壮热，惊卧不安，手足摇动，身反强直，头面如火，撮口不乳，胃间青色，拘挛握指。然男握外，女握内为顺。若逆搐或偏搐，身冷而软，角弓反张，面青唇战者，皆为不治。然胎风症亦眼合，不可误作慢脾，妄投温药。<br />
<br />
　　杂症大小合参卷三　胎风<br />
<br />
　　天麻丸<br />
<br />
　　治胎风。<br />
<br />
　　天麻 半夏（姜制） 防风 羌活 胆星 僵蚕 全蝎（等分） 为末，面调丸，芡实大，朱砂为衣，钩藤煎汤下。<br />
<br />
　　杂症大小合参卷三<br />
<br />
　　胎寒<br />
<br />
　　胎寒者，在胎母受寒邪，或过食生冷所致。必腹痛肠鸣，便青下利，寒栗时发，握拳曲足，失治则成盘肠溏泻，口噤慢惊。若胎寒气痛不已，木香磨水，调乳香、没药服<br />
<br />
　　杂症大小合参卷三　胎寒<br />
<br />
　　白芍药汤<br />
<br />
　　治胎寒腹痛。<br />
<br />
　　白芍药（一钱） 甘草（四分） 泽泻（八分） 薄桂（三分） 姜水煎服。如误汗误下后，加人参、木香；发惊加钩藤。<br />
<br />
　　杂症大小合参卷三　胎寒<br />
<br />
　　助胃膏<br />
<br />
　　治胎寒内痢，胃气虚弱，腹胁胀满， 乳便青。<br />
<br />
　　白豆蔻肉豆蔻（面裹煨去油） 人参 木香（各五钱） 丁香（三钱） 藿香叶茯苓 白术（炒黄） 砂仁 桂枝 甘草炙（各一两） 陈皮（一两） 沉香（二钱）<br />
<br />
　　山药（二两） 为末，蜜丸，炒米汤化下，芡实大一丸。<br />
<br />
　　杂症大小合参卷三<br />
<br />
　　胎热<br />
<br />
　　胎热者，是因在胎，其母过食热毒之物，或服热药，令儿降生，闻有血气，时时叫哭，食乳性急，身发壮热，色如淡茶，面赤目闭，口热如汤，大便黄赤，眼赤瘦损、或多虚痰气而喘满，眼目哆泪，神困阿欠，呃呃作声，两便不利，或利而便血水，甚至手常拳紧，脚常搐缩，眼常斜视，身常掣跳，此皆胎中受热、受惊所致也。失治，重则发惊；轻则鹅口重舌紫赤丹瘤。宜先酿乳，次第解之，当以渐而愈，不可过用寒凉，变生吐利恶症也。<br />
<br />
　　杂症大小合参卷三　胎热<br />
<br />
　　酿乳法<br />
<br />
　　母子同服。<br />
<br />
　　猪苓 赤茯苓 天花粉 泽泻 茵陈 山栀（去壳） 生甘草 生地黄 水煎服。<br />
<br />
　　杂症大小合参卷三　胎热<br />
<br />
　　甘豆汤<br />
<br />
　　治婴孩胎热。<br />
<br />
　　甘草（一钱） 黑豆（二钱） 淡竹黄 灯心（七茎） 水煎。<br />
<br />
　　杂症大小合参卷三　胎热<br />
<br />
　　朱砂散<br />
<br />
　　治胎热有痰。<br />
<br />
　　朱砂 牛黄 天竺黄 铁粉（各一分） 麝香五厘 为末，竹沥调服。<br />
<br />
　　杂症大小合参卷三<br />
<br />
　　胎黄<br />
<br />
　　胎黄者，是母受热毒传入于胎而成也。其候生下面目遍体俱黄，大便不通，身发壮热，尿如枝汁，乳食不思，啼叫不止。当用酿乳生地黄汤之类，仍忌食热毒为要。更有小儿身皮面目皆黄者，此黄病也。如身痛膊背强，大小便涩，一身面目指甲皆黄，小便如黄尘色，着物皆黄者，此黄胆也。渴者，难治。然此二症多成于大痛之后，更有生下半周，或及百日，不因病后而身微黄者，此胃热也。又有面黄而腹大多积，食土而渴者，此脾疳也。若自生下而身黄者，此胎疸也。然诸疽皆热，色深黄者是也。若淡黄兼白者。必胃怯或胃不和耳。<br />
<br />
　　杂症大小合参卷三　胎黄<br />
<br />
　　地黄汤<br />
<br />
　　生地 赤芍药 天花粉 川芎 当归 猪苓 泽泻 赤茯苓 甘草 茵陈（各等分）<br />
<br />
　　水煎服。<br />
<br />
　　杂症大小合参卷三　胎黄<br />
<br />
　　犀角散<br />
<br />
　　治婴孩黄胆一身尽黄。<br />
<br />
　　犀角 茵陈 栝蒌根 升麻 龙胆草 甘草 生地 水石（煨） 水煎服。<br />
<br />
　　杂症大小合参卷三<br />
<br />
　　胎肥<br />
<br />
　　有生下遍身肌浓，血色通红，其面色亦红，而黑晴多，时时生痰，自盈月以后，渐渐肌瘦，五心热而大便难，时时生涎，目白睛粉红色者，此名胎肥。是亦在母腹中，母食甘肥，湿热太过、流主胞中，以致形质虚肥，血分壅热也。宜内用大连翘饮，加减调服，外以浴体法浴之。<br />
<br />
　　杂症大小合参卷三　胎肥<br />
<br />
　　浴体法<br />
<br />
　　天麻（二钱） 全蝎（去毒） 朱砂（各五分） 乌蛇肉（酒浸） 白矾青黛（各三钱） 麝香（一分） 共研匀，水三碗，入药三钱，桃枝一握，同煎至十沸，温热浴之，但勿浴背。<br />
<br />
　　杂症大小合参卷三　胎肥<br />
<br />
　　大连翘饮<br />
<br />
　　方见前口麋七星疮门。<br />
<br />
　　杂症大小合参卷三<br />
<br />
　　胎怯<br />
<br />
　　有生下面无精光，肌肉瘦薄，大便白而身无血色，目无精彩，时时哽气多哕者，此即胎怯也。非育于父母之暮年，即生于产多之孕妇，成胎之际，元气即已浇漓。受胎之后，气血复难长养，以致生下怯弱。若后天调理得宜者，十可保全一二。故生下凡面红黑睛多者，胎实也。面黄白睛多者，胎怯也。<br />
<br />
　　杂症大小合参卷三　胎怯<br />
<br />
　　调元散<br />
<br />
　　山药 茯苓 橘红 人参 白术（炒） 当归（炒） 甘草（炙） 枸杞（各二钱）<br />
<br />
　　陈冬米（三合） 为末，每用圆眼汤下。<br />
<br />
　　杂症大小合参卷三<br />
<br />
　　天（儿科）<br />
<br />
　　天 者，由乳母醉酒嗜欲过度，烦毒之气入乳，遂使心肺生热，痰壅气滞，不得宣通，加之外挟风邪，内热不得发越，乃成此症。其候眼目翻腾，手足抽掣，或啼或笑，喜怒不常，惊悸壮热，双眸反上，唇多焦燥，甚者，爪甲皆青，如祟之状，其脉浮实而洪大，初发之时必频频呵欠可验也。其症属阳，治宜解利风热而愈。名 者，以眼上视而名之也。<br />
<br />
　　杂症大小合参卷三<br />
<br />
　　盘肠内（儿科）<br />
<br />
　　凡气和，乃升降安乐之由，气逆，则郁结疾病之始。小儿有盘肠者、原非暴得，皆因气郁积久，荣壅卫结，五脏六腑无一舒畅，其气乘虚发作，不行上下，筑隘肠胃之间，抵心而痛，气刺攻冲，隐隐脐上，如蛇之形，有声辘辘，连连而作，如猫吐恶，干啼口开，手足皆冷，肠中滞结，小便频数，上唇焦干，头汗多出，面青或黑，头腰必曲，不吃乳食，腹痛眉动，或时沉困。气大汗，甚至爪甲青黑。然此症有成于生下浴迟，感受寒冷，冷气匿于肠中，搏于小肠而然；或母妊娠之时，忧愁思虑心气蕴结，触入胎中，至生之日，又或少感寒冷，与气相搏而成。亦有阴阳二症，阴则曲身而大便青沫，阳则怄体大叫，大便色青，干啼无泪，失气肠鸣。如二症交互者，乃半阴半阳，治法宜顺气化痰，温行宣泄而已。书又曰：男名肠，女名盘肠，总气滞所致也。若遍身冰冷，唇脸青颤，腹满干啼，凑心刺痛，手足甲黑，气冷大汗者，死。更有内 者腹痛多啼，唇黑囊肿，粪青汗出，咬乳流涎，伛偻反张，腹胀目瞪，虎口脉纹入掌，眼内有红筋斑血，有类惊候。亦有阴阳之别，阴者，起于吐 之后，胃气虚弱，精神昏愦， 不宁，手足螈 ，啼叫沉困；阳者，起于身体发热，惊悸大哭，精神恍惚，或睡或醒，涎鸣气粗，手足潮搐，惊啼叫。书虽曰：天 属阳，内 属阴。总之，皆非阳症。以二症较之，特指其阴中之阳耳。治法不外温脏镇惊，顺气化痰。数症其候，仿佛最易互差，如内 者，原因寒邪壅结，兼惊风而得，故易似惊候。惟眼有红丝斑血可验。盘肠最类虫痛，但额上有汗，腰曲干啼；虫痛又必呕吐清沫，痛有去来，随啼干哭，鼻头唇口皆乌。盘肠内，多因胎受寒冷，故令儿夜啼。盖阴盛于夜，阴极发躁，寒极作痛，故啼耳。<br />
<br />
　　杂症大小合参卷三　盘肠内（儿科）<br />
<br />
　　钩藤饮<br />
<br />
　　治天 。<br />
<br />
　　钩藤 人参 犀角（各五分） 炙甘草（二分） 全蝎（去毒，焙，二分半） 天麻（四分，煨） 水煎服。<br />
<br />
　　杂症大小合参卷三　盘肠内（儿科）<br />
<br />
　　天竺黄散<br />
<br />
　　治婴孩天 ，目睛吊上，四肢螈 。<br />
<br />
　　天竺黄 炙甘草 腊茶（各一钱） 全蝎（生薄荷叶裹，炙，七个） 荆芥穗（炒，五分） 绿豆（四十粒，半主半炒） 白矾（ ，五分） 雄黄（水飞，五分） 为末，人参汤调服。如颊赤者，薄荷汤调下。<br />
<br />
　　杂症大小合参卷三　盘肠内（儿科）<br />
<br />
　　调中散<br />
<br />
　　治婴孩盘肠气，腹内筑痛。<br />
<br />
　　青木香 川 子（去皮、核） 没药 人参 茯苓（各五分） 桂枝（去皮，三分五厘）<br />
<br />
　　白牵牛（二十五粒，一半生一半炒） 用葱白二寸，盐一捻，水煎，食前服。<br />
<br />
　　一方<br />
<br />
　　治盘肠气 。用葱一握，水煮汤淋洗儿腹，再以葱频熨儿脐，良久尿出痛止。<br />
<br />
　　一方<br />
<br />
　　治盘肠气 。用乳香、没药、木香，水煎，食前服。<br />
<br />
　　杂症大小合参卷三　盘肠内（儿科）<br />
<br />
　　木香丸<br />
<br />
　　治惊风内 ，肚痛惊啼。<br />
<br />
　　没药 木香 茴香 钩藤（各一钱） 全蝎 乳香（各五分）<br />
<br />
　　上将乳香、没药另研细，入诸药末，揉大蒜，糊丸，桐子大，每服二丸，钩藤灯心汤化下。<br />
<br />
　　杂症大小合参卷三　盘肠内（儿科）<br />
<br />
　　乳香丸<br />
<br />
　　治惊风内 ，腹痛夜啼。<br />
<br />
　　乳香（五分） 没药 沉香（各一钱） 蝎梢（七个） 槟榔（一钱） 为末，蜜丸，桐子大，每服二丸，菖蒲钩藤汤化下。<br />
<br />
　　杂症大小合参卷三　盘肠内（儿科）<br />
<br />
　　琥珀丸<br />
<br />
　　治急慢惊风，痰涎潮热，昏冒目瞪，内 搐搦反张，腹痛，及夜啼不安。<br />
<br />
　　辰砂 琥珀 僵蚕（去嘴，炒） 牛黄 南星牛胆制乳香 白附子（炮） 代赭石（醋 ，七次） 全蝎（去毒炒） 天麻（煨） 蝉脱 白术（土炒，各一钱） 麝香（三分）<br />
<br />
　　龙脑（一两） 为末，蜜丸，薄荷汤下。<br />
<br />
　　杂症大小合参卷三<br />
<br />
　　夜啼（儿科）<br />
<br />
　　小儿夜啼者，有因胎热伏心，阴则与阳相刑，热则与阳相合，夜则阳衰，阴乃与阳相搏，脏气相击，故作痛而夜啼。其候面赤唇红，恍惚壮热，小便色赤。手足动摇，咂口弄舌，憎热燥闷，重则胸突头反也。有因胎惊而啼者，其候必一啼。若绝，而面紫手足阙冷，乍醒乍啼。然身体温凉大便青绿者，阴也。若身体发热，精神不清，睡中惊啼，二便赤黄者，阳也。若身热而便青白，或身凉而便赤黄者，半阴半阳也。至若啼时，口多涎沫，腰曲拘挛面青泻青者，寒痰内 也。若啼时多搐，手足张惶，紧抱父母，四顾恐怖者，此必因视非常之物，及客忤耳。如若目有所睹而惊哭者，此必邪祟所侵，其候虎口无纹，而色变易不常也。凡啼而不哭是痛，故直声来往而无泪。哭而不啼是惊，故连声不绝而多泪也。<br />
<br />
　　杂症大小合参卷三　夜啼（儿科）<br />
<br />
　　万金散<br />
<br />
　　治脏冷夜啼。一方有茴香、甘草。<br />
<br />
　　当归 沉香 丁香 白术 人参 乳香 五味子 桂 赤芍药 水煎，食后服。<br />
<br />
　　一方<br />
<br />
　　治心经蕴热夜啼。<br />
<br />
　　麦冬 生地（各一钱） 车前子（六分） 远志肉（七分） 茯神（七分） 钩藤（五分）<br />
<br />
　　甘草（生，三分） 木通（五分） 灯心水煎服。<br />
<br />
　　杂症大小合参卷三　夜啼（儿科）<br />
<br />
　　蝉花散<br />
<br />
　　治婴儿夜啼不止，状若鬼累。<br />
<br />
　　蝉脱七个，用下半截，盖上半截能令夜啼耳。为末，薄荷汤入酒少许，调服。<br />
<br />
　　杂症大小合参卷三　夜啼（儿科）<br />
<br />
　　花火膏<br />
<br />
　　灯花 朱砂 研细末，蜜调，俟儿睡，抹唇口。<br />
<br />
　　杂症大小合参卷三<br />
<br />
　　客忤（儿科）<br />
<br />
　　婴孩卒然心腹刺痛，腹大而满，啼叫烦闷欲绝者，有因气血软弱，精神未全，外邪客气兽畜等物，触而忤之，或客气未去，入房喘息末定，便乳儿者，皆能成为客忤。其候惊啼，口出青黄白沫，水谷解离，面目变易，腹痛面急，反倒偃侧，脉来弦急而数，状似惊痫，但此必眼下视而不上窜耳。治当镇惊辟邪，补心温气，勿用大寒之剂，妄作惊风峻下，致成慢惊。更须视其口中左右，若有悬痈小小肿核，即以竹针刺破最宜急治，延久难愈也。若至四肢疲软而面黑目视无光，涎流不收，牙噤气冷者，不治。<br />
<br />
　　杂症大小合参卷三　客忤（儿科）<br />
<br />
　　雄麝散<br />
<br />
　　治客忤腹痛危急。<br />
<br />
　　雄黄（一钱） 明乳香（五分） 麝香（一字） 为末，每一字，鸡冠血，调服。<br />
<br />
　　杂症大小合参卷三　客忤（儿科）<br />
<br />
　　黄土散<br />
<br />
　　治卒中客忤。<br />
<br />
　　灶中黄土、蚯蚓粪各等分，研细，水调涂小儿头上及五心上，为良。<br />
<br />
　　杂症大小合参卷三<br />
<br />
　　物触（儿科）<br />
<br />
　　物触者，因小心所爱之物，强夺取之，则令怒生，神随物散，不食不言，神昏如醉，四肢垂 ，有若诸恶症候，莫知所以，故须询其父母，遂其所欲，以药调理，宁神自安也。<br />
<br />
　　杂症大小合参卷三　物触（儿科）<br />
<br />
　　沉香顺气散<br />
<br />
　　治物触。<br />
<br />
　　沉香 茯神 紫苏叶 人参 甘草（炙，各等分） 为细末，用紫苏梗煎汤，调服。<br />
<br />
　　杂症大小合参卷三<br />
<br />
　　白虎（儿科）<br />
<br />
　　白虎者，如太岁在已，白虎在辰；太岁在申，白虎在末，余皆仿此类推。神在其方，不知禁忌，出入稍犯，便能为病。身发微热，有时小冷，有时啼叫，屈指如数，手足不螈 者是也。<br />
<br />
　　杂症大小合参卷三　白虎（儿科）<br />
<br />
　　集香散<br />
<br />
　　治婴孩白虎病。<br />
<br />
　　降真香 沉香 乳香 檀香 人参 安息香 茯神 甘草 酸枣仁 水煎，入麝香半字调服，其药滓，房内烧之。<br />

                    <br>
                        <br />
　　杂症大小合参卷三<br />
<br />
　　疰病（儿科）<br />
<br />
　　疰病者，或因胎中所受，或因既生估恃不节所致，卒发为厥，类似中风中恶惊风诸症。痰潮项反，脸色如蓝，口沫语妄，渐至面脸枯涩，如大人传尸之患。若见面色蓝黑而手搐，额青齿禁，唇眼俱颤，满头赤肿者，不治。<br />
<br />
　　杂症大小合参卷三<br />
<br />
　　中恶（儿科）<br />
<br />
　　中恶者，卒急手足厥冷，头面青黑，错言妄语，多恐见鬼，口噤牙紧，心腹刺痛，闷乱欲死是也。其脉紧细而微者可治。紧大而浮者必危。更有卒死者，亦中恶类也。凡人志弱神怯，则精神失守，乘年之衰，逢月之空，失时之和，谓之三虚，忤逆邪恶贼风等邪乘虚而入，致令阴气偏竭于内，阳气阻隔于外，二气壅闷不得升降，心腹暴痛，阳气散乱，而不知人，气若远则复生，气不远则卒死。<br />
<br />
　　杂症大小合参卷三　中恶（儿科）<br />
<br />
　　至宝丹<br />
<br />
　　治卒中恶，客忤诸痫急惊。<br />
<br />
　　安息香一两五钱（为末，用无灰酒，飞过滤去沙石，约取一两，慢火熬成膏，入药） 琥珀（研） 雄黄（研、水飞） 生玳瑁屑 朱砂（各一两）<br />
<br />
　　银箔（五十片，研） 龙脑 蜃香（二钱五分） 生乌犀角（一两） 牛黄（五钱，研）<br />
<br />
　　金箔（五十片，一半为衣一半为药）<br />
<br />
　　用生犀玳瑁为极细末，匀入余药，将安息香膏，重汤溶化，搜和为剂，如干加蜜为丸，芡实大、参汤化下。<br />
<br />
　　杂症大小合参卷三<br />
<br />
　　解颅鹤膝（儿科）<br />
<br />
　　解颅者，头缝开解而颅不合也。书曰：母虚羸瘦，父虚解颅。是由禀气不足，先天肾元大亏，肾主脑髓，肾亏则脑气不足，故颅解开。然人无脑髓，犹树无根，不过千日，则成废人。有以父精不足则解颅，眼白睛多为论者，有以属母之血虚热多而论者，其候多愁少喜，目白睛多，而 白色。若成于病后者，尤凶，宜久服地黄丸，外用封囟法可也。亦有因怀胎五月，忽被大风大雨雷电惊胎，以致颅骨开解者。然是症，若至年长不合，必至骨中蒸热，肉干皮黑，肢体柴瘦，骨节皆露，如鹤之脚，名为鹤膝，又名鹤节。大宜调补天元，以图万一。<br />
<br />
　　小儿鹤膝，因禀受肾虚血气不充，以致肌肉瘦削，形如鹤膝，外色不变，膝内作痛，屈伸艰难。若 肿色赤而作脓者，为外因可治。若肿硬色白不作脓者，是属本性难疗。属外因者，以荆防为主，佐以益气养荣。属本性者，以六味加鹿茸补其精血，仍须调补脾胃，以助化生之源。<br />
<br />
　　杂症大小合参卷三<br />
<br />
　　囟肿（儿科）<br />
<br />
　　囟填者，囟门肿起也。脾主肌肉。若乳哺不常，饥饱无度，或寒或热，乘于脾家，致使脏腑不调，其气上冲，为之填胀，囟突而高，如物堆垛，毛发短黄，骨蒸自汗矣。<br />
<br />
　　更有风热伤肝，木郁思达，所以令肿者。更有肺热生风，肺主皮毛，亦令囟肿毛焦者。更有胎中受热所致者，然寒气上冲而肿者，牢靳坚硬，热气上冲而肿者，柔软红色。更有外因覆护过暖，阳气不得外出，亦令赤肿。寒者温之，热者凉之，外用封囟散可也。<br />
<br />
　　杂症大小合参卷三<br />
<br />
　　囟陷（儿科）<br />
<br />
　　囟陷者，有因脏腑有热，多饮水浆致成泻痢，久则气血弱，不能上充髓脑，故下陷如坑，此乃胃虚脾弱之极，宜急扶元。若与枕骨并陷者，百难救一。亦有父精有损，母血虚衰，禀元不足，是以形容枯瘦，阴阳两亏，无时温壮而囟陷者。有因蓄热不除，渐至身羸发落，脚缩手拳，皮焦鹤膝，血绝筋衰而囟陷者。宜各随症调治。枕陷尤重于囟陷，不独小儿也。盖耳后方圆二寸，皆属于肾，陷则肾元败矣。<br />
<br />
　　杂症大小合参卷三　囟陷（儿科）<br />
<br />
　　调元散<br />
<br />
　　治禀受不足，颅囱开解，肌肉消瘦，齿语行迟。<br />
<br />
　　山药（一钱） 人参 白茯苓 茯神 白术 白芍 当归 黄 （蜜炙） 熟地黄（各五分） 川芎 甘草（炙，各六分） 石菖蒲（四分） 姜 枣 水煎服。<br />
<br />
　　杂症大小合参卷三　囟陷（儿科）<br />
<br />
　　人参地黄丸<br />
<br />
　　治婴孩颅囟开解。此乃肾气不成，肾主骨髓，脑为髓海，肾气不盛，所以脑水不足，故不合。<br />
<br />
　　人参（二钱） 熟地黄（四钱） 鹿茸酒 山药 白茯苓 牡丹皮 山茱萸（去核，各三钱）<br />
<br />
　　为末，蜜丸，芡实大，参汤调化，食远服，神效。<br />
<br />
　　杂症大小合参卷三　囟陷（儿科）<br />
<br />
　　庄氏方<br />
<br />
　　治解颅。<br />
<br />
　　山茵陈 车前子 百合（各五钱） 为末，乌牛乳汁调，涂足心及头缝开处，帛裹，三日一换。<br />
<br />
　　又方<br />
<br />
　　驴头骨不拘多少，烧灰研细，以清油调敷头缝中。<br />
<br />
　　一方<br />
<br />
　　用狗头骨、炙黄，为末，鸡子清调涂。<br />
<br />
　　杂症大小合参卷三　囟陷（儿科）<br />
<br />
　　全生汤<br />
<br />
　　治感热囟门忽肿。<br />
<br />
　　天麻 蝉脱 防风 羌活 远志肉（各五分） 甘草（一分） 川芎 桔梗（各四分）<br />
<br />
　　牛蒡子（炒，三分） 灯心水煎服。<br />
<br />
　　杂症大小合参卷三　囟陷（儿科）<br />
<br />
　　婴宁汤<br />
<br />
　　治吐泻后，感寒囟陷。<br />
<br />
　　人参（五分） 附子（制，三分） 木通 茯苓（各七分） 升麻（煨，三分）<br />
<br />
　　川芎 枣仁（炒，各四分） 甘草（炙，一分） 姜水煎服。<br />
<br />
　　杂症大小合参卷三　囟陷（儿科）<br />
<br />
　　乌附膏<br />
<br />
　　治囟陷。<br />
<br />
　　棉川乌（生用） 雄黄（二钱） 附子（生用，五钱） 各为末，用生葱连根叶打成膏，空心贴囟上。<br />
<br />
　　杂症大小合参卷三<br />
<br />
　　鹅口（胎症）<br />
<br />
　　鹅口者，乃胎热蕴蓄心脾，上蒸于口，舌上遍生白屑，如鹅之口。更有小儿舌下有膜，如石榴子样，连于舌根，令儿言语不发不转，可摘破之。若血出无害。不止，烧发灰掺之。<br />
<br />
　　杂症大小合参卷三<br />
<br />
　　垂痈（胎症）<br />
<br />
　　垂痈、悬痈者，宛如芦箨盛水之状，治宜刺之，令泄去青黄赤血，盐汤洗拭，蜜调一字散少许，敷之，再生再刺可也。<br />
<br />
　　杂症大小合参卷三<br />
<br />
　　重重龈（胎症）<br />
<br />
　　重 者，附生上 ，有物胀起，宛如悬痈者是也。如着齿龈者，即名重龈。是脾胃挟热，气血不能收敛，治法速宜绵缠长针露锋，刺肿之处，去其恶血则消。若再生再刺，否则有妨乳食。总小儿出胎之后，血气收敛成血，则口肉舌上喉颊皆净。若血气不敛，胎毒上攻，则乃成矣。<br />
<br />
　　杂症大小合参卷三<br />
<br />
　　滞颐（儿科）<br />
<br />
　　脾液为涎，脾胃虚冷，不能收摄，故涎流出，而溃于颐间也，宜用温脾敛温为主。<br />
<br />
　　《经》又曰：舌纵涎下，皆属于热，当兼脉俗参详可也。更有时时吐唾者，由肾气先天禀受不足，玄池不能收摄精华，宜用地黄丸服之。<br />
<br />
　　杂症大小合参卷三　滞颐（儿科）<br />
<br />
　　温脾丹<br />
<br />
　　治脾冷滞颐，廉泉穴不能收摄所致。<br />
<br />
　　丁香 木香（各一两） 半夏（一两） 同生姜六两，捣细，炒，令黄，去姜，青橘皮、白米、干姜（炒）各五钱，为末，面糊丸饮下。一方加人参、肉豆蔻。甘草。又方加益智仁。<br />
<br />
　　杂症大小合参卷三　滞颐（儿科）<br />
<br />
　　清脾饮<br />
<br />
　　治脾经蕴热，而舌下廉泉穴，不能挟制而下者。<br />
<br />
　　人参（四分） 黄连（酒炒，四分） 茯苓（八分） 山药（饭锅上蒸熟，炒黄，六分）<br />
<br />
　　米仁（炒黄，一钱） 石斛（五分） 石膏（ ，一钱） 半夏（四分） 微姜水拌，加莲子去心七粒，灯心七茎，水煎，食远服。<br />
<br />
　　杂症大小合参卷三<br />
<br />
　　考变蒸（儿科）<br />
<br />
　　凡视芽儿之病，须审变蒸之期，当此误投药石，蒸长生气全消。凡三十二日为一变，六十四日为蒸。三十二日一变者，以人三十二齿相应也。共有二十八齿者，以不足日变也。人有三百六十五骨，内除手足中四十五碎骨外，则止三百二十数，自生下一日，则主十段，十日即百段，三十二日，则三百二十段为一变，其骨之余气，自脑分入龈中而为齿，自生下三十二日一变，而生癸肾脏气，属足少阴经，主身热而耳 俱冷，唇起白泡。六十四日则二变一蒸，而生壬膀胱腑气，属足太阳经，主寒热将发而频喷嚏， 乳多嗔，上唇微肿，肾与膀胱属水，水数一，故先变生之。九十六日则三变，而生丁心脏气，属手少阴经，主体热汗出，恐畏虚惊。一百二十八日，则四变二蒸，而生丙小肠腑气，属手太阳经，主壮热浑身，心与小肠俱火，火数二，故二蒸成之。一百六十日则五变，而生乙肝脏气，属足厥阴经，主掌骨成而学匍匐。一百九十二日则六变三蒸，而生甲胆腑气，属足少阳经，主情昏神倦，眼闭不开，盖肝胆属木，木数三，故三蒸成之。二百二十四日，则七变而生辛肺脏气，属手太阳经，主情思 惶，而爱多哭。<br />
<br />
　　二百五十六日，则八变四蒸，而生庚大肠腑气，属手阳明经，主微利肠鸣，而蒸热，盖肺与大肠属金，金数四，故四蒸成之。二百八十八日，则九变而生已脾脏气，属足太阴经，主身热吐泻。三百二十日则十变五蒸，而生戊胃腑气，属足阳明经，主不食腹痛，吐乳微汗，盖土数五，故五蒸成之。心胞络为脏，属手厥阴经，三焦为腑，属手少阳经，二者，俱无形状，故不变，而又不蒸。若至十变五蒸既讫，则共三百二十日矣。复有三大蒸焉，以六十四日一蒸之数而计之，则又有一百九十二日，与前变蒸之数，共五百一十二日矣。自后再加一蒸，而至五百七十六日之期，变蒸方定，儿乃成人，方生寸脉，变者，变生五脏而易其情态也。蒸者，蒸养六腑而长其骨节也。凡变始得之一日以至七日，上唇中心，必有白珠泡子，形如鱼目，目睛微亦，轻则身热有汗而微惊，耳与尻冷，重则壮热或汗或不汗，脉乱不食而呕哕，如身耳尻皆热者，则又兼犯他证也。其受兼蒸者，必上唇微肿，如卧蚕类，身休壮热，头额颅热，或乍热乍凉，唇口鼻干，哽气吐逆，而脉乱汗出或不汗不食，时惊多啼 乳，自始得之一日，至十三日变蒸既足，方无所苦，其三大蒸者，则必唇口干燥。咳嗽喘急，闷乱哽气腹疼，身体骨节皆痛，或目上视，时多惊悸，然七日之内有病，但数呵其囟门，勿轻服药。若有不惊不热，无他苦者，是受胎壮实而暗变也。然前之论变蒸者，以天一生水，地二生火，天三生木，地四生金，天五生土为论，自内而长，自下而上之义也。复有以东方甲乙木为首之义，则一变肝，二变胆，三变心，四受小肠，五受脾，六变胃，七变肺，八变大肠，九变肾。<br />
<br />
　　十变膀胱，此主于子母相生之义，相生所以相继也。更有以《素问》春应木，而亦以肝为首，则一变肝，二变肺，三变心，四变脾，五变肾，此主于夫妻相克之义，相克所以相治也。然大抵阴阳造化，五行五脏相生者顺，相克者逆，况变蒸者，是长养气血，滋荣五脏，相生之义，此理昭然者耶。<br />
<br />
　　《灵枢》曰：人生十岁，五脏始定，血气已通，其气在下，故好走。二十岁血气始盛，肌肉方长，故好趋。三十岁五脏大定，肌肉坚固，血脉盛满，故好步。四十岁五脏六腑十二经脉皆大盛以平定，腠理始疏，荣华颓落，发颇斑白，平盛不摇，故好坐。五十岁肝气始衰，肝叶始薄，胆汁始减目始不明。六十岁心气始衰，善忧悲，血气懈惰，故好卧。七十岁脾气虚，皮肤枯。八十岁肺气衰魄离，故言善误，九十岁肾气焦，四脏经脉空虚。百岁五脏皆虚，神气皆去，形骸独居而终矣。<br />
<br />
　　杂症大小合参卷三　考变蒸（儿科）<br />
<br />
　　惺惺散<br />
<br />
　　治小儿变蒸，发热咳嗽，痰涎鼻塞声里。<br />
<br />
　　人参 白术 白茯苓 甘草 芍药 天花粉 桔梗（各五钱） 细辛（二钱五分，去叶，只用根） 为粗末，每服二钱，姜一片，薄荷一叶，水煎服。<br />
<br />
　　杂症大小合参卷三<br />
<br />
　　齿迟（儿科）<br />
<br />
　　《经》曰：丈夫八岁肾气实，齿更发长。盖以阴阳交与。阴气不胜其阳则成男，阴精蕴蓄于内，阳中有阴，老阴之数，极于十，少阴之数次于八，男为少阳之气，其数当七，而反八者，因阴蓄于中，故以少阴合之。少阴者，肾经也。肾主骨，遇八则少阴之数正而肾气动，故男子八月而生齿，八岁而 ，明阴阳气和，乃能生成其形体也。又曰：“女子七岁，肾气盛，齿更发长”者，亦以阴阳交合，阳气不胜其阴而成女，阳精蓄于内，阴中有阳，老阳之数极于九，少阳之数次于七，女为少阴之气而属于八，今以少阳七数偶之者，亦以阳蓄于内，放至少阳之数，则内蓄之气始动而肾气盛，故女子七月而生齿，七岁而 。有齿迟者，禀受肾气不足，而髓不强，齿为骨余，骨为肾余，骨之所络而为髓，髓不足，故不能上充于齿而迟也。若能调养血气，固本复元，则齿自生，而骨力坚凝矣。更有二三岁后，或乳食互进，或醉后房劳，乳儿致成肾疳，啼时满口皆血，名曰宣露。或齿黑碎片，名曰崩砂。久则秽甚，牙根俱落，名曰腐龈。亦有风热相搏，忿怒烦劳，其齿痛肿者，是手阳明足太阳之脉，系于齿，故牙根肿涌，名曰龋齿。有喜嗜甘肥而生虫，即名虫齿。若跌扑所伤者，或急疳所坠者，则久落难生矣。<br />
<br />
　　杂症大小合参卷三　齿迟（儿科）<br />
<br />
　　芎黄散<br />
<br />
　　治齿迟。<br />
<br />
　　川芎（四钱） 山药 当归 芍药（炒） 甘草（各三钱） 熟地黄（一两） 为末，白汤调化，食后服，并将干药末搽齿根。<br />
<br />
　　杂症大小合参卷三　齿迟（儿科）<br />
<br />
　　固齿膏<br />
<br />
　　治齿根摇动。<br />
<br />
　　何首乌 生地 牛膝（各等分） 旱莲草取汁，上煎百沸，将成膏，入食盐在内，每日取用漱口。<br />
<br />
　　一方<br />
<br />
　　治齿落不生。黑豆三十粒，将牛粪裹煨，令烟尽，入麝少许为末，先将挑破不出齿处，令出血，方涂药上。<br />

                    <br>
                        <br />
　　杂症大小合参卷三<br />
<br />
　　发迟（儿科）<br />
<br />
　　足少阴之经，其华在发，发迟者，胎元不足，血气有亏，不能上荣于发也。外用涂擦以治标，内迸滋补以救本。<br />
<br />
　　杂症大小合参卷三　发迟（儿科）<br />
<br />
　　香粉膏<br />
<br />
　　香蒂（一两） 胡粉（五钱） 猪胆（二钱五分）<br />
<br />
　　水煎香薷三分，入胡粉，猪胆调匀涂头上，一日三次。<br />
<br />
　　杂症大小合参卷三<br />
<br />
　　语迟（儿科）<br />
<br />
　　夫言为心之音，有由妊胎卒被惊恐，内动于胎，故令心气不足。舌本不通，而不能言者，有因其父肾气耗损，而禀清阳之气不能上升者。如面黄肌弱，嗜饮便泻，手足心热，发枯若绒者，是病在脾而兼疳也。如颧赤多惊，五心厥热，烦啼不时者，是病在心也。如面青多筋，目急发逆，口秽肢细，是病在肝也。如白晴多而颐 白，肌粟毛焦，时咳飧泄者，是病在肺也。如肢软色黧，齿迟睛白，气短神薄者，是病在肾也。至于大病后而失音不语者，非肾虚不能上接清阳，即清阳之气自病也。<br />
<br />
　　杂症大小合参卷三　语迟（儿科）<br />
<br />
　　补心菖蒲丸<br />
<br />
　　治心虚语迟。<br />
<br />
　　人参（五钱） 石菖蒲（二钱） 丹参 赤石脂 天冬（去心） 远志 麦冬（各二钱） 为末，蜜丸，黍米大，米饮食远服三十丸。一方有当归、乳香、川芎、朱砂。<br />
<br />
　　杂症大小合参卷三　语迟（儿科）<br />
<br />
　　菖蒲丹<br />
<br />
　　治数岁不语。<br />
<br />
　　菖蒲（一十九节者，佳） 远志 桂心 人参 黄连 枣仁（各五钱） 为末，蜜丸，枣汤下。<br />
<br />
　　杂症大小合参卷三<br />
<br />
　　失声（儿科）<br />
<br />
　　卒然失声者，有因寒气客于会厌，会厌不发，发而无声。或风热聚于心胸，舌为心亩，故不能转运而无声。更有痰厥而喉中声嘶，亦有食厥而清气不升，复有中恶客忤，或尸厥或 而然者。至若惊风衔沫，颐赤额青，目直睛白无声者，及诸久病之后，而卒然不语者，俱为不治。<br />
<br />
　　杂症大小合参卷三　失声（儿科）<br />
<br />
　　菖蒲汤<br />
<br />
　　治中恶惊搐失声。一方加薄荷。<br />
<br />
　　石菖蒲 天麻 全蝎 僵蚕 附子（制） 羌活 人参 甘草（炙） 远志荆芥 桔梗（各等分） 水煎服。<br />
<br />
　　杂症大小合参卷三　失声（儿科）<br />
<br />
　　竹沥膏<br />
<br />
　　治牙关紧急，失声不语。<br />
<br />
　　竹沥、生地取汁，蜜各半，协议拌匀，桂为末，菖蒲为末各一两，上拌匀，慢火熬成膏，取梨汁化下。<br />
<br />
　　杂症大小合参卷三　失声（儿科）<br />
<br />
　　吉氏方<br />
<br />
　　治病后失声。<br />
<br />
　　枣仁（一钱，炒） 茯苓（五分） 朱砂（二钱）<br />
<br />
　　为末，细丸，人参汤下。<br />
<br />
　　杂症大小合参卷三<br />
<br />
　　行迟（儿科）<br />
<br />
　　小儿三百六十日，则膝骨成，乃能行期也。有数岁不能行者，禀受肾元不足也。夫骨属肾，凭髓所养，肾气有亏，则不能充髓满骨，故软弱不能行者。复有重帏深闭，不见风日，或终日怀抱，筋骨不舒，是以难行者。又有离胎多病。肝肾俱虚，肝虚则筋弱，肾虚则骨柔，而不能行者，复有过食甘肥，有伤脾胃。乃绝化源，致成疳症。气血日惫而不行者，随症调治，亦有可复之天。<br />
<br />
　　杂症大小合参卷三　行迟（儿科）<br />
<br />
　　虎骨丸<br />
<br />
　　治行迟。一方加羚羊角、黄 。<br />
<br />
　　虎胫骨（酥油炙） 白茯苓 肉桂（去皮） 防风 当归（酒洗） 干地黄（酒洗）<br />
<br />
　　酸枣仁 牛膝（酒洗） 川芎（各五钱）<br />
<br />
　　为末，蜜丸，黍米大，每三十丸，木瓜汤，食前服。<br />
<br />
　　杂症大小合参卷三　行迟（儿科）<br />
<br />
　　五加皮散<br />
<br />
　　五加皮 川牛膝（酒浸二日） 木瓜（各等分） 为末，米饮下。<br />
<br />
　　人参地黄丸<br />
<br />
　　方见解颅门。<br />
<br />
　　杂症大小合参卷三<br />
<br />
　　五软五硬五冷五缩五反五紧五陷五肿五喘五肓五恶候<br />
<br />
　　（儿科）<br />
<br />
　　五软者，手脚腰背颈软是也。五硬者，手脚腰背颈硬是也。五冷者，手香港脚唇面冷是也。五缩者，手脚舌唇阴缩是也。五反者，眼唇舌项脚反是也。五紧者，咽喉口唇眼睛手脚阴囊紧是也。五陷者，囟门太阳眼轮胸下肩并陷是也。五肿者，手心人中舌头阴胫膝胫肿是也。五喘者，痘疮惊风虚喘吐泻下痢喘是也。五肓者，疮痘惊风久渴久痢久泻肓是也。不论何病，总皆恶候。<br />
<br />
　　又谓五软者，胎怯也。有因父精不足，母血衰少而得者，有因母之血海既冷，用药强补而孕者。有因受胎，母多痰病，或年迈而有子者，或日月不足而生者，或服坠胎之剂不去，而耗伤真气者。是以生下怯弱，不耐寒暑，少为六淫侵犯，便尔头项软，手足软，身软口软，肌肉软，名曰五软。然头软者，肾肝之病也。盖肝主筋，肾主骨。肝肾若虚，项软无力，治难渐痊，他年必发。手足软者，四肢无力，而手垂，懒于举物，五岁而不能行，脚软细小是也。身软者，阳虚髓怯，六淫易攻，遍体羸弱谓耳。口软者，虚舌退场门，肌内软者，肉少反宽，不长肌肉，大概本于先天不足，而治独重于胃，盖胃为水谷气血之海，五脏六腑之大源也。五硬者，仰头取气，难以动摇，气壅疼痛，连胸膈间，手心脚心冰冷而硬，此阳气不营于四末也。《经》曰：脾主四肢；又曰：脾主诸阴。手足冷而硬者，独阴无阳也。故难治，肚筋青急者，木乘土位也。急用六君子汤，加炮姜桂升柴，补脾平肝。若面青而小腹硬者，性命难保矣。<br />
<br />
　　小儿禀受肾气不足，而有五迟五软，解颅鹤膝诸候，当以六味丸加鹿茸补之。若精气未满而御女，致有头眩吐痰，发热盗汗诸候，当用六味八味二丸，及补中汤加减用之，然节斋谓，小儿无补肾法，盖以男子二八而精始满，既满之后，妄用亏损，则可补之，如先天禀受不足，理无可补，禀之。若足，何待于补，孰知诸脏有虚有实，而肾脏有虚无实，凡小儿之阴气未成，即肾虚之日也。或父母多欲，而所禀复亏，更肾虚之候也。阴气不足，而不知补之，则阴绝而孤阳亦灭矣。何谓可无补耶？此义惟立斋先生深知其奥，况小儿因天禀不足，致疾者，恒多，则先天之不足，难以或阴或阳为定论，张以六味八味二丸，以救小儿禀受阴虚阳虚者，全活甚众，岂止阴气不足而已哉！凡小儿面青 白，其出痘必主内溃不出，此即禀受肾中元阳不足也。久服八味丸方可挽回。若进肥儿丸，反速其毙矣。<br />
<br />
　　杂症大小合参卷三<br />
<br />
　　天柱骨倒（儿科）<br />
<br />
　　小儿有体肥容壮，不为瘦悴，孰知形体过肥，中气愈弱，是盛于外而歉于内也。忽然项软倾倒者，此名下窜，皆因肝肾气虚，客邪侵入风府，转于筋骨，肝主筋，肾主骨，肝肾既虚，筋骨俱弱，项垂无力，名天柱倒。然有三因，有因吐泻日久，元阳亏损者，此宜调补胃气；有因肝经伏热者，治宜轻剂凉肝；有因伤寒失表，壅而热甚，筋热则舒弛而不收者，总系真阳大败之恶症，极难调理随候加治，外用生筋等散贴项可也。<br />
<br />
　　大抵五硬五软，多由先天，而天柱骨倒，根乎先天，变生于后天也。颈骨而称天柱者，谓其头以象天，名曰元首，承天之重，故云天柱也。天柱者，骨所立，而筋所束，肝肾之所属，诸阳之所达，诚紧要重大之部位，一至骨倒，天象已危，岂小故耶！然因吐泻日久，元阳大败者，乃症之虚者，危者，极难调治。如因伤寒失表，风邪入肝筋纵者，或肝胆伏热，筋络舒弛者，尚可疏风清热，仍滋肝肾为主，肝肾之本不拔，筋骨得力，而或有起势也。<br />
<br />
　　杂症大小合参卷三　天柱骨倒（儿科）<br />
<br />
　　生筋散<br />
<br />
　　治筋软无力，天柱骨倒。<br />
<br />
　　木鳖子（六个） 蓖麻子（六十个，并去壳）<br />
<br />
　　研细，先抱头起，摩顶上。令热津调涂之。<br />
<br />
　　一方<br />
<br />
　　贴项软。<br />
<br />
　　附子（去皮脐，二钱） 天南星（去脐，三钱） 为末，用姜汁调，摊贴患处。<br />
<br />
　　杂症大小合参卷三　天柱骨倒（儿科）<br />
<br />
　　五加皮散<br />
<br />
　　治项软行迟。<br />
<br />
　　五加皮为末，酒调涂，敷颈骨上，再用酒调服。<br />
<br />
　　杂症大小合参卷三　天柱骨倒（儿科）<br />
<br />
　　虎骨丸<br />
<br />
　　治脚软。见行迟门。<br />
<br />
　　杂症大小合参卷三<br />
<br />
　　详虚实寒热大小总论合参<br />
<br />
　　凡身寒脉细，二便如常，一切疾病，患后及汗出不食者是虚。若身热脉大，二便不利，能食闷瞀，烦躁甚褐者是实。面红如桃花色者，里盛外实也。大便黄稠，小便清澈者，阴阳分而脏内实也。夏不畏热，冬不畏寒，手足温暖者，禀气壮实，而表里安和也。面 白色者，气血衰少也。便粪青色者，胃与大肠虚冷也。吐乳食者，胸胃有寒冷也。乳食不消化者，脾虚也。遇冬而恶寒，逢夏而中热者，禀气怯弱，阴阳俱虚也。诸候出者为虚，入者为实，言者为虚，不言者为实，缓者为虚，急者为实，濡者为虚、坚者为实，痒者为虚，痛者为实。外痛内快者，外实内虚，外快内痛者，外虚内实，心腹皮肤内外诸痛，按之而止者为虚，按之而痛者是实。凡皮虚则热，脉虚则惊，内虚则重，筋虚则急，骨虚则痛，体虚则情，肠虚则世，三阳实，三阴虚，则汗不出，三阴实，三阳虚，则汗不止。大凡延医。先须察其新久虚实，虚则补母，实则泻子，如肺虚而痰实者，固当利下，先宜实脾，后与泻肺是也。凡肺病而复见肝症，咬牙呵欠者，易治，盖肝虚不能胜肺故也。若目直大叫，项急顿闷者，是肺病久虚，肝家强直反胜也，难痊。<br />
<br />
　　杂症大小合参卷三<br />
<br />
　　验生死症诀大小总论合参<br />
<br />
　　《灵枢》曰：腹胀身热脉大，是一逆也。腹鸣而满，四肢清泄，其脉大，是二逆也。<br />
<br />
　　衄而不止，脉大，是三逆也。咳则溲血脱形，其脉小劲，是四逆也。咳脱形，身热脉小以疾，是谓五逆也。如是者，不过十五日而死矣。其腹大胀，四末清，脱形泄甚，是一逆也。腹胀便血，其脉大时绝，是二逆也。咳溲血形肉脱脉搏，是三逆也。呕血，胸满引背，脉小而疾，是四逆也。咳呕腹胀，且飧泄，其脉绝，是五逆也。如是者，不过一时而死矣。<br />
<br />
　　凡面目俱黄而泽者，面黄目赤者，目睛光明彩润者，诸热神清安静者，虚症受补能食者，病势难危太冲有脉，补气不脱，囟门不陷，颜色爪甲，皆不昏黯者，皆为可治。<br />
<br />
　　若目睛无光，瞳人不转，爪甲唇背俱黑，啼哭无泪，不哭下泪，吃乳不收，舌退场门外，汗出如珠者，唇不盖齿，口无津液，四肢垂冷，下泻黑血者，口作鸦声，喉中声嘶，口鼻干黑，手足口鼻皆冷者；面黑咬人，鼻黑身热，气喘不回，瞳人中陷，鼻孔如煤，眼眶青色，脚直肚大而现青筋者：耳叶廓黑，唇青黑色或如枯骨，赤贯瞳人，囟突及陷，鱼口舒舌，不能啼哭，啼哭无声，胸陷及突，吐出蛔虫者；身主青黑等斑，遍体不暖，长嘘出气者：伤寒连剂无汗，诸病天柱骨倒者；小儿百日内外发搐，愈而复作，面黑神昏者；目白面黑，或面目俱赤卒叫者，面青唇黑，或面黑目直视者：手掌无纹，口唇满反，人中无痕，寻衣摸缝，汗出不流，而舌卷者；阴结阳结，目无光若恍惚者；遗泄不觉，牙齿黑色，妄语错乱者；卒肿面苍色黑者；手足爪甲肌肉俱黑者；热吐目赤，泻如屋漏水者；按脉无根，阴囊俱肿者，面目俱白，神色枯槁者；面无精光，不能饮食，身有尸臭气者；面黄目黑，面赤目黑，口不能闭，呻吟不止者；病久而身有印疮点子起者；发直如麻，舌肿发惊，肉无面色者；发搐目斜，唇口俱动，脚面上直，手如抱头之状，身不知痛痒者；撮口如囊，泻粪赤黑，头汗肢冷，舌唇或紫肿者；头皮冷而按爪不起者；非时弄色，面色如装者；汤下药食入喉，腹中随有响声者，汗出发润，其身如洗者；青色从眉入目，青色连目入耳，青色入口鼻者；黑色多绕口鼻，青色从眉绕耳，鼻上青色腹痛，耳目口鼻起黑色或白色者；汗不出，出不止，热病得汗而热不去，久不食，忽食之而倍常者；及诸病大肉脱去，虎口三关，纹色通度者；发际一路青筋或紫青筋如乱纹者；目胞上下青紫乱纹，或紫黑色者；自尾一条青黑筋直入鬓者；面色如死鸡肝，或如蓝色而无血润者；口鼻耳舌如土，目睛下陷不光者；鼻孔紫黑，其舌短缩，而唇焦黄或黑者；目白忽如火赤，后脑赤肿如鸡卵者；唇口目鼻，常常青黑者；鼻头向上，生青黑筋如罗纹无数者；并为不治。其克日之诀，以耳属肾，鼻属肺，唇属脾，舌属心，目属肝，肝部见此，忌庚辛日时；肺部见此，忌丙丁日时；心部见此，忌壬癸日时；脾部见此，忌甲乙日时；肾部见此，忌戊已日时。此推五行中绝以验者，然候甚繁，各载本门。<br />
<br />
　　杂症大小合参卷四<br />
<br />
　　幼科发热证论<br />
<br />
　　小儿气禀纯阳血气壅实，故脏腑稍乖，阴阳气变，即壅盛于内，熏蒸于外，乃发热矣。盖阴不能以配阳，血不能以配气，故凡疾作，属火俱多，肝热则颊赤目直，手寻衣领，拘挛善惊，两眼赤痛。心热则烦叫唇鲜，上窜切牙，虚痛志乱，口内生疮，小便赤肿，肺热则喘急不息，大便秘结，手捏眉口，鼻塞毛焦。脾热则口流涎沫，目黄肚大，HT 齿好嗔。心脾合热，则重舌木舌。胃热则口气作臭。肾热则停耳多脓，流臭不已，下窜畏明，五脏蕴蓄风热毒瓦斯，则面赤如绯，五心烦热，四肢温壮，目涩多渴。若上冲咽喉，则与血气相搏，结聚壅盛，而成喉闭腮肿。若壅热不散，留滞胸膈，热则生风生悸矣。然发热者，轻重不同，有所谓翕翕发热者。若合羽所覆，明其热在外而属表，乃风寒客于皮肤，阳气怫郁所致，宜汗而散之。所谓蒸蒸发热者，似熏蒸之蒸，明其热在内，而属里，乃阳气下陷而入阴中也，当下以清之。是经汗下而热不除者，此是表里俱虚，气不归元，阳浮于外也。不可再用凉药，及再汗下，当和胃气，使阳气收敛于内，其热自止。若表症未罢，而邪复得聚，是谓两感，则举按脉实，面黄颊赤，唇燥口干，口鼻气热，小便赤涩，大便坚硬，是表里俱热也。故发热恶寒者，是发于阳也。无热恶寒者，是发于阴也。有表而热者，谓之表热。非表而热者，谓之里热。然诸热属心，火之象也。小热之气，凉以和之：大热之气，寒以折之；甚热之气则汗发之，发之不去，则逆制之，制之不尽，求其属以衰之。苦者，以治五脏，五腑属阴而居于内；辛者，以治六腑，六腑属阳，而在于外。内者下之，外者发之，次宜养血益阴，其热自愈。然古有八十种之分，不可具载。总之，诸病无不热者，其热总是本身之火发现，必求其所因以调之，切勿徒事寒冷，益令伤此身中阳气也。有发早晚两度者，诸之惊热，世呼为潮热，此是荣卫壅实，五脏生热，熏发于外，故曰日晡朝热者，阳明实热也。实者，邪气实，当利大便。然久则为虚，非补土以藏阳，即滋阴而退火。有成于伤寒之后，余热不解者，有因痞气有块，阴伤不均者，有因 瘕，并食冷成滞，脾胃不和者；有因脏腑虚怯，阴阳不和，或胃暑湿脾疳者：有因疮疹未出，及余毒不解者。<br />

                    <br>
                        <br />
　　然因积食等症而热者，则必肚热如火而脚冷，宜急下之。若形瘦多渴，骨蒸盗汗，头疮发穗，飧泥食炭，五心长热，吃食不长肌肉者，谓之疳热。若因心脯有热，当风解脱，是以风邪伤于皮毛，入于脏腑，而目涩头昏，胸膈烦闷，恶风壮热有汗者，谓之风热。若面赤头痛，唇焦咽疼，舌肿目赤，颊下结硬，口内生疮，痰实不利，涕唾稠粘，睡卧不安，谵语狂妄，谓之膈热。若在胎母服热药，及糟酒爆炙，热毒入胞，儿生之后，身体黄赤，眼闭呻吟，面赤身热，口热如汤，或生疮疥，谓之胎热。夜热则夕发旦止；客热则来去不定，寒热则发和疟状；血热则辰己发热，惊热则癫叫恍惚，食热则肚背先热；积热则颊赤口疮而频渴烦热，则焦躁不安而善啼，虚热则困倦无力，癖热则涎嗽饮水。热而实者，必面赤气粗，口热烦渴，唇肿便难，掀揭衣被，烦啼躁叫。热而虚者，必面色青白，身则微热，口中气冷，两便皆利，手足心皆冷，恍惚神慢，嘘气软弱，虚汗自出。然虚热不可峻攻，盖热去则寒易起。又不可太补，盖余热得补，则热复作，必求其属以衰之，所谓不求其属投之不入。更有因邪热在心，心本属火，又为其热所乘，故乃炎上而焦，哭啼时有汗，面红便赤，口气亦热，仰身烦啼，畏见灯火，如见麻痘之状者。然凡欲出麻痘而热者，必中指鼻尖及耳皆冷，乳食不贪，目涩眼赤，常如睡状，或时寒热，困乱心烦，耳后红丝缠绕是也。其候最似伤寒，但伤寒是从表入里，疮疹是从里出表耳，更有惊风热者，必咬乳流涎，仰视惊啼而入候症见，更有疫毒热者，因感冒四时不正之气，头痛壮热，与伤寒相似，但一时所行之症人人相类是也。夜热有三，有因血热，有因宿食，有因疳劳者。更有温壮热者，是由脏腑不调，或内有伏热，或内挟宿寒，搏于胃气，故令不和。<br />
<br />
　　血气壅塞，蕴积体热，名曰温壮。若大便黄而臭者，伏热也。若大便白而酸臭者，挟宿寒也。又曰：修灶缺唇，食姜余指。有因小儿在胎，其母好食姜竦，姜性至热，攻入血脉，传入经络，轻则令儿遍体生丹发疥，或头额生核，重则令儿发大痈疖，溃烂肌肉，十死一生，此谓之荣热。有小儿在胎母伤和气，或饥饱劳役，或忧愁思虑，是以动之真气，乘袭虚邪，干乱神魂，流入胎脏，儿乃受之。既生之后，儿常昏困，腹急气粗，重则喘急，睡思不稳，狂啼烦哭，肌肉不滋，亦生疮疾，热发早晚，此谓之卫热。爰有病久则皿气虚，气虚则发厥，血虚则发热，气血俱虚，是以手足厥而身发热者，然凡病热而左脸先赤，是肝受热也。右脸先赤，是肺受热也。额上先赤，是心受热也。颐间先赤，是肾受热也。鼻上先赤，是脾受热也。有发热而吐酸口秽，头仰不卧，上热下冷额汗胸胀，气逆多啼，掌心倍热，人迎脉实，头痛脉数者，此伤食也。若发热身重体疼而黄者，是湿也。若增寒发热，恶风自汗，脉浮胸痞者，是痰也。若寸口脉微，则阳不足，故阴气上入阳中，而恶寒。若尺部脉弱，则阴不足，故阳气下入阴中而发热，若失治焉，则阴阳不归其分，以致寒热交争而不已。盖阳盛则热，虚则寒，阴盛则寒，虚则热，总之阴阳相胜也。然寒为阴，热为阳，表为阳，里为阴。若邪客于表，则与阳争而为寒，邪入于里，则与阴争而为热，邪在半表半里，则外与阳争为寒，内与阴争为热也。若昼静夜热，是阳气下陷入阴，昼热夜静，是阳气旺于阳分，昼夜俱热者，是重阳无阴也。宜亟泻其阳，而峻补其阴，故昼病则在气，夜病则在血也。若身热而脉弦数，战栗而不恶寒者，是瘅疟也。若发热恶寒，而脉浮数者，是温病也。若四肢发热，口苦咽干，烦躁闷乱者，是火乘土位，湿热相合，故烦躁闷乱也。身体沉重，走注疼痛，乃湿热相搏，风热郁而不得伸也。若发热恶寒，大渴不止，烦躁肌热，不欲近衣，厥脉洪大，按之无力，或兼鼻干目痛者，是阴血虚发燥热也，治当补血。若不能食，身热自汗者，是气虚也，治宜补气。若滑泄频频，唇干咽燥者，是虚阳上浮也。尺寸脉俱满者，为重实，尺寸脉俱弱者，为重虚，脉洪大，或缓而滑，或数而鼓，此热甚拒阴，虽形症似寒，实非寒也。热而脉数按之不鼓，此寒盛格阳，虽形症似热，实非热也。<br />
<br />
　　如大热而以手久按，重按之不甚热者，此皮毛之热，而热在表也。若重按久按之而愈热，轻安之而不甚热者，此筋骨之热，而热在里也。若不轻不重，按之而热者，此肌肉之热，而热在半表半里也。更凡壮热而恶风寒者，乃元气不足，是表之虚热也。若壮热而不恶风寒者，乃外邪所客，是表之实热也。若壮热而好饮汤者，是津液短少里之虚热也。若壮热而好饮水者，是内火消烁里之实热也。更凡掌中热者，腹中热：掌中寒者，腹中寒；时所独热者，腰以上热；手所独热者，腰以下热；肘前独热者，胸前热；肘后独热者，肩背热；臂中独热者，腰腹热；肘后以下三四寸热者，肠中有虫。又胃居脐上，胃热则脐以上热；肠居脐下，肠热则脐以下热；肝胆居胁，肝胆热则胁亦热；脯居胸背，脯热则胸背亦热；肾居腰，肾热则腰亦热，可类推也。然凡重阳必阴，重阴必阳，阳主热，阴主寒，寒甚则热，热甚则寒，故曰：寒生热，热生寒。此阴阳之变，是以治寒者，须防热，治热者，尤须防寒也。凡诸热症，皆忌饮酒，否则抱薪救火，终于无功。若脉阴阳俱虚而热不止，及下痢发热，或热不为汗衰，或汗后复热，而脉躁及狂言不能食者，皆为凶候也。<br />
<br />
　　杂症大小合参卷四　幼科发热证论<br />
<br />
　　升麻葛根汤<br />
<br />
　　治大人小儿时气瘟疫，头痛发热，肢体烦疼，及疮疹未发，凝似之间，并宜服之。<br />
<br />
　　升麻 白芍 甘草（各一钱） 葛根（二钱）<br />
<br />
　　水煎服。<br />
<br />
　　杂症大小合参卷四　幼科发热证论<br />
<br />
　　人参前胡汤<br />
<br />
　　治小儿感冒发热。<br />
<br />
　　前胡（一钱四分） 柴胡 半夏（汤泡，七次） 黄芩 人参 桔梗 甘草（各七分）<br />
<br />
　　姜枣水煎，温服。<br />
<br />
　　杂症大小合参卷四　幼科发热证论<br />
<br />
　　七宝散<br />
<br />
　　治感寒头昏体热，小儿乳母同服。<br />
<br />
　　紫麻叶 香附子（炒） 橘皮 甘草 桔梗 白芷 川芎 姜枣水煎服。一方加麻黄<br />
<br />
　　杂症大小合参卷四　幼科发热证论<br />
<br />
　　清凉饮子<br />
<br />
　　治小儿血气壅盛，脏腑生热，颊赤多涕，五心烦热，咽喉闭痛，乳哺不时，寒温无度，潮热往来，睡卧不安，手足振掉，欲生风候。<br />
<br />
　　人参 川芎 防风 当归尾 赤芍药 大黄（裹煨） 甘草 入灯心七茎，麦门冬去心七粒，同煎，不拘时服。<br />
<br />
　　杂症大小合参卷四　幼科发热证论<br />
<br />
　　茯苓汤<br />
<br />
　　治婴孩温壮伏热来去。<br />
<br />
　　柴胡 麦门冬（去心） 人参 赤茯苓 甘草 黄芩 加小麦二十粒，竹叶三片，水煎服。<br />
<br />
　　杂症大小合参卷四　幼科发热证论<br />
<br />
　　滋肾丸<br />
<br />
　　黄柏（制，三钱） 知母（二钱） 桂（五分） 为末，热水丸，百沸汤下。<br />
<br />
　　杂症大小合参卷四　幼科发热证论<br />
<br />
　　水鉴方<br />
<br />
　　小儿百日内，忽作寒热，与寒药反作呕吐，与热药其病益加，乃于石室得秘术，歌云：桃花阴末一钱余，甘草冲汤力更殊，蓝花只须二二字，灌之入口立消除。<br />
<br />
　　发热证候不一，故诸方不可备载，各具本门。<br />
<br />
　　杂症大小合参卷四<br />
<br />
　　方脉发热证论合参（附恶寒）<br />
<br />
　　夫人居处清净，则阳气周密，邪不能害。若在事烦劳，则阳气解散，邪入伤人，七情伤气，饮食伤形，风寒暑湿伤神，饮食男女伤阴，故《经》曰：邪之生也，或生于阴，或生于阳。生于阳者，得之风邪寒暑；生于阴者，得之饮食居处，阴阳喜怒。故发热症候不一，治各不同，有外感内伤之迥别，寒热补泻之有殊。如伤寒伤风，此外感也。自表入里，宜发表以解散之，此麻黄桂枝之义。以其感于冬令寒冷之日，实时发病，故谓之伤寒，而药用辛热，以胜寒。若时非寒冷，则药当以随时处变矣。如春温之月，则当变以辛凉之药，如夏暑之月，即当变以甘苦寒之药。又云：冬伤寒不即病，至春变温，至夏变热，其治法必四时而有异也。又有一种冬温之病，谓之非其时而有其病。盖冬寒时也，而反病温焉，此天时不正，阳气反泄，用药不可温热。又有一种时行寒疫，却在温暖之时，时本温暖，而寒反为病，此亦天时不正，阴气反逆，用药不可寒凉，又有一种天行温疫热病，多发于春夏之间，沿门阖境相同者，此天地之疠气，当随时令，参运气而施治，宜用河间辛凉甘苦寒之药，以清热解毒，以上诸症，皆外感天地之邪者也。若夫饮食劳倦，内伤元气，《经》曰：有所劳倦，形气衰少，谷气不胜，（言胃虚谷少，不能胜任其劳倦也。）上焦不行，（言清气不升也。）下脘不通，（言浊明不降也。）胃气热，（浊阴不降，故胃气热。）热气熏胸中，（少只皆成壮火而上炎，）故内热。此系真阳下陷，内生虚热，故东垣发补中益气之论，用人参、黄 ，甘温之药，大补其气，而提其下陷，此用气药以补气之不足者也。又，若劳心好色，内伤真阴，阴血既伤，则阳气偏胜，而变为火矣。是为阴虚火旺劳瘵之症，故丹溪发阳有余，阴不足之论，用四物加知柏，补其阴，而火自降，此用血药以补血之不足者也。益气补阴，皆内伤症也。一则因阳气之下陷，而补其气以升提之，一则因阳火之上升，而滋阴以降下之，一升一降，迥然不同矣。又有夏月伤暑之病，虽属外感，却类内伤，与伤寒大异。盖寒伤形，寒邪客表、有余之症，故宜汗之。暑伤气，元气为热所伤而耗散，不足之症，故宜补之，东垣所谓清暑益气者是也。又有因时暑热，过食冷物，以伤其内，或过取凉风，以伤其外，此则非暑伤人，乃因暑而自致之病，治宜辛热解表，或辛温理中之药，却与伤寒治法相类者也。凡此数症，皆外形相似，而虚实大有不同，治法多端，不可妄谬，故必审其果，为伤寒伤风及寒疫也，则用仲景法。若果为温病热病及温疫也，则用河间法。果为气虚也，则用东垣法。果为阴虚也，则用丹溪法。如是则药无误用，而天人性命者矣。令人但见发热之症，一概认作伤寒外感，率用汗药以发其表，汗后不解，又有表药以凉其肌，设是虚症，岂不误哉！更有一闻，因虚而发致发热者，遂用补药，又不知气血之分，或气病而补血，或血病而补气，害人亦多矣。故外感之与内伤，寒病之与热炳，气虚之与血虚水炭相反，治之若差，则轻病必重，重病必死矣，可不慎欤！《经》曰：春气在经脉，夏气在孙络，长夏气在肌肉，秋气在皮肤，冬气在骨髓中。是故邪气者，常随四时之气血而入客也。至其变化，不可为度。然必从其经气，辟除其邪。<br />
<br />
　　发热之症，实非一端，前论已详，不复再举，令于发热症下，再具阳虚阴虚，二者以申之。夫阳虚阴虚二症，凡昼夜发热，昼重夜轻，口中无味，阳虚之证也。午后发热，夜半则止，口中有味，阴虚之症也。阳全阴半，阳得以兼阴，阴不得已兼阳，自然之理也。阳虚之症责在胃，阴虚之症责在肾，盖饥饱伤胃，则阳气虚矣；房劳伤肾，则阴血虚矣。以药而论之，甘温则能补阳气，苦寒则能补阴血，如四君以补气，四物以补血是也。若气血两虚，但以甘温之剂以补其气为先，兼补其血，盖气旺则能生血也。若只血虚而气不虚，忌用甘温之剂，以补其气，盖旺则阴血愈消矣。故阳虚之与阴虚，苦寒之与甘温，不可不详审而明辩之。虚热大禁发汗，退热不可过用凉剂，故有和取从折属之五法，皆可合宜采用。《经》曰：阴气不足，则内热乃真不足也。阳气有余则外热，乃假有余也。凡人元气素弱，或因起居失宜，或因饮食劳倦，或因用心太过，以致遗精白浊，自汗盗汗，或内热晡热潮热发热，口干作渴，喉痛舌裂，或胸乳膨胀，胁肚作痛，头颈时疼，眩晕目花，或心神不宁，寐而不寐，小便赤涩，茎中作痛，便溺余沥，脐腹阴冷，或形容不充，肢体畏寒，鼻气急促，一切热症，皆是无根虚火，但服十全大补，有益气汤之类，固其根本，诸症自息。若攻其风热则误矣。<br />
<br />
　　阴虚发热，丹溪用四物加知柏，何如六味壮水之主，以镇阳光？八味益火之源，以消阴翳，为同气相求之妙。<br />
<br />
　　有因大劳，复感风水暑热，或发似疟症，或夜发热咳嗽，医者但知有劳，而不知外邪内陷，误与补药，其邪留滞血脉之间，随气升降，其热如阴虚火动之状而游走经络，此又不可作阴虚火动治也。当以柴葛羌防轻扬之剂，佐以参归抚芎香附之类，以导散之。然阴虚火动之脉，则涩数而无力；外邪内郁之脉，则弦数而有力，是其异也。<br />
<br />
　　有因饮食失宜，日晡发热，口干体倦，小便赤涩，两腿酸痛，一切阴亏症见，而系脾虚者，盖脾为至阴而生血，然禀气于胃，宜用甘温之剂，生发胃中元气而除大热，不可误用苦寒，复伤脾血。若果属肾经阴虚，亦因肾经阳虚，不能生阴耳。《经》曰：无阳则阴无以生，无阴则阳无以化。不可误投知柏，反伤胃中生气，宜滋肾中水火以固本补脾土，以滋化源，万举万当。<br />
<br />
　　有称发热为劳发者，盖谓劳力辛苦不能收摄，以致元阳浮越在外也，即东垣所谓内伤。若一发散，不更元阳脱尽。若一苦寒，不更虚阳顿亡。<br />
<br />
　　《经》曰：阳虚则外寒，阴盛则内热，阳盛则外热，阴盛则内寒。盖阳受气于上焦，以温皮肤分肉之间，令寒气在外、则上焦不通，上焦不通，则寒气独留于外，故寒栗也。若有所劳倦，形气衰少，谷气不盛，上焦不行，下脘不通，骨气热，热气熏胸中，故内热也。若上焦不通利，则皮肤致密，腰理闭塞，玄府不通，卫气不得泄逆，故外热也。若阳气上逆，寒气积于胸中而不泻，不泻则温气去寒独留，则血凝泣，凝则脉不通，其脉盛大以涩，故中寒也。若夜则恶寒，昼则安静，是阴血自旺于阴分也。夜则恶寒，昼亦恶寒，是重阴无阳也。夜则安静，昼则恶寒是阴气自旺于阳中也。昼则发热，夜则安静，是阳气自旺于阳分也。昼则安静，夜则发热烦躁，是阳气下陷入阴中也。昼则发热烦躁，夜亦发热烦躁，是重阳无阴也。子午潮热，一切发热憎寒者，邪在半表半里也。烦属阳，为有根之火，多出于心也。躁属阴，为无根之火，多起于肾也。<br />

                    <br>
                        <br />
　　病热而脉数按之不鼓动者，乃寒盛格阳，实非热也。形症似寒，按之而鼓指有力者，此为热盛拒阴，实非寒也。寸口脉微，为阳不足，阴气上入阳中，则洒浙恶寒也。尺脉弱，为阴不足，阳气下陷入阴中，则发热也。内伤发热是阳气自伤，不能布达，降下阴分，而为内热，乃阳虚也。故其脉大而无力，属脾肺，宜补中汤以升补阳气。若阴虚发热，是阴血自伤，不能制火，致阳气升腾，而为表热，乃阳旺也。阴虚也，故其脉数而无力，属心肾，宜六味丸，以培补阴血。然虽有阴阳气血之分，总不出脾胃阳气不足，无以输化所致，一切寒凉俱宜禁用。<br />
<br />
　　凡不时发热者，阳浮在外，里无火也。倦怠少食者，中气不健运也。口干喜饮者，引水自救，里无水也。脉大无力为阳虚，脉数有力为阴虚，法当湿补，以敛浮阳，脉虽鼓指有力，此真气虚而邪气实也。<br />
<br />
　　伤寒发热，是寒邪入卫，阳气交争，而为外热，夫阳气主外，为寒所伤而失职，故为热。其脉紧而有力，是外之寒邪，伤卫也，治主乎外。伤暑发热，是火邪伤心，元气耗散，而邪热客入于中，故发为热。汗大泄，无气以动，其脉虚迟而无力，是外之热邪伤荣也，治主乎内。凡病有感者，在皮毛为轻，有伤者，在肌肉稍重，有中者，属脏腑最重。<br />
<br />
　　凡当外感内伤之后，身中之元气已虚，身中之邪热未尽，于此补虚则热不可除，于此清热则虚不能任，半补半清，终非良法，故补虚有二法，一补脾，一养胃。如疟痢后脾气衰弱，饮食不能运化，宜补其脾。如伤寒后，胃中津液久耗者，新者未生，宜养其胃。二者有霄壤之殊也。清热，亦有二法。初病之热为实热。宜用苦寒之药清之；大病后之热为虚热，宜用甘寒之药滋之。二者，亦有霄壤之殊也。况人天真之气，全在胃中，津液不足，生津即是补虚，胃中阳气衰微，温暖即是补虚。脾阴不足，补气须兼润剂。脾气虚寒，补中更要回阳。然天真之源，尤在两肾，寒者温之，热者滋之，阳和得中，无过不及，则所谓少火生气，使气能煦，而血自濡矣。<br />
<br />
　　虚实症候，皆可发热，辨认不真，治则舛锗。大抵人迎脉大于气口为外感；气口脉大于人迎为内伤。浮数为外热，沉数为内热；浮大有力为外热，沉大有力为内热；浮大无力为虚，沉细有力为实。脉紧恶寒谓之伤寒，脉缓恶风谓之伤风；脉盛壮热谓之伤热，脉虚身热谓之伤暑，热而精神不倦，能言有力者为实，精神倦怠懒言无力者为虚。<br />
<br />
　　初按则热，久按不热者，是里阳浮表也，为虚；初按则热，久按愈热者，是里热彻表也，为实。壮热时常不减，头足身体一样火烙者，为实；如乍热乍减，头热足冷者，此无根之火，浮越在表在上也，为虚。口干饮冷而多者为实；口干饮汤而少者为虚。身壮热而脉沉细，及极大极数，按之乍大乍大者为虚；身微热而脉洪数不改者为实。身热无汗，二便闭涩者为实；身热有汗，二便通调者为虚；有表而热属表，元表而热属里。发热恶寒者，阳也；无热恶寒者，阴也。时当秋冬收敛闭藏发热者多实；当春夏升生浮长发热者多虚。总热之来，由于里出，或外邪感凑，扰动清阳，或内滞蒸郁，酿成壮火，舍此二实之候，其余非气虚不能收摄元阳，即阴虚不能镇约雷火。潮热之症，有阴阳之分，平旦潮热自寅至申，行阳二十五度，诸阳用事，热在行阳之分，肺气主之，日晡潮热自申至寅，行阴二十五度，诸阴用事，热在行阴之分，肾气主之，一以清肺，一以滋肾。若气虚潮热，参、 、熟、附，所谓温能除大热也。血虚潮热，归、芍、骨皮，所谓养阴退阳也。<br />
<br />
　　凡身虽热而脉和思食者，此表病而里不病也。薄粥浓饮，听其自然，只可节之，不可绝之。常见因热而绝其食，以致中气日虚，里不病者，而亦病焉。若身热而脉微懒食者，引表病有余，而里气不足也。只宜调脾养胃，以敛虚阳。火与元气，势不两立，元气复而火热自己，所谓甘温能除大热也。若身热而脉弦数无力者，此阴虚不能敛阳也，宜养阴以退之。若初病身热而脉浮洪有力者，外感也，从外治。若初病身热而脉沉数有力者，此内伤也，从内治。久则不分内外，未有元气不伤，便宜或从阳虚，或从阴虚，顾本为治。盖初病当分内外，久则总致一虚，此（张）之管见也。<br />
<br />
　　病热有火者生，心脉洪是也。无火者死。沉细是也。沉细或数者，死。浮而涩，涩而身有热者，死。热而脉静者，难治。脉盛汗出不解者，死。脉虚热不止者，死。三消诸失血后，募劳久痢诸虚，复发热者，皆为恶候。凡吃酒人，发热难治。若不饮酒人，因酒发热者，亦难治。缘酒性大热有毒，遇身之阳气本盛，得酒则热愈炽，阴气破散，阳气亦亡，故难治矣。然耗之未至于亡者，犹或可治也。<br />
<br />
　　凡久病恶寒，当用解郁。凡背恶寒甚者，脉浮大无力者，是阳虚也。凡面热恶寒者，是寒郁热也。大凡阳虚则多恶寒，宜用参言之类，甚者，加附子少许，以行参 之<br />
<br />
　　杂症大小合参卷四　方脉发热证论合参（附恶寒）<br />
<br />
　　人参柴胡散<br />
<br />
　　治邪热客于经络，肌热痰喘，五心烦躁，头目昏痛，夜有盗汗，妇人虚劳骨蒸。<br />
<br />
　　白茯苓 赤芍药 人参 白术 柴胡 当归 半夏曲 葛根 甘草 姜枣水煎服。<br />
<br />
　　杂症大小合参卷四　方脉发热证论合参（附恶寒）<br />
<br />
　　鳖甲地黄汤<br />
<br />
　　沽虚劳烦热，心下怔悸，妇人血室燥涸，身体羸瘦。<br />
<br />
　　柴胡 当归 麦门冬 鳖甲（醋炒） 石斛 白术（麸炒） 茯苓 熟地 秦艽（各一钱） 官桂（三分） 人参 甘草（各五分） 生妻（一片） 乌梅（一个） 水煎温服。<br />
<br />
　　杂症大小合参卷四　方脉发热证论合参（附恶寒）<br />
<br />
　　知母散<br />
<br />
　　治虚劳心肺蕴热，咳嗽脓血。用此解劳热调荣卫。<br />
<br />
　　黄 （蜜炙，七分） 白芍 生地 黄芩 麦冬 人参 白茯苓 桔梗 知母（各一钱）<br />
<br />
　　甘草（五分） 生姜（一片） 小麦（一撮） 竹叶（十片） 水煎服。<br />
<br />
　　杂症大小合参卷四　方脉发热证论合参（附恶寒）<br />
<br />
　　乐令建中汤<br />
<br />
　　治脏腑虚损，身体消瘦，潮热自汗，将成劳瘵。<br />
<br />
　　前胡 细辛 黄 （蜜炙） 人参 桂心 橘红 当归 白芍 茯苓 麦冬（去心） 甘草（炙） 半夏（汤洗，七次） 姜枣水煎服。<br />
<br />
　　杂症大小合参卷四　方脉发热证论合参（附恶寒）<br />
<br />
　　秦艽鳖甲散<br />
<br />
　　治骨蒸壮热，肌肉消瘦，困倦盗汗。<br />
<br />
　　地骨皮 柴胡 鳖甲 秦艽 知母 当归 加乌梅一个，青蒿数茎，水煎服。<br />
<br />
　　杂症大小合参卷四　方脉发热证论合参（附恶寒）<br />
<br />
　　小草汤<br />
<br />
　　治虚劳忧思过度，遗精白浊，虚烦不安。<br />
<br />
　　小草 黄 当归 麦冬 酸枣仁 石斛 人参 甘草 姜水煎温服。<br />
<br />
　　杂症大小合参卷四　方脉发热证论合参（附恶寒）<br />
<br />
　　加味逍遥散<br />
<br />
　　治血虚倦怠，发热口干，自汗盗汗，或月经不调，腹痛重坠，水道涩痛等症。<br />
<br />
　　当归 白芍（酒炒） 白茯苓 白术（土炒） 柴胡（各一钱） 炙甘草 丹皮 栀子（姜汁炒黑，各五分） 水煎服。去丹皮、栀子，即逍遥散原方。<br />
<br />
　　藏血者，肝也。一有拂逆，则将军之官，谋虑不决，而血治为之动摇。《经》曰：暴怒伤阴。成为血虚诸症，妇人尤甚也。以白术、茯苓，固其脾，恐木旺则土衰，所谓不治已病治未病也。《经》曰：“肝苦急，急食甘以缓之”，故用甘草。《经》曰：“以辛散之”，故用当归。《经》曰：“以酸泻之”，故用芍药。柴胡气凉散其怒火。山栀味苦，抑其下行。丹皮和血通经。所以导血中之气，而无壅塞之虞，由是而察其平肝补血之泛，可谓婉而至矣。<br />
<br />
　　杂症大小合参卷四　方脉发热证论合参（附恶寒）<br />
<br />
　　清心莲子饮<br />
<br />
　　治热在气分，夜安昼甚，口渴便浊，或口舌生疮，咽干烦躁，小便赤淋，遇劳即发。<br />
<br />
　　黄芩（炒） 麦冬 地骨皮 车前子 甘草（各一钱五分） 石莲肉 白茯苓 黄人参（各一钱） 水煎服。<br />
<br />
　　心脏主火，火者，元气之贼，热不两立者也。小肠与心为表里，心火妄动，小便必涩，故以门冬、石莲宁其天君，毋使有自焚之忧；黄芩、茯苓清其至高，毋使有销铄之患；参 之用，肋气化以达州都；车前之功，开决渎以供受盛；甘草一味，可上可下，调和诸药，共底成功。若小便既通，则心清而诸火自息，竟宜治本，不必兼标矣。<br />
<br />
　　杂症大小合参卷四　方脉发热证论合参（附恶寒）<br />
<br />
　　人参竹茹汤<br />
<br />
　　治胃中有热，呕吐咳逆，虚烦不安。<br />
<br />
　　人参（五钱） 半夏（一两） 竹茹（一团，一方加橘红一两） 分作六服姜水煎，温服。<br />
<br />
　　杂症大小合参卷四　方脉发热证论合参（附恶寒）<br />
<br />
　　补中盖气汤<br />
<br />
　　治劳倦内伤，身热心烦，头痛恶寒，阳虚自汗，懒言恶食，或喘或渴，或气虚不能摄血，脉洪大无力，或微细软弱，或疟痢脾虚，久不能愈，一切清阳下陷，中气不足之症，或虚人感冒风寒，不胜发表者，宜以此代之。（中者，脾胃也。脏腑肢体皆禀气于脾胃，饥饱劳役，脾胃有伤，则众体无以禀气而皆病矣。阳气下陷则阴火上乘，故热而烦非实热也。<br />
<br />
　　头者，诸阳之会，清阳不升则浊气上逆，故头痛。其痛或作或止非如外感头痛不休也。阳虚不能卫外，故恶寒自汗。气虚故懒言。脾虚故恶食，脾胃虚则火上于肺，故喘。金受火克，不能生水，故渴。脾虚不能统血，则血妄行而吐下，清阳下陷则为泻痢。气血两虚则疟不止。<br />
<br />
　　总皆中气不足，变现诸症也。）<br />
<br />
　　黄 （一钱五分，炙） 人参 炙甘草 归身 白术（土炒，各一钱） 陈皮（五分）<br />
<br />
　　升麻柴胡（各三分） 姜枣水煎服。<br />
<br />
　　劳倦伤脾，心火乘土，而肺金受邪，脾胃一虚，肺气先绝，肺者，气之本，黄 补肺固表为君；脾者，肺之本，人参、甘草补脾益气，和中泻火为臣；白术燥湿强脾，当归和血养阴为佐；升麻以升阳明清气，柴胡以升少阳清气，阳升则万物生，清升则浊阴降；加陈皮者，以通利其气，生姜辛温大枣甘温，用以和营卫，开腠理，致津液诸虚不足，先建其中。中者何？脾胃是也。《经》曰：劳者温之。温能除大热。大忌苦寒之药，以伤胃土耳。大抵人年五十以后，降气常多，升气常少，秋冬之令多，春夏之令少。若气禀素弱，内伤元气，清阳陷遏，并宜此药活法治之。脾为坤土，以应地气，地气升而发陈之令布，天气降而肃杀之令行，劳倦伤脾，土虚下陷。《经》曰：交通不表，名木多死，白露不下，菀稿不荣。此言肃杀成否之象，人应之，则变症百出，未央绝灭。东垣先生深达造化，故立温和之利，温和者，春气之应，养生之道也。但以升麻提脾之右陷者，从右而升；柴胡提肝之左陷者，从左而升。地既上升，天必下降，二气交通，乃成雨露，此气行而生气不竭矣。治劳伤者，可不如是耶！古方黄 一钱，其余三分五分，立斋常用参 各钱半，白术当归各一钱，陈皮五分，升柴各三分，进退加减，神应无穷。如病甚者，参 或三钱、五钱，随症加用。脾胃喜甘而恶苦，喜补而恶攻，喜温而恶寒，喜通而恶滞，喜升而恶降，喜燥而恶湿，此方得之，但用之于脾胃中元阳之气不足极当。若用之于脾胃中元阴之气不足，则恐不能相宜。盖气药多而血药少，且有升提味辛之品，阴虚者，浮火易升，虚气易逆耳。古今称补中益气汤，为万世无穷之利。其义云河？此发前人之所未发，继仲景、河间而立，意深远矣。世人一见发热，便以外感风寒暑湿之邪，非发散邪从何解？又不能的见风寒暑湿，对症施治，乃通用解表之剂，如九味羌活汤、败毒散、十神汤之类，甚有凉膈、白虎，杂然并进，因而致毙者多矣。东垣深痛其害，创立此方，以为邪之所凑，其气必虚，内伤者多，外感者，间或有之。纵有外邪，亦是乘虚而入，但补其中，益其气，而邪自退，不必攻邪，攻则虚者愈虚，而危亡随其后矣。倘有外感而内伤不甚者，即于本方中，酌加对症之药，而外邪自退，所谓仁义之师，无敌于天下也。至于饮食矢节，劳役过度，胃中阳气自虚，下陷于阴中，而发热者，此阳虚自病，误作外感而发散之，益虚其虚矣。为害岂浅哉！又有一种内伤真阴而发热者，与内伤阳气相似，此当填补真阴，心肺在上，肾肝在下，脾胃处于中州，为四脏之主气者，中焦无形之气，所以蒸腐水谷，升降出入，乃先天之气，又为脾胃之主，后天脾土，非得先天之气不行，是方盖为此气因劳而下陷于肾肝，清气不升，浊气不降，故用升麻使由右腋而上，用柴胡使由左腋而上，非藉参之功，则升提无力，所以补益后天中之先天也。升而降，降而升，务使气血和平而已，故陷而降，固不可有升无降，亦不可所谓有春夏而无秋冬，有生发而无收藏矣。<br />
<br />
　　东垣一部《脾胃论》，俱以补中益气汤为主，无非培人后天元气之本，顾元气为生身之精气，而实祖于胃，故胃气有谷气、荣气、冲气、阳气之别，要皆元气之异称，而此气又根乎先天生气之气，少火生气，即为真阳之气。元气即是火，火即是元气，乃为主人立命之本，此火寄于肾肝，根乎相火相火者，因君火不主令，而代君以行，故曰：札火以位，则此火本非邪火。何得谓元气之贼？元气在两肾命门之中，随三焦相火以温肉分，而充皮毛，蒸糟粕而化精微，是元气即相火之所化，而非贼元气之物，其贼元气者，乃少火之变常为壮火，而非少火也。若即指为元气之贼，而曰“火与元气不两立，一胜一负”为论，则生元气者，更有何火也？然诸脏有阴有阳，阴为血，阳为气，气虚不能敛纳中宫之元阳，血虚不能按藏下焦之雷火，皆虚热也。故宜甘温。并忌苦寒，但四脏有劳，皆致内伤，东垣独主脾胃，以劳倦伤脾，脾胃为元气之本也。<br />

                    <br>
                        <br />
　　《经》曰：诸气 郁，皆属于肺。又曰：怒则气上，喜则气缓，忧则气消，恐则气下，寒则气收，热则气泄，惊则气乱，劳败气耗，思则气结，九气不同，百病多生于气也。夫人身之所持以生者，此气耳，源出中焦，总统于肺，外护于表，内行于里，周流一身，顷刻无间，出入升降，昼夜有常，曷常病于人哉？！及至七情交攻，五志妄发，乖戾失常，清者化而为浊，行者阻而不通，表失护卫而不和，里失营运而弗顺，气本属阳，及胜则为火矣。河间所谓五志过极皆为火，丹溪所谓气有余便是火也。人身有宗气、营气、冲气、中气、元气、胃气、冲和之气、上升之气，而宗气尤为主，及其为病，则为冷气、滞气、上气、逆气，气虚诸变症矣。无病之时，宜保之、养之、和之、顺之，病作之时，当审其何经何症，寒热虚实而补泻之。<br />
<br />
　　杂症大小合参卷四<br />
<br />
　　东垣内伤外感辨<br />
<br />
　　外感内伤证候相类，治法悬绝，不可不辨。伤于饮食劳役，七情六欲为内伤；伤于风寒暑湿为外感。内伤发热，时热时止：外感发热，热甚不休。内伤恶寒，得暖便解；外感恶寒，虽浓衣烈火不除。内伤恶风，不畏甚风，反畏隙风；外感恶风，见风便恶。<br />
<br />
　　内伤头痛，乍痛乍止；外感头痛，连痛无停，直待表邪传里方罢。内伤有湿，或不作渴，或心火乘肺，亦作燥渴：外感须二三日外，表热传里，口方作渴。内伤则热伤气，四肢沉困无力，倦忌嗜卧；外感则风伤筋，寒伤骨，一身筋骨疼痛；内伤则短气不足以息。外感则喘壅气盛有余；内伤则手心热。外感则手背热，天气通于肺，鼻者，肺之外候；外感伤寒则鼻塞，伤风则流涕。然能饮食，口知味，腹中和，二便如常，地气通于脾，口者，脾之外候，内伤则懒言恶食，口不知味，小便黄赤，大便或秘或溏，左人迎脉主表。外感则人迎大于气口，有气口脉主里；内伤则气口大于人迎。内伤证属不足，宜温宜补宜和；外感证属有余，宜汗宜吐宜下。若内伤之症，误作外感，妄发其表，重虚元气，祸如反掌，故立补中益气汤主之。又有内伤外感兼病者。若内伤重者，宜补养为先，外感重者，宜发散为急。此汤惟上焦痰呕，中焦湿热，伤食膈满者，不宜服。<br />
<br />
　　内伤之脉，右寸关必大，然初诊似滑，久按即软而无力，左脉平和不数，亦有弱者，但小于右手耳，乃气弱火盛之脉，数大为虚火，无力为气弱，若误作有余之火，妄用寒凉，则中气愈伤，火转甚矣。又有误为气口紧盛，作食滞者，然脉有力无力，已相迥别，况宿滞者，必恶心饱闷，神壮不倦。内伤者，必不痞不饱，倦怠无力，懒于言语，更可验也。<br />
<br />
　　杂症大小合参卷四<br />
<br />
　　锦囊觉后篇<br />
<br />
　　（张）因幼年多病，弃儒习医，从师访道，纂读群书，苦攻十载，方敢临症，悉遵古哲准绳，兢兢业业，全活颇多，阅历既久，心得精微，更难言尽。盖如先贤立法，外感而风伤卫者。辛温疏表；寒伤荣者，辛热发散：病尚未已，继以和解；和解不已，病传于里，则有攻下救里之法；病解而愈，乃用调元返本；病剧则危，亦有温经益元，坏症夺命等汤，纯以救本为事也。内伤而属劳倦者，即用调补，毋审别议。内伤而属饮食者，必先为消导，病尚未已，攻下继之，病愈之后，亦以调脾养胃。倘遇本元怯弱者，或消补并行，或补多消少，或先补后消，皆为成法，条分次第，未尝不善。然最宜于上古之人，禀赋壮浓，及藜霍之民，中表坚实，既能任病消磨，复能任治荡涤，难伤浓浓之天元，无损百岁之大寿，不宜乎晚季之受气既薄，性复斫削，肾梁子弟，体质娇嫩，轻寒轻冷，便能伤表，遇劳遇食，易致伤中，一经受病，神气沮丧，再加攻克，益促虚危，既不能任病久磨，复不能任药次第，每有骤至，精神垂绝，方投峻补挽救，脱极者，追之何及？未脱者，侥幸全生。况，如从前治法，只可暂去其病，而使精神还本，得尽中寿之年，不能永却其病，而使元气胜常，更获长生之术，殊不思《经》曰：“精神内守，病安从来？”又曰：邪之所凑，其正必虚。不治其虚，安问其余？而先贤治法，更有识中标，只取本，治千人无一损，皆至言也。要知易风为病者，表气素虚；易寒为病者，里气素弱；易热为病者，阴气素衰；易伤食者，脾胃必亏；易劳伤者，中气必损。非因邪气之有余，实由正虚之所召，未病已病既病益虚，用药泻补泻之愈虚，其虚补之，惟偿其所泻，纵得痊可如常，精神仍是怯弱，须知病发有余之日，即正气不足之时，何如当受风为病也，辛温卫气以法之。受寒为病也，辛温荣气以化之。受热为病也，甘苦阴气以胜之，因滞而病也。健中气以翼运之，因劳而病也，培元气以匡复之，使正气宣行以逐邪，邪消正复，邪不胜正而自化，化旧生新，客邪顿释于无事之中，正气复生于受伤之际，再加调养，不惟消弭新病，而旧患藉此搜除，未知病根，长生气血，讵不快哉！况精神之损益，由乎阴阳之盛衰，阴阳更由乎水火之消长，皆无形者也。而外感之六淫，及内伤之七情亦无形，惟饮食之滞有迹，然实由乎气化之所运亦无形。以无形之邪，而干无形之正，治之者，只可作无形之相，以气味性情相感相化以调之，不可作有形之象，而攻无形之虚。书所谓攻之一字，仁人之所恶也。况受寒而变热，寒者，客邪致病之原由；热者，感触元阳之外越，寒既去而复疏之，益促虚阳之耗散，因食而伤胃，胃既伤而脾亦虚，肿胃之气既虚。脏腑之禀皆失，斯时食虽腐化于中，然内而脏腑，外而四肢，皆无气以动。食既化而复消之，难免重虚之患，故贵乎以脉消息，则有形之变症百出，总属无形之根本一源。有迹无形之病，仍取有迹无形之药，气类相从，投之可入。盖炳之生也，必在人身气血之中，而用药以调病者，亦必取草木与气血有情者而投之，自能与血气相须而却病。则气血借药势而驱驰有力，药力护气血而攻逐无伤，正气既旺，邪得即解。若猛投野狼虎险健恶毒之药，则未逐客邪，先伤正气，正气伤而邪愈固，名为逐邪，实为损正，故贵乎不治之治，无形神圣之用也。<br />
<br />
　　（张）临症三十年来，伤寒未经一遇，如古之壮热头痛太阳证者，不用麻桂羌柴而病自已，何知有传经之论，大寒大热而为疟者，何事青、槟、陈、半、柴、黄，而寒热自平。腹痛赤白杂下而为痢者，焉赖香、连、青、陈、槟、朴而便自调。胸满噫气嗳臭恶食而为停滞者，不赖楂、曲、棱、术而食自消。肺胀痰壅而为咳嗽者，焉仗橘、半、桑、贝而痰嗽自痊！有迹之疾病既除，而无形之元气反长，因审其所因，求其所属，避其盛，因其衰，安其正，化共邪，还其元，胜其旧。《经》曰：毋致邪，毋失正，长有天命。此之谓欤，所谓仁义之师，无敌于天下也。此（张）于法外求全之法，而于《内经》“不治其虚，安问其余？”及前贤识标取本之主不背矣。<br />
<br />
　　（张）按：人之赖以有生者，惟仗一点真阳之气耳。即百病发热，莫不由命火离宫。若火得安位，则百病俱已。故古人谆谆慎用寒凉，而曰：服寒凉者，百不一生。又曰：误服寒凉者，立死。示人寒凉为害之甚而且速，以慎不可轻用误用。至于极虚极危之症，全以救阳为主，盖阳气一分不尽则不死。然阳气之尽也有二：凡六脉沉微，两尺无根者，此元气之元阳欲尽也，惟参、木、附子可以挽之。若六脉细数，两尺无根者，此元阴之元阳欲竭也，惟地、茱、桂、附可以挽之。迨至龙雷假火一退，其脉细数而变为沉微，则药之地、茱、桂有者，亦当变为参、术、附子，故即吐血阴虚之症，每以脾胃药收功。然凡峻补之药，若遇六脉有根者，及尺脉不绝者，挽回易见其效。盖如树木有根，而加之脂膏灌溉，易得发生而蕃茂也。若六脉无神，及尺脉无根者，挽回最难见功。盖根气已失，惟图药力挽回，药力少缓，脱势便来，非重为陆续补接，不能以转生发之机。盖如栽培无根草木，全赖土以培之，水以滋之，日以暄之，使阳和之气，煦濡不绝，方可令无根而化生有根，必三五日少转，六七日乃复，展转进迟，良非易也。<br />
<br />
　　然古人救脱之方，惟有人参一两，生附子半个，可谓大力救生之药矣。奈今人元阳之虚愈甚，而参力之补复微，每多投此，甚难见功。（张）思附子通经达络，必赖人参大力驾驱，否则通达迅速，元气转伤，故古人有参、附、 、附、术附等汤，附子必兼人参、 、术同用，既欲赖以通经，复可补其走泄。柰天地气化转薄，人与草木所禀皆虚，参力亦非昔比，倘人参一两，生附半个，则走多补少，焉能托住真元？故（张）<br />
<br />
　　凡治脱症，人参三四两，而熟附方投半个。极寒极危之症，即人参之力尚未足以挽之，盖参性和平，更必兼白术之补速而有刚性者，方能力散沉寒，追复元阳，况阳虚重在胃也。若不重为托住中气，则虽有附子追复元阳之力，然未免通达之性，反寓走泄之机。如修理破房，若不先用大木架托梁栋，而妄将斧锯穿凿动摇，能保其房屋不为倾覆，而梁栋不为折裂乎？兼之脏腑沉寒固闭之症，而用温补之药，流通其气者，凡遇身形瘦小之人则小剂煎浓，使可周及。若身形肥大之人，必大剂浩饮，方能遍达，且躯体丰浓，则禀阴气独重，非阳药倍加，不足以胜之。<br />
<br />
　　余治翰苑熊老先生尊翁年七十余岁，食后受惊，随即大吐不已，饮食出尽，痰涎继之，目窜身热，面赤口张，头仰手搐，自午至戌，溃汗如雨，急延余诊，六脉豁大而空，乃假阳上越也。以人参二两，炒白术三两制附子五钱，五味子二钱，煎浓汁灌服，始乃搐止汗止，热退身宁。但昏迷不醒，次日照前方，早晚各进一服，服至三日之外，始乃神清识人，能迸薄粥，继用十全大补，及人参养荣等汤而安。又有周姓年方五十余岁，向来心肺之火有余，而脾肾之阳不足，常发喘症，一发垂危。适因夏月劳伤发热，误用香薷清暑，及六一散、冰水、酷嗜西瓜，以致下焦沉塞，上焦愈热，烦躁喘急，饮食久废，其脉乍大乍小，两尺无根，渐至乍有乍无沉微迟缓，三至一止，时欲脱去，乃延余治。急以人参三两，白术四两，炮姜三钱，五味子二钱，制附子五钱，煎浓汁灌之，服后脉气少起。神气少旺，药性少过，脱势便来，随即照方又服，每日人参用至八两，白术用至十两，附子用至二两，渐至尺脉有根，始无脱势，乃大加温补而痊。观此，则今人之虚较古更甚，人参之力，较古亦微，可洞见矣。<br />
<br />
　　杂症大小合参卷五<br />
<br />
　　小儿急慢惊风<br />
<br />
　　急慢惊风，古所为阴阳痫。急惊属阳，阳盛而阴亏；慢惊属阴，阴盛而阳亏，故阳病烦躁，阴病沉缓也。然惊邪入心，则面红颊赤，惕惕夜啼；入肝则面目俱青，眼睛窜视；入肾则面黑恶叫，啮啮切牙；入肺则面色淡白，喘息气乏；入脾则呕吐不食，虚汗多睡，而色淡黄。《经》曰：诸躁狂越皆属心火；诸风悼眩，皆属肝木。风非火不动，火非风不发，风火相搏，而成惊风。故手少阴足厥阴主之，然火盛则金伤，水失其母，而火无所畏，且木无所制，则脾上又受伤矣。<br />
<br />
　　杂症大小合参卷五<br />
<br />
　　急惊风<br />
<br />
　　急惊者，阳症也。小儿阳常有余，阴常不足，故易于生热，热盛则生风、生痰、生惊。且食饮难节，喜怒不常，《经》曰：暴喜伤阳，暴怒伤阴。书曰：伤阴则泻，伤阳则惊。小儿暴喜伤乳。夫乳甘缓恋膈，又兼外感寒邪，则痰涎壅塞，郁滞熏蒸，内有食热，外感风邪，心家热盛则生惊，肝家风盛则发搐，肝风心火，二脏交争，因乃痰生于脾，风生于肝，惊出于心，热出于肺。惊风痰热四症若具，八候生焉。（搐搦掣颤反引窜视是也。）一曰搐。搐者，肘臂伸缩。书云：肝风则发搐。二曰搦。搦者，十指开合，或握拳，男握拇指，出外为顺，入里为逆，女则反之，出入相半者，难痊。三曰掣。掣者，肩头相扑，或连身跳起。四曰颤。颤者，或头或身，或手足口目，偏动不止。五曰反。<br />
<br />
　　反者，身仰向后，势如反张。六曰引。引者，臂如挛弓，男左手直，右手曲为顺，否则为逆。女则反之。七曰窜。窜者，直目似怒，男眼上窜为顺，下窜为逆，女则反之。<br />
<br />
　　八曰视。视者，男引睛视左为顺，视右为逆。但顺则无声，逆则有声，何也？左者，肝部也。引睛窜视者，又肝候也。以肝候而现于肝症，故无声而为顺。右者，肺部也。<br />
<br />
　　不视左而反视右，是肝木乘金，金欲克木，故相争有声而为逆，更必三焦烦闷，狂叫频频，其声浮者，易治，沉而不响者，难痊，更必睡卧不宁，牙关紧闭，便坚壮热，喉有锯声。如若牙关不紧，喉无痰鸣，此发痘疮之候而非惊也。然阳症急迫，治之不可稍缓，须急截风化痰，疏通顺气，凉脏镇惊，随候加减而已，截风不可过用防风辛味之剂，以其辛能助火，能使热识，而致杀人。又不可过用脑麝等剂，以致阳亏阴盛，而变慢惊，故治搐先于截风。搐者，肝家有风，其筋不舒转而致，风去而搐自止也。治风先于利惊，惊在则热炽，热炽则生风，惊散而风自己也。治惊先于豁痰，痰塞气壅，则百脉凝滞，惊何由而散也？治痰先于解热，盖痰非火不升，热退而痰自息也。最所要者，宜于祥症处方，外感者，疏其表，内伤者，调其中，则有据之疾病既除，而无形之惊气自散。若于镇惊起见，一概牛黄、脑麝、朱砂，则反引外邪迸入，为害益甚矣。其脉弦数浮洪，其纹色红而见于风气二关者为轻，现于命关者为重。如鼻中出血者，此热已泄，易治。若口中出血，啼哭无泪，寻衣摸缝，口鼻干黑，自头至足，偏动不止，其纹三关通度，色青紫黑，或纹射甲者，并皆不治。又有一症，身发壮热，噤口切牙，宛似惊风，但发无度数，又似疟疾，此名锁肠疳，必死之候也。<br />

                    <br>
                        <br />
　　杂症大小合参卷五<br />
<br />
　　慢惊风（附暑风）<br />
<br />
　　慢惊者，阴症也。夫心以神为主，神以阳为用，有因久吐泻，有因暴洞泻，脾胃虚弱，亡阳而成者；有因急惊过用寒冷，以致阳亏阴盛，心神镇坠而成者；有因伤寒下早，表邪未去，元气已虚，致风邪伏内，痰壅气塞而成者；有因久嗽不已，肺气受伤，肝木无制而成者。凡脉沉细迟缓，其纹色赤而微带青紫，伸来缩去，于风关者，稍轻。<br />
<br />
　　于气关者，为重。其候手足必冷，口鼻气出亦冷，十指开撒，手足螈 ，昏睡露睛，涎鸣微喘，腮间现纹紫赤，眉间唇间青黯，惊跳搐搦，虚热住来，然症属阴。治宜详察，如果无阳症，须速生胃回阳，于温暖剂中少加截风化痰，疏通顺气，镇心定魄，随候加减，便闭当使不闭，不可再轻迅攻，便泻当使不泻，仅可分利阴阳。若身热者，是虚热使然耳。如症原由急惊传变，手足热而果有阳症，不可过用温暖燥热之剂。盖小儿易虚易实，可图度用之，均平阴阳而已。若爪甲青黑者，主肝绝。目睛下陷，黑睛或无光力者，主肾绝。身额汗出如珠，不流者，是卫气已亡，心气欲绝。咬人是齿痒，主骨绝。<br />
<br />
　　呕吐频频，泻遗无度，面色如土，喘急腹胀，班色紫黑，口秽唇坚，绕口青黑者，主脾胃绝。气急痰鸣，鼻管中黑，鱼口鸦声，主肺绝。舌黑，下便黑血，额颊深赤，如涂胭脂，主心绝。吹鼻不嚏，下药不得，口中有痰枯塞者，是五脏咸伤。囟肿囟陷，挖舌囊缩，啼哭无泪，眼下青纹，胃中作痛，四肢摊软，目闭失神，天柱骨倒，唇青眼红，脚心不知痛痒，咬齿摇头，拳禁胸高，心陷气喘，目睛红色，咬唇不休，赤脉上贯瞳神，风关纹色青黑，或至纯黑，直透命关，或纹射甲者，并皆不治。<br />
<br />
　　又有冒暑而手足微搐，眼闭昏睡，身热头痛，面赤大渴，候与慢惊相似，此名暑风。须当解暑，不可妄投惊剂。<br />
<br />
　　喻嘉言曰：惊风一症，乃古人凿空妄谈。后之小儿，受其害者，不知千百亿兆。<br />
<br />
　　盖小儿初生，阴气未足，性禀纯阳，惟阴不足，阳有余，故身内易至生热，热甚生痰，生风生惊，亦所恒有，乃以惊风命名，随有八候之目。然小儿腠理不密，更易感冒寒邪，寒邪中人，必先中太阳之经，太阳之脉，起于目内 ，上额交巅入脑，还出别下项，夹脊，抵腰中，是以病则筋脉牵强，遂有抽掣搐搦，角弓反张，种种不通名目，妄用金石脑麝开关镇坠之药，引邪深入脏腑，千中千死。徒据八岁以前无伤寒之说，而立惊风一门，殊不知小儿不耐伤寒，故初传太阳一经，早已身强多汗，筋脉牵动，人事昏沉，病势已极，汤药妄投，危亡接踵、何由得至传经解散，故言小儿无伤寒也。小儿易于外感，故伤寒为独多，而世所妄称惊风者，即是也。是以小儿伤寒，要在三日内即愈为贵。若至传经，则无方以耐之矣。且伤寒门中，刚痉无汗，柔 有汗，小儿刚少，柔 多，世医见其汗出不止，神昏不醒，便以慢惊为名，妄用参 术附，闭塞腠理，热邪不得外越，亦为大害，但此金石略差减耳。所以凡治小儿之热，切须审其本元虚实，察其外邪重轻，或阴或阳，或表或里，但当彻其外邪出表，不当固其入里也。<br />
<br />
　　仲景原有桂枝法，若舍而不用，从事东垣内伤为治，毫里千里，最宜详细。<br />
<br />
　　杂症大小合参卷五<br />
<br />
　　百日内发搐<br />
<br />
　　搐证已具悉于前矣。更有百日内发搐。凡真者不过三两次必死，假者发频不为重；真者内生风痫，假者外伤风冷。盖血气未实，不能胜任，乃发搐也。欲知假者，口中气热脉洪而不沉细，面红而不青黯者是也，治之可用发散。<br />
<br />
　　杂症大小合参卷五<br />
<br />
　　慢脾风<br />
<br />
　　慢脾风者，急惊传慢惊，慢惊而后成脾风，故脾风者，纯阴之症也。盖由慢惊，亦有虚热而便闭，痰塞气壅，便误为实热，妄用巴、黄，以下痰行便；或投脑、麝，以通窍凉脏，致使阴气愈盛，阳气愈虚，幸不死而成此候。又有一名虚风，因吐泻日久，风邪入于肠胃，乃大便不禁，面色虚黄，脾气已脱，真元已亏，继此发热，即是慢脾，故不必皆由急惊传至，男子以泻得之为重，女以吐得之为重，其候面青舌短，头低眼合，吐舌切牙，声音沉小，睡中摇头，四肢微搐，冷而不收，身则有冷有热，痰涎凝滞，神志昏迷，手空摸人，沉沉喜睡，逐风则无风可逐，疗惊则无惊可疗，乃至重之候，十难救一二也。其脉沉微迟缓，其纹红紫丝于风关者轻。若青丝紫丝黑丝，隐隐相杂于风关者重，于气关者为更重。治法大要，生胃养脾，回阳益志，镇心定魄，化痰顺气而已。若眼半开半合，手足不冷，二便皆难，此尚有阳症，须温和化痰理气，不可即用回阳。然亦不可因有阳症而用清凉之剂，此仅虚火往来，会成如阳症耳。若至身额汗多，频呕腥臭，泻遗黑色，气急殊常，是脾胃绝，及命关有青黑紫丝，隐隐相杂，或至射甲，纯黑色者，并皆不治。<br />
<br />
　　凡诊三岁以上，须看男左女右，虎口三关。左手之纹应在心肝，右手之纹应在脾肺。青者，主惊。紫者，风邪在表。淡红者，寒热在表。深红者，伤寒痘疹，青而红者，惊热。纹乱则病久。纹细则腹前多啼，乳食不消。纹粗直射甲，惊风恶候。纹黑者，不救。见于风关为轻气关为重，过于命关，为难治。然介宾曰：三关乃手阳明之浮络，不足以候脏腑之气，且有病无病，纹色常见，难有浓淡之殊，何足辨其雷惊水惊，或风或食之确？近者习以为常，全不究脉，及考《内经》，并无三关名目，惟《脉经》云：有察手鱼之色，是概言诊法，非独小儿也。故诊小儿者，必察气口之脉，面部之色，呼吸之声，或兼察手鱼可也。但小儿三岁以下，纯阳之体，脉来周行驶而应指疾，七至为率，太过为数，不及为迟。且小儿易虚易实，动静之间，脉有变迁，故脉之七八，亦难为准，必于色候手鱼兼察可也。（寸口者，脉之大会，但小儿气血未定，其脉常大常小，常数常滑，寸口难凭。故取三关占之，亦谓此处为手太阴肺经散见之余耳。）<br />
<br />
　　小儿睡中惊动者，因脏腑娇嫩，血气未固，神气浮越，且多由心肾不足所致。盖天之神气在于日月，人之神气在于两目，寤则栖于心，寐则归于胃。心肾既虚，则神无所根据，气无所归，不能宁摄，故睡中惊动也。若平居闻响跳掣，睡中惊哭者，由肝肺有亏，魂魄受伤，精神失守故也。宜补肝肺，不可用惊风药治之。即惊风多是热症，盖心有热而肝有风，二脏乃阳中之阳，二阳相鼓，风火相搏，肝魂心神浮越而成矣。惟宜导去心经邪热，其惊自散。且每脏俱有阴阳，如肝气为阳为火，肝血为阴为水，肝气旺则肝之血愈衰火妄动，则水被煎熬益甚，火旺阴消，势所必至。况小儿多禀肾阴不足，虚火内动，热极生风，风从火出，非外症也。故尤宜滋水，是以最忌风药者，辛能助热，风能燥血也。忌辛药者，走散真阴也。忌惊药者，寒伤胃气也。忌泻肺者，子气虚而母愈虚也。忌伐肝者，肝未平而脾先困也。用药太温，则消无阳；用药太冷，则伤真气。截惊截搐者，未得病原之至，轻攻轻下者，何如固本之方？有余者，病气也。不足者，元气也。邪气盛则实，正气夺则虚，故宜认患预防，斯少失矣。若至口中出血，或泻黑血，恶叫两三声者，是心绝也。<br />
<br />
　　目睛反转，爪甲青黑者，是肝绝也。泻无止息者，是脾绝也。吐止又吐者，是胃绝也。<br />
<br />
　　两目不开不合，忽作鸦声者，是肺绝也。口吐白沫者，是肾绝也。并四肢俱软，神昏气促，通关不嚏者，并皆不治。<br />
<br />
　　慢惊者，属木火土虚也。未虚则搐而力小，似搐而不甚搐，《经》曰：木不及。曰委和其症，摇动注恐。谓手足搐动，腹注泄，心恐恐也。火虚则身口气冷，土虚则吐泻露贴，故其治合宜温补。至于慢脾，阴气极盛，胃气极虚，病传已极，总归虚处，推脾所受，故曰脾风，即慢惊传变而为极虚之候，初非别有一名也。<br />
<br />
　　凡急惊手足发搐，切不可按伏，待其自定，盖风力遍行经络，自然息止不伤。夫筋乃肝之合，若一用力按束，则经络为风邪痰气所闭，气血偏胜，致成固疾，至老难治矣。<br />
<br />
　　惊疳吐泻，症候虽四，其原则一。惊者，火乘肝之风木也。疳者，热乘脾之湿土也。吐者，火乘胃膈而上行也。泻者，火乘脾与大肠而下注也。夫乳者，血从金化而大寒，小儿食之，肌肉充实，然其体为水，故伤乳过多，反从湿化，汤热相兼，吐利作矣。医者，过用燥热峻攻，则去湿留热，热病生焉。或谓小儿纯阳之体，多以清凉施治，其说亦误。盖女子二七，男子二八，而天癸至。天癸者，阴气也。阴气未至，故曰：纯阳，原非谓阳气有余之论，特稚阳耳。稚阳之阳，其阳几何？使阳本非实，而误用寒凉，则阴既不足，又伐其阳，多致阴阳两败脾肾俱伤，又将何所倚赖，而望其生长耶？！故贵宜审其禀赋，阴阳偏盛，而济之以平，斯无弊矣。<br />
<br />
　　急惊多在初病，尚为实症。或因惊触，或因风热，或因痰热，或因食郁，随所因而施治，佐以惊门类药，从标清理。至于慢惊、慢脾，用投治未当，由客病而累及本病，客邪之去期难定，根据希之元气无几，苟罔顾本却邪，犹徒宅而忘身矣。此时绝不可用惊门类药。脾虚者，力补脾元；阴虚者，力滋真水；虚火旺者，甘温退之；虚寒甚者，温补保之。正气得力，微邪自解。治客病者，以其元气未甚虚，不必便为瞻顾，去病以保命也。扶正气者，以其元气既甚虚，不容再有迁延，以致命也。治病而罔顾人元气，徒存治病之名，而无保命之实，噫嘻。<br />
<br />
　　小儿惊风及泄泻，并宜用五苓散，以泻丙火，渗土湿，盖内有肉桂能抑肝风而扶脾土也。<br />
<br />
　　杂症大小合参卷五<br />
<br />
　　论五痫（儿科）<br />
<br />
　　五痫，皆先天元气不足而成，须以河车丸、八味丸、十全汤，久服方愈。设泛行克伐，清热化痰，复伤元气，则必不时举发，久而变危，多至不救。故其所发，必在劳役恼怒之后，火升猝然仆倒，心虽为君王虚灵，至此有邪停滞，而灵气不能为之用矣。<br />
<br />
　　可见火起本于肾邪，滞在于心邪者，即火升水泛，非外入也。治者可不以固肾为本，而调心为佐乎？痫者，恶病也。总因血气不敛，神志未全，有风邪所伤；有惊怪所触；有浣衣夜露，纯雌落羽所污；有乳哺失节，停滞结癖于经络而气不通。书曰：蓄气而作搐，结气而成痫。其症有五：一曰惊痫（俗名羊痫）惊痫者，心症也。其状神魂恍惚，叫号大震，面赤目瞪，吐舌露齿，心下烦躁，其脉洪紧。二曰风痫（俗名犬痫），风痫者，肝症也。直目上窜，手足拳挛，或作抽掣，屈指如计数，痰热壅上，唇面皆青，其脉洪弦。三曰食痫（俗名年痫），食痫者，脾症也。胸膈胀闷，面色痿黄，眼睛直视，四肢不收，其脉浮缓。四曰颠痫（俗名鸡痫），颠痫者，肺症也。面如枯骨，口吐涎沫，目白反视，心神昏乱、躁狂摇动，其脉微涩。五曰尸痫（俗名猪痫），尸痫者，肾症也。<br />
<br />
　　面黑而晦，振目视人口吐清沫，不动如尸，其脉则沉。故小儿如有痰热，胸膈烦闷，不欲乳哺，昏睡不安，常作惊悸，此即发痫之渐，须为预治，此皆论颠痫之痫症也。又书曰：吐虚成慢惊，泻虚成慢脾，吐泻虚而成阴痫。壮热惊搐者，是为阳痫，慢惊眼必开，慢脾眼必闭，阴痫眼必半开半合，阳痫眼必半鲜半青而窜。又曰：仰卧属阳，覆卧属阴，其病始发。身体即热，抽掣啼叫，面色光泽，脉浮在表者，为阳痫，病在六腑易治。如始不发热，口不啼叫，面色黯晦，手足青冷，而不抽掣，脉沉在里者，为阴痫，病在五脏难疗。此又论夫惊痫之痫症也。如面色变易不常，见人羞怕，此是挟邪怪耳。<br />
<br />
　　然诸痫不能言者，是风伤于气，致掩其音，或血滞于心，气不通达，治者，当分阴阳寒热，别脏腑虚实而治之。如惊痫者，阳症也。此因邪气在心，血滞于窍，积惊成痫，治宜先为通行心经，调平心血，顺气化痰。风痫者，阳症也。此或汗出脱衣，风乘虚入，故抽掣等候，治宜先为散风。食痫者，亦阳症也。是因恣餐无度，或乳哺失调，停滞宿秽，结成乳癖于经络，脾胃损伤，不能消化五谷，必大便酸臭，先寒后热是也。治先为之消食养脾，次各以定痫等剂主之。如图治不早，必传五脏而为诸痫。若肺痫，肾痫，又属阴症，尤非易治，更不可投以寒剂。如眉间青黑者，吐痢不止者，胸陷声绝者，心下胀起者，并皆不治。其痫初发，须观其耳后高骨，必现青纹，纷纷如线，急与抓破出血，令儿啼叫数声，使得气通为妙。然四肢柔软，发而时醒者，谓之痫。如四肢强硬，终日不醒，此又曰痉 ，而非痫也。<br />
<br />
　　杂症大小合参卷五<br />
<br />
　　论痉（儿科）<br />
<br />
　　痉 者，虽似于痫，而实更重于痫也。其症有二：一曰刚 。刚 者，发时谵语，面红眼赤，摇头螈 ，牙紧手张，项背强直，痰涎壅盛，卒为噤口，昏愦烦渴，小便赤涩，身热无汗，而反恶寒者是也。一曰柔 。柔 者、大便滑泻，不语不渴，必手足冷而后身热汗出，而不恶寒者是也。《经》曰：肺移热于肾为柔 。夫肺主气，肾主骨，有因伤寒四五六日，寒已伏内而为热，热移于肺，肺为肾母，故传于子，肾又传子，而热移肝，是以筋骨受热，乃迟缓不收，手足无力，而为柔 矣。如发热无汗，此为表实，治宜汗之。发热汗出，是为表虚，此不可汗。若再汗之，必致阳亡。《经》曰：阳气者，精则养神，柔则养筋。过汗则阳亡，阳亡则不能养筋，而 病愈甚矣。<br />

                    <br>
                        <br />
　　况《经》曰：诸暴强直，皆属于风；诸痉项强，皆属于湿。此原不可以散风发汗为治也。又有谵语口干，痰涎烦渴，大便滑泻，手足微寒，此乃刚柔不分之症，治法须顺气消痰，痰消则风散，气顺则神清。又曰：举身强直，谵语昏睡反张，终日不醒者，为痉为刚。如手足冰冷而无力，大便滑泻不语不渴者，为 为柔，总至重之候，十难救一二也。<br />
<br />
　　杂症大小合参卷五<br />
<br />
　　论颠狂（儿科）<br />
<br />
　　颠狂者，似痫非痫，似痉 又非痉 ，发则异常，或啼或哭，乍喜乍悲，是谓之颠。如妄言不食而歌，弃衣而走，是谓之狂。书曰：多喜为颠，多怒为狂。又曰：重阴则颠，重阳则狂怒也。如发时卧地，嚼舌吐沫，或作猪羊等声，发而身软时醒者，此亦痫症也。然五痫痉 颠狂等证，名虽异而原则同，并宜急治。如少缓之，则风涎流滞经络而不退，必致损伤于心，心伤则神去，神去则死，纵得侥幸于万一，亦必语滞少神，已亡其智而为废人矣。<br />
<br />
　　杂症大小合参卷五<br />
<br />
　　论湿痹（儿科）<br />
<br />
　　湿痹者，症似痉候，其脉沉细，关节疼痛，而觉烦闷者是也。此因雾露所伤，湿气存于腠理，故觉疼痛。因寒极生热则烦，湿气不散则闷，更有大便快而小便闭，舌有白苔，是因湿气下行故泻，阴阳不分故闭，丹田有热，胸中有寒，湿热熏蒸，故有白苔耳，治宜利其小便，以宣泄腹中湿气。若误下之，则额上汗出，微喘发哕而死。<br />
<br />
　　杂症大小合参卷五　论湿痹（儿科）<br />
<br />
　　抱龙丸<br />
<br />
　　抱者，保也。龙者，肝也。肝应东方青龙木，木生火，谓生我者，父母也。肝为母，心为子，母安则子安，盖心藏神，肝藏魂，神魄既定，惊从何生？故曰：抱龙丸。<br />
<br />
　　琥珀 人参 天竺黄 檀香 茯苓（各一两五钱） 炙甘草（去节，三两） 枳壳（炒）<br />
<br />
　　枳实（炒，各二两） 辰砂（五两） 山药（炒，一斤） 牛胆南星（一两） 金箔（百片）<br />
<br />
　　为末，取新汲水和丸，如圆眼大，阴干，用葱白汤，或薄荷汤下。如痰壅嗽甚，生姜汤下。心悸不安，灯心汤加珍珠末下。<br />
<br />
　　杂症大小合参卷五　论湿痹（儿科）<br />
<br />
　　霹雳散<br />
<br />
　　牙皂 细辛 川芎 白芷 踯躅花为末，用灯心蘸点鼻内，得喷嚏为验，药忌火焙。<br />
<br />
　　杂症大小合参卷五　论湿痹（儿科）<br />
<br />
　　青州白丸子<br />
<br />
　　治风痰涌盛，呕吐涎沫，口眼 斜，手足瘫痪，小儿惊风，及痰盛泄泻。<br />
<br />
　　白附子（生用） 南星（生用，二两） 半夏（水浸，生衣，生用，七两） 川乌（去皮、脐，生用，五钱） 为末，绢袋盛之，水摆出粉，以尽为度，贮瓷盆，日暴夜露，春五夏三，秋七冬十日，晒干，糯米糊丸，绿豆大，每服二十丸，姜汤下；瘫痪酒下；惊风薄荷汤下，三五丸。<br />
<br />
　　此足厥阴太阴药也。痰之生也，由风由寒由湿，故用半夏。南星之辛温，以燥湿散寒，川乌、白附之辛热，以温经逐风。浸而暴之者，杀其毒也。（此治风痰之上药也。<br />
<br />
　　然热痰迷窍，非其所宜。）<br />
<br />
　　杂症大小合参卷五　论湿痹（儿科）<br />
<br />
　　消惊丸<br />
<br />
　　治小儿惊风，镇心利痰解热。<br />
<br />
　　人参 天麻（煨） 茯苓 朱砂 全蝎（去毒，炒） 僵蚕（炒） 羚羊角 犀角（各一钱） 麝香（一字） 胆南星（四钱） 为细末，蜜丸，芡实大，葛蒲煎汤，研化，食后服。<br />
<br />
　　杂症大小合参卷五　论湿痹（儿科）<br />
<br />
　　至圣宁心丹<br />
<br />
　　治婴孩安神退惊，止焦啼宁眠。<br />
<br />
　　人参 防风 天麻（煨） 蝎梢（去毒） 龙脑（煨） 真茯神 甘草（炙）<br />
<br />
　　酸枣仁（各一钱） 朱砂（水飞五分） 麝香（一字）<br />
<br />
　　为极细末，白米饭和丸，如芡实大，用麦门冬去心煎汤，研化，食远服。<br />
<br />
　　杂症大小合参卷五　论湿痹（儿科）<br />
<br />
　　开牙散<br />
<br />
　　细辛 南星 朴硝（各一钱） 全蝎（五枚） 麝香（五分） 为末，以少许和乌梅擦牙，兼用细辛、皂角、荆芥末，吹人鼻中。<br />
<br />
　　杂症大小合参卷五　论湿痹（儿科）<br />
<br />
　　琥珀散<br />
<br />
　　治急慢惊风，涎潮昏冒，目瞪惊搐钓肚。<br />
<br />
　　辰砂 琥珀 牛黄 僵蚕 全蝎 南星（牛胆制） 白附子（炮） 天麻 代赭石乳香 蝉蜕（各一钱） 麝香（五分） 龙脑（一字）<br />
<br />
　　为末，三岁半子，薄荷金银汤下。慢惊加附子。<br />
<br />
　　杂症大小合参卷五　论湿痹（儿科）<br />
<br />
　　抱龙丸<br />
<br />
　　治痰嗽惊风，时作潮热。<br />
<br />
　　牛胆南星（一两） 天竺黄（五钱） 辰砂 雄黄（各二钱五分） 麝香（一钱另研） 为末，浓煎甘草水，煮面糊丸，芡实大，薄荷汤下一丸。<br />
<br />
　　杂症大小合参卷五　论湿痹（儿科）<br />
<br />
　　安神散<br />
<br />
　　治搐搦。<br />
<br />
　　用全蝎四个，糖水浸一宿，南星大者一个，开一穴，入蝎在内，以南星末盖其口，用面裹，火煨，令赤色，取出放地坑上一宿，去南星，用蝎为末，每服一字，磨刀水调下。<br />
<br />
　　杂症大小合参卷五　论湿痹（儿科）<br />
<br />
　　王监京墨丸<br />
<br />
　　治痰热惊积。<br />
<br />
　　青黛 使君子（煨熟） 芦荟 川墨 胆星（各二钱） 腻粉 麝香（五分） 龙脑（一字）<br />
<br />
　　为末，面糊丸，桐子大，每服一丸，薄荷汤磨下。楚州王监，此药著名，大利痰热，惊积疳积。<br />
<br />
　　杂症大小合参卷五　论湿痹（儿科）<br />
<br />
　　定志丸<br />
<br />
　　治惊退后，神未定。<br />
<br />
　　琥珀 茯神 远志肉（姜制） 人参 白附子（炮） 天麻（煨） 天冬 酸枣仁（炒） 炙甘草（各一钱） 一方加珍珠、金箔、麝香，为末，蜜丸，辰砂为衣，薄荷灯心汤下。<br />
<br />
　　杂症大小合参卷五　论湿痹（儿科）<br />
<br />
　　调中汤<br />
<br />
　　和脾胃止吐泻，正气温中。<br />
<br />
　　人参 白术 茯苓 甘草 白芷 藿香石莲子（去心） 天麻（煨） 橘皮 半夏（面） 白扁豆（姜汁炒，各五分） 姜枣水煎服。<br />
<br />
　　杂症大小合参卷五　论湿痹（儿科）<br />
<br />
　　理中汤<br />
<br />
　　治吐泻手足厥冷。<br />
<br />
　　人参 白术（炒） 干姜（炮） 甘草（炙） 姜枣水煎。恶寒加附子，名曰附子理中汤。<br />
<br />
　　杂症大小合参卷五　论湿痹（儿科）<br />
<br />
　　保命丸<br />
<br />
　　安神定魄，止啼镇惊。<br />
<br />
　　犀角 琥珀 甘草 人参（各二钱） 天麻（煨） 茯神（各三钱） 全蝎（制，十二个）<br />
<br />
　　僵蚕 朱砂 防风（各一钱） 麝香（一字） 为末，白米饭和丸，麦冬汤下。<br />
<br />
　　杂症大小合参卷五　论湿痹（儿科）<br />
<br />
　　治急慢惊风方<br />
<br />
　　用蚯蚓一大条，白颈者更妙，去泥不见水，急惊用上半截，慢惊用下半截，雄黄研末，为丸，如欠实大，朱砂为衣，每服一丸，用姜汤下。<br />
<br />
　　杂症大小合参卷五　论湿痹（儿科）<br />
<br />
　　酿乳法<br />
<br />
　　治慢惊昏睡多啼，凡面黄，脉细者，难治。<br />
<br />
　　人参 木香 藿香（洗） 沉香 陈皮 神曲（炒） 麦 （炒） 丁香（各等分）<br />
<br />
　　上锉散，每服三钱，姜十片，紫苏十叶，枣三枚，煎。乳母食后，捏去乳汁服之，即仰卧霎时，入乳之后，略令儿吮，不可过饱，亦良法也。<br />
<br />
　　杂症大小合参卷五　论湿痹（儿科）<br />
<br />
　　生附四君子汤<br />
<br />
　　助胃回阳。<br />
<br />
　　上以四君子汤加生附子四分之一，厥逆者对加，每一钱，姜三片，煎熟，以匙送下。<br />
<br />
　　杂症大小合参卷五　论湿痹（儿科）<br />
<br />
　　异功散<br />
<br />
　　温中和气，治吐泻不思饮食，及虚冷病。<br />
<br />
　　人参 茯苓 白术 甘草（炙） 橘红 木香（煨，各等分） 上锉散，每服三字，姜枣煎。一方无木香。<br />
<br />
　　杂症大小合参卷五　论湿痹（儿科）<br />
<br />
　　术附汤<br />
<br />
　　治慢脾风，身弓发直，吐乳贪睡，汗流不已。<br />
<br />
　　大附子（一个，炮） 白术（一两） 肉豆蔻（二个，曲煨） 甘草 木香（各五钱） 上咀，每服二钱，姜枣水煎服。<br />
<br />
　　杂症大小合参卷五　论湿痹（儿科）<br />
<br />
　　安神丹<br />
<br />
　　治小儿心神不宁，困卧多惊，痰涎壅盛。<br />
<br />
　　朱砂 远忘（去心） 人参（各二钱五分） 乳香（五钱，各另研） 酸枣仁（去壳，二钱） 为末，蜜丸，如桐子大，每服一丸，金箔为衣，人参汤化下。<br />
<br />
　　杂症大小合参卷五　论湿痹（儿科）<br />
<br />
　　钩藤汤<br />
<br />
　　治诸痫痉 。<br />
<br />
　　橘红 钩藤 胆星 天麻 僵蚕 人参 远志 犀角 石菖蒲 加灯心水煎，临服加牛黄、珍珠末。<br />
<br />
　　杂症大小合参卷五　论湿痹（儿科）<br />
<br />
　　铁粉丸<br />
<br />
　　治颠发不时，烦闷吐涎。<br />
<br />
　　龙齿 轻粉 天麻（煨） 胆星（炒，各三钱） 牛黄（一钱） 没药（二钱） 麝香（五分）<br />
<br />
　　或腊日，或端午日，将前药为末，用水丸，荆芥汤下。合时与取水时，切忌妇人、鸡、犬、猫见。<br />
<br />
　　杂症大小合参卷五<br />
<br />
　　惊风门要药<br />
<br />
　　清风热，如柴胡、黄芩、葛根、防风、桔梗、荆芥、生甘草、连翘、天花粉、栀子草、龙胆、犀角、羚羊角、黄连、淡竹叶、灯心、滑石、芦荟之类，随候采用。<br />
<br />
　　散风寒，如防风、羌活、紫苏、前胡、桂枝、细辛、麻黄、生姜、葱白之类，随候采用。<br />
<br />
　　消食去滞，如山楂、枳实、枳壳、木香、陈皮、腹皮、大黄、朴硝之类，随候采用。<br />
<br />
　　镇惊安神，如天麻、茯神、远志、枣仁、钩藤、菖蒲、丹参、麦冬、当归、芍药、朱砂、珍珠、灯花、龙脑、金箔、龙齿、麝香、檀香、安息香、苏合香、乳香、琥珀、代赭石之类，随候采用。<br />
<br />
　　豁痰利气，如橘红、白附子、白芥子、苏子、莱菔子、僵蚕、胆南星、半夏、天麻、贝母、郁金、姜黄、杏仁、前胡、天竺黄、雄黄、牛黄、珍珠轻粉、礞石、巴霜、蜈蚣之类，随候采用。<br />
<br />
　　温补脾胃，如肉桂、白术、炮姜、煨姜、丁香、炙甘草、藿香、茯苓、黄 、人参、附子、肉果、山药、木香、砂仁、白扁豆、紫河车、陈黄米、莲肉之类，随候采用。<br />
<br />
　　杂症大小合参卷五<br />
<br />
　　方脉痫病合参（附论颤振螈）<br />
<br />
　　《纲目》曰：颠痫即头眩。痰在膈间，则眩微不仆。痰盈膈上，则眩甚仆倒于地，而不知人，名之曰癫痫。大人曰癫，小儿曰痫，其实一疾也。然与中风、中寒、中暑、尸厥等，仆倒不同。凡癫痫仆时，口中作声，将醒时吐涎沫，醒后又复发，时作时止，而不休息。中风、中寒、中暑、尸厥之类，则仆时无声，醒时无涎沫，后不复发，间有发者，亦非如癫痫常发状也。<br />
<br />
　　痫与 ，略相类而实不同，其病发则身软时醒者谓之痫，身强直反张如弓，不时醒者谓之 。痫病随其痰之潮作，故有时而醒； 病比痫为更甚，而有挟虚者，故因其昏冒而遂致丧亡者多矣。故丹溪曰：乃气虚而兼有火有痰，宜用人参竹沥之类，切不可作风治，而用风药。<br />
<br />
　　夫痫，痰火所致，前人有称为风痫者，刘河间谓由热甚而风燥，为其兼化，涎溢胸膈而螈 昏冒僵仆也。然病痫者，涎沫出于口，冷汗出于身，清涕出于鼻，皆阳跷、阴跷、督、冲四脉之邪上行，盖肾不任煎熬，沸腾上行为之也。昼发属阳跷，夜发属阴跷，此奇邪为病，不系五行阴阳十二经所拘，当从督冲二跷四穴奇邪之法治之。<br />
<br />
　　按：痫病，古方或云风，或云惊痫，或云癫痫，由此疾与中风、颠狂、急慢惊相类，故命名不同也。原其所由，或在母腹中受惊；或因闻大惊而得。盖小儿神气尚弱，惊则神不守舍，舍空则痰涎归之；或饮食失节，脾胃有伤，积为痰饮，以致痰迷心窍而作者，治法必当寻火寻痰而论，前人多用镇坠清心之药，固可以治热，可以清痰。若有顽痰胶固者，此药未易驱逐。在上者必先用吐，吐后方用平肝之剂，如青黛柴胡龙会丸之类。更有痰实在里者，亦须下之。故丹溪曰：痫属惊与痰，不必分五等。大率行痰为主，黄芩、黄连、栝蒌、半夏、南星，随痰火多少治之。<br />
<br />
　　按：痫症病本痰热，宜用辛寒之剂，然有用附子何也？盖痫乃痰瘀结于心胸之间，每遇火动则发，非附子热性走而不守，则焉能流通结滞，开散顽痰乎！此从治之法，乃劫剂也，不得已而用之。亦犹中风之症，本风火阳邪，而用乌、附也。故辛热之药，只宜施之于肥白多痰之人，用诸药而不效者。若夫黑瘦多火之人，不宜用也。<br />
<br />
　　颤振者，非寒禁鼓栗，乃木火上盛，肾阴不充，下虚上实，实为痰火，虚为肾亏，法则清上补下。<br />
<br />
　　螈，缩也。 ，伸也。伸缩不止，手如拽锯，搐之类也。筋急而缩为螈，筋弛而缓而为 ，伸缩不已为螈 ，俗谓之搐是也。汗多不止为虚，无汗能食为实。<br />
<br />
　　谓热瞀螈，皆属于火，热胜风搏，并于经络，风主动而不宁。风火相乘，是以瞀螈生焉。治以祛风涤热之剂，清其火热，瞀螈立愈。若妄加灼，或饮以发表之剂，则死不旋踵矣。<br />
<br />
　　杂症大小合参卷五<br />
<br />
　　方脉痉合参（附劳风）<br />
<br />
　　丹溪云： 当作痉，传写之误耳。考之诸书，亦未有能辩之。有云病以时发者谓之痉，不以时发者谓之 ，及按《灵》、《素》、仲景以下诸书，云 云痉，字虽有两般，治多雷同，殆亦不必犁而为二也。大抵 乃病之名，痉乃病之状，原其有刚柔二种，以病发之时，而经筋脉络僵劲，角弓反张，故曰痉 ，是劲急也，是以其病发之状象而名之也，不然，何历代诸公，或以治 之方治痉，或以治痉之方治 也。诸皆能效，治既同而不殊，则症当一而不二。更有劳风者，因劳汗遇风，其候其治，与同法，但须审其劳损何脏，如因肾气虚损者，即为肾劳风也，宜随症施治。<br />
<br />
　　按： 症发作，则通身战掉，皆因气虚血虚，挟痰火所致，正犹火炎而旋转也。<br />
<br />
　　火能燥物，而使气液之不足，世人不谙，误认为风而用风药，风能胜湿，是不足之中而又不足矣。多因病后汗后而血不能养筋而然，切不可作风治，而纯用风药也。《玉匮密钥》曰：休治风，休治燥，治了火时风燥了。夫火为风燥之本，能治其火，则是散风而润燥，何风燥之有哉！此 症所以宜补气液而兼散痰火，（张）常以十全大补，少佐附子，行参 之性以补卫，引归地之性以养荣，则内起之风火潜消，而 不治自愈矣。<br />

                    <br>
                        <br />
　　夫人之筋，各随经络，退出于身，血气内虚，外为风寒湿热之所中，以风散气，故有汗而不恶寒，曰柔 。血寒泣无汗而恶寒，曰刚 。原其所因，多由亡血，筋无所营，邪得以袭之，所以伤寒汗下过多，与病疮人发汗，产后过汗，致成斯疾者，概可见矣。诊其脉皆沉伏弦紧，但阳缓阴急，则久久拘挛；阴缓阳急，则反张强直，二证各异，不可不别。<br />
<br />
　　书曰：风病下之则 ，复发汗，必拘急。又曰：疮家虽身疼痛，不可发汗，汗出则。可见多因汗下而致 ，皆由坏证而成，则不专于风寒湿之外传明矣。若属风寒湿所伤，有汗者脉必浮缓，无汗者脉必浮紧。若脉沉细者，湿所伤也。<br />
<br />
　　按：风搐一症，本与 症不同。夫 症属湿，然土极必兼风木动摇之化。风搐属木，木旺必见金燥紧敛之形，故曰诸风掉眩，曲直摇动皆风木之用。阳主动，阴主静，由火盛制金，金衰不能平木，木旺而自病，此宜吐下之。是虽不可与 同论，然可引以证 之风热内作者。<br />
<br />
　　伤寒发汗太过，多成 症。若身热足寒，项强恶寒，头热面肿，目赤头摇口噤，背反张者，太阳 也。若头低视下，手足牵引，肘胁相构，阳明 也。若一目左右邪视，并一手足搐搦者，少阳 也。治法在表无汗汗之，有汗止之；阳明 属里下之：少阳 半表半里和之，所谓各随其经也。<br />
<br />
　　杂症大小合参卷五<br />
<br />
　　方脉癫狂合参<br />
<br />
　　按：《内经》言癫而不言痫，古方以癫痫或并言，或言风痫或言风癫，或言癫狂，所指不一。盖痫病归于五脏，癫病属之于心，故今所以风痫另立一门，而癫狂合为一门也。<br />
<br />
　　人生而有癫疾者，《经》曰：病名为胎病，此得之在母腹中时，其母有所大惊，气上而不下，精气并居，故令子发为癫疾。以其病在头巅，故曰癫。治之者，或吐痰而就高越之；或镇坠痰而从高抑之；或内消其痰邪，使气不逆；或随风寒暑湿之法，轻剂发散，上焦部位针灸脉络，而导其气，皆可使头巅脉道流通，孔窍间发，而不致昏眩也。<br />
<br />
　　丹溪曰：癫属阴，狂属阳，癫多喜而狂多怒，脉虚者可治，实则死。多因痰结于心胸，治当镇心神，开痰结。亦有中邪而成此疾，则以治邪法治之。癫者，神不守舍，狂言如有所见，经年不愈，心经有损，是为真病。如心经蓄热，当清心除热；如痰迷心窍，当下痰宁志；若癫哭呻吟，为邪所凭，非狂也，烧蚕纸酒水，下方寸匕。卒狂言鬼语，针大拇指甲下即止。癫疾春治之，入夏自安，宜助心气之药。<br />
<br />
　　阳虚阴实则癫，阴虚阳实则狂，宜大吐下除之。又曰：狂为痰火盛实，癫为心血不足，癫多喜笑，尚知畏惧，症属不足，狂多忿怒，人不能制，症属有余，《经》云：诸阳为狂，诸阴为癫。狂病宜大吐下。<br />
<br />
　　《经》云：悲哀动中则伤魂。魂伤则狂妄不精，不精则不正，此悲哀伤魂，而狂当用温药补魂之阳，仲景地黄汤之类。又云：喜药无极则伤魄，魄伤则狂，狂者意不存人，此喜药伤魄而狂，当用凉药补魄之阴，即辰砂、郁金、白矾之类。<br />
<br />
　　狂之为病少卧，少卧则卫独行阳而不行阴，故阳盛阴虚，治当令昏其神。得睡则卫得入于阴，阴得卫填则不虚，阳无卫助则不盛，故阴阳均平而愈矣。《经》又曰：阳厥强怒，饮以铁落。（狂怒出于旺肝，属木，铁落，金也，以金制木之意。）又曰：夺其食即已。夫食入于阴，长气于阳，故夺其食即已，是以古有治阳厥狂怒，骂詈亲疏，或哭或歌，六脉举按无力，身表如木，发则叫呼声高者，因据《内经》“夺其食即已”之义，故不与之食，乃以大承气汤下之，得脏腑积秽数升，狂稍宁，数日复发，下如此五七次，行大便数斗，疾瘥身温脉生良愈，此《内经》夺食法也。然有因心血不足，神无所根据，神志先虚，是以神明变乱者，宜补不宜泻。<br />
<br />
　　痫发于平旦，足少阳；晨朝发者，足厥阴；日中发者，足太阳；黄昏发者，足太阴；夜半发者，足少阴。随症加入引经药，均属痰热，不必分阴阳，但有虚实之别耳。<br />
<br />
　　癫痫狂，大相径庭，诸书皆合而不分，殊不知形证皆各异也。夫狂为暴病，癫为久疾，又以大人曰癫，小儿日痫，亦非。癫者，或狂或愚，或歌或笑，或悲或泣，如醉如痴，言语有头无尾，秽洁不知，积年累月不愈，欲呼为失心风，此属心血不足，志愿不遂者有之。<br />
<br />
　　狂者疾发，猖狂刚暴，如伤寒阳明大实，发狂骂詈，不避系疏，甚则登高而歌，弃衣而走，逾墙上屋，非常力所能，或与人言所未尝见之事，如有邪根据附者是。痫病昏不知人，眩仆倒地，不省高下，甚而螈 抽掣，目上视，或口眼 斜，或作六畜之声。<br />
<br />
　　《经》言巅疾厥狂，久逆之所生，总之肝胆谋虑不决，屈无所伸，怒无所泄，木火上炎，心火炽盛，神不守舍，或因惊而得，或思念过多，心血日涸，脾液不行，痰迷心窍，皆足以致癫狂。丹溪谓：重阴者癫属阴，故多喜；重阳者狂属阳，故多怒，则阴阳寒热，有大不同者矣。然未有不由心神耗散，气虚不能胜湿而生痰，阴虚不能胜热而生火，即《内经》所谓：主不明则十二官危、使道闭塞而不通，形乃大伤也。痫病为五脏兼病，属虚者多，非若癫为心病，而多因于实也。盖得之先天内外之伤，而邪气深入于根本，以害其生气之原，邪正混乱，天枢不发，卫气固留于阴而不行，不行则阴气蓄满，郁极乃发，发则命门之相火，自下焦逆上，填塞其音声，惟迫出其如畜鸣而已。<br />
<br />
　　遍身之脂液，与脾之涎沫迫而上炎，流出于口，百脉筋骨，不胜冲逆，故卒倒不知也。<br />
<br />
　　火气退乃醒，此时若邪气从病发而散，则不复作。若邪不散，仍与生气相乱，或邪虽退，而生气之原尚虚，当时不治，则邪易入而复作也。盖胎元之始，七节之傍，命门穴在其后，脐在前，胎在其中，故子脐系于胞蒂，随母呼吸，母呼亦呼，母吸亦吸，通母生气，食母谷气，以化育内外之形者，皆此肾间动气所致也，当母受惊之邪，子在母腹，随呼吸得之，与肾闻动气混合其中，当小儿初生之阳，如日方并，邪不易入，故痫未发，必待复感之，邪入深而与所感母腹之邪相搏而后作，故毋论大人小儿，有此疾者，纵得禀赋强壮，终因邪害其生命之原，难得中寿。若发频而智愚者，仅至四十，阴气衰半而已。小儿质弱目瞪者，则不过岁月远，亦难出成人之年，盖肾间生命之气虚而不复，故不得寿也。其脉沉小急疾者，及虚而弦急者死。<br />
<br />
　　信乎外邪之乘，必乘虚而袭，而内邪之作，亦必乘虚而发。（张）治旗下张毛一妇人，产后两月，忽患癫疾，久发不愈，或连日不食，或一食倍进，或数日不寐，或间宿不寐，其脉乍洪乍小，左寸两尺常弱，消痰镇心安神之药，遍投莫效。余思诸躁狂扰火之病也。二阴一阳，火之原也。主智闭藏，肾之用也。产后未久，少阴虚也。乃以八味汤加牛膝、五味子大剂冷服，其所食鸭肉猪肘之类，悉入肉桂同煮食之，如是调治数日，乃一日稍轻，一日如故，乃心脾亦不足，故主信而为病也。朝服加味八味汤，晚服归脾汤、去黄 、木香，加白芍、麦冬、五味子、肉桂，服后渐安，月余痊愈。故小热为病，壮水足以制之，即正治也。大热为病，火势猖狂，立之则害，承之乃制，非从治不可，况肾为水脏，更为火脏，（张）凡遇牙疼目病咽痛诸症，两尺并弱，久治不效者，悉用加味八味汤，大剂温和浩饮，莫不随手而愈。要知火安其位，万象泰然，诚格言也。<br />
<br />
　　杂症大小合参卷五<br />
<br />
　　邪祟论<br />
<br />
　　《内经》十八卷，未尝有短语及邪祟。其言邪气盛则实者，指六淫之邪耳，非世俗所谓神鬼妖怪也。丹溪云：虚病痰病，有似邪祟，盖神既衰乏，邪因而入，血气两亏，痰客中焦，妨碍升降，不得运用，以致十二官各失其职，视听言动，皆为虚妄，以邪治之，其人必死。有因思想郁结太过，以致心灵真神虚损，运用精气，偏聚一脏，即所谓邪气胜则实，乃有大力倍于平时，癫狂日久不倦、惊惕如痴，如中鬼邪者，或阳明内实，登高而歌，弃衣而走，杀人不避水火，骂詈不避亲疏者，此皆神明摇乱之症。古人有祝由一科，龙树咒法之治，皆移情变气之卫，但可解疑释惑，使心神归正耳。何邪祟之可祛哉！虽然山谷幽阴，时有猿精狐怪，生房日久，或多怨鬼愁魂，花木精多为孽，鸡犬岁久与妖，然必因虚而入，盖正气虚，则阳明之气不足以胜其幽潜，更必因心而客。盖邪心起，则淫乱之神适足以招其类聚，或畏惧深，则疑似之念，适足以惑其心灵，乃致面黄肌瘦，或无端骂詈，或昏倦嗜卧，或语言锗乱，或嗜好失常，或饮食久绝，而神色不变，或危笃垂毙，而忽尔康强，或妄言祸福，而明征不谬，或叫号震击，而猛悍非常，或两脉而如出两人，或一脉而浮沉不等，乍疏乍数，乍大乍小，或促或结，或滑或实，凡遇此症，但以补虚安神为主，祛邪逐祟为佐。有痰者吐之消之，有积者下之攻之，用禁咒灸法，以治其外，正言激论，以醒其心，未有不愈者。若张皇无主，纯用攻击，不惟不能去病也。<br />
<br />
　　五脏所藏，乃魂魄神意智耳。五脏和则所藏安，气血调和，何病之有？若或多思想，或多脑怒，或多惊恐，或多悲哀，或多忧抑，七情偏胜，五脏失和，则偏害之病生矣。《经》曰：邪气胜则实，所以发也。逾墙上屋，力强不倦，及将愈也，乃有倦色，始能寐矣。《经》所谓上气夺则虚也。然究其源，莫不由气血之衰，正气之弱而得，故有虚极之症，误投寒凉峻削则虚，虚火上乘，狂跳不止者，得虚火归源则已。有妇人肝肾素虚，一受胎孕即发，产后便愈者，有小儿先天心肾不足，或后天病中调理失宜，因成是病，情窦既开，所发愈密者，观此正虚邪实可见矣。治法凡当邪气盛时，暂为清理，以衰其邪，即《内经》夺食之意。及其稍缓，便培本元，调和气血。若徒事克伐，不惟癫狂难瘳，抑且难保其生命矣。<br />
<br />
　　杂症大小合参卷五　邪祟论<br />
<br />
　　龙脑安神丸<br />
<br />
　　治男子妇人五种癫痫，无问远年日近，发作无时，诸药不效者。<br />
<br />
　　茯神（二两） 人参 地骨皮 甘草 麦门冬（去心，各二两） 朱砂（飞，二两）<br />
<br />
　　乌犀屑（二两） 桑白皮（取末，一两） 龙脑（三钱，研） 麝香（三钱，研） 马牙硝（三钱，研）<br />
<br />
　　牛黄（五分） 金箔（三十五片） 为末，蜜丸，弹子大，金箔为衣，温水化下。<br />
<br />
　　杂症大小合参卷五　邪祟论<br />
<br />
　　郁金丹<br />
<br />
　　治痫疾。<br />
<br />
　　川芎（一两） 蜈蚣（黄脚、赤脚，各一条 防风 郁金 猪牙皂角 明矾（各一两）<br />
<br />
　　为末，蒸饼丸，桐子大，空心茶清下十五丸。<br />
<br />
　　杂症大小合参卷五　邪祟论<br />
<br />
　　杨氏家藏五痫丸<br />
<br />
　　治癫痫不问新久，并宜服之。<br />
<br />
　　南星（泡） 乌蛇肉（浸酒一宿，去皮骨焙干） 白矾（各一两） 辰砂（二钱五分）<br />
<br />
　　全蝎（二钱，去尾，炒） 半夏（酒洗，焙，一两） 雄黄（一钱五分） 蜈蚣（半条，去头足，炙） 僵蚕（炒，一两五钱） 白附子（炮，五钱） 麝香（三分） 皂角（四两） 先将皂角捣碎，水半升，揉汁，与白矾同熬为末，入各药末，姜汁打面，糊丸，如桐子大，每服三十丸，姜汤下。<br />
<br />
　　杂症大小合参卷五　邪祟论<br />
<br />
　　参砂丸<br />
<br />
　　治风痫。<br />
<br />
　　人参 蛤粉 朱砂（各等分） 共为细末，猪心血为丸，如桐子大，每服三十丸，食远薄荷汤下。<br />
<br />
　　杂症大小合参卷五　邪祟论<br />
<br />
　　归神丹<br />
<br />
　　治癫痫诸疾，惊悸，神不守舍。<br />
<br />
　　颗块朱砂（二两，猪心内酒浸） 金箔（二十片） 白茯苓 酸枣仁 罗参 当归（各二两）<br />
<br />
　　银箔（二十片） 琥珀 远志（姜制） 龙齿（各一两） 为末，酒糊丸，桐子大，每服三十丸，麦冬汤，或枣仁汤下。<br />
<br />
　　杂症大小合参卷五　邪祟论<br />
<br />
　　黄汤<br />
<br />
　　汗多气虚发 。<br />
<br />
　　黄 （蜜炙，二钱） 人参 白术 茯苓 白芍（炒，各一钱） 甘草（炙，八分） 桂枝（五分） 水煎服。<br />
<br />
　　杂症大小合参卷五　邪祟论<br />
<br />
　　当归散<br />
<br />
　　血虚及去血过多发 。<br />
<br />
　　当归（酒洗，二钱） 川芎 熟地 防风 黄 （各一钱） 芍药（一钱五分）<br />
<br />
　　甘草（五分） 水煎服。<br />
<br />
　　杂症大小合参卷五　邪祟论<br />
<br />
　　控涎丹<br />
<br />
　　治痰迷心窍，时作癫狂，狂言如有所见。<br />
<br />
　　甘遂（去心） 紫大戟（去皮） 白芥子（各等分） 为末，煮面糊丸，桐子大，晒干，临卧，淡姜汤下三十丸，以下利去痰饮为愈。<br />
<br />
　　杂症大小合参卷五　邪祟论<br />
<br />
　　牛黄泻心汤<br />
<br />
　　治心经邪热，狂语精神不爽。<br />
<br />
　　龙齿（研） 牛黄（研） 朱砂（研，各一钱） 大黄（生，一两） 为末，每服三钱，生姜蜜水调下。<br />
<br />
　　杂症大小合参卷五　邪祟论<br />
<br />
　　宁心膏<br />
<br />
　　妇人失血过多，心神不安，言语不当，不得睡卧。<br />
<br />
　　辰砂（研） 酸枣仁 人参 白茯神 琥珀（各七钱五分） 滴乳香一钱研，共为细末，和匀，每服一钱，浓煎，灯心枣子汤，空心调下。<br />
<br />
　　杂症大小合参卷五　邪祟论<br />
<br />
　　茯神散<br />
<br />
　　治妇人心虚，与鬼交通，妄有所见闻，言语杂乱。<br />
<br />
　　茯神（一两五钱） 茯苓 人参 石菖蒲（各二两） 赤小豆（五钱） 上 咀，每服八钱，水一盏半，煎至八分，通口食前服。<br />
<br />
　　杂症大小合参卷五　邪祟论<br />
<br />
　　辰砂散<br />
<br />
　　治风痰诸痫，狂言妄走，精神恍惚，乍歌乍哭，饮食失常，疾发仆地，医药无效者。<br />

                    <br>
                        <br />
　　辰砂（光明有墙壁者，一两） 酸枣仁（五钱，炒） 乳香（五钱） 上各为末，量病患能饮酒几何，先令恣饮，但勿令吐，至静室中，以前药作一帖，温酒一盏调之，令顿饮。如饮酒素少者，但随量取醉，服药讫，便置床枕令卧。如病浅者，半日至一日醒。<br />
<br />
　　病深者，二三日方醒。宜令家人伺之，但勿惊唤觉，须待其自醒，则神魄定矣。万一惊寤不可复治，正肃吴公少时，心病服此二剂，五日方寤，遂瘥。盖酒能昏神也。一方加人参。<br />
<br />
　　杂症大小合参卷五　邪祟论<br />
<br />
　　济世方<br />
<br />
　　治失心。<br />
<br />
　　郁金（七两，须四川蝉肚者真） 明矾（三两） 为末，薄糊丸，桐子大，每六十丸，汤水任下。昔有妇人癫狂数年不愈，后遇至人，授此方，初服觉心胸中有物脱去，神气洒然，再服顿苏，此药善去郁痰，凡病得之忧惊，痰裹心窍者最宜。<br />
<br />
　　杂症大小合参卷五　邪祟论<br />
<br />
　　保命当归承气汤<br />
<br />
　　当归 大黄（各一两） 芒硝（七钱） 甘草（五钱） 每二两水一大碗，姜三片，枣十枚，煎至一半，温服。若阳狂奔走，骂詈不知亲疏，此阳有余，阴不足。大黄、芒硝去胃中实热，当归补血益阴，甘草缓中，加姜枣者引入胃也。以大利为度，《经》所谓：微者逆之，甚者从之。此之谓也。<br />
<br />
　　杂症大小合参卷五　邪祟论<br />
<br />
　　茯苓丸<br />
<br />
　　常服治心疾良验。<br />
<br />
　　人参 石菖蒲 远志 茯神 茯苓 辰砂（飞） 南星 半夏曲 真铁粉（各等分）<br />
<br />
　　为末，姜汁糊丸，桐子大，辰砂为衣，每服十丸加至三十丸，夜卧姜汤下。<br />
<br />
　　杂症大小合参卷五　邪祟论<br />
<br />
　　蕊珠丸<br />
<br />
　　治心恙及邪祟。<br />
<br />
　　猪心血 朱砂（一两） 干青靛花（一匙） 将猪心血靛花研匀，朱砂和丸，桐子大，每二十丸，茶酒下。甚者不过三服。<br />
<br />
　　杂症大小合参卷五　邪祟论<br />
<br />
　　治癫痫经验方<br />
<br />
　　先服此一剂伐邪。<br />
<br />
　　竹茹（一钱） 半夏曲（八分） 枳实 橘红 甘草（炙，各五分） 山楂（炒黑，一钱五分）<br />
<br />
　　玄明粉 灯草（各三分） 加姜枣，水煎服。<br />
<br />
　　第二次服方，可服三剂，又服前方一剂，又再服此方三剂。人参（一钱五分） 黄（五分） 归身（一钱） 百合（二钱五分） 生酸枣仁（三分） 熟酸枣仁（四分） 贝母 小草（各一钱）<br />
<br />
　　麦冬（五分） 甘草梢（三分） 白芍药（吴茱萸炒过八分） 茯神 酒红花（二分）<br />
<br />
　　加姜枣，水煎服。<br />
<br />
　　第三方 服前二方半月，觉神气稍完，继服此药。紫河车一具，洗净砂锅煮烂，入盐少许，与服后，半月勿服药，觉少减，又服前方一剂，第二方三剂，将二药间服。<br />
<br />
　　杂症大小合参卷五<br />
<br />
　　小儿疳症总要<br />
<br />
　　二十以上其症为痨，二十以下其症为疳，总皆气血虚损，同出而异名也。有因幼少乳食，肠胃未充，食物太早，耗伤真气而成者；有因肥甘肆进，饮食过餐，积滞日久，面黄肌削而成者；有因乳母寒热不调，或喜怒房劳之后，乳哺而成者；有因病后失调，元气未复而成者；如身体虽肥润，而内气如火，善饥善渴，小便赤色，此为骨蒸。<br />
<br />
　　继此朝凉夜热而即成疳。若平时小便变色，或黄赤恶臭，淋闭溺难，混浊如米泔者，此为漫白。于此失治，则阴阳不分，为泻为痢；渴热不去，为疟为淋，而变成疳。论脏则有五疳，成疳又有时候。如春日眼目多痛，吐痢频频，疮虫泻痢，白膜遮睛，筋青脑热，此乃风瘠之候。风疳者，肝脏受热所致，甚至肉削骨露，眼成雀盲，左胁结硬，频频吐涎，眼角有黑气者，死。如夏日身发壮热，脸赤唇红，舌疮眼赤，五心昏热，胸膈烦闷，盗汗频渴。小便赤涩，口中苦燥，此乃惊疳之候。惊疳者，心脏受热所致，甚至热消津液，饮水不已，食则惊啼，舌上黯黑，形容柘枯槁者，死。如面黄肢热，泻下酸臭减食餐泥，腹大脚细，吐逆中满，水谷不化，睛黄眼肿，合面昏睡，此乃食疳之候。食疳者，脾经受伤所致，又名肥疳。甚至吃土不已，泻痢频频，水谷难消，饮食恶进，面黄肌削，唇白腹高，人中平满者，死。如秋日发热恶寒，鼻下两傍湿疮赤痒，咳嗽不已，咽喉哑痛，毛焦气胀，喘急多饥，此乃气疳之候。气疳者，壅热伤肺所致，甚至面加枯骨，咳逆气促，泻频白沫，身上粟生斑黑者，死。如内症，则脑热肚痛，寒热往来，滑泄频频，口臭干湿，耳内疮脓，外症则身体壮热，足冷如冰，面黧爪黑，疮疥肌削齿断口疮，俗名走马，盖齿属肾，肾气一虚，则虚火壅于上焦，故乃口臭，名曰臭息。继此齿黑，名曰崩砂，更若龈烂，名曰溃槽。如热血逆出，名曰宣露。<br />
<br />
　　甚至牙为脱落，名曰腐根。其根既腐，病纵得痊，齿不可再，此乃急疳之候。急疳者，肾疳也。一名骨疳，乃肾脏久受伤损所致，甚至饮水好咸，小便如乳，耳焦牙黑骨枯者，死。又有冷疳者，多渴溏泻，好卧冷地，减食咳逆，目肿面黧，体软唇坚，肚大筋青，眼膜羞明，身瘦肢冷是也。又有肥热疳者，身体肥热，焦渴自汗，酷喜瓜果，肚胀肠鸣，尿白泻酸睡多啼，善食灰土炭米等物是也。精液既耗，脏腑枯槁，则燥渴不已，名为疳渴。中气不足健运失常，泻痢久作，名为疳泻、疳痢。五心烦躁，毛长皮枯，胸骨高起，时时咳嗽，名为疳嗽。又有烟疳，是因乳哺不调，食肉太早，停蓄肠胃而为虫，其候皱眉多啼，腹痛吐沫，肚胀青筋，唇口紫黑，肠头作痒，然症类似脾疳。<br />
<br />
　　又有脊疳，乃虫食脊膂身热羸瘦，烦痛下痢，齿啮爪甲，肚腹如鼓鸣，脊骨如锯齿，十指生疮，其症类似肚疳。又有脑疳，头皮光急，头疮如饼，头热如火，发结如穗，囟门肿高，是因脑中素受风热，或难产，或临产多欲所致耳，然症类似心疳。又疳肿胀者，是因虚中有积，故令肚胀紧胀，脾又受湿，故四肢头面皆浮也。又疳痨者，肚胀脐突，肉削骨露，潮热往来，五心烦热，盗汗喘嗽，骨蒸枯悴，而生疮疥是也，又有干疳者，谓五脏津液枯竭也。又有无辜疳者，因浣衣夜露，为无辜落羽所污，小儿服之令身体发热，日渐黄瘦，便痢脓血者是也。《心鉴》曰：其脑后项边有核如弹，按之转动，软而不痛，其间有虫如米粉，如有速破而去之，则虫随热气流散，遍体主疮，一入脏腑，便痢脓血，须以银针刺破，贴以膏药可也。其自然疳者，起于久痢久泄，久热久寒，久渴久吐久汗久疟，久嗽久血久淋而成也，其丁奚者，手足极细，项小骨高，尻削体痿，腹大脐突，号哭胸陷，乃生谷HT ，其哺露者，虚热往来，头骨分开，翻食吐虫，烦渴呕哕，柴骨枯露，总因脾胃虚弱，不能传水谷以资精血，是以精血枯涸，肌肤桔黯而成也。更有疳虫或如发丝，或如马尾，出于头顶腹背之间，黄白及赤者，生。<br />
<br />
　　紫黑青者，死。又有冷热疳者，外则卧地烦躁，内则滑泄无时，肌肉日削，饮食渐减是也，然治寒以温，治热以凉，此用药之常法，殊不知疳之受病，皆虚所致，即热者，亦虚中之热，寒者，亦虚中之寒，积者，亦虚中之积。故治积不可峻取，治寒不可骤温，治热不可过凉。虽积者，疳之母，而治疳先于去积，然遇虚极者而迅攻之，则积未去，而疳愈危矣。故壮者，先去积而后扶胃气；衰者，先扶胃气而后利之。书曰：壮人无积，虚则有之。可见虚为积之本，积反为虚之标也。如恶食滑泻，脚心不知痛痒，乳食直下，牙龈黑烂，头项软倒，舌白喘促，四肢厥冷，干呕寒噎，下痢肿胀，刺痛气短耳。焦肩耸面，色如银肚，硬如石皮发紫疮，鹤膝解颅，粪门如筒，肌肉青黑，口舌臭烂，口吐黑血，吐利蛔虫，流涎臭秽者，并皆不治。<br />
<br />
　　杂症大小合参卷五<br />
<br />
　　疳眼<br />
<br />
　　小儿肥疳恣食，寒暑不适，生冷油腻伤脾，糖面炙爆助火，因循积渐，酿成疳疾。<br />
<br />
　　渴而易饥，善食而瘦，发竖下泄，腹胀鼻干，久久不治。脾弱肝强，化源既绝，肾阴自亏，木失所养，肝火自燎其窍，这成目眚，多生翳膜，睫闭不开，眵泪如糊，乃中州弱而清阳不升，肝火盛而浊阴不降所致，治当升清降浊，以白术、人参先补脾胃为君，柴胡、枳壳疏肝抑气为臣，苍术、茯苓、泽泻渗湿降浊为佐，羌活、蔓荆、升麻、川芎、薄荷诸风药，既散风火，且借上达之性，以为使，疳与目疾咸获其效矣。<br />
<br />
　　杂症大小合参卷五<br />
<br />
　　魃病（儿科）<br />
<br />
　　魃病者，儿将过岁，母复有妊，儿饮其魃乳，（又谓爱乳。）以成斯症。或有母患他病，儿饮其乳，以类母病者有焉。盖母之血气若调，乳则长养，精神血气一病，乳则反生他病，母既妊娠，精华下荫，气则壅而为热，血则郁而为恶，小儿神气未全，易于感动，其候寒热时作，微微下痢，毛发 ，意殊不悦，甚至面色痿黄，腹胀青筋，泻青多吐，日渐 羸，乳食不进，竟成疳状。又有谓受妊之时，或因大实大虚，饥饱劳役，大暑大寒，风雨雷电，及阴阳不等，犯禁亦成。此候俗以孕在胎中，因儿饮乳，其魄识嫉，而致儿病，故谓之胎妒。<br />
<br />
　　杂症大小合参卷五<br />
<br />
　　骨蒸（儿科）<br />
<br />
　　蒸热之病，多起于足阳明，其始也，火上冲而能啖，火消烁而善饥，盖胃为气血之海，气血不足，邪火杀谷，水谷之精不足济之，渐成口秽烦躁，夜热朝凉，毛焦口渴，气促盗汗，形如鹄立，谓之消瘅。若大便日有十余，肢瘦腹大，频食多饥，谓之食并。<br />
<br />
　　再失调治，邪火不退，相传相受，耗烁精滋，五脏俱困。如传诸肝，则多怒善恐，颊痛转筋，遇卯酉时则较重；传诸脾则神怠肉肿，足冷肠鸣，辰戌丑未时则较重；传诸肺，则咳逆膈胀，背楚恶寒，遇午后则较重；传诸心，则五心燔灼，唇鲜口苦，当午则较重；传诸肾，则虫食膂髓，宣露柴骨，遇阴分则较重。此皆邪火为害，而耗伤精血，致病者也。若至年大，情窦既开，损伤精血而成骨蒸者，此又是精枯受伤，致成骨蒸者也。当于精血根本处求之。<br />
<br />
　　杂症大小合参卷五<br />
<br />
　　痿黄（儿科）<br />
<br />
　　痿黄者，犹树木之精滋不足，故萎而黄也。在人为病，本于脾胃有伤，故土色自见也。盖脾恶湿有为湿蒸，则厥腹膨胀，手足浮肿，黄中带黑，唇燥口秽者，宜服苍术、半夏、泽泻之类。有得之久病者，其候毛焦体热，阴囊光亮，目黄胞肿，屡食善饥，黄甚如痘者，宜用茯苓、薄、桂、浓朴之类。又有得之风热之后，气短神倦，黄中带白，如新出鹅羽，俗名鹅白者，宜针破其手足指尖。盖食指大肠经也，引乃疏壅导塞之意耳。内服扶脾开胃导水之药为主。有得之食伤者，其候噎逆酸楚，颐浮唇自，黄中带赤，烦躁口秽，宜用莪术、枳壳、卜子、山楂之类。<br />
<br />
　　杂症大小合参卷五<br />
<br />
　　龟胸龟背（儿科）<br />
<br />
　　龟胸者，胸高胀满，形如覆掌，多因乳母酒面五辛无度所伤，或夏月烦躁，热乳宿乳与儿。盖肺气最清，为诸脏华盖，水气泛溢，肺为之浮，日久痰滞，则生风热，一触诸辛，肺气昏乱，是以唇红面赤，咳嗽喘促，溏泻蒸热，由此而成疳，由疳而成龟胸矣。如药后而复作传变，目睛直视，痰涎壅上或发搐者，难治。龟背者，多因未满半局，强令坐早，失护背脊，以致客气吹扑，传入于髓，寒则体痿，故传变成斯。又谓五脏皆系于背，凡五脏受过而成五疳，久则虫蚀脊髓，背骨似折，高露如龟矣。书曰：腮肿疳还盛，脊高力已衰，肾无生气，骨无坚长，故为恶症也。<br />
<br />
　　杂症大小合参卷五　龟胸龟背（儿科）<br />
<br />
　　三才膏<br />
<br />
　　治骨蒸痿黄。<br />
<br />
　　天门冬（去心） 地黄 人参（各等分）<br />
<br />
　　水煎成膏，白汤调服。<br />
<br />
　　杂症大小合参卷五　龟胸龟背（儿科）<br />
<br />
　　大肥儿丸<br />
<br />
　　治五疳，脾虚泄泻骨蒸。<br />
<br />
　　人参 山楂 白术（土炒） 陈皮 蓬莪术 浓朴 神曲 黄连 胡黄连青皮 茯苓 白芍 地骨皮 泽泻 肉豆蔻 槟榔 川芎 柴胡 使君子（去壳） 甘草干蟾（煨，各五钱） 五谷虫（一两） 为末，蜜丸如弹，米汤下。<br />
<br />
　　杂症大小合参卷五　龟胸龟背（儿科）<br />
<br />
　　香蔻饮<br />
<br />
　　治疳泻。<br />
<br />
　　黄连 诃子（煨去壳） 木香 缩砂（炒） 茯苓 生肉豆蔻 姜水煎服。<br />
<br />
　　杂症大小合参卷五　龟胸龟背（儿科）<br />
<br />
　　杰圣丸<br />
<br />
　　治小儿疳病通用。<br />
<br />
　　芦荟 五灵脂 好夜明砂（焙） 砂仁 陈皮 青皮 莪术（煨） 使君子（煨）<br />
<br />
　　木香（各一钱） 蛤蟆（日干炙焦） 黄连（各三分） 为细末，用雄猪胆二枚取汁，和丸，麻子大，每服十五丸，米饮送下。<br />
<br />
　　杂症大小合参卷五　龟胸龟背（儿科）<br />
<br />
　　煮肝散<br />
<br />
　　夜明砂疳眼翳膜羞明。蛤粉谷精草（各一两）<br />
<br />
　　为末，每服一钱，五七岁以上二钱，用雄猪肝如匙大一片批开，掺药在内，以麻扎定，米泔水半碗煮之，肝熟捞出，倾汤碗内热服，肝分三次嚼食，仍用肝汤咽下，日三服，不拘时，大人雀目，空心服，至夜便见。如患久不效，日作二服。<br />
<br />
　　杂症大小合参卷五　龟胸龟背（儿科）<br />
<br />
　　鸡肝散（锦囊秘方）<br />
<br />
　　神治疳积坏眼白翳，一服即红，再服即退。<br />
<br />
　　透明雄黄（一钱五分，研碎） 桑白皮（五六钱，焙，燥捣粗末） 鸡内金（一个瓦上炙燥，捣碎） 用药掺雄鸡软肝上，酒酿煮熟，去药食肝，忌铁器。<br />
<br />
　　杂症大小合参卷五　龟胸龟背（儿科）<br />
<br />
　　画眉膏<br />
<br />
　　断乳。<br />
<br />
　　栀子（三个，烧，存性） 雌黄 轻粉 辰砂（各少许） 为末，香油调匀，俟儿睡着，浓抹两眉，醒来自不思乳，未效再用。<br />

                    <br>
                        <br />
　　治疳积眼神效。<br />
<br />
　　芙蓉花（阴干，四两） 肉果（煨，一个） 胡黄连（五钱） 雄鸡软肝（一个） 白酒煮去筋膜，和前药为丸，作三四服。白酒化下。<br />
<br />
　　一方<br />
<br />
　　治肾疳，腐根宣露臭烂。<br />
<br />
　　雄黄如绿豆大（七粒） 淮枣（去核，七个） 上黄每粒藏枣内，将铁线缠定，于油灯上烧，以外黑内干为度，出火气为末，擦牙根，唾去流涎，血止为度。<br />
<br />
　　杂症大小合参卷五　龟胸龟背（儿科）<br />
<br />
　　追虫丸<br />
<br />
　　苦楝根 贯众 木香 桃仁（去皮，尖，炒） 芜荑（炒） 槟榔（各一钱）<br />
<br />
　　当归 鹤虱（炒，各一钱五分） 轻粉（一角） 干蟾（去头足酥炙） 黄连（炒，各一钱）<br />
<br />
　　使君子肉（二十五粒） 为末细丸，肉汁汤下。<br />
<br />
　　杂症大小合参卷五<br />
<br />
　　疳门要药<br />
<br />
　　清疳热如用黄连、胡黄连、黄芩、栀子、地骨皮、石斛、五谷虫、青黛、滑石之类，随候采用。<br />
<br />
　　消疳化积杀虫，如草龙胆、芦荟、雄黄、贯众、干蟾、三棱、蓬术、枳实、山楂、使君子、杏仁、雷丸、槟榔、阿魏、芜荑、石决明、神曲、香附、青皮、木香之类，随候采用。<br />
<br />
　　滋阴养血如生地、熟地、当归、白芍、丹皮、地骨皮、知母、黄柏、泽泻之类，随候采用。<br />
<br />
　　健脾开胃培元，如山药、茯苓、白术、缩砂、陈皮、白豆仁、芡实、人参、甘草、米仁、肉果、莲肉、陈米之类，随候采用。<br />
<br />
　　杂症大小合参卷五<br />
<br />
　　论吐（儿科）<br />
<br />
　　《经》曰：诸逆冲上，皆属于火；诸呕吐酸皆属于热。又曰：寒气客于肠胃，厥逆上出，故痛而呕。呕吐者，阳明之气下行则顺，令逆上行，故作呕吐，有热、有寒、有食也。然始有因伤乳过满而溢，以致导虚胃气，渐成斯症者有之。凡有声有物，开口而作者，名曰呕。有物无声者，名曰吐。有声无物者，谓之哕。又有 乳者，乳自流出，似檐水射出之象。 者，心胸上下气逆郁筑。哕者，膈虚胃寒以致哕，哕作声，无物可出也，然候不一。如儿初生，有因母有伏痰，得之胎气使然者，有因拭口不净，恶水流毒所致者，有饮食作乘，又触惊怒，胃气受伤，恶食胃痛而致者。若耳后红纹两颊红紫，气粗作吐者，此发痘疹之候。如肤削神困，自动不停，不思乳食，是胃气虚弱，不能消纳，此为虚吐。如面青唇白，清涎夹乳，喜热恶寒，四肢凄清，此为冷吐。至如胃有实火，则吐黄水而味苦，胸前烦躁。若乘厥阴而入肝，则为酸为逆，多怒烦啼，此为热吐。如咳嗽气急、吐清水而膈闷者，是胃有寒邪，中有顽痰已而成热，此为痰吐。<br />
<br />
　　若饮食不化，酸臭上逆，恶食不渴，胃痛潮热者，是伤食、伤寒也。若黄痰稠涎，作噫、作呕者，皆炎之征也。如面白手焦，或面有白斑点子，唇红或紫，昏困时吐不醒人事，胃口时痛时止而呕清水者，虫吐也。如唇黑多哭，夹痰吐乳者，是伤脾也。如身上发热，咳嗽痰鸣，夜间烦躁，鼻青吐乳者，是客风伤肺也。如早晚发热，山根青色，吐而不睡者，是惊吐也。治吐之法，当辩新久寒热，如初吐当导利以顺气下行。吐久者，须防胃虚生风，故治吐症，贵扶胃气为要。如吐不已，可微止之，元使太泄胃气，惟有风疾及夹痰吐者，不可遽止，否则，风无定处。更入外风，痰热相生，必成惊候。其余诸吐初起，及微视乳，盒饭调治。如 不已即成吐，吐之不己即成呕，呕之不已即成HT，HT 之不已即成哕。至此胃气大衰，精神渐脱矣。若至呕吐不已，日渐沉困，囟陷囟肿，青筋大露者，非频吐不食，昏沉语塞，喘急上热，常呕腥臭者，皆死。又有时时吐唾者，多因肾气衰冷，不能藏蓄津滋，润 心肺，久必渐为黄瘦，宜煎地黄料浩饮之。<br />
<br />
　　又有胃气衰冷，不能营运津液所致者，此宜温补胃气。又有心脾蕴热，《经》曰“舌纵涎下，皆属于热”者，宜清理之。属肾、属胃、属脾，为虚、为寒、为热，常以色脉辩之。<br />
<br />
　　杂症大小合参卷五<br />
<br />
　　论泻（儿科）<br />
<br />
　　夫泻症不同，溏泄滑利，洞五泻是也。溏者，似泻非泻，精粕不聚，其色似脓。泄者，无时而作，泻出不知利者，直射溅溜，气从中脘滑者，水谷直过肠胃不化。洞者，顿然下之，如桶散溃不留，当以脉候参详，而虚实迥别矣。寒泻者，其色必白；热泻者，色必黄赤，或粪沫射出而远，火性迅速，元阳直走，毋轻视也。然有久寒之后，因虚而生火者，有因热极而伤寒者，有因实而致虚者，有因虚不运化而似实者，有因伤后频伤，色白似寒者，有因伤久燥涩色黄，津液耗亡作渴而似热者，有因木来克土色青似惊者。更泄症所属有五，有胃泄、脾泄、大肠泄、小肠泄、大瘕泄者。胃泄者，饮食不化，其色必黄；脾泄者，腹胀满而泄注，食即吐逆；大肠泄者，今已窘迫，大便色白，肠鸣切痛；小肠泄者，泄短而便脓血，少腹必痛；大瘕泄者，数至圊而不能便，茎中亦痛。更有食积泻者，积聚停饮，痞膈中满，胁肋疼痛，昼凉夜热，厥口吐酸。脉实者，先利而后补，虚者，先补而后利，如春月伤风咳嗽而泄泻者，是表里俱虚，木旺而土亏也。冬月受寒而泄泻者，不治，即成慢脾也。中湿而泄泻者，必肠鸣肚痛，手足俱寒，宜宣利其水可也。然泄泻、疟痢，同乎一原，皆由暑月脾伤所致。饮食为痰，充于胸膈则为疟。饮食为积胶于肠胃则为痢，饮食始伤即泻为轻，停滞既久乃发疟痢为重。<br />
<br />
　　又见水泻而腹不痛，肌肉虚浮，身体重着者，是湿如完谷不化者为气虚。如腹痛肠鸣，卒痛一阵，水泻一阵者，是火如昏闷疾多，时泻时止，或多或少者为痰。如痛甚而泻，泻后而腹痛减者为食积。如面垢烦躁渴饮水浆，背寒自汗，头热呕吐者为伤暑。然泻本属湿，或饮食伤脾，治法不外乎渗湿消导分利补脾数法而已。然尤宜分寒热新久，如泻久而元气下陷者，宜升提之；肠胃虚滑不禁者，宜收涩之。利水不可施于久病之后；收涩不可投于初起之时。面赤褐泻者，暖剂宜禁。泻久作渴者，凉剂忌投。盖暴泻非阴，久泻非阳。渴者，当致不渴方愈，谓其邪热去，脾气复，津液生也。不渴者，当致微渴才痊，谓其积滞去，阴阳和也。如泻进止时发者，可发散脾间湿气，后与扶脾可也。若交寅时而泻者，谓之晨泻，宜为温补肾阳。盖肾开窍于二阴，而失闭藏之职也。<br />
<br />
　　故有脾虚、肝虚、肾虚，谓之三虚。有因湿、因火、因痰、因虚、因暑、因积、因风、因冷谓之八症。若吐乳泻黄，是伤热乳也。吐乳泻青者，是伤冷乳也。粪如臭鸡子而肚膨，手纹紫色而身热者，是疳泻也。粪青夜啼，或时惊悸者，是惊泻也。初泻微黄，良久则色青者，为脏冷也。便青而夹白脓，稠粘如涎者，是赤肠寒。久则令见腹痛鸣啼，面白形青，渐成阴痫。总脾者，一身之祖，百脉之源，病则十二经皆病矣。<br />
<br />
　　杂症大小合参卷五<br />
<br />
　　论吐泻（儿科）<br />
<br />
　　凡脾虚则泻，胃虚则吐，脾胃俱虚，吐泻并作。先吐而后泻者，是中焦之气不和，不能消纳，必面赤唇红，烦渴溲短，厥脉洪数，乃受热之征也。先泻而后吐者，或饮食乍加，夜睡肚冷，或寒湿伤脾，脾伤胃弱而成，必面白神倦，不热不渴，厥脉沉濡，是虚寒之可征矣。又有夏月，外伤于暑，内伤于食，阴阳不能升降，乃乖膈而陡发者。又有阳气不振，而吐泻不止者，亦有乳母冒暑，儿饮热乳而然者。凡黄赤红色为热，白色为寒，青黑为痛。然吐则伤气，泻则伤血，气虚则发厥，血虚则发热，气血俱虚，则身热而手足厥，继此必成慢风，可不慎欤！惟疳泻不成风候，久则亦患无辜，终为虚乏。如泻注而脉浮大数者，死。或泻而腹胀脉弦者，死。唇赤生疮，眼多赤脉者，死。久痢作呕，有声无物，唇鲜渴逆者，死。洞泻不止者，死。如屋漏水而不止，食入则呕，昏沉眼窜，手足口鼻皆冷者，死。<br />
<br />
　　舌黑有芒刺，此阴竭而孤阳上浮也。大渴不止者，此肾败也。俱死。<br />
<br />
　　杂症大小合参卷五<br />
<br />
　　霍乱大小总论合参（附恶心）<br />
<br />
　　霍乱者，多得之于夏月，外感湿热风暑，内伤饮食生冷，阴阳痞膈，清浊相干，上下奔迫，气乱肠胃之间，阳不降，阴不升，邪正相逆，中脘节闭，击搏于中，卒然吐泻，而挥霍变乱，心腹大痛，呕吐泻利，憎寒壮热，头痛眩晕。邪在上焦，先心痛则先吐；邪在下焦，先腹痛则先泻；邢在中焦，心腹并痛，则吐泻齐作。阳明润养宗筋，吐泻骤亡津液，失其所养，甚则转筋入腹而毙。在小儿脾胃虚弱，乳食易停，兼外冒寒暑，则邪正相攻，脾虚则泻，胃虚则吐，脾胃俱虚，吐泻并作，亡阳变风者有焉。治法则宜定吐安胃为先，次以随症止泻为要。然湿霍乱死者少，干霍乱死者多。干霍乱者，忽然胀满，心腹绞痛，上不得吐，下不得泻，躁乱昏愦，关格阴阳，遍体转筋，手足厥冷，痰壅腹胀，顷刻之间，升降不通，便致闷绝，误迸饮食，立致杀人，此乃寒湿太甚，脾被绊而不能动，气被郁而不能行，脾土郁极，不能发越，以致火热内扰，所以卒痛，手足厥冷，恶心呕哕，俗名搅肠沙者，言其痛之甚也。不可过于攻，过攻则脾愈虚；不可过于热，过热则火愈炽；不可过于寒，过寒则失捍格，须反佐以治，然后郁可开，火可散也。北方刺青筋以出气血，南方括手足以行气血，俱能散病。然出气血，又不若行气血之为愈，况霍乱乃气病，而非血病，刺青筋固能散气，然血亦因之以伤，人之一身，气常有余，血常不足，今不足者，又从而伤之，是不足之中又不足矣。少壮之人，幸或得免，衰老之人，多致于死，何则？夫气为血之先导，血为气之根据附，今阴血既虚，则阳失其所根据，必然躁越，不死何待？况阳虚必恶寒，阴虚必发热，热则阴血愈消。《经》曰：阴虚则病，阴竭则死。惟宜以热童便入浇盐少许，三饮而三吐之，宣提其气，盐涌于上，溺泄于下，则中通矣。或有单用淡盐汤探吐之，总不出宣通发越之义，盖既有其人，必有其出，今有其入，而不得其出者，痞塞也，多死。得吐后，方可用药调理，《脉诀》曰：滑数为呕，代者霍乱；微滑者生，涩数凶断。又曰：滑而不匀，必是吐泻霍乱之侯。脉代勿讶，故凡吐泻，脉见结促代，或隐伏或洪大，皆不可断以为死。果脉来微细欲绝，少气不语，舌倦囊缩者，方为不治。<br />
<br />
　　夫气者，上下四旁之枢机，若中脘之气健旺有余，则驱下脘之气于大小肠，从前后二阴而出。惟其不足，则无力运之下行，反受下脘之浊气，以致胃中清浊混乱，为痛为胀之所由也。《经》曰：太阴所至为中满，霍乱吐下，清气在阴，浊气在阳，营气顺脉，卫气逆行，清浊相干，乱于肠胃，则为霍乱，呕吐泻之后，甚则转筋，此兼风也。<br />
<br />
　　手足厥冷，气少唇青，此兼寒也。身热烦渴，气粗口燥，此暑病也。四肢重着，骨节烦疼，此兼湿也。脚转筋者，以脘肺养宗所属，胃与大肠，今暴吐下，津液顿亡，内外伤感，冷热不调，阴阳相搏而攻闭，诸脉枯削，宗筋失养，必致挛缩，甚则舌卷囊缩者，难治也。凡遍身转筋，肢冷膈痛欲绝，脉洪者，易治。脉微弱渐迟者，死。及阳气已脱，或遗尿不知，或气少不语，或膏汗如珠或人躁欲入水，或四肢不收者，皆死。<br />
<br />
　　如吐利不止，元气耗散，病势危笃，或口渴喜冷，或恶寒逆冷，或发热烦躁，欲去衣被，此阴盛格阳也。不可以其喜冷欲去衣被为热症，当以理中汤。甚者，附子理中汤；不效，则四逆汤，并宜冷服。<br />
<br />
　　恶心者，无声无物，心中欲吐不吐，欲呕不呕。虽曰恶心实非心经之病，皆在胃口之上，有痰、有热、有虚，皆宜用生姜，随症佐药，盖以生姜能开胃豁痰也。<br />
<br />
　　杂症大小合参卷五<br />
<br />
　　伤食大小总论合参（附伤饮）<br />
<br />
　　停食者，必胸膈痞塞，恶食噫气，如败卵臭，身热颅汗，掌中倍热，烦啼不能仰卧，见食憎恶，且亦头痛发热，状如伤寒，但身不痛为异，其脉右手气口紧盛，治法伤食初起，必兼辛散，不可骤用苦寒，盖食得寒则愈凝，得热乃能腐熟，惟宜导痰消食健脾。若至已成糟粕，日久生热，须假凉药一二味以降之，故朦石丸内用黄芩也。亦有郁怒忧抑，伤脾不思饮食者，尤宜行气调中，如冷物停滞者，炮姜、豆蔻辛温之药，以消导之。宿食已消，而中焦未和者，六君子以养之。食多而滞者，消其滞，食少而不能化者，助其脾。至有身不壮热，脉不洪大而实，但胸中胀极者，此无根失守之气，逆奔于上，乃能极胀，大虚症也。盖胸为受气之所，非可藏纳有形之物，当用塞因塞用之法，以大补为消。<br />
<br />
　　东垣曰：宿食不化，则独右关脉沉滑。又曰：浮而滑者，宿食也。又曰：脉弦者，伤食。书又曰：人迎紧盛伤于寒，气口紧盛伤于食，夫人迎乃左寸也，为足阳明之别脉，而何以伤于寒者，反人迎紧盛乎？气口乃右寸也，为手太阴之动脉，而何以伤于食者，反气口紧盛乎？盖人身之气血，营运不息，流注于各经，而见动脉。若寒伤于肺，皮毛外束，邪火燔灼于肺金，以故太阴不能朝百脉而持权衡，阳明一经，独有浊也，故气血之所注，祗就胃中之无邪者，而输将之。《灵枢》以人迎候阳主外，则知人迎为阳明之腑脉，专主乎表，故人迎紧盛，而知寒伤乎肺也。若食伤于胃，则精微无由上输于肺，而金无所养，致失其权，溉脏腑流行三焦之职，由是血止盛乎一经，而不能宣通上达也。《灵枢》以气喉阴主中，则知气口为太阴之脏脉，而主乎里，故气口紧盛，而知食伤乎胃也。后世以左右手关前一分为人迎气口，而以辨内外伤，纷无定说。又曰：何谓人迎喉旁取之？互参诸书，庶不淆于左表右里之说，而合于《内经》矣。李时珍曰：两手六脉，皆肺之经脉也。盖脉行始于肺，终于肝，而复会于肺，肺力气之门户，寸口曰气口者，因肺主气，气之盛衰，见于此也。凡五脏六腑，两手寸关尺者，皆手太阴肺金之一脉也，但分其部位以候他脏之气耳，故曰肺朝百脉，而寸口为之大会也。然岐伯曰：气口亦太阴，何也？盖五味入口，藏于胃，以养五脏，五脏六腑之气味，皆出于胃，变见于气口，所以，气口虽为手太阴，而实足太阴之所归，故曰气口亦太阴也。饮食内伤，亦头疼发热，胸满呕吐，噫气如败卵臭，心口按之必痛，见食恶食，俗呼夹食伤寒，两寸脉必弦紧，右关弦大有矣。或浮滑而疾，然饮与食又当分别，饮者，水也，伤无形之气；食者，物也，伤有形之血。<br />

                    <br>
                        <br />
　　内外之伤既已分明，所伤轻重，尤须酌量，然后投之以药，无不确当，故曰用药无据，反为气贼。《经》曰：约方犹约囊也。囊满勿约，则输泄方成，勿约则神与气勿俱，故古人桂枝汤承气汤下俱云，若一服汗出即止，得更衣即止，不必尽剂，其慎如此。盖得圣人约囊之旨也。《经》曰：上工平气，中工乱脉，下工绝气。盖因不知表里轻重，无据而乱投之也。<br />
<br />
　　脾主四肢，四肢热，即五心烦热也。火性上行，若郁而不达，则消烁真阴，而肌肤筋骨如火之热也。若饮食填塞至阴则清，阳不得上行，故不能传化也。《经》曰：火郁发之。盖火之为性，扬之则光，遏之则减。<br />
<br />
　　今为饮食抑遏，则生道几乎息矣。使清阳出上窍，则浊阴自归下窍，而饮食传化，无抑遏之患矣。东垣圣于脾胃，治之必主升阳，俗医知降而不知升，是扑其少火也，安望其卫生耶？男子以气为主，故宜右手脉盛；女子以血为主，故宜左手脉盛。然人之身气为卫，血为荣，无分男女，皆以胃气为主。《经》曰，胃为水谷气血之海，化营卫而润宗筋。<br />
<br />
　　又云：阴阳总宗筋之会，而阴明为之长。盖胃气者，中气也。《易颐》之象曰：君子慎言语，节饮食。慎言语则中气不散而上越，节饮食则中气不滞而下行。<br />
<br />
　　《阴阳应象论》云：水谷之寒热，感则客人六腑。是饮食之伤，伤于寒热也。《痹论》云：饮食自倍，肠胃乃伤。是饮食之伤，伤于饥饱也。古人治法，分上中下三等，而治之在上者，因而越之，瓜蒂散之类；中者消化，神曲、麦芽、山楂、三棱、广术之类；在下者，引而竭之，硝石、巴豆、牵牛、甘遂之类。若饮食尚在胃脘，未曾蒸腐而成下粕，妄行取下，中气被伤，传导失职，燥热愈甚，宜有结胸之变也。古人又分寒热而治之，伤热物者，以寒药治之，伤寒物者，以热药治之，加伤冷物二分，热物一分，则用热药二停，寒药一停，若备急丸是也。当随证加减。然饮食之病，伤寒物者居多，盖热则行而寒易凝也。<br />
<br />
　　当今方家以平胃散为脾胃之准绳，敦知平胃者，胃中有中高阜，则使平之，一平即止，不可过剂，过剂则平地反成坎。夫今人以为常服者，误也。不若积术丸为胜，夫枳术丸乃洁古老人所制，用枳实一两，白术二两，补药多于消药，先补而后消，以荷叶裹饭烧熟为丸，盖取荷叶色青得震卦之体有仰盂之象，中空而清气上升，烧饭为丸，以取谷气，洁古枳术一方，启东垣末年之悟，补中益气自此始也。但洁古专为有伤食者设，今人以此丸为补脾药，朝服暮饵。更有益之橘半香砂者，则又甚矣。吾恐枳实一味，有推墙倒壁之功，而人之肠胃中，既已有伤，墙壁不固，能经几番推倒乎？至若山楂、神曲、麦芽三味，举世所常用者，然山楂能化肉积，凡年久母猪肉煮不熟者，入山楂一撮，皮肉尽烂。又产妇儿枕痛者，用山楂二十粒，砂糖水煎一碗服之，儿枕立化，可见其破气破血，不可轻用。曲 者，以米与水在瓷缸中，必藉曲以酿成酒，必藉 以酿成糖，脾胃在人身非瓷缸比，原有化食之能，今食不化者，因其所能者病也。只补助其能，而食自化，何必用此消克之药哉！脾气一受伤于食，再受伤于药，而复能还原健运者，鲜矣。<br />
<br />
　　大凡元气完固之人，多食不伤，过时不饥。若人先因本气不足，致令饮食有伤，前药一用饮食虽消，但脾既已受伤，而复经此一番消化，愈虚其虚后日食不化，犹谓前药已效，汤丸并进，展转相害，羸瘦日增，良可悲哉！窃痛此弊，因申言之，凡太平丸、保和丸、肥儿丸之类，其名虽美，然名之美者，其药必恶，故以美名加之，以欺人耳目，非大方家可用也。故医有贫贱之医，有富贵之医，膏梁之子弟，与藜藿之民不同，太平之民，与疮痍之民不同。乡村闾巷，顽夫壮士，暴有所伤，一服可愈。若膏梁子弟，禀受虚弱，奉养柔脆，以此施之，贻害不小。若脾胃惟东垣为圣，选而用之，以调中盖气，补中益气二方，出人增减，真知其寒物伤也。本方中加热药如姜桂之类，热物伤也。加黄连之类，真知有肉食伤也。加山楂数粒，酒食伤也。加葛花一味，随症调理，此东垣之法，方家之绳墨也。<br />
<br />
　　如有食填太阴，名曰食厥，即木郁也。上部有脉，下部无脉，不吐则死，急以阴阳盐汤探吐其物即愈，盖厥阴少阳属木，于令为春，乃人身生发之气也。食者，阴物也。<br />
<br />
　　脾胃者，坤土也。饮食填塞太阴，不能健化，则生气不能上升而木郁矣。吐去上焦有形之物，则木得条达，而遂其升生之性以愈矣。如有食积肠腹绞痛，手不可按者，不得不下。审知其为寒积，必用巴豆感应丸；审知其为热积，必用大黄承气汤下之，不当，死生立判，慎之哉！然为积为食所伤者，乃有形之物也，宜消之，重则吐下。若为饮为酒所伤者，是无形之物致病，而无形之元气受伤，饮宜发汗或利小便，酒宜发汗，或补元气，不可妄行利下，使既伤无形之元气，复损有形之阴血，益增其病矣。况《经》曰：大积大聚，其可犯也。衰其大半而止，过者死，况其饮乎？造化生物，天地水火而已。生之者天，成之者地也。故干知大始，坤作成物，至于交合变化之用，则水火二气也。天运水火于地之中，则物生矣。然水火不可偏盛，大旱物不生，火偏盛也。大涝物亦不生，水偏盛也。煦之以阳光，濡之以雨露，水火和平而物始生，自然之理。人之脏腑以脾胃为主，然脾胃能化物，实由于水火二气，非脾胃所能也。火盛则脾胃燥，水盛则脾胃湿，皆不能化物，乃生诸病。如消渴者，火偏盛而水不能制也。水肿者，水偏盛而火不能化也。制其偏而使之平，则治之之法也。制其偏而使之平，一句甚好，所谓制者，非去水去火之谓。人身水火，原自均平，偏者，病也。<br />
<br />
　　火偏多者，补水配火，不必去火。水偏多者，补火配水，不必去水譬之天平，此重则彼轻，一边重者，只补足轻之一边，决不凿去马子，盖马子一定之数，今人欲泻水降火者，凿马子者也。<br />
<br />
　　伤食必因于脾弱，治者必以助脾顺气，俟其腐熟而去之。滞去之后，尤当补养脾胃，庶不再伤。若妄用攻下，耗伤津液，积滞转固，或即攻去。脾胃愈虚，停滞接踵，中气一伤，变生百病矣。故《经》曰：平人皆禀气于胃。《灵枢》曰：胃满则肠虚，肠满则胃虚，更虚更满，故气得上下，五脏安定，血脉和，则精神乃居。故神者，水谷之精气也。可不重欤！伤饮者，乃无形元气受伤也。惟宜参苏饮，倍人参，加木香微汗之，或五苓散，加葛根微利小便，使上下分消，与治湿同法。醒后独参汤最宜。有强酒胀满欲呕者，以盐花擦牙，温水漱下如汤沃雪，实时通快，是盐能下走而通水也。<br />
<br />
　　杂症大小合参卷五<br />
<br />
　　脾胃方论大小合参（附下气）<br />
<br />
　　《灵枢》曰：人有髓海，有血海，有气海，有水谷之海。凡此四者，以应四海也。<br />
<br />
　　胃者，水谷之海；冲脉者，为血之海，又十二经之海；膻中者，为气之海，脑为髓之海；又曰冲脉者，五脏六腑之海也。五脏六腑皆禀焉。又曰：人受气于谷，谷入于胃，以传于肺，五脏六腑，皆以受气，（胃升精于肺，肺散精于脏腑。）其清者为营，浊者为卫，（《素问》曰：营者，水谷之精气，卫者，水谷之悍气。）营在脉中，（阴性精专，随宗气以行于经隧之中。）卫在脉外，（阳性 悍滑利，不入于脉而行，行于皮肤分肉之间，其浮气之不循经者为卫气，其精气之行于经者，为营气。）周营不休，五十而复大会，阴阳相贯，如环无端。昼行于阳，夜行于阴，太阴主内。太阳主外，各二十五度，分为昼夜。夜半后而阴衰，平旦阴尽而阳受气矣。日西而阳衰，日入阳尽，而阴受气矣。夜半而大会，（阴阳交会），万民皆卧，命曰合阴。平旦阴尽而阳受气，如是无已，与天地同纪，其始入于阴，常从足少阴注于肾，（气行于阴则寐，故少阴病但欲寐也）。肾注于心，心注于肺，肺注于肝，肝注于脾，脾复注于肾，为周营，出于中焦（中脘穴为中焦，胃中谷气传化精微为血。）卫出于下焦，（脐下一寸阴交穴为下焦，其阳气上升为卫气。）营卫者，精气也，（水谷之精气。）血者，神气也。盖精能生神，神无所丽，必根据精血，故血之与气，异名同类焉。<br />
<br />
　　《灵枢》曰：脾小则脏安，难伤于邪也。脾大则苦凑 ，（ 音眇，胁下软肉处也。）而痛，不能疾行。脾高，则 引季肋而痛。脾下，则下加于大肠，则脏苦受邪。脾坚。则脏安难伤。<br />
<br />
　　脾脆，则善病，消瘅易伤。脾端正则和好难伤，脾偏倾则善满善胀也。（何以知其然也？黄色小理者，脾小粗理者，脾大揭唇者，脾高唇下纵者，脾下唇坚者，脾坚唇大而不坚者，脾脆唇上下好者，脾端正，唇偏倾者，脾偏倾也。）<br />
<br />
　　人以胃气为本者，以其滋养万物。食入于胃，受土之气也。以脾为本者，以其磨化万物，布五味，以养五脏，荣养百骸，润泽四肢。故胃气调和，则乳哺消化，脾胃虚冷，则宿食不行，大法温胃补脾为主。若惊惕热甚而不食者，是心脾为子母，当用泻心之剂。若因心虚而脾气亦衰，故恍惚不食者，当以补心之剂，兼与扶脾，所谓火能生土，母能令子实也。若面白无光，瘦弱腹痛，口中气冷，不思食而吐水者，是胃气虚冷，法当暖胃扶脾。故胃虚则有呕吐不食之症，胃实则多痞满内热之虞。且旦则阳气方长，谷气易消，故能食。暮则阴气方迸，谷不能化，故宜少食。若临晚而倍能食者，是阴虚而邪火杀谷也。然调脾胃者，其人昌；伤脾胃者，其人亡。脾具坤静之德，而有干健之运，化生精气，清气上升，糟粕下降，浊者为卫，清者为荣，阴阳得此，谓之橐龠，使一弱焉，则健运之令不行，化生之功失职，厥病之由，靡不始此。婴儿不知饥饱，保育之功，在于父母。奈情深姑惜，不知宿食未消，新食又进，药之恐儿苦口，节之恐儿饿肚，以致脾胃愈伤，百病踵作矣。<br />
<br />
　　积滞必用消导。消者，散其积也。导者，行其气也。脾虚不运，则气不流行，气不流行则停滞而为积，或作泻痢，或成 痞，以致饮食减少，五脏无所资禀，血气日以虚衰，因致危困者多矣。<br />
<br />
　　故必消而导之，轻则用和解之常剂，重必假峻下之汤丸。盖浊阴不降，则清阳不升，客垢不除，则真元不复，如勘定祸乱，然后可以致太平。若积因于脾虚不能健运药力者，或消补并行，或补多消少，或先补后消，洁古所谓养正而积自除，故前人破滞削坚之药，必假参术赞助成功。《经》曰：无致邪，无失正，绝人长命，此之谓也。东垣曰：胃乃脾之刚，脾乃胃之柔，饮食不节，则胃先病，脾无所禀而后病，劳倦则脾先病，不能为胃行气而胃后病。然脾胃为十二经之海，脾胃既虚，十二经之邪不一而出，故百病皆从脾胃生也。处方者，可不以此为重乎。<br />
<br />
　　夫天包地外，地处天中，以生为长，以收为藏，玄穹不有其功，而功归后土，故土膏一动，百昌莫不蕃茂，土气一收，万物莫不归根，是以膏沐之沃土，可以发育，灰沙之燥土，全无生气也。故万物悉从土出，名为万物之母，其在人身则脾胃主之，气血精神，津液筋胃，脏腑百骸，莫不禀气于胃也。故胃者，卫之源，脾者，荣之本，《针经》曰：荣出中焦，卫出上焦。然脾者，坤土也。主乎静而属阴。胃者，干土也。主乎动而属阳。然脾具坤柔之德，而有干运之功，脾喜燥而恶湿，胃本湿而恶燥。《灵枢》曰：胃欲寒饮恶热，肠欲热饮恶寒。《内经》曰：脾胃者，仓禀之官。胃为水谷之海，五脏六腑之大源，水谷皆入于胃，脾与胃以膜相连，为胃行其津液，是以食气入胃，散精于肝，淫气于筋，淫精于脉，输精于脾。饮入于胃，游溢精气，上输于脾，脾气散精，上归于肺。脾胃为人后天元气之本，而饮食为人化源生发之机，故曰纳谷为室，安谷者昌。若胃虚不能容受，故不嗜食。脾虚不能运化，故有积滞。所以然者，皆由气虚也。是以东垣创立《脾胃论》，而定补中益气汤，以开万世补后天元气之祖，所以真气，名元气者，正生身之精也。惟胃气足以滋之，故胃之一腑若病，则十二经之元气皆为不足，津液皆为不行，四肢百骸，皆失营运，九窍不通，而百病生矣。故治百病者，未有不以健脾胃为最重也。谓之健者，因脾虚不能运动，故助其脾之力，以使健运也。然进健脾扶胃，而终不能饮食者，不知更有补母之法焉。盖补土者，莫先于补火，如人不思饮食，此属阳明胃土受病，须补少阴君火，归脾汤正补心火以生胃土也。如人能食而不化，此属太阴脾土受病，须补少阴相火，八味丸正补相火，以生脾土也。岂知补火之神功，更兼滋水之妙用，盖脾胃能化万物，实由于水火二气之中，五行相克为用，相克即所以相成，水不得土籍，何处以发生？土不得水，燥槁何能生物？故土以成水柔润之德，水以成土化育之功，水土相资，故脾为太阴湿土，全赖以水为用，故曰：补脾不若补肾者，既补肾中之火，尤补肾中之水，补火者生土也，补水者滋土也。太阴湿土，全仗以湿为用，苟不知此，而徒以辛香燥热，以为助脾开胃，适足致为燥裂，无用之土矣。犹天之不雨，地土不能湿润，则水土不和，而生化之令不行。且造化生物，惟有阳和一气，即如鸭卵，以火暖而雏，蚕子以人怀而出，阳春一转，草木甲拆，触类旁通，化育之理昭然矣。<br />

                    <br>
                        <br />
　　肥人体倦，脾胃不和，食不饱闷，此胃有湿痰，郁滞中焦，以致清阳不升，浊阴不降，痞塞填病，二便阴塞，宜用四君，则陈半升柴，则脾胃自强，情升浊降，郁化滞行，津液四布。湿流燥润，二便如常，精神饮食俱健矣。<br />
<br />
　　胃中元气盛，则多食而不伤，过时而不饥。脾胃俱旺，则能食而肥。脾胃俱虚，则不能食而瘦。饮食不节，则胃病。胃病则气短，精神少而生大热，宜甘温以除之。形体劳后则脾病，脾辰则怠情嗜卧，四肢不收，宜调补以健之。平人饮食入胃，先行阳道，而阳气升浮，散满皮肤，充塞头顶，则九窍返利也。病患饮食入胃，先行阴道而阴气降沉，遽觉至脐下，辄欲小便，当脐有动气，按之若痛，故九窍不利也。《经》曰：阴精上奉其人寿。谓脾胃既和，谷气上升，春夏令行，故其人寿。阳精所降，其人夭。谓脾胃不和，谷气下流，收藏令行，故其人夭。又曰：人以水谷为本，故安谷则昌，绝谷则亡。水去则荣散，谷消则卫亡。荣散卫亡，将何以立？故血不可不养，卫不可不温，然人之元气充足，皆由脾胃之气，无所伤损也。<br />
<br />
　　下气属心虚，《经》云：夏脉者，心也。心脉不及，下为气泄者是也。河间云：肠胃郁结，谷气内发，而不能宣通于肠胃之外，故善噫嚏而下气也。如颠痫痨瘵，若气下泄不止者，必死。此真气竭绝，肠胃腠理闭塞，谷气不能宣通于肠胃之外，故从肠胃中泄出此气者，乃肠胃生养之气也。<br />
<br />
　　有胃病之后，而胃脉和平，其心肾肝肺之脉，反不能安其常者，此因中央气弱，不能四迄，如母病而四子失乳，故现饥馁之象耳。更有食后迷闷倦怠，转欲小便者，即是元气下陷也，宜补中益气汤，倍加蜜酒炒升麻。然安佚之人多犯之，盖气无神运，则下降也。<br />
<br />
　　杂症大小合参卷五<br />
<br />
　　方脉呕吐哕合参<br />
<br />
　　呕吐以半夏、橘皮、生姜为主，河间谓呕乃火气上者，此特一端耳。胃中有热，膈上有痰者，二陈汤加炒山栀、黄连、生姜。有久病呕者，胃虚不纳谷也，用人参、白术、煨姜之类。有痰膈中焦，食不得下者：有气逆者；有寒气郁于胃口者；有气滞心肺之分，乃新食不得下而反出者；有胃中有火，与痰而呕者；注船大吐，渴饮水者，童便饮之最妙。呕吐症忌用利药者，此言其常也。然大小肠膀胱热结而不通，上作呕吐隔食，若不用利药开通发泄，则呕吐何由而止。总上焦实热者，宜清利之；中有停滞者，宜消导之；更有虚极头晕作吐者，宜补之；有下焦虚寒，而水谷不受者，尤宜温补不可少误。<br />
<br />
　　古人以呕属阳明，多气多血，故有声有物，气血俱病也。吐属太阳，多血少气，故有物无声，血病也。哕属少阳，多气少血，故有声无物，气病也。独东垣以呕、吐、哕俱属脾胃虚弱，或寒气所客，或饮食所伤，致上逆而不得下也。洁古老人又从三焦以分气、积、寒之三因。邪在上脘之阳，则气停水积，饮之清浊混乱、为痰、为饮、为涎、为唾，变而成呕。邪在上脘之阴，则血滞而谷不消，食之清浊不分，为噎、为寒、为痞、为满、为痛、为胀，变而成吐。邪在中脘之气交，尽有二脘之病，当从三焦分气、积、寒之三因。上焦在胃口上通天气，主纳而不出，中焦在中脘，上通天气，下通地气，主熟腐水谷，下焦在脐下，下通地气，主出而不纳，故上焦吐者，皆从于气，气者，天之阳也。其脉浮而而洪，其证食已即吐，渴欲饮水，治当降气和中。中焦吐者，皆从于积，有阴有阳，气食相假，其脉浮而弦，其证或先痛后吐，或先吐后痛，法当去积和气。下焦吐者，皆从于寒，地道也。其脉大而迟，其证朝食暮吐，暮食朝吐，小便清利，大便不通，法当通其闭塞，温其寒气。后世更为分别，食刹则吐谓之呕。（刹者，顷刻地，食才入口即便吐出。）食入则吐，谓之暴吐，（食才下咽即便吐出。）食久则吐，谓之反胃。（食久则既入于胃矣，胃中不能别清浊，化精微，则复反而出。）食再则吐，谓之翻胃。初食一次不吐也，第二次食下则吐，直从胃之下口翻腾上出。旦食暮吐，暮食朝吐。（积一日之食至六时之久，然后吐出，此下焦病也。）以上诸症，吐愈速则愈在上，吐愈久则愈在下。古方通以半夏生姜为正剂，独东垣云生姜止呕，但治表实气壅。若胃虚谷气不行，惟当补胃，推扬谷气而已。故服小半夏汤不愈者，服大半夏汤立愈。挟寒者，喜热恶寒，肢冷脉小；挟热者，喜冷恶热，燥渴脉洪；气滞者，胀满不通；痰饮者、遇冷即发；食积者，消导乃安。吐而诸药不效、必假镇重以坠之。（如灵砂丹、养正丹之类。）吐而中气久虚，必借谷食以和之。（宜白术炒焦黑色，陈皮、茯苓、半夏、甘草、陈仓米、苡仁、谷柏，时时呷陈米饮。）<br />
<br />
　　上焦伤风，闭其腠理，经气失道，邪气内着，先吐后泻，身热腹闷，名曰漏气。<br />
<br />
　　下焦实热，二便不通，气逆不续，呕逆不禁，名走哺。干呕气逆，恶心胃伤呕苦，邪在胆经，吐酸者，责之肝脏。呕清水者，多气虚。吐蛔虫者，皆胃冷。必须详别其因，方可对证用药。<br />
<br />
　　吐伤津液必竭，不可误认火热之病，投以凉药，为害不小。盖谷气久虚，胸中虚热，发而呕哕，但得五谷之阴以和之，则呕哕自止。若投辛温，愈增燥热。若投异味，胃弱难受也。如果面赤恶热，烦躁引饮，脉洪滑，或弦数，乃属火病。呕家多服生姜，乃呕吐之圣药也。气逆者，必散之，故以生姜为主。胃虚谷气不行，当以参术补胃，推扬谷气而已。喜热恶寒，四肢凄清，六脉迟小而弱，此伤于寒也，宜二陈汤加丁香十粒，甚则附子理中汤，并须冷服，盖冷遇冷，则相须而入，自不吐出。热呕则食少即出，喜冷恶热，烦躁引饮，脉数而洪，宜二陈汤加姜炒黄连、炒黑栀子、炙枇杷叶、竹茹干葛、生姜、入芦根汁服。其闻谷气而呕，药下亦呕，夫脉洪者，并用芦根汁以治其热。面赤口干，头痛恶心，烦躁不宁，属于酒毒者，宜凉以折之，宜二陈加姜炒黄连、栀子、苏叶、葛根热服乃效。吐蛔为胃中冷甚，则蛔厥，以致呕吐，诸药不止，别无他证，乃蛔在胸膈间作扰，见药则动，动则不纳药，药出而蛔不出也，当以治蛔为主，或加川椒以伏之，或加乌梅以安之。吐酸水或绿水，脉弦急出寸口，属肝火逆上，以二陈汤加吴茱萸、炒黄连、柴胡之类。无声无物，心中欲吐不吐，欲呕不吐，虽曰恶心。实非心经之病，皆在胃口上，痰饮为患。宜二陈或六君子汤，必多用生姜，盖能开胃下气豁痰也。甚者、理中汤。治酸必用茱萸（去梗汤浸半日）为君，佐二陈，或平胃散。<br />
<br />
　　气郁者，加香附：热结者加炒黄连、炒栀子，尤须断浓味，必蔬食自养，则病易安，此病宜从治，不宜寒凉也。在东垣则全用温药，在丹溪虽用黄连，亦兼茱萸、苍术之类，盖得热则行，火旺而脾健运矣。呕家忌服栝蒌、否仁、莱菔子、山栀、苏子，一切有油之药，皆能犯胃作吐，惟于丸药中，带香热行散不妨，脉弱而呕，小便复利，身有微热，见厥者，死。呕吐大痛，色如青菜叶者，死。<br />
<br />
　　哕之一症，古人辨认不一。有以咳逆为哕者；有以呃逆为哕者；有以干呕为哕者，皆非认证之的也。咳逆者，火来乘金之肺病也。呃逆者，即俗所谓冷噎，声发则头摇肩耸，有属于胃寒，窒塞阳气，不得宣越而致者：有属于膈上有痰，为怒所郁，痰热相搏，气不得降而作者，皆胃病也。有属于冷极于下，迫火上冲，气自脐下，直冲于胸嗌之间而作者，此阴症也。干呕者，张口大声，乃燥热之气，冲于阳明，逆气上行而致也。至于哕者，乃哕哕作声，似恶心而有声，似干呕而声小，多发于久病危症，阴阳相离。故《经》曰：病深者必发哕，属于胃中虚寒者居多，间亦有痰有热者，更多得之于阴气已竭。阳火无根，浮于胸中，上焦阳气不足以御，一任龙雷阴火，冲逆而作，故其标属于胃，究其本原于肾。中焦哕逆，其声短，是水谷之病，为胃火，易治。下焦哕逆，其声长，是虚邪之病，为阴火，难治哕声频密相连者为实，可治。十时哕一声者，为虚，难治。暴病而卒然发哕者，必痰也、食也、血也。怒气所干也，是病之易治者；久病而渐次发哕者，若伤寒，若下痢，若产后，若虚劳，是病之难治者也。虚实寒热之间，而治法有迥别矣。何古方治哕，概以丁香柿蒂散为主方，此药不能清气利痰，不能补虚降火，且无大力，岂可统治斯疾耶。<br />
<br />
　　杂症大小合参卷五<br />
<br />
　　方脉泄泻合参<br />
<br />
　　凡泄泻水，腹不痛者是湿，宜燥渗之。饮食入胃不住，或完谷不化者是气虚，宜温补之。腹涌肠鸣泻水，痛一阵，泻一阵是火，宜清利之。时泻时止，或多或少是痰积，宜豁之。腹痛甚而泻，泻后痛减者是食积，宜消之。实者，宜下之。如脾泻已久，大肠不禁者，宜涩之。下陷者，宜升提之。<br />
<br />
　　河间曰：泻而水谷变色者为热，不变色而澄澈清冷者为寒。若肛门燥涩，小便黄赤，水谷虽不变，犹为热也。此由火性急速，食下即出，无容克化，所谓邪热不杀谷也。然泄泻之症，虽分湿火寒虚痰食六者之殊，必以渗湿燥脾为主，湿则导之，火则清之，寒则温之，虚则补之，痰则豁之，食则消之，是其治也。虽然六症既明，三虚不可不察，脾虚、肾虚、肝虚是也。脾虚者，饮食所伤也。肾虚者，色欲所伤也。肝虚者，忿怒所伤也。饮食伤脾，不能运化；色欲伤肾，不能闭藏；忿怒伤肝，木邪克土，皆令泄泻。然肾泄、肝泄，间必有之，而脾泄恒多，盖人终日饮食，必有所伤，便致泄泻。<br />
<br />
　　又尝论之，泄泻痢疟，同乎一源，多由暑月脾胃气虚，饮食伤积所致，饮食才伤便作，则为泄泻为轻；饮食停积既久，则为疟痢为重。而疟与痢，又有分别，饮食为痰，充乎胸胁则为疟疾，饮食为积，胶乎肠胃，则为痢疾，故有无痰不成疟，无积不成痢之论也。<br />
<br />
　　人之一身，脾胃为主，胃司纳受，脾司运化，然胃阳主气，脾阴主血，奈世之治脾胃者，不分阴阳气血，概用辛温燥热助火消阴之剂，遂使肾火益旺，脾阴愈伤，清纯冲和之气，变为燥热，胃脘干枯，大肠涩结，脾脏渐绝而死。独不思土虽恶湿，然亦必赖湿润，乃得化生万物，岂可徒知偏用辛热之剂乎？况肾脾窍于二阴，若肾气衰弱，则不能蒸腐水谷，世人但见泄物，概用参术补之，殊不知参术乃补脾胃中州阳气之药，不能补至阴闭藏主蛰之司也。胃属土而肾属水，肾泻而用补脾，则土愈胜，而水愈亏，一阳之火，若无二阴敛纳，何能处于釜底而为蒸腐五谷之具耶！胃之上口为贲门，水谷于此而入。胃下口为幽门，水谷之滓秽，自此入于小肠，小肠十六折，水谷赖以缓行，阑门为小肠下口，水谷自此泌别，分秽为浊入大肠，分水为清入膀胱。如水谷不分，清浊不别，则皆入大肠，而成泄泻，此其由也。然有火湿暑风痰寒食积八症之殊，有肝虚、脾虚、肾虚三虚之别。若食入口即下，此为直肠泄难治，下利日十余行，脉反实者，死。腹大胀，四末清，脱形泄甚，不及一时，死。下则泄泻不止，上则吐痰不已，为上下俱脱，死。泻久而脉洪大急数，皆难治。六脏气绝于外者，手足寒，五脏气绝于内者，利不禁，甚者，手足不仁，为难治。<br />
<br />
　　脏腑泻利，其证多端，东垣先生制《脾胃论》一篇，专以补中益气汤，升提清气为主，但未及乎肾泄也。故仲景云：下利水止，医以理中汤与之，利益甚，理中者，理中焦也。此利在下焦，当以理下焦法则愈矣。赵以德云：泄泻之病，其类多端，得于六淫五邪饮食所伤之外，复有杂合之邪，似难执法而治。先师治气，暴脱而虚，顿泻不知人，口眼俱闭，呼吸甚微，几欲绝者，急灸气海，饮人参膏十余斤而愈。治积痰在肺，致其所合大肠之气不固者，涌出上焦之痰，则肺气下降，而大肠之虚自复矣。治忧思太过，脾气结而不能升举，陷入下焦，而成泄泻者，开其郁结，补其脾胃，使谷气升发也。治阴虚而肾不能司禁固之权者，峻补其肾，而闭藏之司得职也。<br />
<br />
　　肾泻看，五更时泻也。肾者，胃之关也。前阴利水，后阴利谷，肾属水，水旺于子，肾之阳虚，不能健闭，故将交阳分则泻也。脾泻者，脾之清阳下陷，不能运化阑门，元气不足，不能分别水谷，不痛而泻也。两症皆出于肾，命火衰，不能上生脾土，故杨仁斋曰：肾命之气，交通水谷，自然克化，肾司开阖，又曰：肾开窍于二阴，可见不但仅主小便，而大便之能开能闭者，肾操权也。肾既虚衰，则命门之火熄矣。火熄则水独治，故令水泻不止，其泻每在五更，天将明也。盖肾属水，其位在北，于时为亥子。正当亥子水旺之秋，故特甚也。惟八味丸（张）见去丹皮加补骨脂、菟丝子、五味子，用山药糊丸更妙，）以补真阴真阳，则肾中之水火既济，而开阖之权得职，命门之火旺，火能生土，而脾亦强矣。古方有椒附丸、五味子散，皆治肾泄之神方，不可不考也。薛氏云：脾胃虚寒下陷者，用补中益气汤，加木香、肉果、补骨脂，脾气虚寒不禁者，用六君子汤加姜桂。命门火衰，脾土虚寒者，用八味丸。脾肾气血俱虚者，用十全大补汤，送四神丸。大便滑利，小便闭涩，或肢体渐肿，喘咳唾痰，为脾肾亏损，宜金匮加减肾气丸，即《难经》有五泄之分，胃泄、脾泄、大肠泄、小肠泄、大瘕泄。其大瘕泄者，即肾泄也。里急后重，数至圊而不能便，茎中痛，世人不知此症，误为滞下治之，祸不旋踵，此皆肾虚之症，欲去不去，似痢非痢，似虚弩而非虚弩，盖痢疾后重，为因邪压大肠坠下，故大肠不能升举而重，治以大黄槟榔，泻其所压之邪而愈。又有久泻，大肠虚滑，元气下陷不能自收而重，乃用涩剂，固其脱，升其坠，而愈其虚，坐弩责，此痢后积已去尽，无便而但虚坐耳。此为亡血过多，清气下陷，倍用归芎芍药，佐以升提，和之而愈。惟肾虚后重者，亦数至圊而不能便，必茎中痛，或大便不能得，而小便先行而涩，或欲小便而大便反欲去而痛。褚氏《精血论》云：精已耗而复竭之，则大小便道牵痛，愈痛则愈便，愈便而愈痛，须以补中益气汤，倍升麻，送四神丸，又以八味地黄丸料，加五味子补骨脂，多服乃痊。此等症候，以痢药致损元气，肢体肿胀而毙者，不可枚举。肾既主大小便而司开阖，故大小便不禁者，责之肾，然则大便不通者，独非肾乎？《金匮真言论》云：北方黑色，入通于肾，开窍于二阴。故肾气虚，则大小便难，宜以地黄苁蓉之属补其阴，少佐辛药致津液而润其燥。洁古云：脏腑之秘，不可一概治疗，有热秘，有冷秘，有实秘，有虚秘，有风秘，有气秘，老人与产后，及发汗利小便过多，病后气血未复者，皆能成秘，禁用硝黄、巴豆、牵牛等药。世人但知热秘，不知冷秘。冷秘者，冷气横于肠胃，阴凝固结，津液不通，胃气闭塞，其大肠内气攻，喜热恶冷，宜以八味地黄丸料，大剂煎之，冷冻饮料即愈。或局方半硫丸，碾生姜调乳香下之；或海藏已寒丸俱效。海藏云：已寒丸虽热，得芍药茴香润剂，引而下之，阴得阳而化，故大小便自通，如遇春和之阳，冰自消矣。然不若八味丸更妙矣。东垣云：肾主五液，津液盛则大便如常，若饥饱劳役，损伤胃气，饮食辛热浓味，而助火邪，伏于血中，致散真阴，津液亏乏，故大肠结燥。又有老人气虚，津液衰少而结者，肾恶燥，急食辛以润之是也，体法东垣之论，不用润燥汤、润肠丸之类，惟六味地黄丸料煎服自愈。如热秘而又兼气虚者，以前汤冲入人参止钱，此因气虚不能推送，阴虚不能濡润故耳。<br />

                    <br>
                        <br />
　　《经》曰：春伤于风，夏生飧世，邪气留连，乃为洞泄。又曰：清气在下，则生飧泄。又曰：湿胜则濡泄。又曰：暴注下迫，皆属于热；诸病水液澄澈清冷皆属于寒。此《经》言，风湿寒热四气皆能为泄也。又言清气在下，则生飧泄，此明脾虚下陷之泄也。统而论之，脾土强者，自能胜湿，无湿则不泄，故曰湿多成五泄。若土虚不能制湿，则风寒与热皆得干之而为病，治法有九，一曰淡渗，使湿从小便而去，如农人治涝，导其下流，虽处卑隘，不忧巨浸。《经》云：治湿不利小便，非其治也。又云：“在下者，引而竭之”是也。一曰升提，气属于阳，性本上升，胃气注迫，辄尔下陷，升柴羌葛之类，鼓舞胃气上腾，则注下自止。又如地土淖泽，风之即干。故风药多燥，且湿为土病，风为木药，木可胜土，风可胜湿，所谓下者，举之是也。一曰清凉热淫所至，暴注下迫，苦寒诸剂用涤燔蒸，犹当溽暑伊芳郁之时而商 疯然倏动，则炎 如失矣。所谓热者，清之是也。一曰疏利，痰凝气滞，食积水停皆令人泻随证祛逐，勿使稽留。<br />
<br />
　　《经》曰：实者泻之；又曰：“通因通用”是也。一曰甘缓，泻利不已，急而下趋愈趋愈下，泄何由止？甘能缓中，善禁急速，且稼墙作甘，甘为土味，所谓急者，缓之是也。<br />
<br />
　　一曰酸收，泻下日久，则气散而不收，无能统摄，注泄何时而已，酸之一味，能助收肃之权，经云，散者，收之是也。一曰燥脾，土德无惭，水邪不滥，故泻皆成于土湿，湿皆本于脾虚，仓禀得职，水谷善分，虚则不培，湿淫转甚，《经》云“虚者补之”是也。<br />
<br />
　　一曰温肾，肾主二便，封藏之本，况虽属水，真阳寓焉。少火生气，火为土母，此火一衰，何以营运三焦，熟腐五谷乎？故积虚者，必挟寒，脾虚者，必补母，《经》云“寒者温之”是也。一曰固涩，注泄既久，幽门道滑，虽投温补，未克奏功，须行涩剂，则变化不愆，揆度合节。所谓滑者，涩之是也。夫是九者，治泻之纲领，而不能出其范围矣。刘宗浓曰：饮食入胃，输精心肺，气必上行，然后下降。若脾胃有伤，湿热相合，阳气日虚不能上升，脾胃之气，下流肝肾而成泄利者，法当填补中气，用轻薄风药升之、举之，则阴不病而阳气生矣。此东垣发前人所未发也。<br />
<br />
　　夫始泻而属热者，邪气胜则实也。终变为寒者，夏气奔，则为虚也。久病而热者，内真寒而假热也。久泻虚寒者，乃夏候也。凡每早大泻一行，若止空心服热，药亦无效，须于夜食前，再一服方妙，盖暖药虽平旦服之，至夜药力已尽，无以敌一夜阴寒之气耳。<br />
<br />
　　泄泻而属脾胃者，人固知之矣。然门户束要肝之气也。守司于下，肾之气也。若肝肾气实，则能闭束而不泻泄，虚则闭束失职，而无禁固之权矣。且肾为胃关，故肾泻必在子后，五更之分也。盖人生二五，妙合而成，左右两肾，肾间动气，即先天元阳之祖气，此气自子后一阳生，生即渐渐上升，历丑寅卯辰已，而六阳已极，则入离宫，午后一阴生，即白气变为赤液，渐渐降下至坎宫，复为白气，昼夜循环，升降不息，《经》所谓少火生气，医家所谓真阳之火，名为相火也。道家所谓君火，乃先天祖气也。方此火之自下而上也，行过中焦，必经脾胃，则能腐熟水谷，蒸糟粕而化精微，脾气散精，上归于肺，通调水道，下输膀胱，是谓清升浊降，既济之象也。《经》曰：阴平阳秘，精气乃固，苟不慎摄生之道，则精神日损，肾之真气渐衰，而子复一阳，不以时生，不能上升，水谷无由腐熟以传化，故寅为三阳之候，阳微既不能应候而化物，且不能胜阴而上升，故五更或黎明而泻，其泄亦溏，俗名鸭溏，是为肾泄，亦名大瘕泄，是阳之亡，气之脱也，则补火尤要于补气。<br />
<br />
　　凡天久淫雨，湿令大行，人多腹疾，泻且痛者，胃苓汤，加炮姜、肉桂最宜。<br />
<br />
　　杂症大小合参卷五　方脉泄泻合参<br />
<br />
　　保婴至宝锭子药（锦囊秘方）<br />
<br />
　　神治婴孩风痰发热，惊疳吐泻，积滞等症。<br />
<br />
　　留白广陈皮（一两，炒） 莱菔子（拣红润者，洗净，晒干，炒，一两）<br />
<br />
　　蓬术（一两炒） 三棱（一两，炒黄） 麦芽（炒熟，另磨净末，一两） 浓朴（一两，姜汁炒） 苍术（一两，炒深黄） 香附子（一两，炒） 草豆蔻（拣粗绽者，炒，一两） 鹅眼枳实（取新切而紧小者，炒，一两） 山楂肉（一两五钱） 神曲（二两，打糊为锭），上各制度为细末。<br />
<br />
　　神曲糊和剂成锭，每锭约重三四分，每岁磨服半锭，不论何病，俱用生姜汤磨下。此方传流甚久，先师秘授，婴儿吐泻惊疳发热诸症神效，（张）发心广济，敬陈此方，幸勿轻视。<br />
<br />
　　杂症大小合参卷五　方脉泄泻合参<br />
<br />
　　木香散（锦囊秘方）<br />
<br />
　　神治久泻脾虚，及受慢脾风候。<br />
<br />
　　木香 晒甘草（炒黄） 肉果（面裹煨，粗纸打去油） 诃子肉（炒黄，各五钱）<br />
<br />
　　苍木（炒黄） 泽泻（炒） 浓朴（姜汁拌炒） 茯苓（焙） 干姜（炒深黄） 车前子（焙） 广皮（炒） 白术（土炒） 木通（焙，各一两） 猪苓（炒，二两）<br />
<br />
　　肉桂（去皮，三钱，不见火），为末，生姜炒砂仁汤调下，量人大小轻重。<br />
<br />
　　杂症大小合参卷五　方脉泄泻合参<br />
<br />
　　加味平胃散（锦囊秘方）<br />
<br />
　　神治水泻。<br />
<br />
　　留白广皮（炒） 白扁豆（炒黄，各二两四钱） 苍术（炒深黄，三两二钱） 浓朴（姜汁炒，一两六钱） 甘草（一两，炒） 木通（炒，八钱） 共为细末，姜汤调下，量人大小轻重。<br />
<br />
　　杂症大小合参卷五　方脉泄泻合参<br />
<br />
　　锦囊新制加减五苓散<br />
<br />
　　神治脾虚湿热作泻。<br />
<br />
　　留白广皮（三两，炒） 苍术（四两，炒黄） 白术（五两，炒黄） 白茯苓（六两焙） 甘草（二两，炙） 白扁豆（六两，炒黄） 泽泻（二两，炒） 共为细末，每用黑砂糖调煨姜汤下，量人大小轻重。<br />
<br />
　　杂症大小合参卷五　方脉泄泻合参<br />
<br />
　　枳术丸<br />
<br />
　　消痞除痰，乃消也：健脾迸食，乃补也。<br />
<br />
　　枳实（一两，炒） 白术（二两，炒） 为末，荷叶包陈米饭煨干，为丸。<br />
<br />
　　东垣曰：白术甘温补脾胃之元气，共味苦，除胃中湿热，利腰脐间血过于枳实克伐之药一倍；枳实苦寒泄胃中痞闷，化胃中所伤。是先补其虚而后化其伤，则不峻矣。<br />
<br />
　　荷叶中空色青，形仰象震，在人为少阳胆生化之根蒂也饮食入胃，营气上行即少阳甲胆之气也。胃气元气谷气甲胆上升之气一也。食药感此气化胃气何由不上升乎，烧饭与白术协力滋养谷气，补令胃浓不至再伤其利广矣。<br />
<br />
　　杂症大小合参卷五　方脉泄泻合参<br />
<br />
　　消食丸<br />
<br />
　　砂仁 橘皮 莲术 麦芽 香附 神曲（各等分） 为末，曲糊丸，紫苏或姜汤下。<br />
<br />
　　杂症大小合参卷五　方脉泄泻合参<br />
<br />
　　遇仙丹<br />
<br />
　　蓬术 木通 枳实 槟榔 青皮 甘草 小茴香 水煎服。<br />
<br />
　　杂症大小合参卷五　方脉泄泻合参<br />
<br />
　　六君子汤<br />
<br />
　　去陈皮、砂仁，即四君子汤。<br />
<br />
　　白术 茯苓 陈皮 甘草 人参 砂仁 枣水煎服。有方加神曲；有方加半夏。<br />
<br />
　　杂症大小合参卷五　方脉泄泻合参<br />
<br />
　　不换金正气散<br />
<br />
　　藿香叶 浓朴（姜炒，各二钱五分） 甘草（炙，一钱五分） 苍术（制，四钱） 人参 茯苓木香（各一钱） 半夏曲（三钱） 陈皮（二钱） 姜枣水煎服。<br />
<br />
　　杂症大小合参卷五　方脉泄泻合参<br />
<br />
　　养脾丸<br />
<br />
　　白术 茯苓 干姜（炮） 黄连（酒炒） 木香 肉豆蔻（面裹煨，各一钱）<br />
<br />
　　共为细末，面糊丸，灯心糯米汤下。<br />
<br />
　　杂症大小合参卷五　方脉泄泻合参<br />
<br />
　　脾泄泻方<br />
<br />
　　菟丝子（一斤） 干姜（半斤） 大枣一斤捣丸，每早米汤送下三钱。<br />
<br />
　　杂症大小合参卷五　方脉泄泻合参<br />
<br />
　　受肚泻方<br />
<br />
　　陈黄米（半斤） 莲肉（半斤） 花椒（二两，炒研） 每早空心黑砂糖调姜汤下，不拘多少。<br />
<br />
　　杂症大小合参卷五　方脉泄泻合参<br />
<br />
　　参苓白术散<br />
<br />
　　治脾胃虚弱，不进饮食，或呕，或泻。<br />
<br />
　　人参 茯苓 白术（土炒） 甘草（炙） 山药（炒） 白扁豆（炒，各四两）<br />
<br />
　　砂仁（炒） 桔梗（炒） 薏苡仁（炒） 莲肉（炒，去心，各二两） 共为细末，姜枣汤调服。<br />
<br />
　　脾胃属土，土为万物之母，东垣曰：脾胃虚则百病生，调理中州，其首务也。脾悦甘，故用人参、甘草、苡仁；不喜燥，故用白术、茯苓；脾喜香，故用砂仁；心生脾故用莲肉，益心，土恶水，故用山药治肾；桔梗入肺，能升能降，所以通天气，于地道而无痞塞之忧也。<br />
<br />
　　杂症大小合参卷五　方脉泄泻合参<br />
<br />
　　附子理中汤<br />
<br />
　　治脾胃虚寒，饮食不化，或手足厥冷，胸腹切痛，或痰气不利，口舌生疮，或呕吐泄下等症。去附子即名人参理中汤。<br />
<br />
　　人参（去芦，一两） 白术（土炒，二两） 干姜（炮，一两） 甘草（炙，二两） 附子（制熟，一枚） 每服八钱，水煎服。<br />
<br />
　　人有元阳，命曰真火，此火一衰则不能生土，而资生之本大虚，今以附子回少火，干姜暖中州，而参，术、甘草为火补气，气旺则火足而脾土自能健运。《经》曰：气主煦之。又曰：寒淫所胜，平以辛热。即补火之谓也。夫心上肾下肝左肺右，而脾独居中，中气空虚，四脏不能相生，得此方以理之，则万物之母安而四脏皆得禀矣，故曰理中汤。去参术即名四逆汤，为四肢厥逆者设也。<br />
<br />
　　杂症大小合参卷五　方脉泄泻合参<br />
<br />
　　七气汤<br />
<br />
　　治七情郁结，霍乱吐泻。<br />
<br />
　　半夏（汤洗） 浓朴 白芍 茯苓（各二钱） 桂心 紫苏 橘红 人参（各一钱） 姜枣水煎服。<br />
<br />
　　杂症大小合参卷五　方脉泄泻合参<br />
<br />
　　通脉四逆汤<br />
<br />
　　附子（大者，一枚生用） 干姜（一两） 甘草（炙，二两） 冷汗面赤者，格阳于上也。加葱九茎以通阳。<br />
<br />
　　喻嘉言曰：阳虚之人，虽有表症，其汗仍出，其手足必厥。才用表药，立至亡阳。不用表药，外邪不散，故用前汤加葱为治。如腹痛者，真阴不足也，加芍药二两以敛阴；咽痛阴气上结也，加结梗一两以利咽；利止脉不出，加人参二两以助阳补气血；呕吐加生姜二两以散逆气。以上皆通脉四逆汤加减法也。<br />
<br />
　　杂症大小合参卷五　方脉泄泻合参<br />
<br />
　　白术膏<br />
<br />
　　补胃健脾，和中进食。<br />
<br />
　　白术十斤，取于潜出者，先煮粥汤待冷浸一宿，刮去皮，净，切片，用山黄土蒸之，晒干，再以米粉蒸之，晒干。止用水百碗，桑柴火煎至三十碗，加白蜜二斤，熬成膏，每服一酒杯，淡姜汤点服。<br />
<br />
　　太阴主生化之元，其性喜燥，其味喜甘，其气喜温，白术备此三者，故为中宫要药。配以白蜜和其燥也，且甘味重则归脾速，陶氏颂云：百邪外御，六腑内充，味重金浆，芳逾玉液，岂无故而得此隆誉哉！<br />
<br />
　　杂症大小合参卷五　方脉泄泻合参<br />
<br />
　　胃苓汤<br />
<br />
　　即五苓散平胃散合。<br />
<br />
　　苍术（制，一钱五分） 浓朴（制） 陈皮 白术（炒） 泽泻 猪苓（各一钱）<br />
<br />
　　茯苓（一钱二分） 甘草（五分） 肉桂（四分） 姜枣水煎服。<br />
<br />
　　杂症大小合参卷五　方脉泄泻合参<br />
<br />
　　保和丸<br />
<br />
　　山楂（六两） 神曲（二两） 半夏（制） 茯苓（各三两） 陈皮 连翘 莱菔（各一两） 为末，炊饼丸，白汤下。<br />
<br />
　　杂症大小合参卷五　方脉泄泻合参<br />
<br />
　　治中汤<br />
<br />
　　人参 甘草（炙） 干姜（炮） 白术（炒） 青皮 陈皮（各等分） 上用水煎服。<br />
<br />
　　呕甚者，加半夏。<br />
<br />
　　杂症大小合参卷五　方脉泄泻合参<br />
<br />
　　建中加木瓜柴胡汤<br />
<br />
　　桂枝（二两五钱） 芍药 甘草（各一两） 胶饴（半升） 生姜（一两五钱） 大枣（六枚）<br />
<br />
　　木瓜 柴胡（各五钱） 每服一两，水煎去渣，入饧两匙服。<br />
<br />
　　杂症大小合参卷五　方脉泄泻合参<br />
<br />
　　人参安胃汤<br />
<br />
　　治脾胃虚热呕吐，或泄泻不食。<br />
<br />
　　人参（一钱） 黄 （二钱，炒） 生甘草（五分） 炙甘草（五分） 白茯苓（四分） 白芍（七分）<br />
<br />
　　陈皮（三分） 黄连（二分，炒） 水煎服。<br />
<br />
　　脾胃虚伤，补中益气，或四君子、异功散可也。此独于其温剂中加芍药之酸寒、黄连之苦寒，盖因乍虚而内有燥热，故暂用以伐标也。白术为补胃上药，何不用乎？此名安胃与补胃不同，胃气纯虚，术为要品，今虽虚而有燥热，则胃不安未至纯虚也，故不用术耳。以三钱之参 ，投以二分之炒连，与世之肆用苦寒者不同也。<br />
<br />
　　杂症大小合参卷五　方脉泄泻合参<br />
<br />
　　藿香正气散<br />
<br />
　　治外感风寒，内伤饮食，头痛寒热，或霍乱泄泻，或作疟疾。<br />
<br />
　　桔梗 大腹皮 浓朴 升麻 茯苓（各一钱） 甘草（炙，五分） 藿香（一钱五分）<br />
<br />
　　紫苏（一钱） 姜枣水煎服。<br />
<br />
　　正气强旺则外无感冒之虞，脾胃健行则内无停食之患。稍有不足，外感内伤交作，以甘、桔、紫苏辛甘散其外邪；浓朴、大腹苦辛通其内滞；藿香为君主，内可和中，外可解表，统领诸剂，成功正气，赖以复矣，故名藿香正气。<br />
<br />
　　杂症大小合参卷五　方脉泄泻合参<br />
<br />
　　糯皮竹茹汤<br />
<br />
　　治久病虚羸，呕利不已。<br />
<br />
　　橘皮 竹茹（各一钱五分） 人参 生姜（煨） 甘草（各一钱） 大枣（二枚）<br />
<br />
　　久病而虚，肺金失下降之，令心火肆炎上之权，呕逆所由也。滋以生姜、橘皮辛温导其下降；竹茹、生草、甘寒禁其上炎；人参、大枣强胃扶脾而安其转输之职，呕自止矣。如因于寒者，以丁香代竹茹，毋守株而不变也。<br />

                    <br>
                        <br />
　　杂症大小合参卷五　方脉泄泻合参<br />
<br />
　　大半夏汤<br />
<br />
　　治胃虚呕吐。<br />
<br />
　　半夏（汤洗，五钱） 人参（三钱） 白蜜（二钱） 水二碗和蜜扬之二百四十遍，煮八分温服。<br />
<br />
　　杂症大小合参卷五　方脉泄泻合参<br />
<br />
　　治干霍乱神方<br />
<br />
　　用生明矾、食盐各六七分，共研极细，用热水凉水各碗许调和，令患人顿饮。即探吐之，如此一二次，无不愈者。<br />
<br />
　　杂症大小合参卷五　方脉泄泻合参<br />
<br />
　　姜橘汤<br />
<br />
　　橘皮（去白） 生姜（留皮，各三钱） 水一钟，煎六分服。<br />
<br />
　　杂症大小合参卷五　方脉泄泻合参<br />
<br />
　　葛花解酲汤<br />
<br />
　　专治酒积，上中下分消。<br />
<br />
　　白豆蔻 砂仁 葛花（各一钱） 木香（一分） 青皮（六分） 陈皮 白茯苓 猪苓人参（各三分） 白术（炒） 神曲（炒） 泽泻 干姜（各四分） 水煎服。<br />
<br />
　　曲 之积，令人腹痛，盖中州受伤气逆而湿郁也。豆蔻、砂仁推逆气有功，且兼辛散之力；葛花独入阳明，令湿热之毒从肌肉而解，故以三味为君，解上焦之醒也；茯苓、猪苓、泽泻令湿热之毒从小便而出，故以三味为臣，解下焦之醒也；参、术、木香二皮、干姜中气赖以调和湿热，捣其巢穴，解中焦之醒也/。<br />
<br />
　　杂症大小合参卷五　方脉泄泻合参<br />
<br />
　　桂枝麻黄汤<br />
<br />
　　方见伤寒门。<br />
<br />
　　张子和曰：飧泄以风为根，风非汗不出，有病此者，腹中雷鸣，水谷不分，小便滞涩，服涩药温药不效，炙中脘脐下数十，燥热转甚，津液枯竭，延予视之，脉浮大而长，身表微热，用桂枝麻黄汤加姜枣煎，连进三大剂，汗出终日至旦而愈。次以胃风汤，和其脏腑，食迸而安。《经》曰：春伤于风，夏必飧泄。故可汗而愈。按：风属木，脾属土，木克土故泄也。<br />
<br />
　　杂症大小合参卷五　方脉泄泻合参<br />
<br />
　　四神丸<br />
<br />
　　治脾肾虚寒，大便大实，饮食不思。<br />
<br />
　　肉果（面煨） 五味子（各二两） 补骨脂（四两） 吴茱萸（水浸，一两）<br />
<br />
　　为末，生姜八两，红枣一百枚，煮熟，取枣肉去皮，和丸桐子大，每服四钱，空心米饮下。<br />
<br />
　　杂症大小合参卷五　方脉泄泻合参<br />
<br />
　　茱萸断下丸<br />
<br />
　　治脏腑虚寒，腹痛泄泻，大效。<br />
<br />
　　吴茱萸（炒，二两） 赤石脂 干姜（各一两五钱） 缩砂仁 艾叶（炒） 肉豆蔻 附子（制，各一两） 共为细末，面糊丸，每服三钱，米饮送下。<br />
<br />
　　杂症大小合参卷五　方脉泄泻合参<br />
<br />
　　二神丸<br />
<br />
　　破故纸（炒，四两） 肉豆蔻（生，二两）<br />
<br />
　　为末，以枣四十九个，生姜四两，同煮烂，去姜取枣肉和丸，每服五十丸，盐汤下。<br />
<br />
　　杂症大小合参卷五　方脉泄泻合参<br />
<br />
　　椒附丸<br />
<br />
　　治泄泻久重，其人甚虚。<br />
<br />
　　椒红（炒） 附子（炒，各五钱） 山萸肉（二两） 桑螵蛸（炙） 鹿茸（酒蒸） 龙骨（各三钱） 为末酒糊丸，每服五十丸，空心米饮下。<br />
<br />
　　杂症大小合参卷五　方脉泄泻合参<br />
<br />
　　当归浓朴汤<br />
<br />
　　治肝经受寒，面色青惨，厥而泄利。<br />
<br />
　　当归（炒） 浓朴（制，各二两） 官桂（三两） 良姜（五两） 每服三钱，水煎服。<br />
<br />
　　《经》曰：肾司闭藏，肝司疏泄，肝肾气虚为病泄泻，何也？盖肾者，所处在下，大小二便之门户，而肝者，又为门户约束之具，肝肾气实，则能闭、能束，故不泄泻。肝肾气虚，则闭束失职，故泄泻也。又肝者，脾之贼，肝经正虚邪盛，木能克土，亦作泄泻。此当归浓朴汤所以实肝而止也。<br />
<br />
　　杂症大小合参卷五　方脉泄泻合参<br />
<br />
　　香茸丸<br />
<br />
　　治日久冷泻。<br />
<br />
　　鹿茸（五钱，酒浸、炙） 乳香（二钱） 肉豆蔻（一两） 每个作两片，入乳香在内，面里煨，为末，陈米为丸，每服五十丸，空心米饮下。<br />
<br />
　　杂症大小合参卷五　方脉泄泻合参<br />
<br />
　　天下受拜平胃散<br />
<br />
　　治脾胃不和，呕吐痰蒸，胸膈痞滞，饮食不甜。<br />
<br />
　　浓朴 陈皮（留白） 生姜 炙甘草（各二两） 南京小枣（二百枚，去核） 茅山苍木（米泔水浸一宿，去皮，晒干，五两，锉） 水五升，煮干，捣作饼子，晒干，再研为末，每服二钱，盐汤点服。泄泻，姜五片，乌梅二个，水盏半，煎服。一方加藿香、半夏曲。<br />
<br />
　　杂症大小合参卷五　方脉泄泻合参<br />
<br />
　　养胃汤<br />
<br />
　　治脾胃虚冷，不思饮食，呕吐翻胃。<br />
<br />
　　人参 丁香 砂仁 肉果 附子（炮） 白豆蔻 甘草 沉香 橘红 麦芽 神曲（各三钱五分） 共为细末，每服二钱，姜盐汤下。<br />
<br />
　　杂症大小合参卷五　方脉泄泻合参<br />
<br />
　　旋复花汤<br />
<br />
　　治中脘伏痰，吐逆眩晕。<br />
<br />
　　旋复花（去梗） 半夏（汤泡七次） 干姜（炮） 橘红（各一两） 槟榔 人参 甘草（炙） 白术（各五钱） 每服四钱，姜水煎服。<br />
<br />
　　杂症大小合参卷五　方脉泄泻合参<br />
<br />
　　济主竹茹汤<br />
<br />
　　治热呕，或因饮酒过度而呕者。<br />
<br />
　　葛根 甘草（炙） 半夏（汤泡） 加竹茹、生姜煎服。<br />
<br />
　　杂症大小合参卷五　方脉泄泻合参<br />
<br />
　　小柴胡加竹茹汤<br />
<br />
　　治发热而呕哕，胃热多渴不食。<br />
<br />
　　柴胡（二钱） 半夏（汤洗） 橘皮（各一钱） 竹茹（一块） 黄芩 人参甘草（炙，各七分） 姜水煎服。有方加枇杷叶、赤茯苓、麦冬。<br />
<br />
　　杂症大小合参卷五　方脉泄泻合参<br />
<br />
　　四柱散<br />
<br />
　　治真阳耗散，脐腹冷痛，泄泻不止。<br />
<br />
　　白茯苓 附子（泡，去皮、脐） 人参木香（湿纸裹，火煨） 各等分， 咀，每服四钱，水一钟，姜五片，盐少许，煎七分，空心温服。一方加两豆蔻、诃子，名六柱散。<br />
<br />
　　杂症大小合参卷五<br />
<br />
　　吐泻门要药<br />
<br />
　　消食化痰，如枳实、枳壳、陈皮、半夏、草豆蔻、莱菔子、山楂、浓朴、香附、麦芽、神曲之类，随候采用。<br />
<br />
　　清热平胃，如香薷、黄连、木瓜、藿香、木通、石斛、陈皮、浓朴、甘草、泽泻、猪苓、苍术、滑石之类，随候采用。<br />
<br />
　　温补止泻，如肉果、吴茱萸、肉桂、丁香、木香、诃子、赤石脂、龙骨、人参、茯苓、山药、砂仁、益智、米仁、白术、炙甘草、白豆蔻、陈米、莲肉、白扁豆、煨姜、乌梅之类，随候采用。<br />
<br />
　　杂症大小合参卷五<br />
<br />
　　方脉燥结合参（附肠交）<br />
<br />
　　燥结之症，有虚实二者之分。或因风寒邪从外入，或因七气火自内起，此是湿热怫郁燥结，有时乃为实也。实则宜荡涤肠胃，开结软坚，如大黄、硝石、枳实、浓朴、承气汤之类是也。或因病久，饮食少进，或因吐泻汗后，津液暴亡，或因年高精血干枯，妇人产后亡血，皆能秘结，此是血液枯涸，不能润泽而燥结，乃为虚也。虚则宜滋养阴血，润燥散热，使火不行燥热之令，肠金自化清纯之气，精液入胃，脾土健行，自不秘结矣，如归地桃仁润燥汤之类。如常饮食煮猪血脏汤，加酥食之，血仍润血，脏仍润脏，胃强能食者，间服润肠丸微利之，苟不审虚实而轻用硝黄巴豆，杀人如反掌也。故东垣曰：凡人胃强脾弱，约束津液，不得四布，但输膀胱，故小便数而大便难者，用脾约丸。若由阴血枯槁，宜滋金水，使阴道一长，津液内生，何燥结之有哉。<br />
<br />
　　《经》曰：北方黑色，入通于肾，开窍于二阴。肾虚则津液竭而大便燥，然肾恶燥，急食辛以润之，以苦泄之，或六味料加苁蓉、人乳、白蜜，服之最宜。故大便秘结，专责之少阴一经，证状虽殊，总之津液枯干，盖肾主五液，津液足则大便如常。若饥饱劳役，损伤胃气，矢于输化，及过食辛热浓味，则火邪于血中，耗散真阴，血液少而燥结矣。分而言之，更有胃实、胃虚、热秘、冷秘、风秘、气秘、血秘之分。胃实而秘者，脉浮而数，善饮食，小便赤。胃虚而秘者，脉沉而迟，不能饮食，小便清利，体重便鞭。若面赤身热，六脉数实，时欲得冷，或口舌生疮，大肠热结，此热秘也。若面目或黑，六脉沉迟，小便清白，喜热恶冷，此由冷气横于肠胃，凝阴固结，津液不通，实非燥粪，此冷秘也。若由亡血血虚，津液不足，此血秘也。若气不升降，谷气不行，其人多噫，此气秘也。风搏肺脏，传于大肠，或素有风病者，此风秘也。东垣曰：实秘、热秘即阳结也，宜散之。虚秘、冷秘即阴结也，宜温之。《准绳》曰：胃实而秘者，能饮食，小便赤，秘物也。胃虚而秘者，不能食，小便清利，秘气也。然脏得血而能液，若肾阴既虚，不以津液骤生，欲求速效，未有不致危困，然登厕用力劳苦，势亦难堪，只有大滋津液，以为不治之治也。下脘即幽门，胃之下口也。人身上下有七门，皆下冲上也。幽门上冲吸门，吸门即会厌气喉，上掩饮食者也。冲其吸人之气，不得下归肝肾，为阴火相拒，故隔噎不通，浊阴不得，降而大便干燥不行，胃之湿与阴火俱在其中，则腹胀作矣。治在幽门，使幽门通利，泄其阴火，润其燥血，生其新血，则幽门通，吸门亦不受邪，膈噎得开，胀满俱去，浊阴得归下地道也。脉浮在气，杏仁、陈皮主之，脉沉在血，桃仁、陈皮主之，俱用陈皮者，以手太阴与手阳明为表里，肺气不降，大肠难传送也。然须兼用滑润，如生首乌、麻仁、归梢、苁蓉之类。如欲坐井中者，两尺脉按之必虚，或沉细而迟，旦煎理中汤极冷而服，不应不可用猛剂，宜蜜煎导之。冷秘，蜜煎中加草乌头末；热者，猪胆汁导之亦可。如因久病。虽多日不便，然因饮食久少，糟粕何从而得，日数虽多不甚后急，只须补理气血，中气一旺，自能健运，调摄饮食，新谷既充，自能推送旧谷，切不可通利，以致变生虚脱危症。阳结脉沉而数或促，阴结脉伏而迟或结。老人虚人脉雀啄者，不治。<br />
<br />
　　杂症大小合参卷五<br />
<br />
　　肠交<br />
<br />
　　肠交者，其病大小便易位而出，或因大怒，或因醉饱，遂至脏气乖乱，不循常道，法当宣吐，以开提其气。若脉虚者，尤宜升清降浊，补气淡渗为主，便阑门清利，得司泌别之职，则愈忌服破气燥热之剂。<br />
<br />
　　杂症大小合参卷五　肠交<br />
<br />
　　脾约丸<br />
<br />
　　治肠胃燥热，大便秘结。<br />
<br />
　　麻仁（二两，另研） 杏仁（五两五钱，去皮、尖，炒） 枳实（麸炒） 浓朴（姜汁炒） 芍药（各八两） 大黄（一斤） 为末，蜜丸，如桐子大，白汤送下。<br />
<br />
　　约者，约结之约，又约束也。《经》曰：饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行。今胃强脾弱，约束津液不得四布，但输膀胱，小便数而大便鞭，故曰脾约。麻仁甘平而润，否仁甘温而润，《经》曰：脾欲缓，急食甘以缓之。《本草》曰：润可去枯。是以麻仁为君，杏仁为臣，枳实苦寒，浓朴苦温，凡破结者，必以苦，故以为佐，芍药酸寒，大黄苦寒，酸苦涌泄为阴，故以为使。丹溪曰：既云脾结，血枯火燔，金受邪而津竭必窃脾之母气以自救，金衰则土受木邢，脾失转输，肺失传化，理宜滋阴降火，金行清化，脾土健旺，律液既润，何秘之有？此方惟热甚而禀实者可用，热虽甚而虚者，愈致其燥涸之苦矣。<br />
<br />
　　杂症大小合参卷五　肠交<br />
<br />
　　润肠丸<br />
<br />
　　治风结血秘，胃中伏火。<br />
<br />
　　羌活 归尾 大黄（煨，各五钱） 麻仁 桃仁（去皮、尖，各一两） 仁另研如泥，外为末，蜜丸，桐子大，每早白汤下五十丸，或加煨皂角仁亦妙。盖其性得湿则滑，滑则燥结自除。<br />
<br />
　　杂症大小合参卷五　肠交<br />
<br />
　　益血润肠丸<br />
<br />
　　熟地（六两） 杏仁（去皮、尖，炒） 麻仁（各三两，以上三味俱杵膏） 苏子荆子（各一两） 枳壳（麸炒） 橘红（各二两五钱） 当归（三两）<br />
<br />
　　阿胶（炒） 肉苁蓉（各一两五钱）<br />
<br />
　　为末，以前三味膏同杵千余下，仍加炼蜜丸。如桐子大，每服六十丸，空心白汤<br />
<br />
　　杂症大小合参卷五　肠交<br />
<br />
　　半硫丸<br />
<br />
　　治年高冷秘、虚秘，及 癖冷气。<br />
<br />
　　半夏（汤泡，七次） 硫黄（明净者，研极细，用柳木槌子杀过） 止以生姜自然汁同熬，入干蒸饼搅匀，入臼内杵数百下，如桐子大，每服十五丸至二十丸，无灰酒或姜汤任下，妇人醋汤下。<br />
<br />
　　杂症大小合参卷五　肠交<br />
<br />
　　通幽汤<br />
<br />
　　治幽门不通，上冲吸门，噎塞不开，气不得下，大便艰难。名曰：下脘不通，治在幽门。<br />
<br />
　　当归身 升麻 桃仁（研，各一钱） 红花 甘草（炙，各三分） 生地黄 熟地黄（各五分） 麻仁（三钱） 或加槟榔末五分，本方加大黄，名当归润肠汤，治同。<br />
<br />
　　此手足阳明药也。当归、二地，滋阴以养血；桃仁、麻仁、红花，润燥而行血；槟榔下坠而破气滞。加升麻者，天地之道能升而后能降，清阳不升则浊阴下降，《经》所谓地气上为云，天气下为雨也。<br />
<br />
　　杂症大小合参卷五　肠交<br />
<br />
　　韭汁牛乳饮<br />
<br />
　　治胃脘有死血，干燥枯槁，食下作痛，翻胃便秘。<br />
<br />
　　韭菜汁 牛乳（等分） 时时呷之。有痰阻者，加姜汁。本方去牛乳加陈酒治血膈。<br />
<br />
　　韭汁专消瘀血，此足阳明药也。韭汁辛温益胃消瘀，牛乳甘温润燥养血，瘀去则胃无阻，血润则大肠通，而食得下矣。<br />
<br />
　　杂症大小合参卷五　肠交<br />
<br />
　　麻仁苏子粥<br />
<br />
　　治产后大便不通。（许叔微曰：妇人产后有三种疾，郁胃则多汗，多汗则大便秘，故难于用药。）及老人风秘，俱宜此粥。<br />
<br />
　　大麻仁 紫苏子（等分） 共研，再用水研取汁煮粥。<br />
<br />
　　此手阳明药也。麻仁阳明正药，滑肠润燥，利便除风；苏子兼走太阴，润肺通肠，和血下气，行而不峻缓而能通。故老人产妇气血不足者，所宜用也。<br />

                    <br>
                        <br />
　　治大小便不通。<br />
<br />
　　用连根葱一二茎，带土生姜一块，淡豆豉二十一粒，盐二匙同研烂，捏作饼子烘热掩脐中，以帛札定，良久气透自通，否则再换一饼。<br />
<br />
　　蜜导法<br />
<br />
　　方见伤寒门。<br />
<br />
　　猪胆汁导法<br />
<br />
　　方见伤寒门。<br />
<br />
　　杂症大小合参卷六<br />
<br />
　　头痛头风大小总论合参<br />
<br />
　　《经》曰：风气循风府而上，则为脑风。新沐中风，则为首风。又曰：头痛耳鸣，九窍不利，肠胃之所生。总之，头为诸阳之首，以象天，六腑清阳之气，五脏精华之血，皆会于头，为至清至高之处，故为天象，谓之元首，言其至尊，不可犯也。凡手之三阳，从手走头。足之三阳，从头走足，以为常度，则无头痛之患。若外因风寒雾露之触，内因痰火湿热之熏，痛由起矣。至于真头痛者，其脑尽痛，而手足寒，且青至节，旦发夕死，夕发旦死，盖四肢为诸阳之本，痛尽脑而寒至节，则元阳亏败，气血虚极，阴邪真中髓海于泥丸宫中，非药所能愈，盖其根先绝也。书又曰：脑为髓海，受邪则死，灸百会穴，猛迸大剂参附，亦有生者焉。<br />
<br />
　　头痛头风，非二证也，在新久去留之分耳。浅而近者，名头痛，其痛卒然而至，易于解散速安也；深而远者，名头风，其痛作止不常愈后遇触复发也。手足三阳之脉，皆上循于头，为诸阳之会，六阴脉至颈而还，惟厥阴上入吭嗓，连目系出额，故当于七经辨之，属痰者，居多，然有风寒湿热火痰，及气虚血虚，食郁疮毒之别，皆能伤于脉道而为病也。伤于太阳则在后，阳明在额，挟鼻与齿，少阳两角，厥阳属巅顶，而多吐涎，须寻风寻火，在气在血，晰其虚实表里，而便得病情矣。<br />
<br />
　　《经》之论头痛，风也、寒也、虚也。皆六气相侵，与真气相搏，经气逆上，干于清道，不得营运，壅遏而痛也。天气六淫之邪，人气五贼之变，皆能相害，或蔽覆其清明，或瘀塞其经络，与气相搏，郁而成热，脉满而痛。若邪气稽留，脉满而气血乱，则痛乃甚，此实痛也。寒湿所侵，真气虚弱，虽不相搏成热，然邪客于脉外，则血泣脉寒，卷缩紧急，外引小络而痛，得温则止，此虚痛也。因风痛者，抽掣恶风；因热痛者，烦心恶热；因湿痛者，头重而天阴转甚；因痰痛者，昏重而欲吐不休；因寒痛者，绌急而恶寒战栗；气虚痛者，恶劳动其脉大；血虚痛者，善惊惕，其脉芤。头痛自有多因，古方必兼风药者，以高巅之上，惟风可到。味之薄者，阴中之阳，自地升上者也。在风寒湿者，固为正用，即虚与热者，亦假引经，且散其抑遏也。若疏散太过而痛，及服辛散而反甚者，不防用酸收以降之。若年衰气弱，清气不能上升，而浊阴犯之，以作痛者，宜升阳补气而自愈。若血虚之头痛，必处眉尖后，近发际而上攻头目，宜用芎归养血而自愈。然新而暴者，但名头痛，深而久者，名为头风。头风必害眼者。<br />
<br />
　　《经》所谓东风生于春，病在肝。目者，肝之窍，肝风动，则邪害空窍，且由精髓脑之不足，而外邪易于以深入也。<br />
<br />
　　厥头痛者，手三阳之脉，受风寒而伏留不去，上干于头，其气不循经隧而逆行，故名曰厥。<br />
<br />
　　久头痛病，略感风寒便发，而至塞目重绵浓帕包裹者，此属郁热。本热而标寒，世人不识，率用辛温解散之药，临时得效，误认为寒，殊不知因其本有郁热，毛窍常疏，故风寒易入，外寒束其内热，闭逆而为痛，辛热之药，虽能开通闭逆，散其标之寒邪、然以热济热，病本益深，恶寒愈甚矣。惟当泻火凉血为主，佐以辛温散表之剂，以从治法治之，则病可愈，而根可除也。<br />
<br />
　　头痛多主于痰。痛甚者，火多，盖火性炎上，其痛发劈，有可吐者，有可下者，东垣曰：湿热在头而痛者，当以苦吐之，如瓜蒂散、浓茶之类是也。痰厥头痛，非半夏不能除，有属于风者，有属于寒者，有属于半寒为偏头痛者，有属于湿者，有属于火郁者，有属于外感有余，有属于内伤不足，伤食伤酒，种种症候，皆以头痛，总由清阳不升，浊阴上犯也。<br />
<br />
　　感冒头痛，宜防风、羌活、 本、白芷，即所谓新沐中风为首风。风热在上头痛，宜天麻、蔓荆子、台芎、酒制黄芩。肥白人头痛，是气虚，宜黄 酒洗生地、南星。形瘦苍黑之人头痛，是血虚，宜当归、川芎、酒黄芩之类。太阳头痛，恶风寒，脉浮紧，其痛在巅顶，与两额角，川芎、羌活、独活、麻黄之类为主，为冲头痛。少阳头痛，脉弦细，往来寒热，其痛连耳根，柴胡黄芩为主。阳明头涌，自汗，发热恶寒，脉浮缓长实，其痛连目 ，鼻干齿颊目疼，升麻、葛根、石膏、白芷为主。太阴头痛，必有痰，体重或腹痛，或痰癖，脉沉缓，以苍术、半夏、南星为主。少阴头痛，足寒气逆，为寒厥，其脉沉细，麻黄、细辛、附子汤主之。厥阴头项痛，或吐痰沫厥冷，其脉浮缓，以吴茱萸汤主之。然太阴、少阴，有身热而无头痛，厥阴有头痛而无身热，若身热又头痛，属阳经也。血虚头痛，连鱼尾相连者，当归、川芎为主，以润风燥经。所谓头痛耳鸣，九窍不利，肠胃之所生也。气虚头痛，人参、黄 为主，以升清阳，《经》所谓上气不足，脑为之不满，头为之苦倾是也。偏头痛者少，少阳相火也。有痰者多，在左属风属火，多血虚，宜薄荷、荆齐、川芎、当归，在右属痰，属热，多气虚，宜苍术、半夏、酒芩为主。若属湿痰，川芎、南星、苍术为主。气血俱虚头痛，调中益气汤，内加川芎三分，蔓荆子二分，细辛二分，其效如神。厥逆头痛者，所犯大寒，内至骨髓，髓者，以脑为主，脑逆故令头痛，齿亦痛，以羌活附子汤主之。肾虚头痛，即《经》所谓下虚上实，由相火上冲，气逆上行，痛不可忍，用补中汤加芎归，或姜附理中汤。太阴头痛，必有痰也。少阴头痛，足寒而气逆也。太阴、少阴二经，虽不上头，然痰与气壅于隔中，头上气不得畅而为痛也。痰厥头痛，所感不一，发时恶心，呕吐痰水，甚则手足厥冷，吐去痰涎，其痛见减，虽由乎痰，然痰之始也，必有本，是知方者，体也，法者，用也。徒知体而不知用者弊。若体用不失，可谓上工矣，宜以白术、半夏、天麻汤主之。痰厥头痛，非半夏不能除；眼黑头旋，风虚内作，非天麻不能解。平人头痛属火与痰者多，若肥人多是湿痰，二陈加苍术；人瘦多是血虚与火，酒炒芩连荆防薄荷芎归之类。巅顶痛甚，加 本酒炒升柴。东垣曰：顶巅痛，须用 本去川芎。<br />
<br />
　　头痛不可专泥风药愈虚其虚，使风入于脑，永不可拔。亦不可偏于逐火，使风火上乘空窍而从眼出，如腐之风火相煽，而成衣焉。谚云：医得头风瞎了眼，此之谓也。<br />
<br />
　　总之，头痛、头风，皆因清阳之气有亏，精华之血有损，不能交会卫护于首，以致浊阴外邪犯之。若从标疏散清理，不过徒取近功。然益虚其虚，旋踵愈甚，（张）每重用八味汤，加牛膝、五味子，食前早晚服之，浊阴降，真阴生，雷火熄，真火藏，上下整肃，不惟头病既痊，精神亦可倍长矣<br />
<br />
　　杂症大小合参卷六<br />
<br />
　　头摇大小总论合参<br />
<br />
　　头摇者，本属于风，实因于火，《经》所谓：诸风掉眩，皆属肝木。木得风则摇动，乃肝经火盛，而生虚风也。故高年病后辛苦，人多犯之，因气而虚，而火犯上故动也。是以小儿有病摇头三年不止者，以河车入常服药中而愈。<br />
<br />
　　《灵枢》曰：邪之所在，皆为不足。故上气不足，脑为之不满，耳为之苦鸣，头为之苦倾，目为之眩，中气不足，浸便为之变，肠为之苦，鸣下气不足，则为痿厥。<br />
<br />
　　杂症大小合参卷六<br />
<br />
　　眉眶骨痛大小总论合参<br />
<br />
　　眉眶骨痛有二，俱属肝经风热与痰，或作风痰，其治类痛风。然脑为髓海，而肾主骨，多由肾阴不能养骨髓，少以致脑，虚火起于中，寒束于外，疼之所始也。凡高骨之处，及眉毛所生之地，皆属本脏之精气荣养。若其脏之精气亏损，则其地之毫毛骨肉不荣矣。故《灵枢》曰：足太阳之上，血气盛则美眉。眉有毫毛，由是观之，眉棱骨痛者，此肝血既失其养，而肾水亦不荣于骨矣。故主三年之内，有大风疾至，明其根本既拔，而外邪乘袭也。治之者，必宜滋补肝肾为主，少佐风药，以使上达。如不知此，徒以辛热发散为事，则阴道愈亏，益增其害矣。<br />
<br />
　　杂症大小合参卷六<br />
<br />
　　头重大小总论合参<br />
<br />
　　东垣曰：头重如山，湿气在头也，红豆散搐鼻取之。盖病上头脑，若药攻肠胃，是诛伐无过矣。故于鼻内取之，犹物在高巅之上，必用射而得之也。<br />
<br />
　　杂症大小合参卷六<br />
<br />
　　颈项痛<br />
<br />
　　邪客三阳则痛，寒搏则筋急，风搏则筋弛，左属血，右多属痰，丹溪治之用二陈汤，加酒芩、羌活、红花，服二剂而愈。有闪挫及失枕而项强痛者，皆由肾虚，不能荣筋也，六味地黄汤加秦艽。<br />
<br />
　　杂症大小合参卷六　颈项痛<br />
<br />
　　菊花散<br />
<br />
　　治风热上攻，头痛不止。<br />
<br />
　　甘菊花 石膏 防风 旋复花 枳壳 蔓荆子 甘草 羌活（各一钱五分） 姜水煎服。<br />
<br />
　　杂症大小合参卷六　颈项痛<br />
<br />
　　红豆散<br />
<br />
　　治头重。<br />
<br />
　　羌活 连翘 红豆 三味等分，为末，搐鼻。<br />
<br />
　　一方<br />
<br />
　　治头痛连眼痛，此风痰上攻，须用白芷开之。<br />
<br />
　　川芎 白芷 防风 本 细辛 当归 雨前芽茶（各等分） 水煎服。<br />
<br />
　　杂症大小合参卷六　颈项痛<br />
<br />
　　不卧散<br />
<br />
　　治头痛不可忍者。<br />
<br />
　　元胡索（十枚） 青黛（二钱） 猪牙皂角（肥实者，刮去皮及子，二两） 为末，水丸，小饼子，如杏仁大，用时令病者，仰卧，以水化开，竹管送入，男左女右，鼻中觉药味至喉少酸，令病者坐，却咬定铜铁一个，于当门齿上，当见涎出成盆即愈。<br />
<br />
　　杂症大小合参卷六　颈项痛<br />
<br />
　　芎归汤<br />
<br />
　　治着湿头痛身重，眩晕痛极。<br />
<br />
　　附子 白术 川芎 桂心 甘草 姜枣水煎服。<br />
<br />
　　杂症大小合参卷六　颈项痛<br />
<br />
　　顺气和中汤<br />
<br />
　　治气虚头痛，此药升阳补气自愈。<br />
<br />
　　黄 （一钱五分） 人参（一钱） 甘草（炙，七分） 白术 陈皮 当归 芍药（各五分）<br />
<br />
　　升麻 柴胡（各三分） 细辛 蔓荆子（各二分） 川芎水煎食后服。<br />
<br />
　　杂症大小合参卷六　颈项痛<br />
<br />
　　白归汤<br />
<br />
　　治血虚头痛。<br />
<br />
　　川芎 当归 白芍 水煎服。一方加甘菊去心蒂。<br />
<br />
　　杂症大小合参卷六　颈项痛<br />
<br />
　　四神散<br />
<br />
　　治妇人血风，眩晕头痛。<br />
<br />
　　菊花 当归 旋复花 荆芥穗（各等分）<br />
<br />
　　为末，每服一钱，用葱白茶末煎汤，食前温服。<br />
<br />
　　杂症大小合参卷六　颈项痛<br />
<br />
　　祛风清上丸<br />
<br />
　　治风热上攻，眉棱骨痛。<br />
<br />
　　酒芩 白芷（一钱五分） 防风（一钱） 柴胡（一钱） 荆芥（八分） 川芎（一钱二分）<br />
<br />
　　羌活（一钱） 甘草（五分） 水煎食后服。<br />
<br />
　　杂症大小合参卷六　颈项痛<br />
<br />
　　芎辛导痰汤<br />
<br />
　　治痰厥头痛。<br />
<br />
　　川芎 细辛 南星（各一钱五分） 半夏 茯苓（各一钱二分） 陈皮 片芩（酒炒，一钱二分） 枳实（一钱） 甘草（五分） 如挟风热甚者，加石膏三钱，菊花一钱，姜水煎，食后服。<br />
<br />
　　杂症大小合参卷六　颈项痛<br />
<br />
　　芎附散<br />
<br />
　　治产后败血作梗，头痛诸药不效。<br />
<br />
　　大附子一枚，酽醋一碗，用火四畔炙透，蘸醋令尽，去皮、脐，加川芎一两，并为细末，每服一钱，茶清调下。<br />
<br />
　　凡头内如虫蛀响，名天白蚁，用茶子细一吹鼻中。<br />
<br />
　　古一妇人，患偏头痛，鼻塞不闻香臭，常流清涕，或作臭气，遍服头痛药不效，人无识此，或曰：脑痈，但服局方芎犀丸，不十数服，忽作喷涕，突出一挺稠脓，其疾即愈。<br />
<br />
　　杂症大小合参卷六　颈项痛<br />
<br />
　　芎犀丸<br />
<br />
　　治年久偏正头疼，不闻香臭。<br />
<br />
　　川芎 石膏 薄荷（各四两） 朱砂（四两，内用一两为衣） 人参 茯苓 甘草（炙）<br />
<br />
　　细辛（各二两） 犀角（生用、镑） 栀子（各一两） 阿胶 蛤粉（炒一两五钱）<br />
<br />
　　麦冬（去心，三两） 为末，蜜丸，弹子大，朱砂为衣，每服一丸或二丸，食后茶清化下。<br />
<br />
　　杂症大小合参卷六<br />
<br />
　　方脉雷头风合参<br />
<br />
　　雷头风者，结核块于头上而痛者是也，用茶调散吐之，次用神芎丸之下，后服消风散热。又曰：雷头风者，痰结核块，先有于头上，随遇而发，或劳役酒色，及食 炙动风发毒之物，或红或肿，而痛作矣。憎寒壮热，状如伤寒，急则治其标，针而血出，风散火灭，痛因减去。东垣曰：病在三阳，盖三阳之脉，皆会于头也。不可过用寒药，宜清震汤治之用荷叶者，取色青而香，形仰象震，如类象形也。<br />
<br />
　　杂症大小合参卷六　方脉雷头风合参<br />
<br />
　　神芎丸（又名显仁丸）<br />
<br />
　　所谓实者下之，能去膈上滞痰，一切热症，除痰饮，消酒食，清头目，利咽膈，能令结滞宣通而愈。<br />
<br />
　　大黄（锦纹者） 黄芩（中枯者，各二两） 牵牛 滑石（各四两） 为末，水丸或蜜丸，小豆大，温水下十丸，至十五丸，每日二服。<br />
<br />
　　杂症大小合参卷六　方脉雷头风合参<br />
<br />
　　茶调散（又名二仙散）<br />
<br />
　　瓜蒂 茶叶 为末，齑汁调服，取吐。<br />
<br />
　　杂症大小合参卷六　方脉雷头风合参<br />
<br />
　　清震汤<br />
<br />
　　升麻 苍术 薄荷 为末，每服五钱，水煎七分，烧全荷叶一个，研细调药，食后温服。<br />
<br />
　　又曰：前论俱以结核疙瘩，而用风药论治，且指震为雷，恐犹未尽了，夫此病未有不因于痰火者，盖痰生热，热生风，故核块疙瘩，皆有形可征。痰火上升，壅于气道，兼于风化，则自然有声。轻则如蝉之鸣，重则如雷之响，以声如雷而为名，或以其发如雷之迅速也。设如前论尽作风热治之，恐认标而忘其本，故复附痰火一方于后。<br />

                    <br>
                        <br />
　　白僵蚕（五分） 粉草（二钱） 半夏（牙皂姜汁煮，一两） 连翘（五钱） 片芩（七钱，酒炒） 陈皮（去白，盐煮） 桔梗（各五钱） 大黄（酒蒸九次，二两） 薄荷叶（三钱）<br />
<br />
　　白芷（二钱） 天麻（五钱，酒浸） 青礞石（二钱） 为末，水法为丸，如绿豆大，食后临卧，茶吞二钱，以痰利为度。后用清痰降火煎药调理。<br />
<br />
　　头风白屑，肝经风盛也。大便实，则泻青丸，虚则消风散。<br />
<br />
　　外用山豆根，浸油涂之，或以乳汁调涂。<br />
<br />
　　又方用白芷、零陵香各等分，为末，浸香油涂之，候三五日，篦去，二三次，永不再生。<br />
<br />
　　杂症大小合参卷六<br />
<br />
　　方脉头眩晕合参<br />
<br />
　　头眩之症，多主于痰，中风之渐也。有因寒痰、湿痰、热痰、风痰；有因气虚挟痰；有因血虚挟痰。夫寒痰湿痰作眩，或因外感寒湿，或因内伤生冷；热痰风痰作眩，或因外感风暑，或因内动七情；气虚眩晕，或因脾虚，不进饮食，或因胃弱呕吐泄泻，血虚眩晕，男子每因吐血下血，女子每因崩中产后。夫头痛头眩者，乃病之标，必治其病之本而痛方已。如产后眩晕，只补其血，脾虚眩晕，只补其气，即所谓治其病之本也。《原病式》曰：静顺清谧，水之德也。动乱劳扰，火之用也。脑者，地之所生，故藏阴于目，肾水至阴所主，二者，喜静谧而恶动扰，静谧则清明内持，动扰则掉摇散乱，故脑转目眩也。《经》曰：诸风掉眩，皆属肝木。此症乃痰在上，火在下，火炎上而动其痰，眩言其黑，晕言其转，虽曰无痰不能作眩，亦本于气血虚，而后痰火因之，风以感入于脑，故助痰火，而作眩晕，诚因上实下虚所致。所谓下虚者，血与气也。所谓上实者，痰火泛上也。急则治痰火，缓则补元气。又或因七情郁而生痰，痰因火动，随气上厥，此七情致虚而眩晕也。淫欲过度，肾家不能纳气归元，使诸气逆奔而上，此气虚而眩晕也。吐衄崩漏，肝家不能收摄荣气，故使诸血失道妄行，此血虚眩晕也。<br />
<br />
　　详其脉候，而分其端，因其端而治其本，病无不愈。总之，犹树木根本不固，而枝叶为之动摇，纵有外触，亦气血两虚，而痰浊不降也。<br />
<br />
　　眩晕不可当者，以大黄酒炒为末，茶汤调下，此治痰火有余之症也。昔有一妇，患赤白带年余，头眩坐立不得，睡之则安，专治带疾，带愈，其眩亦安，此以证治气血不足者也。如头面喜暖，手按则晕定者，此阳虚也，宜补其阳。如面红耳热，遇烦晕甚者，此阴虚也，宜滋其阴。<br />
<br />
　　杂症大小合参卷六　方脉头眩晕合参<br />
<br />
　　芎术除眩汤<br />
<br />
　　治感寒湿，头目眩晕。<br />
<br />
　　甘草 川芎 附子 白术 官桂 姜水煎服，食前服。<br />
<br />
　　杂症大小合参卷六　方脉头眩晕合参<br />
<br />
　　固本理眩汤<br />
<br />
　　治气虚头眩神效。<br />
<br />
　　人参（一钱五分） 天麻（煨，一钱二分） 当归（一钱） 白术（炒，二钱） 橘红（盐汤煮，五分） 白芍（酒炒，一钱五分） 茯神（一钱二分） 半夏（一钱） 五味子（四分） 姜枣水煎服。<br />
<br />
　　杂症大小合参卷六　方脉头眩晕合参<br />
<br />
　　白附子丸<br />
<br />
　　治风痰上厥，眩运头疼。<br />
<br />
　　全蝎（炒，五钱） 白附子（炮） 南星（炮） 半夏 旋复花 甘菊 天麻 川芎橘红 僵蚕（炒） 干姜（生，各一两） 为末，生姜半斤，取汁，打糊丸，桐子大，煎荆芥汤下五十丸。<br />
<br />
　　杂症大小合参卷六　方脉头眩晕合参<br />
<br />
　　喝起散<br />
<br />
　　治妇人血风攻脑，头旋闷倒，用喝起草，即苍耳草也。取嫩心，不拘多少，阴干为末，每服二钱，酒调服。<br />
<br />
　　杂症大小合参卷六<br />
<br />
　　方脉大头病合参<br />
<br />
　　头痛肿大如斗是天行时疫病也。<br />
<br />
　　人身半以上，天之气也。身半以下，地之气也。邪热客于心肺之间，阳明、少阳之火复炽，且感天地四时瘟疫之气，所以上焦壅热不散，得犯清道，温热上乘，巅顶而为肿，木挟火邪而为痛，甚至溃裂，脓血复染他人，所以谓之疫疠。轻者，名发颐肿，在两耳前后，有以承气下之，泻胃中之实热，是诛代太过矣。治法不宜药速，速则过其病，所谓上热末除，中寒复生，必伤人命，宜用缓药，徐徐少与，再视肿势在于何分，随经治之。阳明为邪，首大肿；少阳之邪，出于耳前后也，大概普济清毒饮主之。黄连、黄芩味苦，泻心肺热，以为君；橘红、玄参苦寒，生甘草甘寒泻火补气，以为臣；连翘、鼠粘、薄荷味苦辛平，板蓝根味甘寒，马屁勃、僵蚕味苦平，散肿消毒以为佐；升麻柴胡苦平，行少阳阳明，不得伸之郁气，桔梗味辛温，为丹楫不令下行，如是调治方可保全。<br />
<br />
　　杂症大小合参卷六　方脉大头病合参<br />
<br />
　　普济消毒饮<br />
<br />
　　神治大行疫毒，大头诸病。<br />
<br />
　　黄芩（酒炒） 黄连（酒炒，各五钱） 橘红 玄参 连翘 鼠粘子 板蓝根马屁勃 生甘草 柴胡 桔梗 僵蚕（炒，各二钱） 新升麻（七分） 人参（三钱） 为末，汤调服之。或蜜丸噙化。或有加防风、当归、川芎。加大便硬，加酒煨大黄利之；肿热甚者，砭法刺之。<br />
<br />
　　一方有薄荷一钱，无人参。<br />
<br />
　　一方<br />
<br />
　　治大头天行病，此为湿气在高巅之土，勿用降药。<br />
<br />
　　羌活 酒芩 酒蒸大黄 水煎服。<br />
<br />
　　又方<br />
<br />
　　治大头疫如神。<br />
<br />
　　贯众（三钱） 葛根（三钱） 甘草（一钱五分） 白僵蚕（一钱） 加黑豆，水煎服。<br />
<br />
　　人中黄，解疫毒最妙，用甘草制造者，方见本草下。<br />
<br />
　　杂症大小合参卷六<br />
<br />
　　方脉面热面痛合参（附须发病）<br />
<br />
　　《灵枢》曰：手面与身形也。天寒则裂地凌冰，或手足懈堕，生而其面不衣何也？曰：十二经脉，三百六十五络，其血气皆上于面，而走空窍，其精阳气，上走于目而为睛。其别气走于耳而为听，其宗气上出于鼻而为臭，其浊气出于胃，走唇舌而为味，其气之津液，皆上熏于面，而皮又浓，其肉坚，故大热甚寒，不能胜之也。<br />
<br />
　　东垣曰：饮食不节则胃病，胃病则气短，精神少而生大热，有时而火上，独疗其面，盖阳明经多气多血，又兼挟风热上行，诸阳皆会于头面，故令面热如醉，治宜先为散其风热，或以调胃承气汤，加黄连犀角，疏下两三行，彻其本热，散其风热，以升麻汤，加黄连主之。<br />
<br />
　　手足六阳之经，皆生至于头，而惟阳明胃脉之鼻交额中，入上齿中，挟口环唇，循颊车，上耳前，过客主人，故人之面部，阳明之所属也。其或胃中有热，有郁火则面热，升麻汤加黄连。胃中有寒，则面寒，宜先以附子理中汤温其中气，次以升麻汤加附子主之。若风热内甚而上攻，令人面目浮肿，或面鼻紫色，或风刺瘾疹随症治之。<br />
<br />
　　面黄面白鼻冷，乃阳气大弱，宜大剂参 则附子主之。面痛为火，盖诸阳之汇，皆在于面，而火阳也，心之华在面，而心君火也。然暴痛多由火实，久病多因血虚，盖胃主正面，而以肠胃为市，因饮食之热毒聚于中，则发于外，故为痛，更有过劳与饥则痛者，此中气不足也。<br />
<br />
　　杂症大小合参卷六<br />
<br />
　　须发病<br />
<br />
　　发乃血之余，枯者，血不足也。忽然脱落，头皮多痒，须眉并落者，乃血热生风，风木摇动之象也。病后疮后产后发落者，精血耗损，无以荣养所致也。然须属肾，禀水气，故下生。阴虚阳盛，则须白而有光，发属心，禀火气，故上生。劳心过度，则火上炎而血耗，故发白而早落。所属虽殊，然乌须黑发，无出乎滋补精血二者而已。故《灵枢》曰：足阳明之脉，血气盛则髯美长，血少气多则髯短，气少血多则髯少，血气皆少则无髯也。<br />
<br />
　　杂症大小合参卷六　须发病<br />
<br />
　　升麻加黄连汤<br />
<br />
　　治面热。<br />
<br />
　　升麻 葛根（各一钱） 白芷（七分） 甘草（炙） 白芍（各五分） 酒黄连（四分）<br />
<br />
　　生犀角末 川芎 荆芥穗 薄荷（各五分） 水煎，温服。<br />
<br />
　　杂症大小合参卷六　须发病<br />
<br />
　　升麻加附子汤<br />
<br />
　　治面寒。<br />
<br />
　　升麻 葛根 白芷 黄 附子（炮，各七分） 甘草（炙） 人参 草豆蔻（各五分）<br />
<br />
　　益智仁（三分） 连须葱头（二茎） 水煎，温服。<br />
<br />
　　杂症大小合参卷六　须发病<br />
<br />
　　柏连散<br />
<br />
　　治面上热毒恶疮。<br />
<br />
　　胡粉 黄柏（炙） 黄连（各等分） 为末，猪脂调敷。<br />
<br />
　　一方治指爪爬破面皮，用生姜汁，调轻粉敷好无痕。<br />
<br />
　　杂症大小合参卷六　须发病<br />
<br />
　　玉容散<br />
<br />
　　治面上黑 雀斑。<br />
<br />
　　甘松 山柰 茅香（各五钱） 白芷 白僵蚕 白芨 白蔹 白附子 天花粉（各一两）<br />
<br />
　　肥皂（二个） 绿豆粉（一两） 防风 本 零棱香（各三钱） 为细末，每洗面用之。<br />
<br />
　　古一人登厕，被臭气熏触，隐忍良久，明日满面皆黑色，月余不散，相士断云：不出月必死。一良医令以沉檀香各一两，锉碎，安炉中，烧熏帐内，以被盖定，令病者瞑目端坐，候香尽方可出帐，明日引鉴照之，面上黑色渐散矣。盖臭腐属水，香属土，土胜水也。<br />
<br />
　　女人发易落而不润者，用榧子三个，胡桃二个，侧柏叶一两，捣浸雪水，梳发则润不而落。<br />
<br />
　　杂症大小合参卷六<br />
<br />
　　头疮（儿科）<br />
<br />
　　头疮者，乃脏腑不和之气上冲，血热之毒上注，小儿阴气未足，阳火有余，故最多犯之，宜内服连翘、荆防、花粉、贝母、玄参、赤芍、牛蒡、生地，清凉解毒，凉血和血之剂。俟毒瓦斯少解，方外用药以涂之，切不可骤加寒凉涂遏，以致热毒内攻不救。盖小儿脏腑娇嫩，易入难出也。<br />
<br />
　　杂症大小合参卷六　头疮（儿科）<br />
<br />
　　连床散<br />
<br />
　　治满头癞疮，及手足身上，阴器肤囊，抓烂淋漓。<br />
<br />
　　黄连（五钱） 蛇床子（二钱五分） 五倍子（一钱二分半） 轻粉（二十五帖） 为细末，先以荆芥葱白煎汤，洗拭候干，清油调敷。<br />
<br />
　　杂症大小合参卷六　头疮（儿科）<br />
<br />
　　香薷煎<br />
<br />
　　治小儿白秃，不生发燥痛。<br />
<br />
　　陈香薷（二两） 胡粉（一两） 猪脂（五钱） 火一大盏，煎香薷取汁三分，去猪脂和匀涂上，日日频用之。<br />
<br />
　　杂症大小合参卷六<br />
<br />
　　方脉颊车病合参<br />
<br />
　　咽痛颔肿，脉洪大面赤者，羌活胜湿汤，加黄芩甘桔各五分。丹溪治两腮肿，用细辛、草乌等分，为末，入蚌粉，猪脂调敷，口含白梅，置腮边良久，出涎，肿退消时，肿必先向下。<br />
<br />
　　古一人因惊骇后，常用手指甲掐住两颊，遂致两颊破损，心中懊 不安，脉数而实，诸药不愈，用活幼方中，牛黄清心凉膈丸，敷服而愈。<br />
<br />
　　杂症大小合参卷六　方脉颊车病合参<br />
<br />
　　羌活胜湿汤<br />
<br />
　　方见儿科湿门。<br />
<br />
　　杂症大小合参卷六　方脉颊车病合参<br />
<br />
　　千金方<br />
<br />
　　治卒中风，头面肿，杵杏仁如膏敷之。<br />
<br />
　　又方<br />
<br />
　　治 腮如神，用鸡子清，醋调，赤豆末敷之。<br />
<br />
　　一方<br />
<br />
　　治喉下诸般肿痛，用蜗牛灰，面研匀，贴肿处。<br />
<br />
　　杂症大小合参卷六<br />
<br />
　　儿科目病<br />
<br />
　　《经》曰：目者，五脏六脏之华，荣卫魂魄之精常营也。又曰：诸脉者，皆属于目，目得血而能视，故脏腑精气皆上注于目而为之睛。白睛属肺，黑睛属肝，瞳人属肾，上下胞属脾，两 属心，而内 又属胆与三焦，上纲属太阳膀胱小肠，下纲属阳明大肠五脏。五色各有所司，心主赤，赤甚者，心实热也；赤微者，心虚热也。肝主青，青甚者，肝热也；淡青者，肝虚也。脾主黄，黄甚者，脾热也；淡黄者，脾虚也。<br />
<br />
　　目无精光，及白睛多而黑睛少者，肝肾俱不足也。昼视通明，夜视罔见者，禀受阳气衰弱，遇夜阴盛，则阳愈衰，故不能视也。赤脉翳物，从上而下者，属足太阳经；从下而上者，属足阳明经。若上眼皮而下，出黑白翳者，属太阳寒水。从外至内者，属少阳风热。从下至上而绿色者，属足阳明及肺肾合病也。然翳膜者，风热内蕴也。邪气未定，谓之热翳，而浮于外。邪气既定，谓之热翳，而沉于内。邪气若深，谓之陷翳，此宜升发以消之。更有疳眼看，因肝火湿热上冲，脾气有亏，不能上升清气，故生白翳捷闭不开，眵泪如糊，久而脓流，遂致损目。雀目者，上午能视，临晚失明，此因肝气衰弱也。盖木生于子，旺于卯，绝于申，所以午上而能视，至申酉而失明，况目得血而能视，午后肝气渐衰，且阴虚则火必盛，弱阴不能以胜强火，故夜转剧，天明以阳用事，阳主动，浊阴暂消，故稍明。大要治肝养血，兼理脾胃为主，更有目闭而不能开者，有因过服寒凉之剂，致使阳气下陷，不能升举而然。有因胃气亏损，眼睫无力而然，并宜升阳益胃。更有暴赤肿痛，风火炽盛者，有因多泪羞明，肝心积热者，一宜疏风散火，一宜凉血清肝。若风沿烂眼者，是膈有热也。若时时作痒者，是脓溃生虫也。若眼睫连扎者，是肝经风热也。若初生目黄壮热，二便秘结，面赤眼闭者，此胎热也。更有痘后精血既亏，余毒上侵，及斑疮入眼者，有视物不明，不肿不痛，但见黑花而无精光者，此皆肝肾并虚也。若外无翳膜内障如云，视物不见，俗名青盲者，若非肾水枯涸，则必久病成疳。脉洪大者，养血为先，脉沉细者，补阳为上。盖如天无日色，虽有火镜，何能便晶光相射乎？若吐泻后，而眼如上膜，不能升举，及无清光者，此精滋泻脱元神已久也，难治。更有热毒眼小，积毒眼小者，更有时气流行，而肿赤者，然治法总忌寒凉及单行发散。盖寒则凝，热则行，而风则燥耳。况目病虽由火热，然多因初感风寒，腠里闭密，火热不得外泄，上乘空窍而为病。若散其外感，则火热泄而痛自止，兼之养血凉血退翳诸剂，必兼风药，始能上达头目，且火郁则发之，以减其盛势。若概用寒凉，则邪愈凝滞，亦不可发汗，汗则津液耗而血亦燥，燥则其疾愈甚矣。更有以目疾，血瘀血热，而投以破血凉血之剂者，或投以寒凉损脾之剂者，皆为不可。盖脾为至阴，归明于目，况目得血而能视，血少则热火愈动，而目愈昏。夫血者，水之精脉也。<br />

                    <br>
                        <br />
　　精光者，木之华彩也。脾胃者，木之根本也。故莫若以上病治下之法，用引火藏源之方，服于食前，峻补其肝肾，则浊阴降而上热自除，下阴足而目光自还，陷翳自浮，冰翳自化。倘翳膜过浓者，另以养荣药中，佐以消障疏风之味，服于食后，则标本俱得其功，上下咸受其益，（张）因幼年读书过劳，而常目病，今看书写字略多，便易于举发，发时惟以八味丸加牛膝、五味子者，每日食前各进五六钱，一日共有一两五六钱矣。外用以黄连钱余，入铜青分许，煎浓汁，洗净，两三次，俟红障少淡，再入人参二三分于内，温和洗之，则光还而能视物如故矣。<br />
<br />
　　杂症大小合参卷六　儿科目病<br />
<br />
　　生犀散<br />
<br />
　　治小儿目内淡红者，心虚热。<br />
<br />
　　犀角 地骨皮 赤芍药 柴胡 干葛 甘草 水煎，食后服。<br />
<br />
　　罗氏煮肝丸<br />
<br />
　　见儿科疳病门。<br />
<br />
　　杂症大小合参卷六　儿科目病<br />
<br />
　　还明散<br />
<br />
　　草决明（炒，三钱） 白疾藜（炒，去刺，四钱） 防风（二钱） 为细末，用猪肝一块，竹刀薄剖，入末药在内，饭上蒸熟，去药食之。<br />
<br />
　　杂症大小合参卷六　儿科目病<br />
<br />
　　龙胆饮<br />
<br />
　　治疳眼流脓生翳，此湿热为病。<br />
<br />
　　羌活 龙胆草（各三钱） 青蛤粉（五钱） 黄芩（炒，二钱） 蛇蜕（五分） 麻黄（二钱五分）<br />
<br />
　　谷精草（五分） 为末，每服二钱，茶清送下。<br />
<br />
　　一方<br />
<br />
　　治暴发肿赤作痛。<br />
<br />
　　羌活 荆芥 升麻 黄芩 桔梗 甘草 薄荷 归尾 赤芍 连翘 川芎 如血热壅痛者，加龙胆草石膏；白睛红障者，加桑白皮菊花，水煎服。<br />
<br />
　　杂症大小合参卷六　儿科目病<br />
<br />
　　洗眼神方<br />
<br />
　　黄连（七分） 当归（一钱） 郁李仁（打碎，一钱） 荆芥（八分） 杏仁（去皮尖，七粒） 防风（一钱） 胆矾 明矾（各三分） 水煎，温和净目避风。<br />
<br />
　　又方<br />
<br />
　　治目痛星障俱效。<br />
<br />
　　朴硝（一钱） 绿矾（一分） 用红枣七个，去核，入药枣内，用水一大碗，锅中水亦一大碗，隔汤煎，锅中水干为度，置一夜用。<br />
<br />
　　一方<br />
<br />
　　治瞳子散大。<br />
<br />
　　山茱萸 枸杞子 山药（蒸，各三两） 丹皮（一两） 熟地（四两） 泽泻（五钱）<br />
<br />
　　五味子（七钱） 当归身（二两） 为末，蜜丸，圆眼汤下。<br />
<br />
　　一方<br />
<br />
　　治倒睫拳毛，用三棱针出血立愈。又法，用木鳖子一个，去壳为末，绵裹塞鼻，左眼塞右，右眼塞左。<br />
<br />
　　杂症大小合参卷六　儿科目病<br />
<br />
　　猪肝散（锦囊秘方）<br />
<br />
　　治疳积，眼合不开，翳障遮睛。<br />
<br />
　　谷精草（晒燥，研细，四分） 石燕（ 醋淬研，六分） 紫口蛤蜊（ ，研，一钱）<br />
<br />
　　用不见水雄猪肝，竹刀剖开，将药入内，线扎煮之，去药食肝。<br />
<br />
　　杂症大小合参卷六　儿科目病<br />
<br />
　　鸡肝散（锦囊秘方）<br />
<br />
　　治疳积，初起红障。<br />
<br />
　　雄黄（一钱） 石膏 （一两） 共为细末，雄鸡软肝一个，酒酿顿熟，醮药钱余，食之。<br />
<br />
　　杂症大小合参卷六<br />
<br />
　　儿科耳病<br />
<br />
　　耳者，宗脉之所聚，肾气之所通也。有小儿肾经气实，其热上冲于耳，遂使津液壅而为脓，或为清汁，然则厥阳之与足阳明，手少阴之与足太阳，为症尤甚。推其所致之由，其原有七，有实热有阴虚；有因痰；有因火；有气闭；有肝风，有胎元及发而为病也。症有五焉，鸣、痛、聋、肿、 、是也。实热者何？即肾气有余，积热上冲，津液壅结，故成 耳。 耳之名，更有五般。常出黄脓者，谓之 耳；常出红脓者，谓之脓耳；耳内疳臭者，谓之冱耳；白脓出者，谓之缠耳；耳内虚鸣，时出青脓者，谓之囊耳。其名虽异，总由积热上壅，或风水入耳所致。若不速治，久则成聋，法宜清火养血，或去湿化毒，阴虚者何？其候手足心热，体瘦色黑，口渴肠燥，两尺脉大，时或作痒，耳聋及鸣，所主在滋阴疏肝。因痰者何？其候气壅口燥，不痛而痒，体重脉弦，耳鸣 耳者是也。所主在二陈竹沥之类。因火者何？或暴怒之乍乘，或情欲之自肆，或因有余之火，或因不足之火，故耳聋及痛者，所主在芩连归芍之类。气闭者何？有因怒伤及肝，痰生于火，或一时卒中，或久病气虚，故耳聋及鸣者，所主在舒郁调血，外用导引宣通之法。肝风者何？有因火壅上焦，忽作大痛，或流或胀者，有因纵怒纵酒，湿热相乘，耳肿及痛者，所主在平肝，除热疏风。胎元者何？是因父母不谨，故先天之毒攻冲，脓臭流处成疮，四傍肿赤，时发时愈，所生在化毒滋肾，更有风入于脑，停滞于手太阳之脉，则令气塞耳聋。若风湿相搏，则生耳疮。更有以手指月，遂使两耳之后生疮者，名曰月蚀疮，及冻耳虫伤拨损之类。外因者，并从外治。更有耳根及牙床肿痛者，属上焦风热，阳明、少阳二经受病也，当用清胃辛凉而散之。实热盛者，酒蒸大黄，微利之。至若大病后，而耳聋者，是血枯而气弱也，当服地黄丸以疗之。若耳中忽作大痛，如有虫在内奔走殊痛，或出血或水或干，痛不可忍者，用蛇蜕火烧存性为末，鹅管吹入立止。取蛇之善脱，以解散郁火也。<br />
<br />
　　杂症大小合参卷六　儿科耳病<br />
<br />
　　龙骨散<br />
<br />
　　治脓耳。<br />
<br />
　　枯矾 龙骨（ ，各一钱） 黄丹（二钱） 胭脂（一钱） 麝香（少许） 海螵蛸（五分） 为细末，以绵杖子榐去脓水，用一字掺在耳内，日一用之，勿令风入。<br />
<br />
　　杂症大小合参卷六　儿科耳病<br />
<br />
　　犀角饮<br />
<br />
　　治风热上壅，耳门肿痛，脓水流出。<br />
<br />
　　菖蒲 犀角 赤小豆 赤芍药 木通 玄参 甘菊花（各一钱） 甘草（五分） 姜水煎服。<br />
<br />
　　杂症大小合参卷六　儿科耳病<br />
<br />
　　滋阴肾气丸<br />
<br />
　　熟地 五味子 当归尾 丹皮 干山药 柴胡 茯苓 泽泻 生地 蜜丸，辰砂为衣，白汤下。<br />
<br />
　　杂症大小合参卷六　儿科耳病<br />
<br />
　　益肾散<br />
<br />
　　治肾虚耳聋。<br />
<br />
　　磁石（炙） 巴戟（去心） 川椒（炒，各一两） 沉香 石菖蒲（各五钱） 为末，每服二钱，用猪肾一枚，细切和以葱白少盐，并药湿纸十重裹煨，令熟，空心嚼，酒送下。<br />
<br />
　　杂症大小合参卷六　儿科耳病<br />
<br />
　　耳方<br />
<br />
　　治风热搏之，津液结 ，成核塞耳。<br />
<br />
　　猪脂（生） 地龙（各等分） 研末，以葱汁和捏如枣核，绵裹入耳，令润挑出。<br />
<br />
　　一方<br />
<br />
　　治脓耳，用萆麻子去皮十粒，枣肉七枚，打成膏，绵裹入耳中，一日一易。又方，用寒水石， 为末，加麝香吹。又方，用橄榄核烧灰，加麝，吹耳中，如治冻耳，清油调敷。<br />
<br />
　　一方<br />
<br />
　　治耳烂，用贝母末，加轻粉干掺。<br />
<br />
　　一方<br />
<br />
　　治小儿耳后生疮者，名曰月蚀疮。<br />
<br />
　　黄连 枯白矾 胡粉 蛇床子（各等分）<br />
<br />
　　为末，敷之。<br />
<br />
　　杂症大小合参卷六　儿科耳病<br />
<br />
　　诸虫入耳方<br />
<br />
　　用椒末一钱，醋半杯，浸良久，少少滴入，自出。有用桃叶打烂，塞亦出，有用麻油灌入，有用生葱、生姜、生韭汁俱可。臭虫入耳，猫尿滴入自出。<br />
<br />
　　杂症大小合参卷六<br />
<br />
　　儿科鼻病<br />
<br />
　　夫鼻为肺窍。《经》曰：天气通于肺。若肺胃无痰火积热，则平常上升，皆清气也。肺家有病，则鼻不利，如伤热之不散，或伤寒之久郁成热，皆能使塞而不利。若平人而多涕，或黄或自或带血，如脓状者，皆肾虚所致，不可过用凉药。更夫嚏者，鼻出声也。欲名喷嚏，《经》曰：是阳气和利，满于心，出于鼻，故为嚏。向日而嚏者，金畏火也。伤风多嚏者，火郁于肺也。拨孔即嚏者，金扣乃鸣也。更有风邪客于皮毛，是以津液不收，致流清涕，头楚若锯者，名曰鼻鼽。更有金不生水，则元阳虚火上升，而成鼻干者。更有鼻渊者，谓其涕下不止，如彼水泉，故名之也。《经》曰：是胆移热于脑。盖胆脉起于目锐 ，上抵面门，入络于脑，然阳明之脉，亦挟鼻络目，傍约太阳之脉者也。今因脑热，则足太阳逆，与阳明之脉俱盛，泊于额中，是以鼻额酸痛，涕下不止矣。更有寒邪未尽，虚热渐炽，是以脓涕结聚，香臭不闻，此名鼻 。更有热血入面，为寒所拂，是以污浊凝滞，则成鼻 。或得之酒刺生面，上焦火盛者。更有鼻生紫赤刺瘾疹，欲名肺风。更有风湿之气，壅成内热，或因气疳，故鼻下两傍，疮湿痒烂，是名鼻疳，俗呼鼻 疮。不甚痛，汗所流处，即成烂疮。更有肺中积热，六阳上蒸，或成赤鼻者。更有或心或肺或胃，蕴热过极，迫血妄行，上干情道，而为鼻衄者。更有温热之气，外郁皮毛，内应太阴，故三焦之火，得以上炎，为鼻生赘，如灶火上炎，而成煤也。又有胃中食积，热痰流注，是以上疗而鼻生 肉，犹湿地得热而生茵也，治宜利膈去热，切勿因碍伤动，否则便成鼻痔矣。更脑病者，其候有二，若清水流出而不痛者为寒；若流黄臭水而痛者为热，久而不愈，即名脑漏，治法当内服清利胆热，外于囟会通天二穴灸之。<br />
<br />
　　杂症大小合参卷六　儿科鼻病<br />
<br />
　　菊花散<br />
<br />
　　治鼻塞。<br />
<br />
　　甘菊 防风 前胡（各五钱） 细辛 桂心（各二钱五分）<br />
<br />
　　甘草（一钱五分） 为末，临卧荆芥汤下。<br />
<br />
　　杂症大小合参卷六　儿科鼻病<br />
<br />
　　宣明防风散<br />
<br />
　　治鼻渊浊涕。<br />
<br />
　　黄芩 甘草（炙） 人参 川芎 麦冬（去心，各五钱） 防风（二钱五分） 为末，百沸汤，每服一钱。<br />
<br />
　　杂症大小合参卷六　儿科鼻病<br />
<br />
　　茜根散<br />
<br />
　　治衄血不止。<br />
<br />
　　阿胶（蛤粉炒） 茜根 黄芩（各一两） 生地 侧柏叶（各一两） 甘草（炙，五钱）<br />
<br />
　　水煎服。<br />
<br />
　　一方<br />
<br />
　　治鼻衄，用山茶花为末，童便姜汁酒调下。有加郁金者。又方，用大蒜捣泥，随左右贴足心。又法，左鼻衄，以线扎左手中指，右如之，两鼻者，双手俱扎。<br />
<br />
　　杂症大小合参卷六　儿科鼻病<br />
<br />
　　轻黄散<br />
<br />
　　治 肉。<br />
<br />
　　轻粉（一钱） 雌黄（五钱） 杏仁（一钱，去皮尖） 麝香（少许） 先将杏仁捣成泥，余药研细匀，收瓷合盖定，夜卧点米粒许于鼻中，夜一次。<br />
<br />
　　杂症大小合参卷六　儿科鼻病<br />
<br />
　　治赤鼻酒<br />
<br />
　　黄柏 苦参 槟榔（各等分） 为末，以猪脂调敷。<br />
<br />
　　杂症大小合参卷六　儿科鼻病<br />
<br />
　　消鼻痔方<br />
<br />
　　瓜蒂（炒） 甘遂（各四钱） 白矾（枯） 螺青（炒） 草乌尖（各五分，炒） 为末，用真麻油搜和丸，如鼻孔大，将药纳鼻，达痔肉上，其肉化为水，一日一次。<br />
<br />
　　一方<br />
<br />
　　治鼻下一道赤者，名曰 。以黄连末敷之。<br />
<br />
　　杂症大小合参卷六<br />
<br />
　　儿科唇口病<br />
<br />
　　唇本脾之外候，然足阳明之脉，亦起于鼻，而环于唇，故凡停滞伤脾，必气粗唇坚而发肿，名曰唇肿。至有伤寒，或发惊候，是以眉棱骨痛，厥热眩闷，气秽颐浮，或舌苔，或齿击，或狂逆，则又色白肿甚，名曰茧唇。至若胃伤极而唇糜，壮热秽甚见痘者，名曰胃烂唇枭，十救一二。如忧愁劳极，满唇破裂者，亦名口糜。如风寒乍乘，唇青带白者，宜温胃驱风。如吐后而唇白者，治宜养胃调气。如怒气上冲，唇青者，治宜顺气，平肝和胃。更有唇口蠕动者，脾虚不能收摄也。误治为痰，则津液愈枯，筋脉失养，抽搐诸候来矣。<br />
<br />
　　口疮者，心脾蕴热也。小儿阴气未生，阳热偏盛，又因将养过温，心脾积热，熏蒸于上而成疮，治宜泻心化毒，清凉为主。若月内诸病，而口无涎沫者，凶。<br />
<br />
　　杂症大小合参卷六　儿科唇口病<br />
<br />
　　清胃散<br />
<br />
　　治舒舌弄舌。<br />
<br />
　　防风 黄芩 天花粉 浓朴（姜炙） 石膏 枳壳 黄连 陈皮 甘草 水煎服。<br />
<br />
　　杂症大小合参卷六　儿科唇口病<br />
<br />
　　青液散<br />
<br />
　　治鹅口重舌，及舌疮。<br />
<br />
　　青黛 朴硝（各一钱） 龙脑（一字） 为末，鹅翎少许，敷上。<br />
<br />
　　杂症大小合参卷六　儿科唇口病<br />
<br />
　　千金方<br />
<br />
　　治舌口一切诸疮。<br />
<br />
　　升麻 射干（各三两） 柏叶（一升） 苦竹叶 地黄汁（各五合） 大青（二两）<br />
<br />
　　生玄参汁（三合） 蔷薇根白皮 生芦根（各五两） 赤蜜（八合） 水四升，先将药煎至一升，去滓，入玄参汁，再煎，下地黄汁，各煎两沸，下蜜煎浓，安舌上细咽。<br />
<br />
　　一方<br />
<br />
　　治小儿心有客热，满口生疮。用天南星末，醋调贴脚心。又有用吴茱萸末，米醋调涂，俱妙。<br />
<br />
　　杂症大小合参卷六　儿科唇口病<br />
<br />
　　口角疮烂方<br />
<br />
　　用乱头发， 存性，为极细末，猪脂调敷。<br />
<br />
　　杂症大小合参卷六<br />
<br />
　　方脉目病合参<br />
<br />
　　《经》曰：夫心者，五脏之专精也。（五脏各有其精而心专之。）目者，其窍也。（目为肝窍，然能辨别事物，故又为心窍。）华色者，其荣也。是以人之有德也。则气和于目，水之精为志，火之精为神，水火相成，神志俱悲，是以目之水生也。谚曰：心悲名曰志悲，志与心精，共凑于目也。泣涕者，脑也。脑者，阴也。髓者，胃之充也。故脑渗为涕，志者，骨之主也。是以水流而涕从之者，其行类也。（脑为髓海与肾流通，）神不守精，精神去，目涕泪出也。由是观之，哭而无泪者，肾气脑髓枯槁也。目之红肿赤痛者，水精不足也。<br />
<br />
　　目之青目内障者，火精不足也。<br />
<br />
　　泣涕久而目盲者何？《灵枢》曰；心者，五脏六腑之主也。目者，宗脉之所聚也，上液之道也。口鼻者，气之门户也。故悲哀愁忧而心动，心动则五脏六腑皆摇，摇则宗脉感，液道开，故泣涕出焉。液者，所以灌精濡空窍者也。泣不止则液竭，液竭则精不灌目无所见矣，故命曰夺精。《经》曰：瞳子黑眼法于阴，白眼亦脉法于阳，故阴阳合传于精，明此则眼具阴阳也。又云：五脏六腑之精气，皆上注于目而为之精。然肾脏主藏精，故治目者，以肾为主。虽为肝窍，子母相生，肾肝同一治也。其精之窠为眼，骨之精为瞳子，筋之精为黑眼，血之精为络，其窠气之精为白眼，肌肉之精为约束裹撷，筋骨气血之精，而与脉并为系，上属于脑，后出于项中，此眼具五腑六腑也。后世以大赤者属心，君火为实火，小 赤者属心包，相火为虚火。上下两胞属脾，白眼属肺，黑眼属肝，瞳人属肾，谓之五轮，本诸此也。<br />

                    <br>
                        <br />
　　又有八廊之说，无义无据，不可宗也。<br />
<br />
　　目者，五脏六腑之精也，故精散则视歧。又营卫魂魄之所常营也，神气之所生也。故劳神则魂魄散，志意乱，且目者，心使也。心者，神之舍也。故精神乱而不转，卒然见非常处也。且人之有两眼，犹天之有日月也。视万物察纤毫，日月有时晦者，风云雷雨之所致也。目有时失明者，四气七情之所害也。凡在腑为表，当除风散热；在脏为里，当养血安神。如暴赤肿痛，昏涩翳膜眵泪，斑疮入眼，皆表也。风热也，宜表散以去之。如昏弱不欲视物，内障见黑花，瞳神散大，皆里也。由血少神劳肾虚也。宜养血补水，安肾以调之。久则有瘀，当以破血生新之味兼用。白珠属阳，白珠痛者，则昼甚；黑珠属阴，黑珠痛者，则夜甚。或有体肥气盛，风热上行，目昏涩者，此由胸中浊气上行也。重则或为痰厥，亦能损目，若常使胸中气清，自无此病。若瘦人眼痛，多是血少血热也。有病眼逢春夏便发者，此肝肾虚，而且多郁火也。又因有服目疾凉药过多，阳气因损者，久之眼渐昏弱，乍明乍暗，不能视物也。有视物不明，见黑花者，肾气弱也。有暴失明者，眼居诸阳交会之所，而阴反闭之，阳亡已极，而阴邪内满，当有不测之患焉。<br />
<br />
　　目闭不开者，足太阳之脉，为目上纲，足阳明之脉，为目下纲，平则约束，热则筋纵，故目不能为之开也。海藏曰：目瞑者，肝气不治也。<br />
<br />
　　眼赤肿痛，古方用药，内外不同，在内汤散，则用苦寒辛凉之药以泻火，兼利小便以导肝经风热；在外点洗，则用辛热辛凉之药，以散其邪，故点药莫要于冰片，而冰片大辛热，故借以拔出火邪。古方用烧酒洗眼，或用干姜末，生姜汁点眼者，皆此意也。盖赤眼是邪火内炎，上攻于目，故内治用苦寒之药，是治其本。然火邪既客于目，从内出外。若外用寒凉，以阻逆之，则郁火内攻，得不散矣。故点药用辛热，洗眼用热汤，是火郁则发之从治法也。世人不知冰片为劫药，而误认为寒，常用点眼，遂致积热入目，而香窜走泄清光，则昏暗障翳，故云，眼不点不瞎者此也。又不知外治忌寒凉，而妄将冷水冷药挹洗，尝致昏瞎者有之。<br />
<br />
　　眼疾所因，不过实虚二者而已。虚者，眼目昏花，肾经真水之微也。实者，眼目肿痛，肝经风热之甚也。热焉则散其风热，虚焉则滋其真阴，虚热相仍，则散风热，滋真阴兼之，此内治之法也。至于久而失调热壅血凝，而为攀睛瘀肉、翳膜赤烂之类，不假点洗，外法之法，则何由则愈？盖病情有标本，治法有内外，又尝论之。气有余便是火，故散火在于抑气，古方多用枳壳、柴胡者是也。血不足则阴虚，而补阴在于滋水，故古方必用归芍地黄者是也。常使血能配气，水能制火，则眼疾胡为则作也。<br />
<br />
　　肝开窍于目，胆汁减则目暗，目者，肝之外候，胆之精华也。故诸胆皆治目疾，点服说云：病有内外，治各不同，内疾既发，非服不除；外疾既成，非点不退。内疾始盛，浚流不如塞源，伐枝不如去根，不服药而除者，未之见也。外障既成，如物污须濯，镜垢须磨，不点而去，未之有也。若内障不服，而外点反激其火，动其血气，无益反损。若外障已成，虽服药不发不长，而所结不除，必内外夹攻，方尽其妙。然目 白珠属阳，故昼痛，点苦寒药则效。黑珠属阴，故夜痛，点苦寒药则反剧，则点药外治之法，亦当以阴阳区别矣。<br />
<br />
　　倒睫拳毛者，其毛入眼中央是也。由伏热内攻，阴气外行，而目急皮缩之故，当去其内热火邪，使眼皮缓，则眼毛立出矣。故眼楞紧急缩小者，即倒睫拳毛之渐也。盖阳主散，阳虚则眼楞紧急，而为倒睫拳毛。阴主敛，阴虚则瞳子散大，而为目昏眼花。故东垣治眼楞紧，用参 补气为君，佐以辛味疏散，而忌芍药五味之酸收。治瞳子散大。用地黄补血为君。佐以五味子酸味收敛，而忌茺蔚子、青箱子之辛散，一开一阖，大有径庭矣。<br />
<br />
　　华元化云：目形类丸，瞳神居中，而煎如日月之丽，东南而晦西北也。有神膏神水神光，真气真血五精，此滋目之源液也。神膏者，目内包涵膏液，此膏由胆中渗润精汁，积而成者，能涵养瞳神，衰则有损神水者，由三焦而发源，先天真一之气所化，目上润泽之水是也。水衰，则有火胜燥暴之患，水竭，则有目轮大小之疾，耗涩，则有昏眇之危，亏则多盈者少，是以世无全精之目，神光者，原于命门，通于胆，发于心，是火之用也。火衰则有昏瞑之患。瞑者，目闭不开，是肝气不足也。火炎则有焚烁之殃，虽有两心而无正轮。心，君主也，通于大 ，故大 赤者，实火也。包络为小心，小心相火也，代君行令，通于小 ，故小 赤者，虚火也。若君主拱默，则相火自然清宁矣。真血者，即肝中升运滋目注络之血也。此血非肌肉间易行之血，从天一所生之水，故肝肾同源也。真气者，即目之经络中往来生用之气，乃先天真一发生之元阳也。<br />
<br />
　　真精者，乃先天元气所化，精汁起于肾，施于胆，而后及瞳神也。凡此数者，一有损，目则病矣。大概目圆而长，外有坚壳数重，中有清脆肉包，黑稠神膏一函，外则曰稠神水，神水以滋神膏，水外则皆血，血以滋神水，膏中一点黑莹，是肾胆所聚之精华，惟此一点烛熙，鉴视空阔无穷者，是曰水轮，内应于肾，北方壬癸亥子水也。五轮之中，惟瞳神乃照，或曰：瞳神。水耶、气耶、血耶、膏耶？曰：非气、非血、非水、非膏，乃先天之气所生，后天之气所成，阴阳之妙蕴水火之精华。血养水，水养膏，膏护瞳神，气为运用，神即维持，喻以日月，理实同之，男子右目不如左目精华，女子左目不如右目光彩，此皆各得其阴阳气分之正也。人之邪正寿夭贵贱，皆可验目而得之，岂非入身之至宝乎。<br />
<br />
　　《经》曰：目流KT KT 无所见者，阴内夺。又曰：脱阴者，则精丧而目盲，此房劳目昏也。右肾阴虚，益阴地黄丸，如六味地黄丸。右肾阳虚，补肾丸，或八味地黄丸。若能远视，不能近视者，阳气有余，阴气不足也。海藏云：目能远视，责其有火，不能近视，责其无水。《秘要》云：阴精不足，阳光有余，病于水者，故光发见散乱而能收敛近视，治之在心肾，心肾平则水火调，而阴阳和。夫水之所化为血，在身为津液，在目为膏汁。若贪淫恣欲，饿饱失节，形脉劳甚，过于悲泣，皆能断耗阴精，阴精亏则阳水盛，火性炎而发见，阴精不能制伏挽回，故越于外而远照，不能近之而反视也。治之当如何？壮水之主，以镇阳光。若能近视不能远视，阳气不足，阴气有余也。海藏云：目能近视，责其有水，不能远视，责其无火。《秘要》云，此证非谓禀成近窥之病，乃平昔无病。素能远视，而忽然不能者也。盖阳不足，阴有余，病于火者，故光华不能发越于外，而偎敛近视耳，治之在胆肾，胆肾足则水火通明，神气宣畅，而精光远达矣。夫火之所用为气，在身为威仪，在目为神光，若从恣色欲，丧其元阳，元阳既备，则云霾阴翳，肾中之阴水，仅足以回光自照，焉能健运精汁，以滋于胆，而使水中之火，速布于空中耶。《灵枢》曰：精脱者，耳聋，气脱者，目不明，治之当何如？益火之源以消阴翳。又有阳虚不能抗阴者，因饮食失节，劳役过度，脾胃虚弱，下陷于肾肝，浊阴不能下降，清阳不能上升，天明则日月不明，邪害空窍，令人耳目不明。夫五脏六腑之精，皆禀受于脾土，而上贯于目，此精字乃饮食所化之精，非天一之元精也。<br />
<br />
　　脾者，诸阴之首也。目者，血气之宗也。故脾虚则五脏之精气皆失所司，不能归明于目矣。况胃气下陷于肾肝，名曰重强，相火挟心火而妄行，百脉沸腾，血脉逆上，而目病矣。若两目暗昏，四肢不怠者，用益气聪明汤。若两目紧小，羞明畏日者，或视物无力，肢体倦怠，或手足麻木，乃脾肺气虚，不能上行也，用神效黄 汤。若病后，或日晡，或灯下，不能视者，阳虚下陷也，决明夜光丸，或升麻镇阴汤。如不知此，而徒以滋阴清凉为事，则苦寒伤胃，中气愈虚，饮食少而运化迟，气血不生，精华俱耗，诸阴之首有亏，而欲眼目光明者，鲜矣。<br />
<br />
　　张子和云：目不因火则不病，白轮病赤，火乘肺也。囟轮赤肿，火乘脾也。黑水神光被翳，火乘肝与脾也。赤脉贯目，火自甚也。能治火者，一句可了。但子和一味寒凉治火，不若独补水以配火，亦一句可了。况目病而有火者，则为浮翳外障，虽肿痛难忍，无害于目也。若病目而无火者，便为冰翳，内障虽无，所苦必致于丧明矣，治目者，岂可专以去火为事耶！譬诸灯烛而无火，则不能济其光明之用矣。<br />
<br />
　　五轮虽分五脏，实肝肾致病居多，非肝荣不足，暴赤肿疼，即肾水有亏，昏花内障，气虚则目无精光，血虚则黑睛散大，除初病风热，应用疏散外，其余俱宜肝肾二家，滋荣补水为主，久患而阳光不足者，补水之中更兼补阳，阳光一壮，精明乃能昭着。若过用寒凉之药，浮翳为冰翳，外障成内障矣。<br />
<br />
　　杂症大小合参卷六<br />
<br />
　　外障内障<br />
<br />
　　外障者，有火者也。翳膜浮红肿痛，非若冰翳陷翳之沉于内也。《经》云：目痛赤脉从上下者，太阳病从下上者，阳明病，从外走内者，少阳病，以其主表，必连眉棱骨痛，或脑项痛，或半边头肿，治法宜温之散之，卯简要夏枯草散，选奇汤之类。盖夏枯草禀纯阳之气，可胜浊阴，能散诸郁，补肝血，缓肝火，故治厥阴目痛夜甚者如神耳。<br />
<br />
　　至于内障者，无火者也。在睛里昏暗，与无患之人相似，惟瞳人里有隐隐青白者是也。<br />
<br />
　　然无隐隐青白者，亦有之，此真阳已竭于中，而精光方绝于外，惟峻补元阳，或可复明一二。若或迟滞，虽大补无及也。<br />
<br />
　　尽黑睛连目系，属足厥阴，足太阳手三阴三经，此三经血气有亏，则邪乘虚入，经脉郁结从目系而入黑睛，内起翳障，遮蔽瞳神，所谓脑脂不清，流下作翳也。治宜按脉随经，以疏浊阴，不使上攻，调补真阴，以使内养。如脉缓气弱者，主以参 术草。若妄用消障克削，是速其丧明也。至于眼科，多用羚羊角，以其入厥阴经最捷，且清肺也。惟翳在黑珠，而有热者最宜，倘非厥阴经而用之，则犹开门揖盗，阳虚之症，益冰其翳矣。<br />
<br />
　　夫玄府者，乃大气升降出入之门户也。眼鼻口舌，皆有神识为用，夫清明者，其神全也。血气者，人之神，神衰则清明减，而火独炎上，火与元气不两立，火既炽则玄府闭塞，攻耳则 ，攻目则朦，口鼻舌可类推矣。一人眼目久患，滋阴清凉，久服不效，诊之两手微弱，乃以八珍加麦冬五味子，一月而全愈。要知饮食不运，肠胃枯涩，发落皮皱，噎膈淋闭，目昏耳聋，悉由气液，血脉有亏，不能升降出入，于是浊火炎上，而乱其神明，百病皆然，岂止耳目。若徒用四物，脾胃转伤化源之机一绝，血气生发无由。如树木根本壮实，而后华叶蕃茂。血者，木之津液也。神光者，木之华叶也。脾胃者，木之根本也。可不重欤。<br />
<br />
　　丹溪曰：诸经脉络，皆走于面，而行空窍，其清气散于目而为精，走于耳而为听。<br />
<br />
　　若心事烦冗，饮食失节，脾胃气亏，心火太甚，百脉沸腾，邪害空窍，而失明矣。况脾为诸阴之首，目为血脉之宗，脾虚则五脏之精华皆为失所，不理脾胃，养神血，乃治标而不治本也。《薛氏医案》载张给事目赤不明，服祛风散热药，反畏明重听，脉大而虚，此因劳心过度，饮食失节，以补中益气，加伏神、枣仁、山药、山茱、五味顿愈。又劳役复甚，用十全大补，加前药而痊。一少年酒色过度，两目肿痛，两尺洪大，以六味丸料加麦冬五味，数剂顿明。此皆治本而罔顾标，所以为效最捷。若兼以眼药，则徒事虚文，既无专功，便无实效矣。<br />
<br />
　　卒然目无精光者，此汤气大虚也。丹溪曾治一人，目忽不见，他无所苦，急煎人参膏与之服，二日方见。一人予以磁石药，服之即死。<br />
<br />
　　《医余录》云：有患赤眼腹痛脾虚，不能饮食，肝脉盛，脾脉弱、用凉药治肝，则脾愈虚，用暖药治脾则肝愈盛，但于温平药中倍加肉桂，杀肝而益脾，一治两得矣。<br />
<br />
　　一人生平好饮热酒，忽目盲脉涩，此因热酒所伤，胃中污浊之血，凝滞于内，阻隔清阳之气，不能归明于目也。丹溪以苏木作汤，调人参末与之，服二日，鼻及手掌皆紫黑，此病退而滞血已行，乃与四物加苏木、桃仁、红花、陈皮，煎调人参末，服数日而愈。此丹溪以血蓄于中，则冲和胃气伤矣。故消瘀药中，佐以人参，则胃气得以行，蓄血因之下，滞既去而无气无伤，眼目自着光明之用矣。<br />
<br />
　　凡目忽不明者，皆为阳虚气脱，宜用补气之药，追回者也。然有卧湿冒湿而得之者，又宜于温补剂中，加以白术、茯苓燥湿之味。若视歧者，精散也。肾胆之汁不足，心肝之火独炎，则阳光失其倚，而神水不能敛重，则瞳神散大也。<br />
<br />
　　患目昏者，不拘时候，静坐闭息，以两目轮左转七遍，右转七遍，紧闭少时，忽大睁开，久行勿闭，则郁火浊阴运出，清阳精气独光。<br />
<br />
　　治翳当辨其起自何经？及翳形何色？各加引经药。如东垣治一妇，绿色自下而上，知其阳明来也。但绿非五脏正色，殆肺肾相合而为病也。乃就书家以墨调腻粉合成色，谛视之与翳同，则肺肾为病无疑矣。乃以泻肺肾之邪为君，以阳明药为使，服之甚效。<br />

                    <br>
                        <br />
　　他日复病者三，其所从来之经，与翳色各异、因思必经脉不调，以致目病不已，询之果然，遂用养血滋阴药作丸服之，而永不发，观此则辨色分经，讵可忽哉！治眼有以三棱针，刺出血而愈者，即《内经》“血宜决之”之义。然必初起血盛而热者宜之，在太阳阳明二经方可，盖二经气血俱多故耳。他经出血，其病转剧，故曰：刺太阳阳明则目愈明；刺少阳阳明则目愈昏。<br />
<br />
　　东垣治一人，因用猪肉煎饼，与蒜醋同食，复大醉而卧热坑，次日瞳子散大，视物不真，诸方不应，乃以酒炒芩连，泻热为君，归身生地，养血凉血为臣，五味子酸收瞳神散大，人参、二冬、地骨皮、生甘草、枳壳，苦甘补中，抑气为佐，柴胡引经为使，服之顿愈。<br />
<br />
　　丹溪治一壮年人，早起忽视物不见，就睡片时，略见而不明，食减倦甚，其脉缓大，重则散而无力，意其中湿所致，询之果卧湿地半月，乃以白术为君，黄 、陈皮为臣，附子为使，十剂而愈。皆治本之神见也。<br />
<br />
　　海藏治一女，及笄而病，目三年红肿难开，服散风清热之药反生翳，从锐 遮瞳神，右目之翳，从下而上，其脉短而实。洁古曰：短为有积。《经》曰：从内走外者。<br />
<br />
　　少阳病；从下上者，阳明病。乃少阳阳明有积滞于中，抑遏脏腑，以致清阳不升，浊阴不降，乃以云积之药，加黄连、龙胆草，每早化服一丸，一日便下黑血块，如黑豆大，而甚坚硬，由是翳退目明矣。<br />
<br />
　　《夏子益奇疾方》云：目睛忽垂至鼻，如黑角塞，痛不可忍，或时时大便血出痛，名曰肝胀。羌活一味煎汁，服数盏目愈。<br />
<br />
　　杂症大小合参卷六<br />
<br />
　　锦囊外障内障总论<br />
<br />
　　凡脏腑之精华，皆上注于目，然所以能光烛远近者，阳之用也。济之以令光明不竭者，阴之力也。阴阳合德而为精明，非气血独能充其力也。盖气血止为阴阳之标，非即可以称精华也。而阴阳实为气血之本，所以能致精华也。阴亏则热，故病于目也。红赤暴痛，眼珠刺疼，夜则更甚，然虽极肿极疼。若视物则能见，岂非阴虚则热，而邪火乘之，益耗其精神，无以为佐助清阳之用，所以赤肿刺疼，虽不能开目，而开则视物仍见，可见阴病而阳不病，是为有火者也。阳虚则寒，故病于目也。白翳遮睛，珠不甚痛，或全不痛，但如青盲，仍能开目，而视物则不见，岂非阳虚则寒，而浊阴犯之，遂失其如天与日之光而不彰乎？乃阳气自病，是为无火者也。热者，补其真阴，六味汤；寒者，补其真阳，八味汤。如是则阴阳自复，复能合德而为精明之用矣。（张）幼年时苦病目，及长而知医，寤寐求之，始得其理，既自济获效，复以是法济人，不论老幼男女，产后痘后。投无不应。《经》所谓：知其要者，一言而终。诸病真阴真阳之谓欤！或以为疑，请以浅近易见之理而喻之，犹灯之能明者火也。资其明之用者，脂膏也。有脂膏而无火，何以能明？有火而无脂膏，则燎然猛烈，力穷乃止，二者，偏废其一，便难以成光明之象矣。所谓火中求水，其源不竭，水中求火，其明不灭，一属有形，一属无形，惟其无形，故能生出有形，盖造化之理，皆生于无也。<br />
<br />
　　杂症大小合参卷六<br />
<br />
　　锦囊洗眼神方<br />
<br />
　　真川黄连（三钱） 杏仁（八粒，去皮，生用） 粉甘草（六分，生用） 胆矾（一分）<br />
<br />
　　铜青（三分） 大元枣（一枚） 上味秤极准，不得加减分厘，头煎与二煎和匀，用新棉花收之，乘热擦眼，以喉中作苦为度。余者，晒干可藏数十年。此料可治十数人，不拘风火时眼，频洗立效，老眼昏花流泪者，洗之仍如少年。<br />
<br />
　　杂症大小合参卷六　锦囊洗眼神方<br />
<br />
　　龙胆草散<br />
<br />
　　治风毒热气攻冲，眼目暴赤瘾涩羞明，及肿痛多睁，迎风有泪，翳膜攀睛， 肉瘾痛。<br />
<br />
　　龙胆草（洗去） 菊花（去根） 木贼 草决明（微炒） 甘草（炙，各二两） 香附子（炒，去毛） 川芎（不见火，各四两）<br />
<br />
　　为末，每服三钱，用麦门汤入砂糖少许调，食后服。或泔调下亦可。<br />
<br />
　　杂症大小合参卷六　锦囊洗眼神方<br />
<br />
　　杞苓丸<br />
<br />
　　专治男子肾藏虚耗，水不上升，眼目昏暗，远视不明，渐成内障。<br />
<br />
　　白茯苓（去皮，八两） 真枸杞（四两，酒浸） 当归（二两，酒洗） 青盐（一两，另研） 菟丝子（二两，酒浸蒸） 为末，蜜丸，桐子大，每服七十丸，食前热汤下。<br />
<br />
　　杂症大小合参卷六　锦囊洗眼神方<br />
<br />
　　生熟地黄丸<br />
<br />
　　治血虚阴虚，眼目昏花。<br />
<br />
　　生地黄 熟地黄 金钗石斛 玄参（各一两） 为末，蜜丸，桐子大，每服五十丸，空心服。<br />
<br />
　　杂症大小合参卷六　锦囊洗眼神方<br />
<br />
　　二百味草花膏<br />
<br />
　　治目赤流泪痛痒，昼不能视，夜恶灯光。<br />
<br />
　　羯羊胆 蜂蜜 入蜜胆中，蒸熟候干，细研为膏，每台少许，或点目中。又法，脂月入蜜胆中，纸笼套住，悬屋檐下，待霜后扫取点眼。<br />
<br />
　　此足少阳厥阴药也。羊胆苦寒，益胆泻热，蜂蜜甘润，补中缓肝，曰二百味草花膏者，以羊食百草，蜂采百花也。（时珍曰：肝开窍于目，胆汁减则目暗，目者，肝之外候，胆之精华也。故诸胆皆治目疾。）<br />
<br />
　　又方<br />
<br />
　　治内障。<br />
<br />
　　羯羊肝（一具，新瓦上焙干） 熟地（二两） 菟丝子 蕤仁 车前子 麦门冬 地肤子（去壳） 泽泻 五味子 嫩防风 黄芩 白茯苓 杏仁（炒） 枸杞子 茺蔚子苦葶苈 青葙子（各一两） 细辛（五钱） 上甜肉桂（去皮，三钱） 上为末，炼蜜丸，桐子大，每服三四十丸，日三服，白汤送下。一人久病目，方士为灸肝俞，遂失明，服此良愈。以余药与一盲者服，一日，觉灯火有一线如门缝中火光，次早翳膜俱烈如线。又服月余，目明如初。<br />
<br />
　　乌贼骨，去目中浮翳，细研和蜜点之。<br />
<br />
　　杂症大小合参卷六　锦囊洗眼神方<br />
<br />
　　蕤仁膏<br />
<br />
　　蕤仁（净仁，一两，用纸裹，压，去油） 白硼砂（一钱） 麝香（三分） 共研细末，瓷罐贮之，每日少许，点眼专去翳障。<br />
<br />
　　杂症大小合参卷六　锦囊洗眼神方<br />
<br />
　　光明拨云锭子<br />
<br />
　　治远年近日一切眼疾。<br />
<br />
　　炉甘石（一斤， 过，用黄连半斤，水二碗，煎五七沸，淬七次，止取净末，二两）<br />
<br />
　　硼砂（一两） 片脑（一钱） 麝香（二分） 海螵峭（二钱） 珍珠（一钱） 血竭（三钱） 乳香 没药（各一钱） 研极细末，以后黄连膏子和剂，捏成锭子，净火磨化点。<br />
<br />
　　杂症大小合参卷六　锦囊洗眼神方<br />
<br />
　　和剂黄连膏子<br />
<br />
　　黄连（八两） 当归 龙胆草 芍药 大黄 黄柏 黄芩 川芎 生地黄 白芷 防风木贼 羌活 红花 薄荷叶 菊花（各等分）<br />
<br />
　　用水七八碗 浸药三日，煎成膏子，和前药成锭子。<br />
<br />
　　又方<br />
<br />
　　治眼赤肿作痛，用生地酒浸，捣烂浓涂眼上。又用草乌、南星、干姜、桂枝为末，醋调贴两足心。<br />
<br />
　　杂症大小合参卷六　锦囊洗眼神方<br />
<br />
　　羊肝丸<br />
<br />
　　治目疾内障。<br />
<br />
　　夜明砂（净淘） 蝉蜕 木贼（去节） 当归（一两，酒洗） 羊脏（四两，煮熟或生用）<br />
<br />
　　以羊肝去筋膜，水煮，捣烂和丸。<br />
<br />
　　此足厥阴药也。蚊食血之虫，夜明砂皆蚊眼也。故能散目中恶血而明目。木贼轻扬而善磨，木故能平肝散热而去障。蝉性善蜕，故能退翳。当归能入厥阴养血而和肝，用羊肝者，羊性属火，取其气血之属能补气血，肝则性冷，故引诸药入肝以成功也。<br />
<br />
　　一方<br />
<br />
　　治一切翳障神效，每日用柿饼一个，谷精草五钱，水煎八分，食远服，其饼亦食之。<br />
<br />
　　杂症大小合参卷六　锦囊洗眼神方<br />
<br />
　　菊睛丸<br />
<br />
　　治肝肾不足，眼目昏暗，常见黑花多泪。<br />
<br />
　　枸杞子（三两） 苁蓉（酒浸，炒） 巴戟（各一两） 甘菊（二两） 蜜丸，桐子大，每服五十丸，食后酒盐汤送下。<br />
<br />
　　杂症大小合参卷六　锦囊洗眼神方<br />
<br />
　　简要夏枯草散<br />
<br />
　　治目珠痛，夜则痛甚，或用苦寒药点上反疼甚者，神效。盖夏枯草夏至阴生则枯草，纯正阳之气以胜浊阴，补养厥阴血脉，故治厥阴郁火目疼如神不可忍也。<br />
<br />
　　夏枯草 香附子（各一两） 甘草（四钱） 为末，每服一钱五分，茶清调下，才下咽即痛减。<br />
<br />
　　杂症大小合参卷六　锦囊洗眼神方<br />
<br />
　　宝鉴甘菊丸<br />
<br />
　　治内障。凡男子肾虚，眼目昏暗，或见黑花，常服明目暖水脏，活血驻颜壮筋骨。<br />
<br />
　　甘菊花 熟地（各一两） 枸杞（四两） 山药（五钱） 为末，蜜丸，桐子大，每服三四十丸，空心食后服。<br />
<br />
　　杂症大小合参卷六　锦囊洗眼神方<br />
<br />
　　兔矢汤<br />
<br />
　　治疮疹人眼，及昏暗障翳。<br />
<br />
　　兔矢二钱，茶清调下，或吞服，须待疮疹瘥后服之。此足厥阴阳明药也，兔者，明月之精得金之气，其矢名玩砂，能解毒杀虫，故专能明目，又可兼治劳疳也。<br />
<br />
　　飞丝芒尘入目，用陈京黑浓磨点之。<br />
<br />
　　杂症大小合参卷六<br />
<br />
　　方脉耳病合参<br />
<br />
　　《经》云：耳者，肾之窍也。肾主藏精者也。故精脱者，则颊黑而耳聋。耳者，宗脉之所聚也。以窍言之，水也。以声言之，金也。以经言之，手足少阳，俱会其中也。有从内不能听者，主也。有从外不能入者，经也。肾和则能闻五音矣。<br />
<br />
　　又曰：耳聋少气隘干者，肺虚也。又曰：头痛耳鸣，九窍不利，肠胃之所生也。<br />
<br />
　　肠胃不足，故气弱不充，伤寒及大病之后，多有此症，以补中益气汤治之。耳聋多恐者，肝虚也。《经》云：肝虚则目KT KT 无所见，耳无所闻，善恐，治法用四物汤，加防风、羌活、柴胡、菖蒲、茯神主之。<br />
<br />
　　耳聋皆属于热，然有左耳聋者，有右耳聋者，有左右耳俱聋者，不可不分经而治也。左耳聋者，少阳火也，龙荟丸主之。右耳聋者，太阳火也，六味丸主之。左右耳俱聋者，阳明之火也，通圣散滚痰丸主之。凡有所忿怒过度，则动少阳胆火，从左起，故使左耳聋也。有所色欲过度，则动太阳膀胱相火，从右起，故使右耳聋也。有所醇酒浓味过度，则动阳明胃火，从中起，故使左右耳俱聋也。左耳聋者，妇人多有之，以其多忿怒也。右耳聋者，男子多有之，以其多色欲也。左右耳俱聋者，膏粱之家多有之，以其多肥甘也。<br />
<br />
　　新聋多热，少阳阳明火多故也。旧聋多虚，肾常不足故也。一宜散风清热，一宜滋肾通窍。故大病后耳聋，须用补阴降火，然在病后，则气血俱虚，必诊两手之脉，孰胜而为之治。若脉大无力，或右手细小沉弱者，阳气大虚也，宜甘温之剂，仿阳生阴长之义，少加血药佐之。若纯视为阴虚，而用滋阴降火之剂，则阳气愈弱、非惟耳聋不痊，反增恶心胸满泄泻之患矣。<br />
<br />
　　《经》曰：肾开窍于耳。夫肾之为脏，水脏也。天一生水，故有生之初，先生二肾，而一阴藏焉。又有相火存乎命门之中，每挟君火之势，而侮所不胜，《经》所谓一水不能胜二火也。况又嗜欲无节，劳役过度，或中年之后，大病之余，肾水枯涸，阴火上炎，故耳痒耳鸣，无日不作也。《经》曰：阳气万物，盛上而跃，故耳鸣也。是以鸣甚如蝉，或左或右，或时闭塞，然有作肾虚治而不效者，何也？此有痰火上升，郁于耳中而为鸣，郁甚则壅闭矣。凡遇此疾，若平昔饮酒浓味，上焦素有痰火者，只作清痰降火治之，多因先有痰火在上。又感恼怒而得，怒则气上，少阳之火，客于耳也。若是肾虚而鸣者，亦是膀胱相火上引，故鸣必不甚，其人必多欲，当兼见劳怯之症。<br />
<br />
　　有气逆而聋者，所属有二。凡手太阳气厥而耳聋者，其候聋而耳内气满也。手少阳气厥而耳聋者，其候耳内浑浑烹烹，此皆气逆而聋也。治法宜四物汤，加降火通气之药。然脏气逆而为厥聋，必有眩昏之症，风聋必有头痛之症。劳役伤其气血，淫欲耗其精元，昏昏 是谓劳聋也。必有虚损之症，其声嘈嘈眼见黑花，此乃虚聋症也。<br />
<br />
　　凡耳聋因湿热痰及气实者，并宜槟郎丸，或神芎丸下之。如耳湿肿痛者，用凉膈散，加（酒炒）大黄、黄芩（酒浸），防风、荆芥、羌活主之。<br />
<br />
　　耳者，虽足少阴之所主，然人身十二经络，除足太阳，手厥阴，其余十经络，皆入于耳，惟肾开窍于耳，故治耳者，以肾为主。然心亦开窍于耳，何也？盖心窍本在舌，以舌无孔窍，因寄于耳，肾为耳窍之主，心为耳窍之客，肾治内之阴，心治外之阳，清净精明之气，上走空窍，而听斯聪矣。若二经不调，阴阳不和，皆令暴聋，然五脏开于五部，分阴阳言之，在肾肝居阴，故耳目二脏，阴精主之。在心脾肺居阳，故口鼻舌三窍，阳精主之。是以五脏不和，则七窍不通。凡一经一络有虚实之气入于耳者，皆足以乱其聪明，此言暴病者也。若夫久聋者，于肾亦有虚实之异，左肾为阴，主精，右肾为阳，主气，精不足，气有余，则聋为虚。若瘦而色黑，筋骨健壮，此精气俱有余，固脏闭塞是聋为实，乃高寿之兆，二者，皆禀受所致也。若耳聋颊黑者，为脱精肾惫，用安肾八味苁蓉等丸选而用之。若肾经虚火，面赤口干，痰盛内热者；六味丸主之，此论阴虚者也。至于阳虚者，亦有耳聋，《经》曰：清阳出上窍，胃气者，清气元气春升之气，同出而异名也。今人饮食劳倦，脾胃之气一虚，不能上升，而下流于肾肝，故阳气闭塞，地气冒明，邪害空窍，令人耳目不明，此阳虚耳聋，须用东垣补中益气汤主之。有因心气虚实不调，虚则不能治其阳，下与阴交，实则恃阳强而与阴绝，《经》曰：至阴虚天气绝是也，宜以补心丸加减主之。更有地气冒明者，或忧愁不解，阴气闭塞，不与阳通，或内外湿饮痞膈，其气不得升降，而耳中赤浑浑烹烹者，宜以升阳除湿之剂主之。然以阴精阳气而论，则耳目二窍，阴精主之。阴精主者，贵清凉而恶烦热。阳气主者，贵温暖而恶寒凉。洁古老人尝有是论，信乎耳目之不可以温补也！《仁斋直指》云：肾通于耳。所主者精，精气调和，肾气充足，则耳得听斯聪矣。故能调养得所，气血和平，则其聋渐轻。若不知自节，日执劳烦，不禁欲，不戒性，不戒酒，乃爆炙浓味，虽服药无效也。<br />

                    <br>
                        <br />
　　又有耳痛，耳鸣、耳痒、耳脓、耳疮，亦当从少阴正窍，分寒热虚实而治之，不可专作火与外邪。凡耳鸣以手按之而不鸣，或少减者，真虚也。手按之而愈鸣者，火实也。昔王万里时患耳痛，魏文靖公，劝以服青盐鹿茸，煎雄附为剂，且言此药，非为君虚损服之，易不观易之，坎为耳痛，坎水藏在肾，开窍于耳，在志为恐，恐则伤肾，故耳痛。气阳运动常显血阴流行常幽，血在形，如水在天地之间，故坎为血卦，是经中已着病症矣，竞饵之而愈。<br />
<br />
　　人身有九窍，阳窍七，耳目口鼻是也。阴窍二，前后二阴是也。阳气走上窍，若下入阴位，则有溺泄腹鸣之候；阴气走下窍，若上八阳位，则有窒塞耳鸣之候。高年之人，肾水已竭，真火易露，故肾中之气易出难收，浮赵上窍，窍内有声如蛙鼓蚊锣，是以外入之声，与内声相混，听之不清，至年迈阴气内竭，不能上通，而失听斯聪矣。非若少壮之人，浊阴遮蔽其窍，外声不得内人，故用菖蒲、麝香，透气导达为事也。故治高年逆上之气，全以磁石为主，取其重能达下，性主下吸，兼用地黄龟胶群阴之药佐之，更助五味子山茱之酸收之，令阴气自旺于本宫，而不上触于阳窍，由是空旷无碍，耳之受声，犹谷之受响，故耳之妙用，全在虚而能受也。<br />
<br />
　　杂症大小合参卷六　方脉耳病合参<br />
<br />
　　固本耳聪丸<br />
<br />
　　治心肾不足，诸虚耳聋。<br />
<br />
　　熟地（四两，焙） 柏子仁（焙，去油） 人参（一两，焙） 石菖蒲（五钱，蜜酒拌，焙） 远志肉（甘草炙，一两，焙） 五味子（七钱） 白茯神（一两，人乳拌炒） 山药（二两，炒黄） 为末，蜜丸，早晚食前食远，白汤各服三钱。<br />
<br />
　　杂症大小合参卷六　方脉耳病合参<br />
<br />
　　通气散<br />
<br />
　　治暴怒气闭肿胀。<br />
<br />
　　茴香 石菖蒲 人参 延胡索 陈皮 木香（各一钱） 羌活 僵蚕 川芎 蝉蜕（各五钱） 穿山甲（二钱） 甘草（一钱五分） 为末，酒调服。<br />
<br />
　　治耳痛不可忍者，用磨刀铁浆滴入耳内即愈，神效。<br />
<br />
　　耳诸方俱前耳病门参看。<br />
<br />
　　杂症大小合参卷六<br />
<br />
　　方脉鼻病合参<br />
<br />
　　鼻塞不闻香臭者，俗谓肺寒，而用解利辛温之药不效，殊不知多因肺经素有火邪，故遇寒便塞也。治法清肺降火为主，佐以通气之剂。如原无鼻塞旧症，但一时偶感风寒而致窒塞声重，或流清涕者，自作风寒治之。然气虚之人，气弱不能上升，则鼻塞滞，所谓九窃不通，肠胃之所生也，多服补中益气汤自通。<br />
<br />
　　肺开窍于鼻，阳明胃脉，亦挟鼻上行脑，为元神之府，鼻为命门之窍，人之中气不足，清阳不升，则头为之倾，九窍为之不利。《经》曰：天气通于肺。若肠胃无痰火积热，则平常上升皆清气也。故十二经脉三百六十五络，其气血皆上升于面，而走空窍，其宗气出于鼻而为臭，谓阳气宗气者，皆胃中生发之气也。若因饥饱劳役，损伤脾胃，则生发之气弱，而营运之气不能上升，乃邪塞空窍，故鼻不利而不闻香臭也。治法宜养胃实营气，阳气宗气上升则通矣。然《难经》云：心主五臭，肺主诸气。鼻者，肺窍也。反闻香臭者，何也？盖以窍言之肺也，以用言之心也。若因卫气失守，寒邪客于头面，鼻亦受之，不能为用，是以不闻香臭矣。《经》云：五气入鼻，藏于心肺，心肺有病，鼻为不之利也。视听明而清凉，香臭辨而温暖，治法宜先散寒邪，后补胃气，使心肺之气，得以交通，则鼻利而香臭闻矣。<br />
<br />
　　鼻流浊涕不止者，名曰鼻渊。乃风热烁脑，而液下渗或黄或白，或带血如脓状，此肾虚之症也。《经》曰：脑渗为涕。又曰：胆移热于脑。《原病式》曰：如以火烁金，热极则反化为水。然究其原，必肾阴虚而不能纳气归元，故火无所畏，上迫肺金，由是津液之气，不得降下，并于空窍，转浊为涕，津液为之逆流矣。于是肾肝愈虚，有升无降，有阳无阴，阴虚则病，阴绝则死，此最宜戒怒以养阳，绝欲以养阴，断爆炙，远酒面，以防作热，然后假之良医，滋肾清肺为君，开郁顺气为臣，补阴养血为佐，俾火息金清，降令肾行，气畅郁分，清窍无壅，阳开阴阖，相根据相附，脏腑各司乃藏，自换以培其根，药饵以却其病。问有可愈者，苟或骄恣不慎，或误投凉药，虽仓扁不能使其长生矣。<br />
<br />
　　鼻为呼吸之门户，热气蒸于外则为肺风赤鼻，不独因于酒也。热气至于内，则为息肉鼻疮，故 肉者，上焦积热，郁塞而生也。<br />
<br />
　　凡鼻头白者，血亡出。赤者，血热也。盖面为阳中之阳，鼻居面中，一身之血，运至面鼻，皆为至清至精之血。若血亡无以运，则色白而不荣，血热而沸腾，则独红而且赤，盖肺之为脏，其位高，其体脆，性畏寒，又恶热，故多酒之人，酒气熏蒸，则为鼻准赤，得热愈红，热血得冷则凝，污而不行，故色紫黑。其治之法，亡血者，温补之；热血者，清利之；寒凝者，化滞生新，四物汤加酒芩、酒红花之类；气弱者，更加（酒浸）黄 以运之，其酒 鼻，治法亦然也。久患鼻浓涕极臭者，即名脑漏。气虚者，补中益气汤。阴虚者，麦味地黄汤。<br />
<br />
　　杂症大小合参卷六　方脉鼻病合参<br />
<br />
　　菖蒲散<br />
<br />
　　治鼻内窒塞不能，不得喘息。<br />
<br />
　　菖蒲 皂角（等分） 为末，每用一钱，绵裹塞鼻中，仰卧片时。<br />
<br />
　　治鼻不闻香臭，多年不愈者，皆效。<br />
<br />
　　用生葱分作三段，早用葱白，午用中段，晚用葱未段，塞入鼻中，令气透方效。<br />
<br />
　　杂症大小合参卷六　方脉鼻病合参<br />
<br />
　　济世方<br />
<br />
　　治鼻 肉。盖 肉因胃中有食积，热痰流注，故宜兼治其本。<br />
<br />
　　蝴蝶矾（二钱） 细辛（一钱） 白芷（五分） 为末，以旧绵裹药，纳鼻中，频频换之。<br />
<br />
　　鼻中生肉赘，臭不可言，痛不可摇，以白矾加 砂少许，吹上化水而消，内服清湿热之药。<br />
<br />
　　杂症大小合参卷六　方脉鼻病合参<br />
<br />
　　肺风红鼻方<br />
<br />
　　枇杷叶（去毛，蜜制，四两） 连翘（二两，去实） 栀子（四两，童便炙炒黑色）<br />
<br />
　　玄参（酒浸一宿，焙干） 桑白皮（一两，去粗皮，蜜制） 共为细末，每服三钱，甘草汤下，再用后敷药。<br />
<br />
　　雄黄（五分） 麝香（一分） 明矾（一钱） 半夏（二钱） 硫黄（一钱） 共为细末，清晨用水调搽，临睡根据些，饮淡酒，能戒酒更妙。<br />
<br />
　　杂症大小合参卷六　方脉鼻病合参<br />
<br />
　　鼻渊神方<br />
<br />
　　茄花（阴干） 赤小豆（各等分） 共为细末，吹之，不三次而愈。<br />
<br />
　　杂症大小合参卷六　方脉鼻病合参<br />
<br />
　　苍耳散<br />
<br />
　　治鼻流浊涕不止，名曰鼻渊。<br />
<br />
　　辛荑仁 苍耳子 香白芷 薄荷叶 为末，每服二钱，葱茶清，食远调下。<br />
<br />
　　鼻衄不止，用乳发烧灰存性，细研水服，并吹鼻中。又方，用白芨末，新汲水调服。<br />
<br />
　　又法，用湿纸数十层，安顶中，以火熨之，纸干立止。又法，以线扎中指中节，左孔出血，扎左指，右孔扎右，两孔出，俱扎。<br />
<br />
　　杂症大小合参卷六　方脉鼻病合参<br />
<br />
　　芎犀丸<br />
<br />
　　治鼻流涕不止，鼻塞头痛。见前头风门。<br />
<br />
　　杂症大小合参卷六<br />
<br />
　　儿科舌病<br />
<br />
　　重舌者，心脾有病也。盖心候于舌，而主血，然脾脉络于舌下，火土又子母也。有热即与血气俱盛，其状附舌下，而近舌根，生形如舌，而微短小色异，亦宜针刺。如至生着颊里及上 者，即名重 。若着齿龈者，即名重龈。<br />
<br />
　　木舌者，因脏腑壅滞，心脾积热，其气上冲，是以舌肿尖大，塞满口中。若不急治，则致害人，更不可用手去按，按则舌根乃损，长成语言不正。如至啼叫无声，面色频变，而惊疼者，不治，然舌病固属心脾，但肝脉亦络舌本，故伤寒邪传厥阴，则舌卷囊缩，概可见矣。<br />
<br />
　　弄舌者，是脾脏小热，舌络微紧，时时舒舌，治之勿过用凉药，即有饮水者，亦脾虚津液不足耳。若于大病之末，而弄舌者，凶。凡出长而收缓者，名曰舒。微露即收，舌干肿涩者，名曰弄。若舌上无故出血者，名曰舌衄。总心脾热症也。<br />
<br />
　　杂症大小合参卷六　儿科舌病<br />
<br />
　　一捻金散<br />
<br />
　　治鹅口口疮。<br />
<br />
　　雄黄（三钱） 硼砂（一分） 龙脑（少许） 甘草（五分） 为末，干掺患处。或用蜜调拣。<br />
<br />
　　杂症大小合参卷六　儿科舌病<br />
<br />
　　青液散<br />
<br />
　　治鹅口重舌，口疮垂痈。<br />
<br />
　　龙脑（一分） 青黛 朴硝（各一钱） 一方有牛黄，为末，蜜调，用鹅翎敷上少许。<br />
<br />
　　杂症大小合参卷六　儿科舌病<br />
<br />
　　天南星散<br />
<br />
　　治重 重龈。<br />
<br />
　　天南星，生，去皮、脐，为极细末，用醋调涂脚心，男左女右。浓皮纸贴，如干时，再用醋润。<br />
<br />
　　杂症大小合参卷六　儿科舌病<br />
<br />
　　麦门冬散<br />
<br />
　　治胃中客热，口气作臭，齿龈痛肿。<br />
<br />
　　人参（一钱） 赤茯苓 麦门冬 天门冬 生地 熟地 白茅根（去皮，各二两） 水煎服。<br />
<br />
　　杂症大小合参卷六　儿科舌病<br />
<br />
　　当归连翘汤<br />
<br />
　　治心脾有热，重舌木舌。<br />
<br />
　　当归尾（三钱） 连翘（三钱） 川白芷（二钱） 大黄（一钱） 甘草（一钱） 水煎服。<br />
<br />
　　杂症大小合参卷六　儿科舌病<br />
<br />
　　千金方<br />
<br />
　　治舌肿。用黄柏以竹沥浸一宿，点舌上。<br />
<br />
　　一方<br />
<br />
　　治舌退场门数寸，以冰片为末，敷愈。<br />
<br />
　　杂症大小合参卷六　儿科舌病<br />
<br />
　　消毒犀角饮<br />
<br />
　　治内蕴邪热，咽膈不利，重舌木舌，一切热毒等症。<br />
<br />
　　鼠粘子（四钱，微炒） 荆芥 甘草 黄芩（各一钱） 防风 犀角（各五分） 水煎服。<br />
<br />
　　杂症大小合参卷六　儿科舌病<br />
<br />
　　黑参丸<br />
<br />
　　治口舌生疮。<br />
<br />
　　玄参 麦冬 天冬（各等分） 为末，蜜丸，绵裹，噙化咽津。<br />
<br />
　　杂症大小合参卷六<br />
<br />
　　儿科喉病<br />
<br />
　　咽喉者，一身之总要，水谷之道路也。若胸膈之间，蕴积热毒，致生风痰，壅滞不散，发为咽喉之疾，或内生疮，状如肉腐，窒塞不通，吐咽不下。如单肉娥、双肉娥，及腮肿胀，甚者内外皆肿，上攻头面，治宜先吐风痰，以遁咽膈，然后解热毒，清肺胃，迟则不救。其单双肉娥，可针即针，有不可针者，亦用吹点劫药，吐去风痰，以图捷效，次服煎剂，盖急症难于久待也。 腮肿胀者，重则瓷锋刺去恶血，轻则或涂或点，次投汤剂，散风清热解毒消痰自愈也。<br />
<br />
　　喉痹者，即缠喉风类也。其候面赤气粗，咽喉肿闭，乃蓄热生风，积聚毒痰而作。甚者，内壅肉瘤一块，气闭不通。若至鼻面青黑，寒噎头低，痰胶声锯者不治。更有脏寒，亦能令人咽闭，而吞吐不利者，盖诸症下寒过极，则上热反盛，不独此也。其候与前论娥症相近，而治法不能无异，大抵无形肿闭者，为痹，有形肿痛者，即是娥耳。先吐风痰者，急则治其标也。后解热毒者，缓则治其本也。至于上热下寒者，用热药食前冷服之，不可误服凉药也。<br />
<br />
　　杂症大小合参卷六　儿科喉病<br />
<br />
　　牛蒡子汤<br />
<br />
　　治喉痹。<br />
<br />
　　牛蒡子 玄参 升脉 桔梗 犀角 黄芩 木通 甘草（各等分） 水煎服。<br />
<br />
　　杂症大小合参卷六　儿科喉病<br />
<br />
　　化毒汤<br />
<br />
　　解风热上攻，咽喉肿痛。<br />
<br />
　　桔梗（一钱五分） 薄荷 荆芥 甘草 山豆根（各一钱五分，俱焙，为末） 牙硝 硼砂朴硝 雄黄 朱砂（各一钱，俱不见火，研为细末） 和匀，干敷舌上，或温浓茶调搽少，咽下亦可。<br />
<br />
　　杂症大小合参卷六　儿科喉病<br />
<br />
　　雄黄解毒散<br />
<br />
　　治痰热上攻，缠喉喉痹，双鹅肿痛，汤药不下，咽痛颏肿，用此吐之。<br />
<br />
　　雄黄（一两） 巴豆（去油，十四个） 郁金（一钱） 为末，醋糊丸。如黍米大，热茶清下七丸至十丸，吐出顽涎即苏。如口噤，以物挖开灌之，缠喉急痹，缓治而死。雄黄能破结气，郁金能散恶血，巴豆能下稠涎，下咽无不活着。<br />
<br />
　　又方<br />
<br />
　　治喉痹。<br />
<br />
　　用陈年霜梅，入蜒蚰令化，每患喉痹等症，用梅噙于口中，神效。<br />
<br />
　　杂症大小合参卷六<br />
<br />
　　方脉喉病合参<br />
<br />
　　《经》曰：一阴一阳，结谓之喉痹。一阴，少阴君火也。一阳，少阳相火也。手少阴心脉挟咽，足少阴肾脉循喉咙，其人膈间素有痰涎，或因饮酒过度，或因忿怒失常，或因房室不节。盖饮酒过度，胃火动也，富贵者，多犯之。忿怒失常，肝火动也，妇人多犯之。房室不节，肾火动也，男子多犯之。火动痰上，而痰热潘灼，壅塞咽隘之间，痰者，火之本，火者，痰之标，火性急速，所以内外肿痛，水浆不入，乃外症之最危者。治疗之法，急则治标，缓则治本，治标用丸散以吐痰散热；治本用汤药以降火补虚。奈何治者？但云治脾肺火，而未云降肝肾火也。必须以《内经》从治之法，切不可骤用寒凉，盖促其危耳。故实火须用正治，虚火须用从治，须分明白，不可少误。<br />
<br />
　　咽与喉，会厌与舌，四者同在一门，其用各异。喉以纳气，故喉气通于天；咽以纳食，故咽气近于地：会厌管乎上，以主开辟。掩其气喉，令水谷能进食喉而不错，四者，交相为用，关一则饮食废而死矣。云喉痹者，谓喉中呼吸不通，言语不出，而天气闭塞也。云咽痛及嗌痛者，为咽喉不能纳唾与食，而地气闭也。云喉痹咽嗌痛者，谓咽喉诸病，天地之气并闭塞也。嗌即咽之低处。<br />
<br />
　　咽在后主食，喉在前主气。十二经中，唯足太阳主表，别下项余经，皆内循咽喉，尽得以病之，而统在君相二火，喉主天气，属肺金，变动为燥，燥则涩而闭。咽主地气，属脾土，变动为湿，湿则肿而胀，皆火郁上焦，致痰涎气血结聚，咽喉肿达于外，麻痒且痛，为缠喉风。肿于两旁为喉痹，其单蛾双蛾，水舌舌胀，缠喉风，走马喉风，病同于火，故不分也。惟缠喉走马，杀人最速，子和曰：治喉痹，用针出血，最为上策。《内经》“火郁发之”，发谓发汗，出血者，乃发汗之一端也。喉痹多属痰热，重者，用桐油探吐，肺绝喉闭，其脉浮散而微细，其声如鼾，有如痰在喉中响者，此为肺绝之候，宜速用人参汤调入竹沥姜汁服之。若早者，十全七八，次则十全三四，迟则十不救一。缠喉风亦属痰热，谓其咽喉里外皆肿者是也。亦用桐油，以鹅翎探吐。喉闭者，取山豆根汁，含咽即开，有药不能进者，急取病患两臂捋数十次，便血聚大指上，以发绳扎住拇指，针刺指甲缝边出血，如放沙一般，左右手皆然，其喉即宽。咽疮喉痛，多属虚热、血虚，虚火游行无制，客于咽喉也。虚者，八味加牛膝，五味子煎与食前冷服。实者，黄连、荆芥、薄荷、姜汁硝蜜噙化。喉痛必用荆芥，阴虚火炎上必甲玄参。有方，用茜草一两，作一服者，以其能降血中之火也。有咽痛而诸药不效者，此非咽痛，乃是鼻中生一条红线如发，悬一黑泡，大如樱珠，垂挂到咽门而止，难用深取，宜用土牛膝根，（即鼓槌草，）独条直而肥大者，捣碎入好醋三五滴，同研取汁，滴入鼻中二三点，即系断珠破，吐出瘀血立安。痰结块在喉中，如梗状者，梅核气也，宜噙化丸。阴虚咳嗽，久之喉中痛者，必有疮名肺花疮，坎离加玄参甘桔，不可用冰片吹药。<br />

                    <br>
                        <br />
　　恐辛散疮转溃也。<br />
<br />
　　喉与咽不同，喉者，脘呼吸之门户，主出而不纳。咽者，胃脘。谷之道路，主纳而不出。盖喉咽司呼吸，主升降，此一身之紧关橐禽也。《经》曰：足少阴所生病者，口渴，舌干咽肿，上气嗌干及痛。《素问》云：邪客于足少阴之络，令人咽痛，不可纳食。又曰：足少阴之络，循喉咙通舌本。凡喉痛者，皆少阴之病，但有寒热虚实之分，少阴之火，直如奔马逆冲于上，到此咽喉紧锁处，气郁结而不得舒、故或肿或痛也，其症必内热口干而赤，痰涎涌上，尺脉必数而无力，盖缘肾水亏损，相火无制而然。须用六味地黄麦冬五味大剂，作汤服之。又有色欲过度，元阳损亏，无根之火游行无制，客于咽喉者，须八味肾气丸大剂，煎成冰冷与饮，引火归源，庶几可救。此论阴虚咽痛者，如此治法，正褚氏所谓上病疗下也，其间有乳鹅缠喉，二名不同，肿于咽两旁者为双鹅，易治。肿于一边者为单鹅，难治。如有恶寒表症，用荆防败毒散散之。不恶寒而无表症者，惟为辛凉清利，外用鹅翎蘸米醋搅喉中，去尽痰涎，复以鹅翎探吐之。令着实一咯，咯破鹅中紫血即溃，或紫金锭磨下即安，慎勿轻用刀针。古方有用巴豆油染纸作燃子，点火吹灭，以烟熏鼻中，实时口鼻流涎，牙关自开，再用此搐患处即愈。<br />
<br />
　　有阴气大虚，虚火无制、孤阳飞越，客于咽喉，遂成咽痛者，脉必浮大，重取必涩，去死为近，宜人参一味浓煎，细细饮之。如作实症，用以清降之药，祸在反掌。<br />
<br />
　　（愚见人参必同童便制附子同煎，温和食前顿服，则监制虚火下归乃愈。如单用人参细细饮之，恐浮火益炽，亦非稳当。）奈世人但知热咽痛，不知有寒咽痛也。<br />
<br />
　　《经》曰：太阳在泉，寒淫所胜，民病咽痛颌肿。陈藏器用附子去皮、脐，炮，炙，切叶，以蜜涂炙，令蜜入内，噙咽其津，甘味尽更易之。仲景云：下利清谷，里寒外热，脉微欲绝，而赤咽痛，以通脉四逆汤。又曰：冬月伏寒，在于肾经，发则咽痛下利，附子汤温其经则愈。又有司天运气，其年乡村相染。若恶寒者，多是暴寒折热，寒闭于外，热郁于内，切忌胆矾酸寒之剂点喉，反使阳郁不伸。又忌：硝黄等寒剂下之，反使阳陷入里，祸不旋踵，须用表散。若甘桔汤之类，东垣曰夏伤寒伏于肾，少阴之经，多咽痛者名肾伤寒也，宜热药冷冻饮料之。<br />
<br />
　　又有喉间作痛，溃烂久而不愈，此必杨梅疮毒，须以萆 汤为主，随症佐以别药。<br />
<br />
　　杂症大小合参卷六　方脉喉病合参<br />
<br />
　　甘桔汤<br />
<br />
　　治少阴咽痛。<br />
<br />
　　桔梗 甘草（各等分） 每服五钱，水煎服。<br />
<br />
　　杂症大小合参卷六　方脉喉病合参<br />
<br />
　　龙脑硬毒散<br />
<br />
　　治急慢喉痹，咽喉肿塞不通。<br />
<br />
　　盆硝（四钱） 白僵蚕（微炒，去嘴，为末，八钱） 甘草（生末，八钱） 青黛（八钱） 马勃末（三钱）<br />
<br />
　　蒲黄（五钱） 麝香（一钱） 龙脑（一钱） 为末，藏贮瓷盒，每用一钱，新汲水调咽，如是喉痹即破，出血便愈。若非喉痹，自然消散，诸般热肿，用药五分擦在舌上，咽津即愈。<br />
<br />
　　杂症大小合参卷六　方脉喉病合参<br />
<br />
　　噙化三黄丸<br />
<br />
　　治咽喉痛大效。<br />
<br />
　　田豆根（一两） 硼砂（二钱） 龙脑（少许） 麝香（少许） 为末，用毒鱼胆为丸，绿豆大，每服三五丸，噙化咽津。<br />
<br />
　　杂症大小合参卷六　方脉喉病合参<br />
<br />
　　七室散<br />
<br />
　　治喉痹。<br />
<br />
　　僵蚕（直者，十个） 牙皂（一挺，去皮、弦） 全蝎（十个，头角全者，去毒） 硼砂雄黄 明矾（各一钱） 胆丸（五分） 为末，每用一字，吹喉中即愈。<br />
<br />
　　一方<br />
<br />
　　治乳鹅。用野芥菜捣汁，醋调，以鹅翎探入喉中，吐出涎水即愈。<br />
<br />
　　杂症大小合参卷六　方脉喉病合参<br />
<br />
　　乳鹅喉癣方<br />
<br />
　　用白矾一块，挖空，入巴豆一粒，火沸过，去豆为末，吹入少许。<br />
<br />
　　杂症大小合参卷六　方脉喉病合参<br />
<br />
　　通无达地散<br />
<br />
　　治诸喉病， 腮肿毒俱效。<br />
<br />
　　连翘 防风 贝母 荆芥 玄参 枳壳 甘草 白芥子 赤芍 天花粉 桔梗 牛蒡子 黄芩 射干 加灯心，水煎服。<br />
<br />
　　一方<br />
<br />
　　治缠喉风，用白矾细末五分，乌鸡子一个，二味调匀，灌喉中立效，活人甚多。<br />
<br />
　　杂症大小合参卷六　方脉喉病合参<br />
<br />
　　绛雪散<br />
<br />
　　治咽喉肿痛，不能咽物，及口舌生疮。<br />
<br />
　　龙脑（五分） 硼砂（一钱） 朱砂（三钱） 马牙硝（五分） 寒水石（ 熟，二钱） 研匀，每用一字掺于舌上，津咽之。<br />
<br />
　　杂症大小合参卷六　方脉喉病合参<br />
<br />
　　三因蜜附子法<br />
<br />
　　治感寒咽闭不能咽。<br />
<br />
　　大附子一枚，生，去皮、脐，切作大片，蜜涂炙令黄，每用一片，口含咽津，候甘味尽，再换一片含之，以效为度。<br />
<br />
　　杂症大小合参卷六<br />
<br />
　　方脉口唇病合参（附呵欠）<br />
<br />
　　口者，五脏六腑所贯通也，为脾之窍，脏腑之气，皆由此出入。若门户小，脏腑有偏胜之疾，则口有偏胜之症，故肝热口酸，心热口苦，或口舌生疮，脾热口干，肺热口辛，肾热口咸，胃热口淡或口臭。更有因谋虑不决，肝移热于胆，而口苦者，（盖肝主谋虑，胆主决断。倘事或胆不决则害怒，胆汁上益而口苦。）有脾胃气弱，水乘土位，而口酸者；有膀胱移热于小肠，而口糜溃烂者，然口舌生疮，初起不可便用凉药敷掺，恐寒凝不散，内溃奔走，久而难愈，必先用辛轻升散而后清凉，使郁火达外，再视其所因而治之。更有中气不足，脾胃虚衰，不能敛纳下焦阴火，被逼上炎，以致虚阳口疮。丹溪所谓：劳役过度，虚火上炎，游行无制，舌破口疮者，又当从理中汤加附子治之。若作实热，误投凉药，则所害不止口疮矣。口疮者，上焦实热，中焦虚寒，下焦阴火，各经传变所致，当分别治之。如发热作渴饮冷，实热也。轻则用补中益气，重则用六君子汤。饮食少思，大便不实，中气虚也，用人参理中汤。手足逆冷，肚腹作痛，中气虚寒，用附子理中汤，晡热内热，不时而热，血虚也，用八物加丹皮、五味、麦冬。发热作渴吐痰，小便频数，肾水虚也，用八味丸。日晡发热，或热从小腹起，阴虚也。用四物参术五味麦冬不应，则用加减八味丸。若热来复去，昼见夜伏，夜见昼伏，不时而动，或无定处，或从脚起，乃无根之火也，亦用前丸及十全大补加麦冬五味，更以附子末，唾津调抹涌泉穴。若概用寒凉，损伤生气，为害匪浅！或问虚寒何以生口疮，而反用附子理中耶？盖因胃虚谷少，则所胜者，肾也。水气之逆而承之，反为寒中，脾胃衰微之火，被迫炎上，作为口疮。《经》曰：岁金不及，炎火乃行，复则寒雨暴至，阴厥乃格，阳反上行，民病口疮是也，故用参术甘草，补其土，姜附散其寒，火得所助，则接引退舍矣。<br />
<br />
　　《折衷》云：脾脏应肾，通口气，脾口为合，足阳明胃之经，其脉挟口环唇，故脾胃受邪，则唇为之病，风则动，寒则紧，燥则干，热则裂，气郁则生疮，血少则涩而无血色。然六腑之华，亦在唇。《经》云：脾胃、大肠、小肠、膀胱、三焦者，仓禀之本，营之居也。其华在唇，且肝脉、督脉、冲脉、任脉皆络于唇，一有受邪，则唇为之病。凡唇白者，主唾涎呕逆，诸失血症也。唇黄者，主脾受积热也。唇红紫者，主虫齿积痛也。唇青者，主血虚，脾寒也。唇红者，主烦躁，渴饮也。又有伤寒狐惑，上唇生疮，虫食其脏，下唇有疮，虫食其肝者。然唇者，肌肉之本也。人中平满者，为唇反，唇反者，肉先死也。<br />
<br />
　　《灵枢》曰：冲脉、任脉，皆起于胞中，为经络之海，别而络唇口。血气盛则充肤热肉，血独盛则淡渗皮肤，生毫毛，妇人有余于气，不足于血，以其数脱血也。故冲任之脉，不荣口唇而须不生，宦者，去其宗筋阴器，伤其冲脉，血泻不复，皮肤内结，唇口不荣，故须不生。其有天宦者，天生阳气不举，不能御妇，未尝被伤，不脱于血，然其须不生，何也？曰：此天之所不足也。其冲任不盛，宗筋不成，有气无血，唇口不荣，故须亦不生。由此观之，唇口不独脾胃也。<br />
<br />
　　呵欠者，脾胃中气不足，精神劳倦所致也。《经》曰：足阳明之脉，是动则病，振寒善伸数欠。欠者，阳引而上阴引而下，乃精与神不相根据，而阴与阳不相守也。<br />
<br />
　　杂症大小合参卷六<br />
<br />
　　方脉舌病合参<br />
<br />
　　《经》曰：舌乃心之苗。又曰：中央黄色，入通于脾，开窍于口，藏精于脾，故病在舌。又曰：心脉系舌本，脾脉络舌旁，系舌下，故发为病，或生疮，或重舌木舌诸症，皆二经之所致也。然肝脉亦络舌本，故风寒所中，则蜷缩而不言，七情所郁，则热肿满而不消，心热则裂而疮，脾热则滑而苔，而脾闭则白胎如雪，肝壅热则血上涌。<br />
<br />
　　若舌无故自痹者，不可作风热治，盖由心血不足，血虚火烁耳，理中汤合四物汤治之。<br />
<br />
　　昔有人舌上生疮，久蚀成穴，服凉药不效，此下元虚寒，虚火不降，投养正丹遂愈。<br />
<br />
　　杂症大小合参卷六　方脉舌病合参<br />
<br />
　　龙石散<br />
<br />
　　治上膈壅热，口舌生疮，咽嗌肿塞。<br />
<br />
　　朱砂（一钱五分，研） 寒水石（ 通赤，三钱二分） 脑子（二分半，研） 为末，每日三五次，夜卧掺贴。<br />
<br />
　　杂症大小合参卷六　方脉舌病合参<br />
<br />
　　口疳吹药神方（锦囊秘方）<br />
<br />
　　甚者，加西牛黄一分更好。<br />
<br />
　　冰片（二分） 人中白（ ，二钱） 麝香（一分） 铜青（三钱五分） 上研极细，令浓茶净口，吹少许，候痰涎流尽，再吹一二次即煎。<br />
<br />
　　一方<br />
<br />
　　治舌肿，用百草霜为末，好醋调敷立<br />
<br />
　　杂症大小合参卷六　方脉舌病合参<br />
<br />
　　升麻散<br />
<br />
　　治上膈热壅，口舌主疮，先用此升发。<br />
<br />
　　升麻（一两五钱） 赤芍药 人参 桔梗 葛根 薄荷 防风（各一钱） 甘草（五分） 水煎食后服。<br />
<br />
　　杂症大小合参卷六　方脉舌病合参<br />
<br />
　　三黄丸<br />
<br />
　　治三焦实热。<br />
<br />
　　黄芩（春四两、夏秋六两、冬三两） 大黄（春三两、夏一两、秋二两、冬五两）<br />
<br />
　　黄连（春四两、夏五两、秋冬三两） 为末，蜜丸，每服百丸，食后白汤下。<br />
<br />
　　杂症大小合参卷六　方脉舌病合参<br />
<br />
　　加味龙胆泻肝汤<br />
<br />
　　治胆痹口苦。<br />
<br />
　　柴胡（一钱） 黄芩（七分） 人参 黄连 天冬 麦冬 山栀 生甘草 龙胆草 知母（各五分） 五味子（七粒） 水煎服。<br />
<br />
　　杂症大小合参卷六　方脉舌病合参<br />
<br />
　　加味甘露饮<br />
<br />
　　治胃经客热口臭，牙宣赤眼口疮，上焦消渴，此心肺胃药也。<br />
<br />
　　熟地 生地 天冬 麦冬 枇杷叶（去毛） 黄芩（各一两） 茵陈 枳壳 石斛 甘草（各一两）<br />
<br />
　　犀角（五钱） 为粗末，每服三五钱，水煎，食后临卧温服。<br />
<br />
　　杂症大小合参卷六　方脉舌病合参<br />
<br />
　　香薷汤<br />
<br />
　　治口臭。用香薷煎浓汤含之。丹溪云：香薷能治口臭如神。<br />
<br />
　　治口疮，用砂仁火 存性为末，掺上即愈。又方用槟榔火 存性为末，入轻粉敷<br />
<br />
　　杂症大小合参卷六　方脉舌病合参<br />
<br />
　　内府治口臭方<br />
<br />
　　用连翘为末，糊丸，食蒜韭之后，茶吞二三钱，口中浊气，化为清气，甚效。<br />
<br />
　　杂症大小合参卷六　方脉舌病合参<br />
<br />
　　红芍药散<br />
<br />
　　歌曰：心痛口疮，紫桔红苍，三钱四两，五服安康。上件紫菀、桔梗、红芍药、苍术各等分细末，羊肝四两，批开掺药末三钱，用麻扎定，火内烧令熟，空心食之，白汤送下，大效。<br />
<br />
　　杂症大小合参卷六　方脉舌病合参<br />
<br />
　　顺气豁痰汤<br />
<br />
　　治舌痹或麻，此因痰气滞于心胞络。<br />
<br />
　　半夏（用白矾生姜皂角煮过，一钱五分） 茯苓 橘红 栝蒌（去油） 贝母 黄连桔梗 香附（便制） 枳壳（各一钱） 甘草（四分） 姜水煎服。<br />
<br />
　　理中汤<br />
<br />
　　方见中寒门。<br />
<br />
　　杂症大小合参卷六　方脉舌病合参<br />
<br />
　　治舌肿胀方<br />
<br />
　　口不能开合以萆麻子，棉纸取去油，将此纸作燃，灯上点着，吹灭将烟熏之，良久则消。<br />
<br />
　　昔人年二十余岁，口臭如登厕。医者曰：肺金本主腥，金为火为乘，火主臭而然也。久则成腐，腐者，肾也。亢极则反兼水化，其病在上，宜涌之，如法果愈。<br />
<br />
　　杂症大小合参卷六<br />
<br />
　　儿科齿病<br />
<br />
　　走马疳者，多因气虚受寒，郁热在内，或食甜酸盐腻之物，积滞日久，蕴热上冲，齿焦黑烂，间出清血，血聚成脓，脓臭成虫，侵蚀口齿，甚有腮颊穿破，乳食难进，气喘热作而危矣。治法宜内服清解，先去积热，外用温盐水净，吹以去涎拔热之药，切不可纯以寒凉敛遏，以致郁热无从发泄，厥溃更深矣。以走马名之者，盖齿属肾，肾气一虚，则虚火邪热，直奔上焦，势如走马耳。<br />
<br />
　　牙痛者，阳明胃火也。宜内服清胃之剂，外用擦药，拔散火邪。然有气虚，脾胃不足，或服寒凉过多，抑遏阳气于脾土之中，是以身反发热者，当以火郁汤，或补中益气汤，不应则用八味地黄汤加牛膝、五味子以导下之，盖牙本骨之余，多属肾经虚火所致耳。<br />
<br />
　　杂症大小合参卷六　儿科齿病<br />
<br />
　　牛黄散<br />
<br />
　　治口疳。<br />
<br />
　　牛黄（一分） 人中白（四分） 青黛（四分） 冰片（一分） 象牙（烧灰，四分） 珍珠（乳炙，七粒） 白马蹄（烧灰，四分） 胡黄连 血竭（各四分） 麝香（少许） 为细末，冷浓茶净患处吹之。<br />
<br />
　　杂症大小合参卷六　儿科齿病<br />
<br />
　　升阳清胃汤<br />
<br />
　　治牙疳牙痛。<br />
<br />
　　升麻（六分） 石膏（一钱二分） 连翘（一钱） 生地（一钱二分） 牛蒡子（一钱，研）<br />

                    <br>
                        <br />
　　丹皮（八分） 桔梗（四分） 甘草（三分） 荆芥（四分） 薄荷（四分） 加灯心，水煎。<br />
<br />
　　杂症大小合参卷六　儿科齿病<br />
<br />
　　清凉散<br />
<br />
　　青黛 芦荟 胡连 黄柏 儿茶 硼砂（各五分） 冰片（一分） 用冷浓茶，净口吹之。<br />
<br />
　　治小儿走马牙疳，一时腐烂即死，此方极效。<br />
<br />
　　用妇人溺桶中白垢（火 ，一钱） 铜绿（二钱） 麝香（一分） 冰片 牛黄（各一分） 研细敷上立愈。<br />
<br />
　　杂症大小合参卷六　儿科齿病<br />
<br />
　　牙疳方<br />
<br />
　　干姜 南枣（各烧存性） 枯白矾（等分） 为末，敷之即愈。<br />
<br />
　　杂症大小合参卷六<br />
<br />
　　方脉齿病合参<br />
<br />
　　《经》曰：男子八岁，肾气实，而齿更；三八真牙生；五八则齿槁；八八而齿去矣。<br />
<br />
　　女子亦然，以七为数。盖肾主骨，齿者，体之标，髓之所养也。凡齿属肾，上下断属阳明，上龈痛，喜寒饮而恶热饮，取足阳明胃，下断痛，喜热饮而恶寒饮，取手阳明大肠，故病有恶寒热之不同也。凡动摇疼痛出血，或不出血，齿缝疏豁，全具欲落之状者，皆属肾也。《经》曰：肾热者，色黑而齿槁。又曰：少阴经病者，面黑齿长而垢，其虫疳断肿，不动而滞烂痛秽者，此属阳明，或诸经错杂之邪，与外因为患，俱分虚实而治，肾经虚寒者，安肾丸、还少丹，重则八味丸。其冬月大寒犯脑，连头痛齿牙动摇，疼痛者，此太阳并少阴伤寒也。仲景用麻黄附子细辛汤，凡肾虚者多有之，加齿痛摇动，肢体倦怠，饮食少思者，脾肾亏损之症，安肾丸补中益气并服。如喜寒恶热者，胃血伤也，消胃汤。恶寒喜热者，胃气伤也，补中益气汤。<br />
<br />
　　齿者，骨之余，肾之标，寄于龈，养于气血，上龈属足阳明胃，下龈属手阳明大肠。然齿者，骨也。本乎干元以资始，龈者，肉也，本乎坤元以资生，譬之木生于土，藉土以为养也。故齿之为病，手阳明、足阳明、足少阴三经之所致，盖上下龈属阳明金也。齿属少阴，水也。故阳明实，则荣荫其齿而坚牢，阳明虚，则齿失所养而浮豁。故凡动摇脱落，牙脆剥下齿缝渐稀，畏冷畏热浮豁不坚。隐隐而艰，乃肾之本虚，以致标亦虚焉。至于虫牙浮肿，牙宣出血，臭秽腐烂者，乃肠胃湿热壅盛，所谓热胜则肉腐也。虚者补之，湿热者泻之，胃火壅者清之，风寒外束者散之，外以末药擦之，甚而断烂齿落者，犹土崩而木倒也。其治在断，断坚则齿自固矣。走马疳者，热毒上攻，虚脏所受，肾脏主虚，齿为骨余，上奔而溃，势如走马，故名之。<br />
<br />
　　牙床肿痛，齿痛动摇，或黑烂脱落者，此属阳明湿热，盖此虽属阳明，而生于牙床上下，乃属阳明大肠与胃，犹木生于土也。肠胃伤于美酒浓味，以致湿热上攻，则牙床不清，为肿为痛，或出血，或生虫，由是齿不得而安。如地土不坚而树木为之摇动矣。<br />
<br />
　　此宜泻阳明之湿热，则牙床清宁，齿自安固。如调理不退，落齿一二个者，多死不治。<br />
<br />
　　凡齿病退劳即发，及午后甚者，或口渴面黧及遗精者，皆脾肾虚热，用补中益气，及六味丸或十全大补汤。<br />
<br />
　　海藏云：牙齿等龋，臭秽不可近，数年不愈，当作阳明蓄血治。好饮者，多有此症，桃仁承气汤，为末，蜜丸服之，甚效。<br />
<br />
　　然牙得清凉而痛甚者为寒；口汲凉风而痛止者为热。<br />
<br />
　　牙痛之症，自因伤胃，而素有湿热，故上浮于牙龈之间，遇风寒或冷冻饮料所郁，则湿热不得外达，故作痛也。其病情有标本之分，用药有湿凉之异，当以寒为标，故外擦漱之药，宜用荜茇、细辛之类，辛温以散寒开郁，兼可拔散郁热也。以热为本，故内服之药宜用生地、丹皮、连翘、薄荷之类，辛凉以散热清中。如此内外交攻，标本俱得，岂有不愈者乎。若骤发大痛者，多属龙火。如疾风暴雷，焚灼草木，最速最烈，必用从治之法，热药冷冻饮料，则火得其源而归之矣。若投正治，妄用寒凉，益增其病至若痛不可忍，牵引入脑，喜寒恶热，脉洪数有力者，凉膈散，倍加酒蒸大黄泻之。<br />
<br />
　　杂症大小合参卷六　方脉齿病合参<br />
<br />
　　定痛羌活汤<br />
<br />
　　治风热攻注，牙根肿痛。<br />
<br />
　　羌活 防风 川芎 生地（各一钱） 升麻（一钱二分） 细辛（四分） 荆芥 独活薄荷（各六分） 石膏（二钱） 甘草（五分） 水煎食后服。如恶热饮者，加龙胆草（酒洗）；湿热甚者，加黄连、山栀。<br />
<br />
　　杂症大小合参卷六　方脉齿病合参<br />
<br />
　　安肾丸<br />
<br />
　　治肾虚牙齿豁落隐痛，久服固精补阳。<br />
<br />
　　青盐（炒） 补骨脂（盐水炒） 山药 石斛 白茯苓 巴戟（去心） 菟丝子（酒炒） 杜仲（姜汁炒，各一两） 肉苁蓉（酒浸） 白蒺藜（炒，各二两） 蜜丸，桐子大，每服七八十丸，空心淡盐汤下。<br />
<br />
　　杂症大小合参卷六　方脉齿病合参<br />
<br />
　　石膏汤<br />
<br />
　　治胃有实热牙痛，或上牙肿痛。<br />
<br />
　　升麻 知母（各一钱） 石膏（一钱五分） 大黄（酒蒸，二钱） 山栀 薄荷 茯苓 连翘（各八分） 朴硝（六分） 甘草（五分） 水煎，食远服，频频口咽即愈。<br />
<br />
　　一方<br />
<br />
　　治牙痛甚者，为末，擦噙即愈。<br />
<br />
　　防风 羌活 青盐 细辛 荜茇 川椒（等分） 为末。<br />
<br />
　　又方<br />
<br />
　　雄黄（一钱） 樟脑（五分） 研细末，痛时擦上，涎出即止。<br />
<br />
　　杂症大小合参卷六　方脉齿病合参<br />
<br />
　　擦牙散<br />
<br />
　　用清凉药转痛者，用从治之药擦之。<br />
<br />
　　荜茇 川椒 薄荷 荆芥 细辛 樟脑 青盐 为末，擦牙痛患处，拔出热涎。<br />
<br />
　　一方<br />
<br />
　　神治牙痛。<br />
<br />
　　芹艾（一两） 大蜂窝 用好醋，同二味煎根据，漱口一日即愈。<br />
<br />
　　又方<br />
<br />
　　用牛蒡子，生研绵裹塞痛处，漱去苦水即愈。<br />
<br />
　　又方<br />
<br />
　　牙痛百药不效，用荔枝壳，包青盐烧灰存性，擦牙痛处屡验。<br />
<br />
　　杂症大小合参卷六　方脉齿病合参<br />
<br />
　　齿衄固齿擦药方<br />
<br />
　　上好食盐块（煨，四两） 骨碎补（四两） 生软石膏（四两） 鲜槐花（二两）<br />
<br />
　　捣烂为团，晒干，再磨末擦牙甚妙，且能固齿。<br />
<br />
　　杂症大小合参卷六　方脉齿病合参<br />
<br />
　　锦囊新定颊肿齿疾神方<br />
<br />
　　治尺脉无力，虚火上攻，寒束内热，颊肿齿疼者，神效。<br />
<br />
　　羌活（二钱） 细辛（八分） 石膏（三钱） 制附子（一铨） 水三钟，煎一钟，食前服。<br />
<br />
　　杂症大小合参卷六　方脉齿病合参<br />
<br />
　　固齿方<br />
<br />
　　雄鼠骨 当归 没石子 熟地 榆皮 青盐 细辛（各等分） 上研为细末，绵纸裹成条，置牙床上，则末自不落矣。常有人齿缝出血者，以六味地黄，加骨碎补大剂一服即瘥，间有不痰者，肾中火衰也。再加五味子、肉桂而愈。<br />
<br />
　　杂症大小合参卷六　方脉齿病合参<br />
<br />
　　沉香白牙散<br />
<br />
　　揩齿莹净令白，及治口臭。<br />
<br />
　　沉香 麝香（各五分） 细辛 升麻 本 藿香叶 甘松 白芷（各一钱二分五厘）<br />
<br />
　　石膏（一两） 寒水石（一两） 为末，早晚擦牙。<br />
<br />
　　一方加看盐。<br />
<br />
　　杂症大小合参卷六　方脉齿病合参<br />
<br />
　　擦牙至宝散（锦囊秘方）<br />
<br />
　　雄鼠骨一副，（其鼠要八两以上者，越大越好，连毛用草纸包七层，再用稻草包紧，黄泥封固，用谷粮火煨熟，去肉拣出全骨，酥油炙黄，研为细末，入后药），北细辛一钱五分，（洗净土晒），破故纸五钱，（青盐水炒），香白芷三钱，（青盐水炒），白石膏五钱，（青盐水炒），全当归五钱（酒炒），怀生地三钱（酒炒），绿升麻二钱（焙），没石子雌雄一对，（酒煮火烘）、真沉香一钱五分，骨碎补五钱，（去毛净蜜水炒），旱莲草五钱，（酒炒），上为细末，同鼠骨末，合在一处，拌匀用银盒或铅盒盛之，每早擦牙漱咽，久而不断。牙齿动摇者，仍可坚固，不动者，永保不动，甚之少年有去牙一二，在三年以内者，竟可复生，颇小而白，久则如故，妙不可言。<br />
<br />
　　杂症大小合参卷六　方脉齿病合参<br />
<br />
　　擦牙固齿散<br />
<br />
　　生软石膏（五钱） 骨碎补（六钱，去毛，蜜水拌，晒干，微火焙） 青盐（六钱）<br />
<br />
　　槐花（五钱，晒燥） 寒水石（五钱） 没石子（五钱，油煮火烘） 共为细末，每日擦牙固齿最佳。<br />
<br />
　　杂症大小合参卷七<br />
<br />
　　方脉心脾病合参<br />
<br />
　　真心痛者，手足青至节，旦发夕死，夕发旦死，寒邪伤其君主也。盖心为君主，义不受邪，受邪则本经自病，必死不治。今之治例，皆言胞络受邪，在腑不在脏，在络不在经，而非真心痛也，以其在心之部位而名，或心之脉络，或手心主之脉络，或胃脘，或胸膈，或食伤，或寒伤，或气逆，或痰饮，或死血，或虫或郁火，皆致痛也。盖胃属湿土，列处中焦，为水谷之海，五脏六腑，十二经脉，皆受气于此，壮者邪不能干，弱者着而为病。其冲和之气，变至偏寒偏热，因之水停食积，皆与真气相搏而痛，惟肝木之相乘者为尤甚，肾气上逆者次之。胃病者，腹 胀，胃脘当心而痛，上支两胁。<br />
<br />
　　咽膈不通，盖胃脘逼近于心，移其邪而易得攻害也。<br />
<br />
　　《脉经》曰：有忧愁思虑伤心而痛者，其人劳倦，即头面赤而下重，心中痛彻背，其脉弦，此心脏伤所致也。盖心主血而统性情，因于怵惕思虑，伤神涸血，于是清阳不升，浊阴不降，以致食饮风冷热悸虫疰之九种，乘虚侵凌也。<br />
<br />
　　虫痛者，发作懊 ，肿聚往来，上下行痛，痛有休作，心腹中热善渴，涎出而色乍青乍白乍赤，呕吐清水者蛔也。<br />
<br />
　　大虚心痛者，宜补之。如大实心痛者，当食受恼，卒然发痛，大便或秘，久而心胸高起，按之至痛，不能饮食，宜利之。<br />
<br />
　　寒厥心痛者，手足逆而遍身冷汗，便溺清白，大便通利不渴，气微力弱，急以术附汤温之。寒厥暴痛，非久病也。朝发暮死，急当救之，是知久病无寒，暴病非热也。<br />
<br />
　　夫心痛有九种，曰饮、曰食、曰风、曰冷、曰热、曰悸、曰虫、曰疰、曰去来痛者，除风热冷属外所因，余皆不内外因。更妇人恶血入心脾经，发作疼痛，尤甚于诸痛。更有卒中客忤，鬼击尸疰，使人心痛，亦属不内外因，以意推度施治。<br />
<br />
　　心膈之痛，须分新久。若明知身受寒气，口食寒物而病，于初得之时，当有温散，或温利之。其病得之稍久，则成郁矣。郁则蒸热生火。若再欲温散温利，宁无助火添病耶！故古方多以山栀为君，加热药为响导，而开郁行气，则邪易伏，病易退。然向安之后，若纵恣口味，病必复作。<br />
<br />
　　大概皆以诸痛属实，痛无补法，痛随利减，为不易之法，不知形实病实，便闭不通者，乃为相宜。若形虚脉弱。食少便泄者，岂容混治？须知痛而胀闭者多实，不胀不闭者多虚；拒按者为实。可按者为虚：痛不移者为血，痛无定者为气：喜寒者多实，受热者多虚；饱则甚者多实，饿则甚者多虚：脉实气粗者多实，脉虚气少者多虚；新病年壮者多实，久病年衰者多虚：补而不效者多实，攻而愈剧者多虚。痛在经者脉多弦大，痛在脏者脉多沉微，表虚而痛者，阳不足也，非温经不可，里虚而痛者，阴不足也，非养荣不可。上虚而脾伤也，非补中不可。下虚而脾肾败也。非温补命门不可。若泥痛无补法，为害不浅。<br />
<br />
　　食积与痰饮作痛者，胃气亦藉所养，故卒不便虚，日数虽多，不食无损。若痛止便吃物，痛必复作，须三五服药后，以渐将息可也。痛甚者，脉必伏，用温药附子之类，不可用参术，盖诸痛不可补气，一胃中有热而作痛者，非山栀子不可，须佐以姜汁，多用台芎开之。一有因平日喜食热物，以致死血留于胃口作痛者，必日轻夜重，甚则用桃仁承气汤下之。轻则用韭汁消其血，桔梗开提其气。虫痛者，面上白斑，唇红，时吐清水，痛定便能食，时作时止，有块往来，上下行者是也，治以苦楝根、锡灰之类。然上半月虫头向上易治，下半月虫头向下难治。凡服药先以肉汁及糖蜜食下，引虫头向上，然后用药打出。脉坚实不大便者，下之。心痛，用山栀子并劫药止之。若又复发，可用玄明粉一服立止。左手脉数热多，脉涩者，有死血。右手脉紧实痰积，弦大必是久病。<br />
<br />
　　有脾痛，大小便不通者，此是痰隔中焦，气聚下焦。心痛者，脉必伏，以心主脉，不胜其痛，故伏也。不可因其脉伏神乱，疑为心虚，而用地黄白术补之。盖邪得温则散，泥则不散，温散之后，可用阴阳平补。中宫气不清则痛，有挟痰与火，或日久成积，古方用陈皮、香附、甘草为君，因所挟而兼用，一加海粉，火加栀子，积加醋蓬术，死血加干漆。胃中若有清痰留饮，腹中漉漉有声，及手足寒痛，或腰膝脊胁抽痛，恶心烦闷，时吐黄水，甚则摇之作水声，用小胃丹，或控涎丹，彻去病根而止。丹溪曰，草豆蔻一味，性温能散滞气，利膈上痰。若果因寒而痛者，用之如鼓应桴。若湿郁结痰成痛，服之多效，若因热郁而痛者，理固不可，但以凉药来之。如炒芩连枝子之类，其效犹捷。<br />
<br />
　　东垣草豆蔻丸，治寒厥心痛，大获奇效。若久热郁热己甚者，诸香燥药断不可用也。<br />
<br />
　　杂症大小合参卷七　方脉心脾病合参<br />
<br />
　　术附汤<br />
<br />
　　治寒厥暴痛，脉微气弱。<br />
<br />
　　甘草（炙，一两） 白术（四两） 附子（一两五钱） 每用一钱，姜枣水煎服。一方，治心痛，用荔枝核烧存性，为末，酷汤下二钱。<br />
<br />
　　杂症大小合参卷七　方脉心脾病合参<br />
<br />
　　丹溪方<br />
<br />
　　痰饮停积，胃脘作痛。<br />
<br />
　　螺虾壳（墙上年久者 ） 滑石 苍术 山栀 香附 南星（各二两） 枳壳 青皮木香 半夏 砂仁（各一两） 上末，生姜汁浸面糊为丸，菜豆大，每三四十丸，姜汤下。春加川芎，夏加黄连，冬加吴茱萸。<br />

                    <br>
                        <br />
　　又方<br />
<br />
　　治痰厥心痛，用半夏油炒为末，每服二钱，姜汤下。<br />
<br />
　　丹溪方<br />
<br />
　　治死血胃脘痛者。<br />
<br />
　　玄胡索（一两五钱） 肉桂 滑石 红花 红曲（各五钱） 桃仁（三十个） 为末，汤浸面糊为丸。<br />
<br />
　　又方<br />
<br />
　　神治心痛，用香附子、高良姜各等分。为末，白汤调服二钱。<br />
<br />
　　丹溪方<br />
<br />
　　治火痛黄连 山栀（炒，各二钱） 陈皮 茯苓（各一钱五分） 半夏（一钱） 草豆蔻（七分） 甘草（四分）<br />
<br />
　　姜水煎，食前服。<br />
<br />
　　杂症大小合参卷七　方脉心脾病合参<br />
<br />
　　失笑散<br />
<br />
　　有心痛百药不效，用此而愈。<br />
<br />
　　五灵脂 蒲黄（等分） 为细末，醋调二钱，熬成膏，入水一盏，食前温服。有瘀血作痛，加玄胡，没药。<br />
<br />
　　杂症大小合参卷七　方脉心脾病合参<br />
<br />
　　干漆丸<br />
<br />
　　治九种心痛，腹胁积聚滞气。<br />
<br />
　　干漆二两，捣碎、炒、去烟，细研，醋煮面糊丸如桐子大，每服十五丸，热酒下，醋汤亦好，日进二服。<br />
<br />
　　杂症大小合参卷七　方脉心脾病合参<br />
<br />
　　蚕砂散<br />
<br />
　　治男妇心气痛不可忍。<br />
<br />
　　晚蚕砂不拘多少，滚水泡过，滤净，白汤调服，立止。<br />
<br />
　　杂症大小合参卷七　方脉心脾病合参<br />
<br />
　　梅硫丸<br />
<br />
　　酸热以收散寒，如服辛剂反甚，改服酸剂立愈。<br />
<br />
　　水梅（去核）一个 生硫黄 为末，捣匀可丸为度，作一丸，白汤下，立愈，病不再作。<br />
<br />
　　杂症大小合参卷七　方脉心脾病合参<br />
<br />
　　济世方<br />
<br />
　　治心痛用 草捣汁，醋汁相和服，立效。昔有人服此，吐虫二条，终身不发。<br />
<br />
　　杂症大小合参卷七　方脉心脾病合参<br />
<br />
　　绿矾止痛方<br />
<br />
　　用绿矾七八分，好酒化下，再不发。<br />
<br />
　　杂症大小合参卷七　方脉心脾病合参<br />
<br />
　　衍义方<br />
<br />
　　治心痛，用铜青一味，淡醋汤些小服之。<br />
<br />
　　杂症大小合参卷七　方脉心脾病合参<br />
<br />
　　手拈散<br />
<br />
　　治心痛最妙。括曰：草果玄胡索，灵脂并没药，酒调二三钱，一似手拈却。<br />
<br />
　　杂症大小合参卷七　方脉心脾病合参<br />
<br />
　　化虫丸<br />
<br />
　　鹤虱 槟榔 胡粉（炒） 苦楝根（去浓皮，各五十两） 白矾（飞，十二两） 为末，面糊丸，桐子大。凡小儿虫痛，一岁五丸，温水入香油一二点，打匀下之，米饮亦得，其虫自下。<br />
<br />
　　杂症大小合参卷七　方脉心脾病合参<br />
<br />
　　烧脾散<br />
<br />
　　治饮啖生冷果菜，停留中焦，心脾冷痛。<br />
<br />
　　干姜（炮） 浓朴（姜炒） 草果仁 缩砂仁 甘草（炙） 神曲（炒） 麦陈皮 高良姜（炙）等各等分 为末，每服三钱，热盐汤点服。<br />
<br />
　　一方<br />
<br />
　　用胡椒匹十九粒，乳香一钱，为末，男用姜汤下，女用当归汤下。<br />
<br />
　　杂症大小合参卷七　方脉心脾病合参<br />
<br />
　　锦囊心痛神方<br />
<br />
　　用烧铁浮起白沫如枯矾样者，研极细，白汤调服二分，不愈再一服，永不再发。<br />
<br />
　　杂症大小合参卷七　方脉心脾病合参<br />
<br />
　　扶阳助胃汤<br />
<br />
　　治寒客肠胃，胃脘当心而痛，得热则已。<br />
<br />
　　干姜（炮）一钱五分） 拣参 草豆蔻 甘草（炙） 官桂 白芍 陈皮 白术（各一钱） 附子（炮） 吴茱萸 益智（各五分）姜枣水煎温服。<br />
<br />
　　一方<br />
<br />
　　用枯矾为末，蜜丸欠实大，每服一丸，空心细嚼，淡姜汤下。若有虫者，苦参煎汤下，盖白矾有去热涎之功。<br />
<br />
　　杂症大小合参卷七　方脉心脾病合参<br />
<br />
　　愈痛散<br />
<br />
　　治急心痛胃疼。<br />
<br />
　　五灵脂（去沙石） 玄明索（炒，去皮） 蓬莪术（煨） 当归 良姜（炒，各等分） 为末，每服三钱，热醋汤调服。<br />
<br />
　　杂症大小合参卷七　方脉心脾病合参<br />
<br />
　　槟榔散<br />
<br />
　　治男妇心脾痛。<br />
<br />
　　五灵脂 槟榔（各等分） 为末，每服三钱，隔夜先将猪肉盐酱，煮熟，令患人细嚼吐出，以引虫头向上，然后煎菖蒲汤调药服之，以杀虫也。<br />
<br />
　　杂症大小合参卷七<br />
<br />
　　方脉胸胁病合参<br />
<br />
　　《经》曰：南风生于夏，病在心，喻在胸胁，此以胸属心也。肝虚则胸痛引背胁，肝实则胸痛不得转侧，此又以胸属肝也。夫胸中实，肺家之分野。其言心者，以心之脉从心系，却上肺也。其言肝者。以肝之脉，贯膈上注肺也。然胸痛即膈痛，其与心痛别者，心痛在歧骨陷处，胸痛则横满于胸中两胁间也。其与胃脘痛别者，胃脘痛在心之下。胸痛在心之上也。<br />
<br />
　　《素问》曰：胸痛少气者，水气在脏腑也。水者，阴气也。阴气在中。故胸痛少气也。是以胸中阳气，如离照当空、旷然无外，设地气一上，则窒塞有加，故浊气在上，则生 胀。胸痹者，阴气上逆之候也。<br />
<br />
　　仲景微则用薤白白酒以益其阳，甚则用附子干姜以消其阴，世人不知胸痹为何病，习用豆蔻、木香、三棱、神曲等药，坐耗其胸中之阳，益增其困矣。<br />
<br />
　　有饮食失节，劳役过度，以致痹土虚乏，肝木得以乘其土位，而为胃脘当心而痛，上攻两胁，膈噎不通，其脉沉弦着，宜归脾汤加白芍，以姜枣为引煎服。<br />
<br />
　　戴氏曰：房劳肾虚之人，胸膈多有隐痛，此肾虚不能纳气，气虚不能生血之故。<br />
<br />
　　气与血犹水也，盛则流畅，虚则鲜有不滞者，所以作痛，宜破故纸之类补肾，芎归之类补血。若作寻常胁痛治则殆矣。<br />
<br />
　　膈门一点相引作痛，而吸气皮觉急者，此有污血也。用滑石、桃仁、黄连、枳壳之类为末，以萝卜汁煎熟饮之。（以上论胸痹）痰流气郁而胸胁痛者，（其脉沉涩而细。）风寒者，（脉浮弦而数。）食积者，（脉沉弦而伏。）痰饮者，（或弦滑，或结促。）死血者，（脉沉而涩。）<br />
<br />
　　虚者，（脉弦而细数或大而无力）火者，（脉洪滑而数。）当分条类，析明别，左右施治。《经》曰：左右者，阴阳之道路，气之所终始也。又曰：肝木气实则胁病。夫实者，指邪气而言。《经》曰：邪气盛则实是也。又曰：少阳所谓心胁痛者，言少阳盛也。盛者，心之所表也。（心气逆则少阳盛，足太阳脉，循胁里，出气街，心主脉，循胸，出胁故尔）<br />
<br />
　　《经》曰：胃之大络，名曰虚里，贯膈络肺，出于左乳下，其动应衣。脉宗气也。<br />
<br />
　　（大凡左乳之下，其动应衣，此宗气之泄也，故谓之死。）<br />
<br />
　　丹溪曰：两胁走痛是痰实者，可用控涎丹。左胁痛为肝经受邪，宜柴胡疏肝散。右胁痛，为肝经移病于肿，宜推气散。食积痛，凡痛有一条杠起者是也，当于积门参看。气弱人胁痛，脉细紧或弦，多从劳役怒气得者，八物汤加木香、青皮。肥白人气虚，发寒热而胁下痛，用参 补气，加柴胡、木香、青皮调气。瘦人发寒热胁痛多怒者，必有瘀血，宜桃仁、红花、柴胡、青皮、大黄、滑石，去滞气必用青皮，乃肝胆二经之药。若二经血不足者，先当补血，少加青皮。痰饮停伏胁痛，宜导痰汤。胁下痛而大便秘结者，木香槟榔丸。虚寒作痛者，必用辛温补剂，加调气药。<br />
<br />
　　解痛以琥珀膏贴之，或白芥子水研敷之；或吴茱萸醋研敷之；韭菜炒熨亦可。人有房劳内伤，胁下一点痛者，名干胁痛，难愈，当大补气血以养肝火，滋肾水以补母。<br />
<br />
　　左胁痛胃脘痛二症，妇人多有之。以其忧思忿怒之气，素蓄于中，发则上冲，被湿痰死血阴滞其气，血不得条达，故清阳不升，浊阴不降，肝木之邪，得以乘机侵侮而为病也，故治妇人诸痛诸疾，必以行气开郁为主，破血散火兼之。谚云：香附缩砂，妇人之至宝，山药苁蓉，男子之佳珍，此之谓也。以上论胁痛。<br />
<br />
　　杂症大小合参卷七　方脉胸胁病合参<br />
<br />
　　栝蒌薤白白酒汤<br />
<br />
　　治胸痹喘息，咳唾短气。<br />
<br />
　　大栝蒌一个（捣碎） 薤白（半斤） 白酒（七升） 三味同煎，温服。<br />
<br />
　　杂症大小合参卷七　方脉胸胁病合参<br />
<br />
　　旋复花汤<br />
<br />
　　治胸中嘈杂汪洋，冷涎泛上，兀兀欲吐。<br />
<br />
　　旋复花 橘红 半夏 茯苓 甘草 浓朴 芍药 细辛 姜水煎服。<br />
<br />
　　杂症大小合参卷七　方脉胸胁病合参<br />
<br />
　　推气散<br />
<br />
　　右胁痛。<br />
<br />
　　片姜黄 枳壳（麸炒） 桂心（各五钱） 甘草（炙，二钱） 为末，每服二钱，姜汤调下。<br />
<br />
　　杂症大小合参卷七　方脉胸胁病合参<br />
<br />
　　柴胡泻肝汤<br />
<br />
　　郁怒伤肝，左胁痛。<br />
<br />
　　柴胡（一钱二分） 甘草（五分） 青皮 芍药（各一钱） 黄连（炒） 山栀（炒） 龙胆草（各八分） 当归（一钱二分） 水煎服。<br />
<br />
　　杂症大小合参卷七　方脉胸胁病合参<br />
<br />
　　桃仁化滞汤<br />
<br />
　　去瘀血，治胁痛。<br />
<br />
　　桃仁（九个） 红花 川芎 柴胡 青皮（各八分） 芍药（一钱） 归尾（一钱五分） 水煎服。<br />
<br />
　　杂症大小合参卷七　方脉胸胁病合参<br />
<br />
　　左金丸<br />
<br />
　　治肝经火实，左胁满痛。夫肝木居于左，肺金处于右，左金者，谓金令行于左，而平肝木也。盖黄连泻心火而不使乘金，则肺得清肃，而肝木有所制矣。<br />
<br />
　　黄连（六两，炒） 吴茱萸（一两，盐汤泡） 为末，水发为丸，如椒目大，白滚汤下。<br />
<br />
　　杂症大小合参卷七　方脉胸胁病合参<br />
<br />
　　当归龙荟丸<br />
<br />
　　肝木实火。两胁痛之要药。<br />
<br />
　　当归 龙胆草（各酒洗） 山栀 黄连 黄芩（各一两五钱） 芦荟 大黄（酒煨，各五钱） 木香（一钱五分） 黄柏（一两） 青皮（一两） 柴胡（五钱） 麝香（少许） 为末，神曲糊丸，桐子大，姜汤下三五十丸。<br />
<br />
　　杂症大小合参卷七　方脉胸胁病合参<br />
<br />
　　沉香降气丸<br />
<br />
　　治一切气不升降，胁肋刺痛，胸膈痞塞。<br />
<br />
　　沉香 槟榔（各二钱五分） 人参 诃子（煨，去核） 大腹皮（炒，各五钱） 白术紫苏叶 香附子（炒） 神曲（炒） 麦 乌药（各一两） 陈皮 甘草（炒） 姜黄（各四两） 京三棱（煨） 蓬莪术（煨） 益智（炒，去壳） 浓朴（去皮，姜炙，各二两） 每服三钱，白汤送下。<br />
<br />
　　杂症大小合参卷七<br />
<br />
　　方脉六郁合参<br />
<br />
　　气血冲和，万病不生，一有怫郁，诸病生焉。郁者，滞而不通之义，故脉亦沉而涩也。然气郁则生湿，湿郁则生热，热郁则成痰，痰郁则血不行，血郁则食不消，而成痞。六者，相因为病，治当顺气为先，气调而郁亦散矣。故诸病多生于郁，然郁皆在中焦，苍术、抚芎总解诸郁，随症加入诸药，开提其气以升之。假如食在气上，提其气则食自降矣。郁者，结聚而不得发越，当升者不得升，当降者不得降，当变化者不得变化，此为传化失常，六郁之病见矣。六郁者，血郁、痰郁、火郁、湿郁、食郁是也六者，以气为主，气行则郁散矣。六郁不得发越者，风寒郁则为热也。气郁者，胸胁痛，脉沉涩，宜香附、苍术、抚芎、木香、槟榔：湿郁者，周身走痛，或关节痛，遇阴寒则发，脉沉缓，宜白芷、苍术、川芎、茯苓；痰郁者，动则喘急，或背膊一片冰冷，四肢麻痹，寸口脉沉滑，宜海石、香附、星、半、栝蒌、苍术；热郁者，瞀闷，小便赤涩，脉沉数，目干目赤，宜山栀、青黛、香附、苍术、抚芎；血郁者，四肢无力，能食便红，脉沉涩，宜桃仁、红花、青黛、香附、抚芎；食郁者，暖酸腹饱，恶心不能食，人迎脉平和，气口脉紧盛，宜苍术、香附、查曲、麦芽、砂仁、针砂。《经》曰：木郁达之。宜用吐剂令条达也。火郁发之。宜用汗剂令疏散之。土郁夺之。宜用下剂令无壅滞也。金郁泄之。宜渗泄解表，利小便也。水郁折之。折之制其冲逆也。然百病不出乎气血痰三者，而用药亦随之。气用四君子汤，血用四物汤，痰用二陈汤，郁用越鞠丸。盖气血痰三病，多有兼郁者，或郁久而生病，或病久而生郁，或误药杂乱而成郁，治病当以郁法参之。或气或血或痰，施以四君四物二陈加减为妙。<br />
<br />
　　《经》曰，忧恐悲喜怒，令不得以其次，故令人有大病矣。盖五志之火，触发无常，不根据传次也。然七情致病，乃发于至情太过，郁结于内而成病也。情则神识有知，无迹可寻，触境乃发。若凭有形无知之药，以攻有情无迹之痛，纵能疏通已前之郁滞，焉能解其后来复结之万绪乎？况以疏气平肝舒郁为事，益令气血日伤，惟宜以识遣识，以理遣情，所谓心病还须心药医耳！病去之外不无心脾气血受伤者，用气血心脾之药以调理之。<br />
<br />
　　杂症大小合参卷七　方脉六郁合参<br />
<br />
　　越鞠丸（又名芎术丸）<br />
<br />
　　解诸郁。<br />
<br />
　　苍术 香附（此味能横行胸臆，必须用童便浸过，焙干用，否则燥热） 抚芎 神曲栀子（炒，各等分） 为末，水丸如绿豆大，每服五十丸，（吴鹤皋曰：越鞠者，发越鞠郁之谓也。香附开气郁，苍术燥湿郁，抚芎调血郁，栀子解火郁，神曲消食郁。陈来章曰：皆理气也，气畅而郁舒矣。）<br />
<br />
　　丹溪曰：郁为燥淫，燥乃阳明秋金之位，肺属金主气，主分布阴阳，伤则失职，不能升降，故《经》曰：诸气 郁，旨属于肺。又郁病多在中焦，中焦脾胃也。水谷之海，五脏六腑之主，四脏一有不平，则中气不得其和而先郁矣。此方药兼升降。凡将欲升之，必先降之；将欲降之，必先升之。苍术辛烈雄壮，因胃强脾，能径人诸经，疏泄阳明之湿，通行敛涩，湿者用之而能发。香附阴中快气之药，下气最速，一升一降、故郁散而平。抚芎足厥药，直达三焦，俾生发之气，上行头目，下行血海，为通阴阳血气之使，不但专开中焦而已，胃主行气于三阳，脾主行气于三阴，脾胃既布，水谷之气得行，则阴阳脏腑不受燥金之郁，皆由胃气而得通利矣。<br />
<br />
　　杂症大小合参卷七<br />
<br />
　　方脉气滞合参<br />
<br />
　　夫气为人身之主，乃生死之关也。周流顺行，则无病矣。逆则诸病生焉。男子宜养其气，以全其神。妇人宜平其气，以调其经。或内伤七情者，喜怒忧思悲恐惊是也。<br />

                    <br>
                        <br />
　　喜则气散，怒则气逆，忧则气陷，思则气结，悲则气消，恐则气怯，惊则气乱也。外感六淫者，风寒暑湿燥火也。风伤气者，为疼痛；寒伤气者，为战栗；暑伤气者，为热闷；湿伤气者，为肿闷；燥伤气者，为闭结；火伤气者，为瞀螈。有虚气，有实气。<br />
<br />
　　虚者正气虚，实者邪气实。丹溪有云：气实不宜补，气虚宜补之。虽云气无补法，若痞满壅塞实胀，似难于补。若正气虚而不补，则气何由而行？《经》云：“壮者气行而愈，怯者着而成病”，此气之确论也。故一切气滞食积腹胀痛者，宜消导也。一切气虚为病者、宜补气也。然滞者，亦由气弱而不能健运，究竟亦非实也。（张按：结为积聚，气不舒也，逆为狂厥气不降也，即瘤之为留亦气之凝，单行克伐无益也。）破滞气高者，须用枳壳。<br />
<br />
　　盖枳壳者，损胸中至高之气，二三服即已。又云：滞气用青皮，然多用并伤真气，故禀受素壮而气刺痛，暂用枳壳、乌药。若肥白气虚之人，气刺痛者，宜参术加木香，（张按：气以形载，形以气充，惟气与形两相维持，气和则生，气戾则病，岂可以作有形治也。）捍卫冲和不息之谓气，扰乱妄动变常之谓火，当其和平之时，外护其表，复行于里，周流一身，循环无端总统于肺气，曷尝病于人也？及其七情五志，乖戾失常，清者变而为浊，行者遏而反止，表失卫护而不和，里失健悍而少降，营运渐远，肺失主持，妄动不已，五志厥阳之火起焉，上燔于肺，气乃病焉。气本属阳，反胜则为火矣。河间曰：五志过极，皆为火也。切不可概用香辛燥热削伐大过之剂，如青皮、陈皮、三棱、蓬术、益智、官桂、甘草之类，此惟可劫滞气，冲快于一时，以其气久抑郁者，借此暂行开发之意耳。要知气乃氤氲清虚之象。若雾露之着物，虽滞易散，苟太用香辛散气燥热伤气之药，则真气耗散，浊气上腾，犹曰：肾气不能摄气归原，遂与苏子降气汤之类，则湿痰甚者，亦或当之。质弱者，何堪峻削？况肺受火邪，子气亦弱，降令不行，火无以制，相扇而动，本势空虚，命绝如缕，以无形之气，而作有形之治，一旦火气狂散，喘息奔急而死矣。<br />
<br />
　　修养法曰：凡患气血凝滞者，闭息澄心，先以左手摩滞处七七遍，右手亦然，复以津涂之七日可开。<br />
<br />
　　杂症大小合参卷七<br />
<br />
　　方脉跌扑损伤诸痛合参<br />
<br />
　　凡跌扑损伤， 折挫闪，虽由外触，势必内伤，气血凝滞，红肿或青，痛不可忍，故始须用甘辛温散行气破瘀，则痛自退肿自消，如独活、白芷、荆、防、芎、归、没药、古文钱、鹿角灰、苏木、赤芍、红花之类，以水酒煎药，冲入童便尤妙。及其外伤平复，尤宜以滋补气血筋骨之药调之。肢体全仗血气，伤损必加补养，然在上先消瘀血，在下先为补养，更审胃气，盖去血过多，脉微欲死，独参汤加童便，接住元气为急。甚有肢冷脉微者，参术附子大剂挽之，势与产妇同也。脉来和缓者生，急疾芤者死，宜虚细不宜数实，切宜避风，切不可饮冷水，血见寒则凝，但一丝血入心即死。世以自然铜为接骨药，惟图速效，但铜非 不可服。若新出火者，火毒金毒相扇，虽有接伤之功，而燥散之祸甚于刀剑，不可多用。<br />
<br />
　　发明《经》云：从高坠下，恶血流于内，不问何经之伤，俱作风中肝经治之。盖血者，肝之主，恶血必归于肝，滞于胁下。凡寒凉破血行经，不可轻用。<br />
<br />
　　杂症大小合参卷七　方脉跌扑损伤诸痛合参<br />
<br />
　　紫金散<br />
<br />
　　治打扑伤折，内损肝肺，呕血不止，或有痰血停积，心腹胀满。<br />
<br />
　　紫金藤皮（二两） 降真香 续断 补骨脂 琥珀（另研） 无名异（ 、酒淬七次）<br />
<br />
　　蒲黄 牛膝（酒浸） 当归（酒炒） 桃仁（不去皮、尖，各一两） 大黄（纸裹，煨） 朴硝（另研，各一两五钱） 为末，每服二钱，浓煎苏木当归酒调下。并进三服，利即安。<br />
<br />
　　一方<br />
<br />
　　韭汁和童便饮，散其瘀血，骨折者，蜜和葱白，捣匀浓封，酒调白芨末二钱服。<br />
<br />
　　杂症大小合参卷七　方脉跌扑损伤诸痛合参<br />
<br />
　　鸡鸣散<br />
<br />
　　治从高坠下，瘀血凝积，以此药推陈致新。<br />
<br />
　　大黄（酒蒸，一两） 当归尾（五钱） 桃仁（七粒，不去皮、尖） 为末，酒一碗，煎，去渣，五更鸡鸣时服，取下恶血即愈。<br />
<br />
　　杂症大小合参卷七　方脉跌扑损伤诸痛合参<br />
<br />
　　没药乳香散<br />
<br />
　　治打扑损伤，痛不可忍。<br />
<br />
　　白术（五两） 当归（焙） 白芷 没药（另研） 肉桂（去皮） 乳香（另研）<br />
<br />
　　甘草（炒，各一两） 为末。每服二钱。温酒调下。<br />
<br />
　　杂症大小合参卷七　方脉跌扑损伤诸痛合参<br />
<br />
　　接骨散<br />
<br />
　　治跌扑闪肭，骨折疼痛。<br />
<br />
　　黄麻（烧灰，二两） 头发（烧灰，一两） 乳香（五钱） 为末，每服三钱，温酒调服，立效。<br />
<br />
　　又方<br />
<br />
　　凡一切破伤血出，以飞面遏上，则血止结好，不复溃脓。又方，治刀斧一切破伤，多年陈锻石细末，掺上立愈。又方，接骨用土鳖又名地鳖，生捣十余个，冲酒服之。又方，以骨接正，用生螃蟹捣烂，冲酒服之。其渣HT 伤处，骨内谷谷有声即好。<br />
<br />
　　杂症大小合参卷七　方脉跌扑损伤诸痛合参<br />
<br />
　　茴香酒<br />
<br />
　　治打坠凝滞瘀血，腰胁疼痛。<br />
<br />
　　破故纸（炒） 茴香（炒） 辣桂（各一钱） 为末，每服二钱，酒调服。<br />
<br />
　　一方<br />
<br />
　　打扑损伤见血，取葱新折者，糖火煨热，剥皮，其间有涕，便将罨伤处，仍多煨，陆续换易热者，立愈。<br />
<br />
　　杂症大小合参卷七　方脉跌扑损伤诸痛合参<br />
<br />
　　续骨散<br />
<br />
　　用半两重古铜钱七个，桑柴火烧红，好醋淬之。研极细，再入珍珠末一分，乳香、没药少许，同研细，酒调下。<br />
<br />
　　杂症大小合参卷七　方脉跌扑损伤诸痛合参<br />
<br />
　　没药散<br />
<br />
　　专治箭伤，止血定痛。<br />
<br />
　　定粉（一两） 枯白矾（二钱，另研） 没药（另研） 乳香（另研，各一两） 风化锻石 各研为末，和匀掺上。<br />
<br />
　　筋断用旋复花根，即金沸草根，杵汁滴伤处，将渣封疮上，半月筋自续。<br />
<br />
　　杂症大小合参卷七　方脉跌扑损伤诸痛合参<br />
<br />
　　金丝膏药<br />
<br />
　　治打扑伤损，闪肭疼痛，风湿气痛。<br />
<br />
　　当归 川芎 苍术 香白芷 赤芍药 木鳖子 大黄 草乌头（各五钱） 香油（四两） 沥青（半斤）<br />
<br />
　　松香（半斤） 乳香（另研） 没药（另研，各二钱五分） 前八味同香油四两熬去渣，沥青、松香，看熬软硬，冬软些，夏硬些，乳香、没药，摊时用之。伤损愈后，肌肤青肿，用茄子种，通黄极大者，切片一指浓，瓦上焙干，为末，酒调二钱，临睡服，一夜消尽无痕。<br />
<br />
　　杂症大小合参卷七<br />
<br />
　　方脉肩背臂疼合参<br />
<br />
　　肩背痛不可回顾，及脊痛项强，腰似折，项似拔者，此太阳气郁不行，经脉不运也，宜通气防风汤。<br />
<br />
　　因湿热肩背沉重而痛者，当归拈痛汤。因汗出小便数而欠者，此风热乘脾，脾气郁而肩背痛也，宜升麻柴胡汤。有痰饮流注，肩背作痛，宜导痰汤。有肾气不循故道，气逆挟背而上，致肩背作痛，宜和气饮，加盐炒小茴香少许。有劳力或看棋书久坐，而致脊背疼者，补中益气汤或八物汤加黄 。有醉饱后多痛欲捶者，是脾不能运，而湿热作楚也，宜助脾胜湿，更须节饮。然背者，胸之府，故肺主气而居胸中，肺气滞则血脉泣，肺气虚，则不能营运阳道，肺中有痰，流注肩背，皆能作胀疼。<br />
<br />
　　一少年新婚且劳，胸间与肩背作痛，脉则右寸关虚大无力，投以补中益气汤，一服减，二服全愈。<br />
<br />
　　凡臂为风寒湿所搏，或痰流气滞，或提挈重物，皆致臂痛。盖饮伏于内，停滞中脘，脾主四肢，脾滞而气不下，故上行攻臂而痛，其脉沉细者是也。若因持重劳伤，血虚不能荣筋，而致臂痛者，其脉必洪大。然有肿者，有不肿者，因于风寒者，五积散加羌活。因于湿者，蠲痹汤加苍术。因于痰者，导痰汤。因于气者，乌药顺气散。因提重伤筋者，劫劳散，或和气饮，加姜黄，盖姜黄能入臂故也。若坐卧为风湿所袭，但遇外寒即痛者，羌活散。若饮酒太过，湿痰流注者。二陈加南星、苍术、桂枝、酒芩。有血不荣筋者，四物加姜黄、秦艽。有气血凝滞，经络不行所致者，舒筋汤。<br />
<br />
　　东垣曰：臂痛有六道，各加引经药乃验，以两手伸直垂下，大指居前，小指居后而定之。前廉痛者，属阳明，以升麻、干葛、白芷行之。后廉痛者，属太阳，以本、羌活行之。外廉痛者属少阳，以柴胡行之。内廉痛者，属厥阴，以柴胡、青皮行之。内前廉痛者属太阴，升麻、白芷、葱白行之。内后廉痛者属少阳，细辛、独活行之。<br />
<br />
　　杂症大小合参卷七　方脉肩背臂疼合参<br />
<br />
　　当归拈痛汤<br />
<br />
　　治湿热为病，肢节肩背遍身疼痛，流注手足，痛不可忍。<br />
<br />
　　白术（一钱五分） 羌活 黄芩（酒炒） 茵陈（酒炒） 甘草（炙，各五钱） 人参当归 苦参（酒洗） 升麻 葛根 苍术（各二钱） 猪芩 茯苓 泽泻 知母 防风（各三钱） 每用一两，水煎服。<br />
<br />
　　杂症大小合参卷七　方脉肩背臂疼合参<br />
<br />
　　治背痛方<br />
<br />
　　姜黄（四两） 甘草（炙） 羌活 白术（各一两） 每服一两，水煎服。<br />
<br />
　　杂症大小合参卷七　方脉肩背臂疼合参<br />
<br />
　　治臂痛方<br />
<br />
　　威灵仙（八分） 南星 半夏 白术 香附 酒芩（各一钱） 苍术（二钱） 陈皮 茯苓（各五分） 甘草（少许） 酒水煎服。<br />
<br />
　　杂症大小合参卷七　方脉肩背臂疼合参<br />
<br />
　　舒筋汤（又名通气饮）<br />
<br />
　　治臂痛不以举，及肩背诸病。<br />
<br />
　　片子姜黄（四两） 甘草（炙） 羌活（各一两） 赤芍药 海桐皮（去外皮） 白术当归（各二两） 每服五钱，姜水煎，临服磨入沉香少许，腰以下食前服，腰以上食后服。<br />
<br />
　　杂症大小合参卷七<br />
<br />
　　方脉腰痛合参（附肾着）<br />
<br />
　　腰痛者，有肾虚，有湿热，有痰，有气滞，有跌扑瘀血。脉大无力为虚，弦为阴虚，涩为死血，沉滑为痰，沉细为气，濡弱为湿，紧数为风。感寒而痛，其脉必紧，腰间如水，得热则减，得寒则增。伤湿而痛，如坐水中，身重脉缓，天阴必发。风则脉浮，痛无常处，牵引两足。热则脉洪数，发渴便闭，行动若锥针作痛，脉涩而大便黑。<br />
<br />
　　小便或黄或黑，日轻夜重，此有瘀血也。气滞而痛，胀闷难当，脉必沉弦或伏结。若兼痰积者，脉必兼滑也。妇人腰痛或经不调而有热，或浊气下坠而多带，腰痛一阵，下白一番是也。童子腰痛，先天不足也。看书久坐，对奕而腰背痛者，皆属于虚，然肥人或兼湿痰，瘦人血少阴虚，诸痛甚而面上忽见红点者，多死。诸腰痛甚者，不可用补气及寒凉药，初必加温散，和血快气，后必加补肾药。如续断、菟丝、肉桂、枸杞、杜仲、牛膝之类，各加制附子少许，为引下响导最妙。风者散之，麻黄、防风、羌独活。寒者温之，姜附、桂茸。挫闪者行之，当归、桃仁、红花、骨碎补。瘀血者逐之，牵牛、桃仁、大黄、延胡、橘核、血竭。湿痰流注者导之，苍术、香附、白芷、橘皮、半夏、茯苓，然必以快气药佐之，使痰随气运。<br />
<br />
　　《灵枢》曰：肾小则脏安难伤，肾大则善病腰痛。又有肾高、肾下、肾坚、肾脆、肾端正、肾偏倾之不同，观此则多得之先天也明矣。乃失调受邪而为病，《经》曰：太阳所至为腰痛。盖足太阳膀胱之脉所过，经虚则邪客之。东垣曰：大抵寒湿多而风热少，寒热腰痛皆本肾虚，然既挟邪气，则须除其邪。如无外邪，则惟为补肾而已，故有房室劳伤，肾虚腰痛者，是阳气虚弱，不能运动故也。《经》曰：腰者，肾之府，转摇不能，肾将惫矣，宜肾气丸，鹿茸、羊肾、茴香丸之类，以补阳之不足也。膏粱之人，久服汤药，醉以入房，损其真气，则肾气热而腰脊痛不能举，久则髓减骨枯，发为骨痿，宜六味地黄丸，风髓丹之类，以补阴之不足也。亦有郁怒伤肝，忧思伤脾，皆足以致腰痛，随所属以调之。然言太阳腰痛者，外感六气也，肾经腰痛者，内伤房欲也。夫腰为肾之外候，诸脉贯于肾而络于腰，肾气一虚，腰必痛矣。跌扑之伤，不涉于虚，其于风寒湿热，虽有外邪，亦必乘虚而犯，究之犯者为标，肾虚乃其本也。夫以欲竭其精，以耗散其真，肾脏虚伤，膀胱安能独足耶？但当分阴阳二证，身体疲倦，小便清利，脉细无力为阳虚；小便黄赤，虚火时炎，脉洪无力，为阴虚。丹溪曰：久腰痛必用官桂开之。<br />
<br />
　　肾着为病，是因经虚受湿得之。其体重腰冷，如坐水中，饮食如故，自利不渴，腰重如带五千钱，治宜流湿，兼用温缓之药，则阳气充足，自能运动而愈矣。<br />
<br />
　　腰痛者，有属湿者，六脉沉濡或伏，两膝隐隐作痛或麻木作肿，遍身沉重，天阴益甚，初宜微表，后兼分利，有属湿热者，脉濡细而数，痛自腰胯以至足肿，或上或下，或肿或红，小便赤涩。宜渗湿清热，当归拈痛汤。有属痰流注者，脉沉滑或弦，腰脐一块，互换作痛，及恶心头眩者痰也。昔肥今瘦者痰也，宜豁痰行气，羌独二术二陈加减豁痰汤。有属阴虚者，脉细而数，或两尺洪盛，肌体嬴瘦，足心及胫俱痛，不能任地宜滋阴降火，四物加知柏、牛膝、杜仲。有属阳虚者，脉沉弱或虚大，两足浮肿，大便不实，小水短少，痛不能动，属命门火衰，真阳虚极，补中益气加桂附，或金匮肾气丸，下部道远而乌附不能达也。湿热浊痰郁久，非乌附不能开也。然在前廉为阳明，白芷升麻为引，后廉太阳、羌话、防风为引，外廉少阳，柴胡为引，内廉厥阴，青皮、吴茱萸为引，内前廉太阴，苍术、白芍为引治无遗法矣。<br />

                    <br>
                        <br />
　　杂症大小合参卷七　方脉腰痛合参（附肾着）<br />
<br />
　　煨肾丸<br />
<br />
　　肝肾脾损，腰疼腰冷，神效。<br />
<br />
　　川萆 杜仲（姜汁炒） 牛膝 破故纸 葫芦巴 菟丝子 肉苁蓉 沙苑蒺藜（各一两） 肉桂（去皮，五钱） 酒煮猪腰子为丸，每服五七十丸，空心盐酒送下。<br />
<br />
　　杂症大小合参卷七　方脉腰痛合参（附肾着）<br />
<br />
　　金刚丸<br />
<br />
　　肾损骨痿，不能起床。<br />
<br />
　　川萆 杜仲（炒） 照前法丸服。<br />
<br />
　　杂症大小合参卷七　方脉腰痛合参（附肾着）<br />
<br />
　　麋茸丸<br />
<br />
　　肾虚腰痛，不能转侧。<br />
<br />
　　糜茸（一两，鹿茸亦可用） 菟丝子（一两） 舶上硫黄（五钱） 为末，以羊肾二对，酒煮烂去膜，研如泥，和丸，桐子大，阴干。如羊肾不敷，入酒糊佐之。温酒或盐汤服五十丸。<br />
<br />
　　杂症大小合参卷七　方脉腰痛合参（附肾着）<br />
<br />
　　鹿角散<br />
<br />
　　新角刮去黑皮，取白者，炒黄为末，酒服一钱，日进三服。陈者不用，角中心黄亦不用。<br />
<br />
　　此方治腰痛神效，东垣曰：鹿角能去恶血者是也。<br />
<br />
　　治阴虚脉大者。<br />
<br />
　　杜仲 龟版 黄柏 知母 枸杞子 五味子（各等分） 为末，猪脊髓为丸，每服五七十丸。空心盐酒送下。<br />
<br />
　　丹溪治老人跌扑腰痛。<br />
<br />
　　苏木 归身头 陈皮（各一钱） 人参 黄 木香 木通（各五分） 桃仁（九枚） 煎汤送下，自然铜末子五分。<br />
<br />
　　脉涩者，瘀血也。用熟大黄汤，治坠堕闪挫，腰痛不能屈伸。<br />
<br />
　　大黄（挫如指大） 生姜（切片，各五钱） 二味炒，令焦黄，以水一钟，浸一宿，五更去渣服，天明取下如鸡肝者，即恶血也。<br />
<br />
　　治腰痛，用葳灵仙，此治痛之要药，为末，每服二钱，以猪腰子一枚，批开掺药在内，湿纸煨熟，五更细嚼，酒下。<br />
<br />
　　独活寄生汤<br />
<br />
　　见后中风门。<br />
<br />
　　杂症大小合参卷七　方脉腰痛合参（附肾着）<br />
<br />
　　东垣川芎肉桂汤<br />
<br />
　　卧寒湿之地，腰胁痛不能转侧。<br />
<br />
　　羌活（一钱五分） 柴胡 肉桂 苍术 当归梢 甘草（炙） 川芎（各一钱） 独活 红曲（炒，各五分） 防风 防己（各三分） 桃仁（五个，去皮，尖，研） 水酒煎，食远热服。<br />
<br />
　　杂症大小合参卷七　方脉腰痛合参（附肾着）<br />
<br />
　　如神汤<br />
<br />
　　治男妇腰痛极效。<br />
<br />
　　玄胡索 当归 桂心 杜仲各等分为末，酒下三钱。<br />
<br />
　　杂症大小合参卷七　方脉腰痛合参（附肾着）<br />
<br />
　　速效散<br />
<br />
　　治腰痛不可忍。<br />
<br />
　　川楝子（用肉，以巴豆去壳五个同炒赤，去巴豆） 茴香（盐炒，去盐） 破故纸（炒，各一两） 为末，每服一钱，食前热酒调服。<br />
<br />
　　杂症大小合参卷七　方脉腰痛合参（附肾着）<br />
<br />
　　青娥丸<br />
<br />
　　治肾经虚冷，腰腿重痛，常服壮筋补虚。<br />
<br />
　　破故纸（炒，四两） 杜仲（四两，炒断丝） 生姜（二两五钱，炒干） 为末，用胡桃仁三十个，研膏蜜丸桐子大，每服五十丸，盐酒下。<br />
<br />
　　杂症大小合参卷七　方脉腰痛合参（附肾着）<br />
<br />
　　肾着汤<br />
<br />
　　治肾虚伤湿，身重腰冷、如坐水中，不渴，小便利。<br />
<br />
　　干姜（炮） 茯苓（各四两） 甘草（炙） 白术（各二两） 每服五钱，水煎空心服。<br />
<br />
　　杂症大小合参卷七　方脉腰痛合参（附肾着）<br />
<br />
　　渗湿汤<br />
<br />
　　治寒湿所伤，体重如在水中，小便利，大便溏。<br />
<br />
　　苍术 白术 甘草（炙，各一两） 茯苓 干姜（炮，各一两五钱） 橘红（三钱五分）<br />
<br />
　　丁香（二钱五分） 每服四钱，姜枣水煎服。<br />
<br />
　　杂症大小合参卷七<br />
<br />
　　腹痛大小总论合参（附腹中诸病）<br />
<br />
　　经脉流行，环周不休，通则不痛，何病之有？若寒气客于经脉之中。则脉气涩滞而不行，客于脉外，血亦凝泣而不和，气滞血凝，是以卒然而痛也。客于脉外者，痛易止，客于脉中者，痛不休。有心背相引而痛者，寒气客于背俞之脉，内通于心，故心背相引而痛也。有胁肋与少腹相引而痛者，因寒气客于厥阴之脉，则血涩脉急，故胁肋与少腹及阴股相引而痛也。有痛而呕者，因寒气客于肠胃，则气不得下行，乃厥逆上出，寒不去则痛生，阳上行则呕逆也。有腹痛而泄者，因寒气客于小肠，小肠为受盛之府，寒邪客之。则不得结聚，故传入大肠，所以痛泄也。有痛而便闭不通者，必热气留于小肠，乃肠中作痛。痹热焦渴，热渗津液，故痛而大便坚闭。夹热痛者，必身体燔灼，面赤肢烦，手足心热。夹冷痛者，必面色青白，甚则唇口爪甲皆青，痛处欲按以热，口出清涎。更有积滞未消，面黄腹胀，夜热昼凉而腹痛者，并风冷入脾，脾胃积冷，以致中满疼痛，岁月不已者，寒则温之，热则清之，实则通之，虚则调之，此治之法也。然《内经》之论腹痛，独引寒淫者为多，以寒邪之闭塞阳气最甚也。但六淫七情损伤荣卫，致病多端，岂特寒也哉！故极要体认真切，方投剂有功，有寒热，（脉沉而迟者寒，脉浮而数者热。）有虚实，（脉散大而无力者虚，脉弦而有力者实。）有痰涎，（脉滑者痰，沉弦者饮。）有积聚，（脉沉弦而伏者积，或伏或弦者聚。）有虫痛，（脉多沉滑或乍大或乍小。）有死血，（脉沉而涩或结或促。）中脘痛，（太阴脾也。）<br />
<br />
　　当脐痛，（少阴肾也。）少腹痛，（厥阴肝及冲任大小肠也。）寒痛者，欲得热手按，及喜热食面青白色，吐泻不渴，其脉沉迟绵绵而痛无增减者是也，以姜桂附子之属温之。热痛者，热手按而不已，脉洪大而数，时痛时止时吐也。然有得热物而痛亦止者，盖辛热能冲开郁结，气道疏通暂得少愈，但阴血日亏，燥火愈炽，不久复发，迁延岁月，此为积热，轻者，山栀黄连白芍香附之类，重者，调胃承气汤下之。然热痛有冷物按之而暂止者，有熨之而愈甚者。虚痛者以手重按痛处而止者是也，宜参术白芍加温暖药。实痛者，痛甚胀满，手不可近，按之愈痛，或消或下，详症施治。在上作痛者，多属食，治宜温脾行气以消导之，不可用寒药，盖饮食得寒则滞，得热则化。若痛渐下，日久不愈者，宜推荡之。其初不可下，盖食物未腐，尚在胸膈耳。痰痛者，必小便不利，痰隔中焦，气闭下焦，上下不相流通故痛，治当导痰开郁。伏饮作痛者，或吐或下，视形气何如，当与痰饮门相参施治。虫痛者，有块梗起往来，便吐清水，腹热善渴，面上有白斑点，唇若涂朱，痛后便能食或偏嗜一物，其痛时作时止，其脉或大或小，面色乍青乍赤乍白是也。食积死血痛者，痛有常处而不移动者是也，宜桃仁承气汤。感暑而痛泄痢并作，其脉必虚，宜十味香薷饮之类。感湿而痛，大便溏泄，小便不利，其脉必濡，宜胃芩汤。食积痛常欲大便，利后而痛或减者是也，宜温宜消。久者，遇仙丹神芎丸择而下之。气滞而痛必腹胀而脉沉，宜木香顺气散，元阳营运，其痛自愈。绞肠沙痛，极是急速，先与盐汤探吐，或痿中并十指出血，内服藿香正气散。酒积痛，酒伤则发，宜泄其积，痛自止也。<br />
<br />
　　凡痛初得，元气未虚，必推荡之，此通因通用之法。虚弱有久病，直升之、消之。<br />
<br />
　　心腹痛者，必宜温散，此是郁结不行，阴气不运故病，所以芍药虽治腹痛，然只治血虚之腹痛，至于诸腹痛皆不可用，盖诸痛皆宜辛散，而芍药酸收耳。如禀受素弱，饮食过伤而腹痛者，当补脾胃以兼消导。如跌扑损伤而腹痛者，乃是瘀血，宜桃仁承气汤加当归、苏木、红花，水酒煎服下之。凡肥人腹痛者，属气虚。兼痰湿，宜人参、苍白术、半夏。夫痰岂能作痛，殊不知气郁则痰聚，痰聚则碍气道，不得营运，故作痛也。肾中阳虚作痛者，大温补之。大抵胃脘下大腹痛者，属食积外邪，绕脐痛者，属痰火积热，脐下少腹痛者，属寒或瘀血或溺涩。一室女时患腹痛，食少面黄肌瘦，幼科治以退热消积，女科治以通经行血，大方以虚而议补，俱不效，后有识者，曰：脉大而尺独数，肌肤早错，甲锗不滑泽也，此小肠有痈，脓己成而将溃矣。亟与葵根一两，银花三钱，甘草节一钱，皂刺，陈皮各二钱，再剂而脓血大溃，更以太已膏同参 治之，一月始安。<br />
<br />
　　杂症大小合参卷七<br />
<br />
　　腹中水鸣（附腹中畏寒、腹中窄狭）<br />
<br />
　　腹中水鸣而痛，亦有因于火，因于郁者。丹溪曰：腹中水鸣，乃火击动其水也。<br />
<br />
　　盖水欲下，火欲上相触而然，二陈汤加芩连栀子，亦有脏寒而水声汨汨者，宜分三阴部分而治。中脘太阴，当脐少阴，小腹厥阴，各从其宜温之。又有胁下有水气，上弱不能制水，故腹中雷鸣下利，谓之协热利者。又有肠胃空虚而鸣者，宜参术之类补之。《经》云：脾胃虚则肠鸣腹满。又云：中气不足，肠为之苦鸣。<br />
<br />
　　腹中畏寒者，不惟中气阳气太虚，由于命门真火，亦甚亏损之。<br />
<br />
　　腹中窄狭，须用苍术。若肥人自觉腹中窄狭，乃是湿痰流灌脏腑，气不升降，燥饮用苍术，行气用香附。如瘦人自觉腹中窄狭，乃是热气熏蒸脏腑，宜黄连、苍术。<br />
<br />
　　杂症大小合参卷七<br />
<br />
　　小腹痛<br />
<br />
　　小腹痛者有二。凡尺脉洪大者，为阴不足，宜六味汤；尺脉沉微者，为阳不足，宜八味汤。在妇人多属瘕症，亦宜温补肝肾；在伤寒家蓄血在下焦，宜抵当、桃仁承气之类。若因气郁而痛，青皮主之。寒者，桂枝吴茱萸温之。若因疝奔豚瘕聚者，当按本门施治。凡脐下痛而人中黑者，多死。<br />
<br />
　　杂症大小合参卷七　小腹痛<br />
<br />
　　撞气阿魏丸<br />
<br />
　　治五种噎疾，丸种心痛、 癖、气块冷气攻刺，丈夫疝气，妇人血气。<br />
<br />
　　茴香（炒） 青皮（去白） 甘草（炒） 陈皮（去白） 蓬莪术 川芎（各一两） 生姜（四两，切片，盐半两，腌一宿） 胡椒 白芷 肉桂（去皮） 缩砂 小茴香（炒，各五钱） 阿魏（酒浸一宿，同面为糊，各一钱五分） 为末，阿魏和面糊丸，芡实大，每药一斤，用朱砂七钱为衣，每服三五粒。丈夫气痛，炒姜盐汤下。妇人血气痛，醋汤下。<br />
<br />
　　杂症大小合参卷七　小腹痛<br />
<br />
　　集效丸<br />
<br />
　　治虫啮腹痛，作止有时，或梗起往来。<br />
<br />
　　大黄（炒，一两五钱） 鹤虱（炒） 槟榔 诃子皮 芜荑（炒） 木香 干姜（炒） 附子（七钱五分） 蜜丸，食前乌梅汤下，妇人醋汤下。此手足阳明药也。虫喜温恶酸而畏苦，故用姜附之热温之。乌梅、诃皮之酸伏之。大黄、槟榔、芜荑、鹤虱之苦杀之。木香辛温，顺其气也。<br />
<br />
　　杂症大小合参卷七　小腹痛<br />
<br />
　　雄槟丸<br />
<br />
　　治腹痛胃痛，干痛有时。<br />
<br />
　　雄黄 槟榔 白矾（等分） 饭丸，每五分，食远服。<br />
<br />
　　杂症大小合参卷七　小腹痛<br />
<br />
　　化虫丸<br />
<br />
　　治肠胃诸虫为患。<br />
<br />
　　鹤虱 胡粉（炒） 苦楝根 槟榔（一两） 芜荑 使君子（五钱） 枯矾（二钱五分） 为末，面糊丸，一岁儿可服五分。<br />
<br />
　　杂症大小合参卷七　小腹痛<br />
<br />
　　御痛汤<br />
<br />
　　治火痛。<br />
<br />
　　黄连（姜汁炒） 山栀仁（炒，各二钱） 橘红 茯苓（各一钱五分） 半夏（一钱） 草蔻仁（七分） 甘草（四分） 姜水煎，食前服。<br />
<br />
　　杂症大小合参卷七　小腹痛<br />
<br />
　　星半安中汤<br />
<br />
　　痰积作痛。<br />
<br />
　　南星 半夏各一钱五分） 滑石 香附枳壳 青皮 木香 山栀仁（炒黑） 苍术 砂仁 茯苓 橘红（各一钱） 甘草四分姜水煎服。<br />
<br />
　　杂症大小合参卷七　小腹痛<br />
<br />
　　苦楝丸<br />
<br />
　　治奔豚，小腹痛寒也。<br />
<br />
　　苦楝 茴香 大附子 三味酒煮，焙干，每两人玄黄末五钱，全蝎、丁香各十八个，为末，酒糊丸，食前温酒下五十丸。<br />
<br />
　　小肠痈作痛者，其身甲错腹皮急，按之濡如肿状，腹常痛，或达脐生疮，急宜下之。<br />
<br />
　　杂症大小合参卷七<br />
<br />
　　方脉足病合参<br />
<br />
　　初起发寒热，殊类伤寒，第脚膝痛或肿是也。虽始或因坐卧湿地，涉水履冰，然久必变而为热，故均属湿热也。《经》曰：诸湿肿满皆属脾土。又曰：伤于湿者，下先受之。盖脾主四肢，足居于下，而多受湿，湿郁成热，湿热相搏，其痛作矣。故古名为壅疾，当用宣通之剂。如羌活导滞汤、当归拈痛汤之类，使气不壅而痛自愈矣。古无香港脚之说，《内经》名厥，两汉间名缓风，宋齐之后谓香港脚。凡肿者，名湿香港脚，湿者，筋脉弛长而软，或浮肿，或生 疮之类是也，治宜利湿疏风。如不肿者，名干香港脚，干即热也。筋脉卷缩挛痛，枯细而不肿是也，治宜润血清燥。有从外感者，有从内伤者，其为湿热则一而已。北方高燥，多饮HT 酪，肉食 酒，湿热下流所致。南方卑下多湿，血气虚弱之人，或遇房失，负重远行，冲冒雨雪，寒湿乘虚所致。大抵风寒暑湿之气，中于诸阳则病在外，其症多在足外踝及足背，宜散之而愈。中于诸阴，则病在里，其症多在足内踝及 内，宜温利之。外症自汗走注为风胜，无汗疼痛挛急为寒胜，肿满重着为湿胜，烦渴热顽为暑胜。如四气兼有，但推其多者为胜，厥者，为风、痛者、为寒、肿者、为湿。寒胜则虫，皮肤中如虫行之状。热胜则纵，足六经皆能致病，惟手六经不与焉。寒则温之，热则寒之。在表则散，在里则下。若大虚气之，间作补汤，随病冷热而用之。不可拘执，其人黑瘦者，易治；肥大赤白者，难愈。黑人耐风湿，赤白人不耐风湿。瘦人肉硬，肥人肉软耳。其用药当分虚实寒热表里。如黄芩、苍术乃湿热必用之药也。防己、独活，治腰以下至足，湿热肿盛也。木瓜取入肝走筋也。赤茯、木通，渗利其湿也。肉桂、乌附散寒湿也。木香、槟榔、香附、乌药，宣行气道之剂也。<br />

                    <br>
                        <br />
　　红花、桃仁，活力行凝之剂也。牛膝、杜仲、萆 、虎骨，壮筋骨之剂也。参、 、白术、归、芍、地黄，补养气血之剂也。合宜而用，则或攻或补皆可奏功，香港脚初起甚微，多不令人识也。食饮嬉戏气力如故，惟卒起脚屈，弱不能动为异耳，南北所感，虽有内外之殊，然皆由肾虚也。妇人病此者，亦血海虚而得之。与男子肾虚同也。若入腹冲心，呕吐不止，危在顷刻，宜八味丸温以逐之。入肾则腰脚肿小便不通，目额皆有黑气，冲胸喘而呻吟，左尺脉绝者，死，盖肾虚阳衰之人多犯此，肾乘心，水克火也。故肾虚香港脚，当以金匮肾气丸预为服之也。<br />
<br />
　　南方自外而入者，止下胫肿痛，北方自内而致者，乃或至于手节也。治法初用解散，次必推荡大便，以导其邪气。《经》曰：卧出而风吹之，凝于肤者，为痹，凝于脉者，为泣，凝于足者，为厥。《至真要大论》云：太阴之胜，火气内郁，流散于外，足胫 肿，饮发于中， 肿于下。凡内伤酒食，脾胃营运之气有亏，不能上升，乃下流乘其肝肾之佐注于足胫，加之房事不节，邪气柔虚乃为香港脚，久而不愈，遂成痼疾，坚硬如石，谓之石疽。肉色赤紫，皮肉溃烂，名为缓疽，惟宜温补香港脚，或见食呕吐，憎闻食气，腹痛作泻，或二便阻塞，或精神昏愦。或妄语错乱，或壮热头痛，有类伤寒，名脚气，攻心多死。黑瘦者，易治；肥白肉浓者，难愈。<br />
<br />
　　东垣曰：凡香港脚服补药，及用汤渫洗皆取之大禁也。此为南方外感湿气肿痛而言，非为北方内之湿气注下肿痛而言也。若内受湿气不能外达，宜淋滞消导。泄越其邪，脚气湿流于下，生疮肿痛久而不愈，乃香港脚下注成漏也，须用升提之药，提起其湿，随以气血用药。有香港脚冲心者，宜四物汤，加（炒）黄柏、萆 ，再于涌泉穴，用附子末，津唾调敷上，以艾炙之，泄引其热下行。一禁嗔，嗔则心烦，烦则香港脚发；二禁大语，大语则伤肺，肺伤亦发；三禁露足当风入水，两足尤不宜冷；更宜戒嗜欲，节饮食为要。<br />
<br />
　　其脉浮弦者风，濡弱者湿，洪数者热，迟者寒，微者虚，牢坚者实。结则因气，散则因忧，紧则因怒，细则因悲。<br />
<br />
　　有肾脏风毒壅积，腰膝沉重者，宜葳灵仙末，蜜丸如桐子大，初服酒下八十丸，平明微利恶物，如青脓桃胶即是风毒积滞也。如未动，夜再服一百丸，取下后吃粥补之。<br />
<br />
　　仍当服温补药为妙。然风毒中人，随脏皆得，心肺二脏，经络所起，在十手指，肝脾肾三脏，经络所起，在足十趾。<br />
<br />
　　脚跟痛，有因痰，有因血热。血热者，四物加黄柏、知母、牛膝之类。痰者，用二陈加南星、黄柏、防己。若脚指拳缩无血，乃肾气不足，血气不荣也，惟宜补以荣也。<br />
<br />
　　然足跟乃督脉发源之所，肾经所过之地，诸骨承载之本。凡或热或肿或痛者，皆足三阴虚热所致，丹溪谓火起于尢泉阴虚之极也。少年酒色过度者，多犯此症。<br />
<br />
　　一膝肿痛不消，防成鹤膝风。以膝肿如鹤，足胫细脉多弦紧是也。乃三阴经虚，寒湿流注为患。如环跳穴，在跨眼及脚根彻痛不已，外皮如故，脉沉数或滑者，防生附骨疽乃毒瓦斯附着于骨而成。（张按：究竟有何毒瓦斯？）乃肾经阳和之气不足，故肾部隧道骨缝之间气不宣行，阴血凝滞内郁湿热为溃为脓，所以有久服八味丸，令人无骨疽之语，谓骨暖气行血无壅滞，毒何生焉？）人多误为湿热，及至脓成，气血大亏，已不可救矣。<br />
<br />
　　不知鹤膝风与附骨疽，俱肾虚者多患之。因真气衰弱，邪气得以深袭，前人用附子者，以温补肾气，又能行药势散寒邪也。故体虚之人为冷气所袭，经久不消，极阴生阳，寒化为热而溃也。若误用寒凉，必成废疾，或挛曲偏枯，或痿弱不起，或坚硬如石为石疽，或日久始溃，皮肉俱腐为缓疽，下部道远，非桂附不能下达也。况肾主骨，而臀以下俱属肾，非桂附不能入其经而宣行也。<br />
<br />
　　杂症大小合参卷七　方脉足病合参<br />
<br />
　　活人苡仁酒<br />
<br />
　　治脚痹。<br />
<br />
　　苡仁 牛膝（各一两） 海桐皮 五加皮 独活 防风 杜仲（各一两） 熟地（一两五钱）<br />
<br />
　　白术（五钱） 为粗末，人绢袋内，用归酒五升浸，春秋冬二七日，夏月七日，分作数服，遂贴，浸酒空心每服一盏或半盏，日三四服。常令酒气醺醺不绝，久服觉皮肤下如数百条虫行，即是风湿气散。<br />
<br />
　　杂症大小合参卷七　方脉足病合参<br />
<br />
　　羌活导滞汤<br />
<br />
　　香港脚初发，一身尽痛，或肢节肿痛，便溺阻膈，先以此导之，后用当归汤。<br />
<br />
　　大黄（酒煨，一两） 羌活 独活（各五钱） 川归 防己（各三钱） 枳实（麸炒，二钱） 每服七钱，水煎服，取微利则已。<br />
<br />
　　杂症大小合参卷七　方脉足病合参<br />
<br />
　　济世方<br />
<br />
　　治一切香港脚神效。用穿山甲前两足者，烧存性研细，入麝少许，多少随人斟酌，要服此药。须去他事，晚间忌进饮食，至夜深腹空时调服，坐卧随意，及鸡鸣再一服，痛立止，过一二日便能步履如常，神效。<br />
<br />
　　杂症大小合参卷七　方脉足病合参<br />
<br />
　　千金方松叶酒<br />
<br />
　　治香港脚十二风痹，不能行。用松叶六十斤，挫细，以水四石煮，取四斗九升，以酿米五斗如常造酒法，另煮松叶汁，以渍米并 饭，其酿封七日后，澄饮之取醉，得此酒力者，甚众。<br />
<br />
　　熏洗用香紫苏（半斤） 忍冬花（四两） 木馒头（七两） 苏木（二两） 为粗末，以水煎数沸，桶盛分三度添用，只一次洗完，永除病根。<br />
<br />
　　杂症大小合参卷七　方脉足病合参<br />
<br />
　　三将军丸<br />
<br />
　　治香港脚入腹冲心，大便不通。<br />
<br />
　　吴茱萸 木瓜 大黄（各等分） 米糊丸，绿豆大，每五十丸，粳米枳壳汤下，未应再加服，以通为度。<br />
<br />
　　杂症大小合参卷七　方脉足病合参<br />
<br />
　　杉木节汤<br />
<br />
　　治香港脚冲心，或心胁有块，毒胜痰逆，痞满喘急，汗流搐搦，昏闷上视咬齿，甚至垂绝不知人。<br />
<br />
　　杉木节（一大升） 橘叶（一升，无叶用皮亦可） 大腹皮（七个，连皮锉碎） 以童便三升，煎一升半，分二服。若一服得快利，停后服。<br />
<br />
　　杂症大小合参卷七　方脉足病合参<br />
<br />
　　麻黄左经汤<br />
<br />
　　治风寒暑湿流注足太阳经，腰足挛痹，关节重痛，增寒发热，无汗恶寒。<br />
<br />
　　麻黄（去节） 干葛 细辛 白术（米泔浸） 茯苓 防己 羌活 桂心（不见火） 甘草 防风各等分。一方加葳灵仙，姜枣水煎，空心服。<br />
<br />
　　杂症大小合参卷七　方脉足病合参<br />
<br />
　　六物附子汤<br />
<br />
　　治四气流注于足太阴经，骨节烦疼，四肢拘急，自汗短气，小便不利，手足或时浮肿。<br />
<br />
　　附子（炮，去皮、脐） 桂心 防己（各四钱） 炙甘草（二两） 白术茯苓（各三两）姜水煎，食前温服。<br />
<br />
　　杂症大小合参卷七　方脉足病合参<br />
<br />
　　虎潜丸<br />
<br />
　　治肾阴不足，筋骨痿软，不能步履。<br />
<br />
　　黄柏（盐、酒炒） 知母（盐、酒炒） 熟地黄（杵膏，各三两）<br />
<br />
　　虎胫骨（二两，酥炙） 锁阳 当归（各一两五钱） 陈皮 白芍（酒炒） 牛膝（各二两） 龟板（四两，酥炙）<br />
<br />
　　为末，煮羯羊肉捣为丸，桐子大淡盐汤下。<br />
<br />
　　人之一身，阴气在下，阴不足则肾虚，肾主骨，故艰于步履，龟属北方，得天地之阴气最浓，故以为君。虎属四方，得天地之阴气最强，故以为臣。独取胫骨从类之义也。草木之药性偏，难效气血之属异类有情也，黄柏、知母去骨中之热，地黄、归芍滋下部之阴，阴虚，则阳气泄越而上，用锁阳以禁其上行，加陈皮以导其下降，精不足者，补之以味，故用羊肉为丸。命曰虎潜者，虎，阴也。潜，藏也。欲其封闭气血而退藏于密也。<br />
<br />
　　杂症大小合参卷七　方脉足病合参<br />
<br />
　　趁痛散<br />
<br />
　　治湿气攻注，腰脚疼痛，行步无力。<br />
<br />
　　杜仲（炒断丝，一两五钱） 肉桂（去皮） 延胡索 萆 没药 当归（酒洗、焙，各二两） 为末，每服三钱，空心温酒送下。<br />
<br />
　　杂症大小合参卷七　方脉足病合参<br />
<br />
　　加味二妙丸<br />
<br />
　　治两足湿痹疼痛，或如火燎，从足 上热起，渐至腰膝，麻痹痿软，皆湿热为病，此药神效。<br />
<br />
　　败龟板（酥炙，自败者佳。如无，以熟地代之） 萆 （酒洗） 防己 当归（酒洗，各一两）<br />
<br />
　　黄柏（酒浸一宿，晒干） 川牛膝（去芦，酒洗，各二两） 苍术（米泔浸一宿，切片晒干，四两）<br />
<br />
　　上为细末，酒煮面糊丸如桐子大，空心淡盐汤送下。<br />
<br />
　　杂症大小合参卷七　方脉足病合参<br />
<br />
　　滋肾舒筋健步丸<br />
<br />
　　治痰湿手足不便，血虚筋骨软弱。<br />
<br />
　　当归（酒洗） 白芍（酒洗） 牛膝（酒洗） 杜仲（酒炒，一两） 防风 羌活独活（酒浸一宿，焙） 木瓜（酒浸，焙） 川芎 防己（酒浸，焙，各七钱） 肉桂（去皮，四钱） 茅山苍术（米泔制，二两） 白术（二两） 熟地黄（酒洗，一两二钱） 桑寄生（酒炒，六钱） 共为细末，酒丸桐子大，每服百丸，空心淡盐汤下。天阴姜汤下，酒服亦可。一方加虎胫骨酥炙一两。<br />
<br />
　　杂症大小合参卷七　方脉足病合参<br />
<br />
　　治香港脚方<br />
<br />
　　累试神效，绝胜诸方。<br />
<br />
　　麻黄（三两，去根留节炒黄） 僵蚕（二两，炒为末） 乳香（另研） 没药（各五钱）<br />
<br />
　　丁香（一钱） 各研为末和匀，每服一两，好酒调下，取醉，汗出，至脚为度，俟汗干即愈。后用五枝汤洗，用桃、柳、梅、槐、桑，取嫩枝煎汤，先饮好酒三杯，洗脚止痛为妙。<br />
<br />
　　杂症大小合参卷七　方脉足病合参<br />
<br />
　　加味四斤丸<br />
<br />
　　治肝肾俱虚，精血不足，足膝酸疼，步履不随，风寒湿气脚痛。<br />
<br />
　　虎胫骨（酥炙） 天麻 宣木瓜（一个，去瓤） 肉苁蓉（各一两，酒浸、焙） 没药乳香（各五钱） 川乌（一两，炮、去皮） 川牛膝（一两五钱，酒浸） 为末，入木瓜膏，和酒杵捣为丸，如桐子大，每服七十丸，空心温酒淡盐汤送下。<br />
<br />
　　当归拈痛汤<br />
<br />
　　见前肩背门。<br />
<br />
　　杂症大小合参卷七<br />
<br />
　　方脉痿证合参<br />
<br />
　　痿者，手足痿软无力，百节缓纵不收也。《经》曰：五脏使人痿，盖言五脏皆有痿也。又曰：肺热叶焦，则皮毛虚弱急薄着则生痿 也。盖言肺主皮毛，为脏之长，心之盖也。若肺热叶焦，则皮毛虚弱急薄，着则生痿 也。且肺热则肾受热气。故足挛，不得伸以行也。心主身之血脉，血热则下脉厥而上，上则下脉虚则生脉痿，枢折而不能提挈，胫纵而不任地也。肝主筋膜，肝热则胆泄口苦，筋膜干则筋急而挛，发为筋痿也。脾主肌肉，脾热则胃干而渴，肌肉不仁，发为肉痿也。肾主骨髓，肾热则腰脊不举，骨枯而髓减，发为骨痿也。又曰：大经空虚，发为肌痹，传为脉痿。入房太甚，费竭精气，宗筋弛纵，发为筋痿。居处相湿则肌肉不仁，色黄而蠕动，是谓肉痿，故曰：肉痿者，得之湿地也。有远行劳倦，遇大热而渴，渴则阳气内伐，阴气内消，乃热舍于肾，肾者，水脏也。水不胜火则骨枯而髓虚，故足不任身，腰脊不举，发为骨痿，故曰：骨痿生于大热也。凡此五痿与柔风香港脚相类，但柔风香港脚皆外因，痿则五内不足耳。<br />
<br />
　　治痿者，独取阳明何也？盖阳明为五脏六腑之海，主润宗筋，宗筋主束骨而利机关也。宗筋谓阴毛中横骨上下脐两傍之坚筋也，凡人身上下前后无处不达。阳明虚，则宗筋纵，带脉不引，故足痿不用也。且四肢皆禀于胃，必因于脾乃得禀也。脾为太阴，其脉贯胃，行气于手足之三阴，胃为阳明，行气于手足之三阳。若脾病，则不能为胃行其津液，以达四肢，四肢不得禀水谷之气，筋骨肌肉无气以生乃痿也。然脾太过，亦令人四肢不举，《经》所曰：土太过，则敦阜。阜者，高也。敦者，浓也。既浓又高，其治则泻，以令气弱阳衰，土平而愈，乃膏粱之疾也。若脾虚则不用，《经》所谓土不及，则卑监也，其治宜培本为主。<br />
<br />
　　《内经》治痿，独取阳明，乃治痿之大概。欲使宗筋润，能束骨而利机关，是澄其源而流自清，以其原皆自于肺，故以五痿之所主者，而参治之。庶得以尽其用。《经》曰：各补其荣而通其输调其虚实，和其逆顺，可见治法不专于阳明也。<br />
<br />
　　手阳明大肠经，肺之腑也。足阳明胃经，脾之腑也。治痿之法，惟取阳明一经，何也？《经》云：诸痿生于肺热，盖五行之中，惟火有二，肾虽有二，水居其一，阳常有余，阴常不足，故《经》曰：一水不胜二火，理之必然，肺金体燥而居上，主气化，畏火者也。脾土性湿而居中，主四肢，畏木者也。夫火性炎上，若嗜欲无节，则水失所养，火寡于畏，而侮所胜，肺得火邪而热矣。木性刚急，肺受热，则金失所养，木寡于畏，而侮所胜，脾得木邪而伤矣。肺热则不能管摄一身，脾伤则四肢皆不为用，而诸痿之病作矣。泻南方则肺金清而东方不实，何俾伤之有？补北方则心火降，而西方不虚，何肺热之有？故阳明实则宗筋荣润，自能束骨而利机关矣。治痿之法无出于此，故曰：风火既炽，当滋肾水，是以东垣先生取黄柏为君，黄 等补药辅之为佐，然有兼痰积者，有湿多者，有热多者，有湿热相半者，有挟气者，临病制方难于一定，且浓味发热，乃先哲格言，但是患痿之人，若不淡薄食味必不能安全也。<br />
<br />
　　夫筋脉短劲，肝气内锢，须明金伐木荣之道，惟金失其刚，转而为柔，是以木失其柔，转而为刚，故治此患，专以清金为第一义也。然清金尤先于清胃，否则，饮酒而热气输于肺矣，浓味而浊气输于肺矣。药力几何，能胜清金之任哉！如金不清则大敌在前，主将懦弱，焉望其成功耶！夫风痿之别，凡痛则为风，不痛则为痿。《经》曰：痛则为实，不痛则为虚，曰风，曰痿，虚实二者而已。东垣曰：气盛痿盛，气衰病衰，何以盖人之气血充实，则风寒客于经络之间，邪正尚能交攻，而疼痛作矣。人之气血虚弱，则痰火郁于肢节之内，而正不能胜邪，乃痿痹作矣。故丹溪曰：痿症切不可作风治而用风药，亦以风为实，而痿为虚也。曰散邪，曰补虚，岂可紊乱，兼忌妄用燥烈之药，致伤真阴真气，药势偏有所助，则胜克流变，其害益甚矣。<br />

                    <br>
                        <br />
　　痿症若草木失于培植，枝叶枯稿，根本尚未大伤，以其不咳嗽，不吐血，不发寒热，为异于虚劳耳。故久沾床褥，而形色绝无病状，亦并无痛楚麻木若痹证也。盖痹证由于三气外伤，病在经络血脉之中，气血闭涩者也。尚可作有余，论痿证由于气血不足。受病在五脏六腑之中，不能充固者也，当纯从不足治。<br />
<br />
　　夫痿。热症也。本于五内不足，而其原则由于肺，论治则独取阳明，盖真气受于天，与谷气并而充身，谷始入于胃，以溉五脏真气者，天之道谷气者，地之道，真气与谷气并，而后形气之道立，阳明虚则五脏无所禀，不能行气血而奉生身者，弱矣。阳明主润宗筋，宗筋足之强弱所系，故曰偏枯痿易，四肢不用者，脾病也。《经》曰：四肢皆禀气于胃，必因于脾，乃得禀也。令脾病不能为胃行其津液，水谷日虚，气日以衰，脉道不利，筋骨肌肉皆无气以生，而四肢不举。《经》又曰：岁土太过，中满食减，四肢不举，是四脏之痿，又独重于阳明者，明矣。及后世诸肾主论，有主乎虚损成也者，有主于实邪为病者，当兼以脉候辩之。有曰精虚血耗，五内不足而成痿者；有曰燥金气郁，血液衰少，不能荣养百骸而成痿者；有曰阳明湿热熏蒸于肺，困水之上源而成痿者；有曰使内太过，水少不能胜心火，火除肺金而六叶焦，以成痿者；有曰肾主骨而藏精，肝主筋而藏血，嗜欲无度，则肝肾虚而成痿者。凡此皆论内伤不足为病，而总归于热，故曰：痿病无寒，不可作寒治。又曰：痿属湿热，不可作风治，当以清热补精养血为主，观此则知痿病之一外感也，明矣。但始因气热而成，不可骤用辛热峻补之剂耳。<br />
<br />
　　其以实邪为病立论者：有曰劳心太过，心气热则火独光肾脉随火上行而痿者；有曰燥金受邪，寒水生化之源绝，而湿热下流肾肝而痿者；有曰醇酒膏粱，命门相火过盛，逼阴于外而痿者；有曰长夏服热药太过，阴明火邪内伏而痿者；有曰肺气不舒，郁遏成火而痿者。又曰：湿痰聚于中焦，手足软而痿者，有曰肾肝气虚，风邪袭虚而痿者，即经文治痰，独取阳明，亦非谓阳明之本虚立见，否则何以病痿之人，饮食日盛，形体日肥，而足终痿易不用，岂水谷入海，阳明气旺，独不能运化精微，以强筋骨乎？此乃火邪伏诸胃中，但能杀谷，而不能长养血气，以生津液，灌溉百骸，最以饮食倍于平人，而足反为之不用，此所谓壮火食气，胃热消谷善饥是也。阳明之热邪，原是肺热中传来，故治痿独取阳明者，非补阳明也。治阳明火邪，毋使干于气血之中，则湿热清而筋骨强，足痿自起，此经不言补而言取者，取出阳明之热邪耳，凡此皆以实邪为病立论也。然病名虽一，而脉候自殊，虚实之间，岂无辩乎，要知虚者，乃正气虚，实者，乃邪气实，岂有气血精髓充足，而筋骨为之受病者乎。<br />
<br />
　　杂症大小合参卷七　方脉痿证合参<br />
<br />
　　五兽三匮丹<br />
<br />
　　治因气血耗损，肝肾不足，两脚痿弱。<br />
<br />
　　鹿茸（酥炙） 麒麟竭 虎胫骨（解片，酥炙） 牛膝（酒浸） 狗脊（燎去毛，各等分） 上修事为末，即五兽丹料也。辰砂一两为末，附子大者一个，去皮、脐，剜旋去心，空入辰砂于内；宣木瓜一个，剜心，仍剥去皮，入上附子于内，以旋附子末，盖附子口正坐于银石罐中，重汤蒸十分烂附子断白为度，即三匮丹也。上为三匮丹研膏，调五兽末匀为丸。如鸡豆大，木瓜酒下。<br />
<br />
　　杂症大小合参卷七　方脉痿证合参<br />
<br />
　　五加皮酒<br />
<br />
　　治筋痿拘挛，疼痛不便屈伸。<br />
<br />
　　五加皮（半斤） 苍耳子（六两） 枸杞子 薏苡仁（各四两） 生地黄（二两） 木香（五钱） 以好酒一大埕，将药用囊盛悬埕中，浸七日取出，焙干为末，炼蜜丸如桐子大，空心酒吞八九十丸，其酒听饮，但常使酒气相接为妙。<br />
<br />
　　杂症大小合参卷七　方脉痿证合参<br />
<br />
　　十全散<br />
<br />
　　治气血诸虚，四肢不用，男妇诸虚不足，五劳七伤，拘急疼痛而色痿黄，脚膝无力。脾肾气弱等症。<br />
<br />
　　人参 黄 白术 茯苓 甘草 肉桂 当归 川芎 熟地 白芍（各等分）为粗末，每服四五钱，姜枣水煎服。<br />
<br />
　　（桂芍药甘草，小建中汤也，加黄 即黄 建中汤也。人参、白术、茯苓、甘草，四君子汤也。<br />
<br />
　　当归、川芎、地黄、芍药、四物汤也，以其气血俱虚， 阴阳并弱，法天地之成数，故名曰十全散也。）<br />
<br />
　　杂症大小合参卷七　方脉痿证合参<br />
<br />
　　滋肾舒筋健步丸<br />
<br />
　　见前足病门。 痿门诸方，当于前足病门参看。<br />
<br />
　　杂症大小合参卷七<br />
<br />
　　方脉厥症合参（附麻木）<br />
<br />
　　凡阴阳不相顺接便为厥也。《经》曰：手之三阴，从腹走手，手之三阳，从手走头。足之三阳，从头走足，足之三阴，从足走腹，是三阴三阳，俱相接于手足者也。阳气内陷，不与阴气相顺接，故手足逆冷也。然有阴厥，有阳厥，阴衰于下则热，阳衰于下则寒，故阳厥者。是热深则厥，盖阳极则发厥也，不可作阴症而用热药治之，否则精魄绝而死矣，急宜大小承气汤，随其轻重治之。阴厥者，始得之身冷脉沉，四肢逆，足蜷卧，唇口青或自利不渴，小便色白，此其候也，治之以四逆理中之类。尸厥者，飞尸卒厥也。此即中恶之候，因犯不正之气，忽然手足逆冷，肌肤粟起，头而青黑，精神不守，或错言妄语，牙紧口噤，或昏不知人，头旋晕倒，此是卒厥客忤，飞尸鬼击，凡吊死问丧，入庙登冢，多有此病，以苏合香丸灌之。候稍苏，随症调治。痰厥者，乃寒痰迷闷，四肢逆冷，宜姜附汤，以生附代熟附。蛔厥者，乃胃寒所主。《经》曰：蛔者，长虫也。胃中冷即吐蛔，宜理中汤加炒川椒五粒，槟榔五分，吞乌梅丸效。蛔见椒则伏也。气厥者，与中风相似，何以别之？风中身温，气中身冷，以八味丸顺气散或调气散之类。食厥者，醉饱后感风寒，着恼怒而致，治宜吐之。手足麻者属气虚，手足十指麻木，丹溪谓胃中湿痰死血，然中气不足，不能达四肢者居多。<br />
<br />
　　杂症大小合参卷七　方脉厥症合参（附麻木）<br />
<br />
　　苏合香丸<br />
<br />
　　专能顺气化痰，并治传尸骨蒸劳瘵，卒暴心痛，中恶，诸厥鬼魅瘴疟。<br />
<br />
　　沉香 麝香（研） 诃子（煨、去核） 丁香 青木香 香附（炒，去毛）<br />
<br />
　　荜茇 白术 白檀香 薰陆香（另研） 乌犀角 朱砂（研飞，各二钱） 安息香（另为末，用无灰酒一升，熬膏），龙脑研末，苏合香油入安息香膏内各一钱，为末，研匀，用安息膏，并炼蜜和丸，如樱桃大，空心温水或酒化下。<br />
<br />
　　杂症大小合参卷七　方脉厥症合参（附麻木）<br />
<br />
　　补气汤<br />
<br />
　　治皮肤间有麻木。<br />
<br />
　　黄 橘皮 甘草(各一两） 白芍(一两五钱） 泽泻(三钱） 每服一两，水煎服，加肉桂更效。<br />
<br />
　　姜附汤<br />
<br />
　　方见中寒门。<br />
<br />
　　理中汤<br />
<br />
　　方见中寒门。<br />
<br />
　　四逆汤<br />
<br />
　　方见中寒门。<br />
<br />
　　杂症大小合参卷七<br />
<br />
　　方脉转筋合参<br />
<br />
　　有于睡中，或于伸欠而筋转，于足大指，上至腰腿结痛者，此多属血热血燥，不能荣筋，宜四物加红花、酒芩、南星之类。又有因奉养过浓，酿成湿热，而饮冷感寒，或睡中受寒，以至寒遏其热，寒主收引劲急，故筋转而疼者；有吐泻津液暴伤，筋失所养，以致转筋入腹者，并宜温养脾胃，化痰顺气，使中气营运，而四末之转筋自愈也。<br />
<br />
　　一方<br />
<br />
　　治香港脚转筋，疼痛挛急，用松节二两，锉如米粒，乳香一钱，以瓦器内慢火炒焦为末，每用一二钱，热木瓜酒调下，但是筋病皆妙，不独脚转筋也。<br />
<br />
　　杂症大小合参卷八<br />
<br />
　　风门（儿科）<br />
<br />
　　《内经》谓：新沐中风为首风，饮酒中风为漏风，入房汗出中风为内风，入中为肠风，在外为泄风，及心肝脾肺肾胃风之形状不同。又曰：风者百病之长也。清净则肉腠闭拒，虽有大风苛毒，勿之能害。否则天有八风，乘虚感袭。《灵枢》曰：风从南来，名曰太弱风。其伤人也，内舍于心，外在于脉，其气主热。风从西南方来，名曰谋风。<br />
<br />
　　其伤人也，内舍于脾，外在于肌，其气主弱。风从四方来，名曰刚风。其伤人也，内舍于肺，外在于皮肤，其气主燥。风从西北方来，名曰折风。内舍于小肠，外在于手太阳脉，脉闭则结而不通，故善暴死。风从北方来，名曰大刚风。其伤人也，内舍于肾，外在于骨与肩背之膂筋，其气主寒。风从东北方来，名曰凶风。其伤人也，内舍于大肠，外在于两胁腋骨下及胶节。风从东来，名曰婴儿风。其伤人也，内舍于肝，外在于筋纽，其气主身湿。风从东南方来，名曰弱风。其伤人也，内舍于胃，外在于肌肉，其气主体重。此谓八风，圣人避兹如矢石焉。《经》曰：虚邪贼风，避之有时。贼风者，如月建在卯寅，卯寅属木，风从西来，则对冲之金克木。月建在已午，已午属火，风从北来，则对冲之水克火。月建在申酉，申酉属金，风从南来，则对冲之火克金。月建在辰戍丑未，四者皆为属土，风从东来则对冲之木克土。月建在子，风从南来，对冲之火反胜也。月建在酉，风从东来，对冲之木反胜也。皆为贼风，并宜避之，如肝中风，则踞坐而举头不得，左胁疼痛，诸筋挛急，头目 动，上视多怒。心中风，则但能仰卧，倾侧不能，发热失音，其舌焦赤。脾中风，则腹满身黄，唇黄踞坐，四肢不收，皮肉动。肺中风，则偃卧胸满，喘息咳嗽，燥闷汗出，目能视人，口不能言。肾中风，则踞坐面浮，腰脊痛引少腹，风入颌颊之间，则口 而牙紧，风客咽喉，而出声之窍塞而失音。风与气搏则气被痰隔，而出锯声，搏于筋脉，因寒则拘急挛通而脉浮紧，因热则弛缓不随，而脉浮洪，浮者在表宜汗，实者在里宜泄，促者在上宜吐。然治风当先理气，不可专服风药，攻之愈急，则风势愈甚，务调荣卫通畅，则风可不治自愈矣。<br />
<br />
　　杂症大小合参卷八　风门（儿科）<br />
<br />
　　通关散<br />
<br />
　　治卒暴中风，牙关紧急，药不得下。<br />
<br />
　　细辛 簿荷 猪牙皂角 雄黄（各二钱） 为末，每用少许，吹入鼻中，俟喷嚏后，然后进药，如不嚏者不治，牙关紧甚，前药中加麝香少许，或用乌梅或白梅，去核，同药擦牙。酸先入筋，使牙关酸软利开，亦木克土之义，盖牙龈属阳明胃土也。或有单用乌梅擦牙龈，涎出即开。夫阳明之脉，循颊车入齿缝，风寒中之，轻则战栗鼓颔，重则口噤不开。若中风而口开不噤者，又是脱症，而行先绝也，不治。<br />
<br />
　　杂症大小合参卷八　风门（儿科）<br />
<br />
　　稀涎散<br />
<br />
　　主中风暴仆，痰涎壅盛，此药取吐。<br />
<br />
　　牙皂四条（去皮、弦，炙） 白矾（二两，枯） 共为末。每进三字，水下。<br />
<br />
　　夫清阳在上，浊阴在下，天冠地履，无暴仆也。若浊邪逆涌，清阳失位，故暴仆而多痰，先治其标，后治其本。白矾酸苦，《经》曰：“酸苦涌泄”，故此为君；皂角辛咸，《经》曰：辛以散之，碱以软之，故以为佐，咽喉疏通，能进汤液便止。若攻尽其痰，则无液以养筋，令人挛急偏枯，此大戒也。<br />
<br />
　　杂症大小合参卷八　风门（儿科）<br />
<br />
　　加减乌药顺气饮<br />
<br />
　　能治中风，痰涎壅盛。<br />
<br />
　　乌药 防风 枳壳 陈皮 僵蚕 白芷 麻黄（去节） 羌活 半夏 白姜（泡）<br />
<br />
　　甘草 南星 姜枣同煎。<br />
<br />
　　杂症大小合参卷八　风门（儿科）<br />
<br />
　　独活汤<br />
<br />
　　治中风湿日久，腰背手足疼痛，痿痹不仁。<br />
<br />
　　独活 当归（酒炒） 白术（麸拌炒） 黄 （蜜炙） 薄桂（去皮） 牛膝（酒浸，各二钱） 甘草（炙，一钱） 生姜葱白同煎服。<br />
<br />
　　杂症大小合参卷八　风门（儿科）<br />
<br />
　　排风汤<br />
<br />
　　治中风昏愦，狂语失音。<br />
<br />
　　白鲜皮 白术 芍药 桂心 川芎 当归 杏仁 防风 甘草 独活 麻黄 茯苓姜枣同煎。<br />
<br />
　　杂症大小合参卷八　风门（儿科）<br />
<br />
　　小续命汤<br />
<br />
　　治中风不省人事，涎鸣反张，失音厥冷。<br />
<br />
　　麻黄 人参 黄芩 川芎 芍药 甘草 杏仁 防己 肉桂（各八分） 防风（一钱） 附子（泡，去皮、脐，四分） 姜枣水煎服。<br />
<br />
　　杂症大小合参卷八　风门（儿科）<br />
<br />
　　防风通圣散<br />
<br />
　　治诸般风热，或斑疹不快，热极黑陷，惊风发热，卒中不语。<br />
<br />
　　防风 川芎 当归 薄荷 大黄 芍药 麻黄 连翘 芒硝 石膏 黄芩 桔梗滑石 山栀 荆芥 白术 甘草 锉散，每服三钱，生姜葱白同煎。<br />
<br />
　　杂症大小合参卷八　风门（儿科）<br />
<br />
　　三化汤<br />
<br />
　　治中风，内有便溺之阻隔，以此导之。<br />
<br />
　　浓朴（姜制） 大黄 枳实 羌活（各等分） 水煎服，微利则已。<br />
<br />
　　杂症大小合参卷八<br />
<br />
　　方脉中风合参<br />
<br />
　　人有卒暴僵仆，或偏枯，或四肢不举，或不知人，或死或不死者，世以中风呼之，方书亦以中风治之，考诸《内经》，则曰：风者百症之始也：又曰：风者百病之长也；又曰：风者善行而数变；又曰：风之伤人也，或为寒热，或为热中，或为寒中，或为疠风，或为偏枯，或为风，其卒暴僵仆不知人，四肢不举者，并无所论，止有偏枯一语而已。及观《千金方》则引歧伯曰：中风大法有四，一曰偏枯，二曰风痱，三曰风懿，四曰风痹。偏枯者，半身不遂；风痱者，身无痛，四肢不收；风懿者，奄忽不知人；风痹者，诸痹类风状。《金匮》中风篇曰：寸口脉浮而紧，紧则为寒，浮则为虚，寒虚相搏，邪在皮肤，浮者血虚，络脉空虚，贼邪不泻，或左或右，邪气反缓，正气即急，正气引邪， 僻不遂。邪在于络，肌肤不仁；邪在于经，脊重不伸；邪入于腑，则不识人；邪入于脏，舌即难言，口吐涎沫。由是观之，则知卒暴僵仆不知人，偏枯四肢不举等症，固为因风而致者矣，故用续命排风等汤治之。及后刘河间、李东垣、朱彦修三贤者所出之论，始与昔人异矣。河间曰：中风瘫痪者，非肝木之风实甚而卒中之，亦非外中于风，由乎将息失宜，心火暴盛，肾水虚衰，不能制之，则阴虚阳实，而热气拂郁，心神昏冒，筋骨不用，而卒倒无所知也。多因喜怒思悲恐，五志有所过极，而卒中者，由五志过极，皆为热甚故也。俗云风者，言未而忘其本也。东垣云：中风者，非外来风邪，乃本气病也。凡人年遇四旬，气衰之际，或因忧喜忿怒伤其志者，多有此疾，壮岁之时无有也。若肥盛则间有之，亦是形盛气衰而如此。彦修曰：西北气寒，为风所中，诚有之矣。东南气温，而地多湿，有风病者非风也。皆湿土生痰，痰生热，热生风也。三贤者之论，河间主乎火，东垣主乎气，彦修主乎湿，反以风为虚象，而与昔人所论大异矣，以三氏为是，则三氏未出之前，固有从昔人而治愈者矣。以昔人为是，则三氏已出之后，亦有从三氏而治愈者矣。盖昔人三氏之论，皆不可偏废，但三氏以相类中风之病而立论，故使后人狐疑而莫决，殊不知因于风者，真中风也。因于火，因于气，因于湿者，类中风而非中风也。如《内经》所谓：三阴三阳发病，为偏枯痿易，四肢不举，亦未尝必因于风而后能也。夫风火气湿之殊，望闻问切之间，岂无所辨乎辨之为风，则从昔人以治，辨之为火气湿，则从三氏以治，如此庶乎，晰理明而用治当矣。<br />

                    <br>
                        <br />
　　中风一症，轻重有三，治各不同。中血脉者，病在半表半里，外无六经之证，内无二便之闭，但见口眼 邪，半身作痛，不可过汗，以虚其卫，不可大下，以伤其营，惟当养血顺气，以大秦艽汤及羌活愈风汤和之。中腑者其病在表，多着四肢，故肢节废，脉浮恶风，拘急不仁，外有六经之形证，内无便溺之阻隔，宜疏风汤及小续命汤汗之。中脏者，其病在里，多滞九窍，故唇缓，二便闭，不能言，耳聋鼻塞，目瞀痰涎昏冒，宜三化汤及麻仁丸下之。然凡中血脉中腑之病，切勿用龙麝牛黄，盖麝香入脾治肉，牛黄入肝治筋，龙脑入肾治骨，引风深入骨髓，如油入面，莫之能出，且闭症或宜，脱症深所切忌也。并勿概用大戟、芜花、甘遂，泻大肠大便之药，否则损其阴血，真气愈虚，何能驱邪出外？中风之风乃内虚暗风，的系阴阳两虚，而五脏本气自病，为内夺暴厥也。然阴虚者为更多与外来风邪迥别，急者参 术附，固本为先，缓者顺气化痰，以救其标。补阳养阴，以固其本。阴甚虚者偏于阴，阳甚虚者偏于阳，阴阳两虚甚者，气血峻补，则虽外有风候之假象，不治自愈，所谓养也风自灭，盖指内起之风，由于阴虚内起之火耳。<br />
<br />
　　若用辛温风燥之药，焉能活病？徒速其毙。至于丹溪以瘫痪，分左右，别气血，四君四物为治，皆非至论，盖左半虽血为主，非气以统之则不流，右半虽气为主，非血以丽之则易散，故肝胆居左，其气常行于右，脾肺居右，其气常行于左，往来灌注，是以生生不息也。<br />
<br />
　　中络者，邪方入卫，尚在经络之外，故但肌肤不仁。中经则入荣脉之中，骨肉皆失所养，故身体重着，至中腑、中脏，则离外而内，邪入深矣。中腑必归于胃者，胃为六腑之总司也。中脏必归于心者，心为神明之主也。风入胃中，胃热必盛，蒸其精液，结为痰涎，胃之大络入心。痰涎壅盛，堵其出入之窍，故中腑则不识人也。轻者风入胃中，反倍能食，是风能生热，热能杀谷也。诸脏受邪，迸入于心，则神明无主，故中脏者，舌纵难言，廉泉开而流涎沫也。廉泉穴在舌下窍，通于肾，津液之所出也。<br />
<br />
　　中风之症，有因外感，有因内伤。言风者外感也。言气言火言痰者，内伤也。然外感者亦因内有郁热，腠里疏豁，中气不固，暴风得而中之。内伤者，气上逆而为火，火亢极而生风，风行水动，水涌为痰，故气也火也痰也。其实一源流也。为治之法，外感者，分中血脉、中腑、中脏之异而治之，渐伤而缓者，先用开关利窍，次用固本调元，急则只为取本，毋容次第，盖命在须臾，缓则援生不及也。严用和曰：人之元气强壮，外邪焉能为害？必真气先虚，荣卫空疏，邪能乘虚而入。若内因七情者，法当调气，不当治风，即外因六淫者，亦当先救本气，后根据所感六气治之。<br />
<br />
　　肥人多中气，以盛于外而歉于内也。然中气与中风相类，但中风身温有痰涎，多不能治，中气身凉无痰涎，须臾便醒，何也？盖中风中气，一源流也。皆由忿怒所致，人之喜怒思悲恐五志，惟怒为甚，所以为病之参也。少壮之人，气血未虚，真水未竭，适因怒动肝火，火煨于水，不能上升，所以身凉无痰涎，须臾便醒者，水旺足以降火也，名为中气。许学士云：暴怒伤阴，暴喜伤阳，忧愁不己，气多厥逆，往往得中气之症，不可作中风治也。若衰老之人，气血俱虚，真水已竭。适因怒动肝火，火寡于畏，得以上升，所以身温有痰涎，其多不能治者，水竭无以降火也，名为中风。然亦有少壮而中风不治者，男子乃色欲过多，下元水亏，不能制火，女人乃产后经后，去血过多，不能配气，适因忿怒动火，而气无所附，故随火而发越矣。阴也、血也，岂不为阳气之根本乎？《经》曰：肾气内夺，则舌喑足废。治法之大概，以气药治风犹可，以风药治气则不可，以血药治风，以气药治痰均可，以风药治血，以痰药治气，均断不可也。<br />
<br />
　　用药之法，寒因热用，热因寒用，乃正治也。今中风瘫痪之症，本风火阳邪，而用乌附等热药治之何哉？盖中风瘫痪乃湿痰死血，结滞于脏腑经络之间，非乌附等热药，焉能开散流通！此非正治，乃从治也。《经》曰：从少从多，各观其事。则从治之药，只可为引经而已，况风本于热而生，岂可概谓虚寒？用附子取效者，必中寒阴毒之症，及肥白人多湿者，丹溪所谓肥白人多湿，少用乌附行经是也。若中风阳毒之症忌之，但至瘫痪既久，则痰火拂郁。若于辛凉药中而无香热之药为之向导，则将捍格而不能入也。<br />
<br />
　　况此时阳症多系假象，盖真火既已上升而为病矣，有何真阳仍存坎宫而不动耶！能此则无是病矣。所以乌附为对症之宜，但必兼滋补，便可制其僭热矣。惟中脏阴寒之症，又宜纯阳，忌用阴药，盖略兼阴药，则阳药便难小效，甚有益令阳亡，诚不思无阴则阳无以化，当此根据希之阳，能经阴药所化乎？所以参术 附等汤，不入地黄当归者此耳。<br />
<br />
　　一凡饮食如常，但失音不语者，名曰哑风，只宜小续命汤，去附子加石膏、菖蒲各一钱。<br />
<br />
　　一凡国中昏倒，宜急掐人中，俟其苏醒，方用痰药，或用吐法。若脱势急迫，不能姑待者，急为补精补神补气，以为性命之需，慎勿降火降痰降气，益促丧生之速，河间、东垣专治本而不治风，可谓至当不易之论，学人必须以阴虚阳虚为主，自后医书杂出，而使后学狐疑不决。丹溪曰：有气虚血虚湿痰，左手脉不足及左半身不遂者，以四物补血，加竹沥、姜汁。右手脉不足，及右半身不遂者，以四君补气，佐以竹沥、姜汁。如气血两虚而挟痰者，以八物汤加南星、半夏、竹沥、姜汁。平正通达宜人盛宗之，但持此以治而多不效，何也？盖治气血痰之标，不治气血痰之本也。况气虚气滞而血脉不能运动者，岂可谓之死血？气血气闭而津液为之凝结者，岂可谓之湿痰？人之四肢，如木之枝干，人之气血，荣养乎四肢，犹木之浆水，灌溉乎枝叶，木有枝叶，必有根本，人之气血，岂无根本乎？人有半身不遂，迁延不死者，如木之根本未甚枯，而一边枝干先萎耳。人有形容肥壮，忽然倒仆而即毙者。如木之根本已绝，其枝叶虽向荣，犹枯杨生华，何可久也？忽遇大风而摧折，观此则根本之论明矣。气血之根本者何？火为阳气之根，水为阴血之根，而火与水之总根，两肾间动气是也。此五脏六腑之本，十二经之源，呼吸之门，三焦之根，又名守邪之神。《经》曰：根于中者，命曰神机，神去则机息；根于外者，名曰气立，气止则化绝。今人纵情嗜欲，肾气虚衰，根先绝矣。<br />
<br />
　　一或内伤劳役，六淫七情少触，皆能卒中。此阴虚阳暴绝，即内夺暴厥之症也。须以参附大剂，峻补其阳，继以地黄丸十补丸之类，填实真阴。又有心火暴甚，肾水虚衰，兼之五志过极，以致心神昏闷，卒倒无知，其手足牵掣，口眼 邪，乃水不能荣筋，筋急而纵也。俗云：风者，乃风淫未疾之假象，风自之出也。须以河间地黄饮子峻补其阴，继以人参、麦冬、五味子之类，滋其化源，此根阴根阳之至论。若夫所谓痰者何？独中风为然，要知痰从何处来，痰者，水也，其源出于肾，仲景曰：气虚痰泛，以肾气丸补而逐之。观此，凡治中风者，既以前法治其根本，则痰不治而自化矣。惟初时痰涎壅盛，汤药不入，暂用稀涎散之类，使咽喉疏通，能进汤液即止。若欲尽攻其痰，顷刻立毙矣。<br />
<br />
　　偏枯者，本乎精神内耗不足，而气血不能周及也。然不足之中，略有虚实之别，《经》所谓土太过则敦阜，令人四肢不遂，症之实者也，其治当泻不当补。又有脾胃虚弱，水谷之精气不周，气血偏虚，为邪所中，症之虚者也，其治当补不当泻。虚者正气虚，实者邪气实，泻者泻其邪，补者补其正。又名之左瘫右痪者，盖气顺血涩则为瘫疯。瘫疯者，筋脉拘急拳挛也。血顺气虚，则为痪疯，痪疯者，抬动不能也。瘫者，坦也。筋脉弛纵，坦然不举。痪者，涣也。血气散漫，涣然不收。求本以论，总皆气血不足，亦不必以左右分，而以湿痰死血为定论。至于拘挛，则急多而缓少、乃寒多而热少，《经》所谓寒则筋挛是也。其治莫如养血温经，使阳气以和柔之，阴津以灌溉之，如补中汤加附子，六味丸加肉桂，附子行参 之力，而阳和自转，肉桂通行血脉，而筋节自荣。其螈 者，或伸或缩，而动不止，火之象也，本于肝家风热火燥，搏于筋络，则手足为之抽搐，《经》曰：火郁之发，民病螈 是也。虽然亦有寒伤荣，血凝而拘急者；有热伤荣，血燥筋枯而拘急者；有寒伤卫，气虚不能摄而弛纵者；有热伤卫，筋软不收而弛纵者，当兼脉候辨之。大概不外乎血虚不能荣筋，而燥气乘之，故其治亦不外乎滋补肝肾，灌溉筋脉，俾水旺火息，风木自平也。然治之即愈则可，若延久治之，则经脉闭塞，药力难以流通，便成痼疾矣。<br />
<br />
　　舌喑者，中风而舌不转运，舌强不能言是也。经曰：喉咙者，气之所以上下。会厌者，声音之户。舌者，声音之机。唇者，声音之扇。横骨者，神气所使，主发舌者也。然心之本脉，系于舌根；脾之络脉，系于舌傍；肝脉循阴器，络于舌本；少阴之脉，走喉咙，系舌本。是四经之脉，皆上于舌。邪中其经，则痰涎闭其脉道，舌不能转运而为之喑矣。有喉喑者，劳嗽而失音，即喉咙声哑是也。故喉喑者，喉中之声嘶，而舌本自能言。舌喑者，舌本不能言，而喉中之声音如故。中风而舌喑者，舌与喉俱病，而音声不能发于会厌也。然有外感、内伤之因。外感者，风寒火热之邪也。经云：风寒客于会厌，则厌不能发，故无音。又曰：诸热暴喑，皆属于火。内伤者，心、肺、肾三经致病，亦多由痰火壅塞上窍，气血两虚，不能上荣，则舌机不转也。有肾虚而气不归源，内夺而胞络内绝，不能上接清阳之气者；有元气不足，肺无所资者；有血衰而心失所养者。盖心为声音之主，肺为声音之户，肾为声音之根。经曰：三焦之气，通于喉咙，气弱则不能上通矣。治者能于根本用力，则丹田清阳之气，自能宣扬振作，故古人每以独参汤、地黄饮子取效也。然中风不语之症有六：有失音不语者，有舌强不语者，有神昏不语者，有口噤不语者，有舌纵语涩不语者，有麻舌语謇不语者，可不详欤！口噤者，足阳明之病，颊车穴主之。盖阳明经络，挟口环唇，循颊车，而诸阳筋脉，皆上于头，三阳之筋，并络颔颊，夹于口。风寒乘虚而客其经，则筋挛急，牙关紧而口噤。又有风热太甚，痰涎滞膈，风喜伤肝，复能燥物，是以筋燥劲迫而口噤。此皆实邪之为病，而中风门之闭症也。若在脱症，则诸阳之气脱去，形骸管束无主，故口开舌纵不收矣。<br />
<br />
　　肾者藏精主下焦地气之生育，故冲任二脉系焉。二脉同肾之大络，起于胞中，其冲脉因称胞络，为十二经脉之海，遂名海焉。冲脉之上行者，渗诸阳，灌诸经，下行者渗三阴，灌诸络而温肌肉，别络结于跗，因肾虚而胞络内络不通于上，则肾脉循喉咙挟舌本，故不能言，二络不通于下，则痱厥也。<br />
<br />
　　中风一症，多由肝阴不足，肾水有亏，虚火上乘，无故卒倒，筋骨无养，偏枯不遂，故滋肾养肝，治本之至要。奈有肝无补法一语，举世尽以伐肝平肝为事，殊不知言不可补者，言肝气也，非肝血也。盖厥阴为风木之脏，喜条达而恶抑郁，故《经》云：木郁达之。夫肝藏血，人卧则血归于肝，是肝之所赖以养者血也，肝血虚则肝火旺，肝火旺，则肝气逆，肝气逆则气实为有余，有余者病气也。殊不知肝气有余，固不可补，补则气滞而不舒，非云血之不可补也。肝血不足则为筋挛，角弓抽搐，为目眩爪枯头痛，为胁肋少腹疼痛疝痛诸症，凡此皆肝血不荣也。故即肝气之有余，实由于肝血之不足，可不补乎！然补肝血又莫如滋肾水，水者木之母也。母旺则子强，是以当滋化源，盖肝血之不足，亦由于肾水之失养也。若谓肝无补法，而以伐肝为事，愈疏而愈虚，病有不可胜言矣。<br />
<br />
　　中风一症。宜从洁古、东垣之论，以中腑、中脏、中血脉为辨证之的。洁古云：中腑多着四肢，中脏多滞九窍。东垣云：中腑则肢节废，中脏则性命危，中血脉则口眼斜。凡脉直行者为经，傍支者为络，经有十二，络有十五，盖更有阳跷过六脏，主持诸表，阴跷通贯五脏，主持诸里，脾络则脏腑阴阳表里上下诸经通贯，名曰大络，故共十五也。但方书所载混言外有六经之形症，以大小续命汤为主。夫人身脏腑有十二经，手有三阳三阴，足有三阳三阴，其中风之有六经形症也。手之六经乎，足之六经乎，六经之症，惟伤寒有之，或谓中风六经形症，即是伤寒六经形症，至有引伤寒六经之症，以解中风六经之症，其言大谬。夫伤寒六经，只伤足而不伤手，故一日巨阳，二日阳明，三日少阳，至传入足三阴经，四日足太阴，五日足少阴，六日足厥阴，以渐传变，由表入里，故仲景有麻黄桂枝大小承气之法。若中风为暴病卒倒，难分经络，惟有脏腑血脉之别。或中于足之六经，或中于手之六经，非若伤寒有次第传经者也。故论中风则十二经皆有见症，而不止于足六经也。<br />
<br />
　　遗尿，系元阳真气亏极，必须大用参术 附，益志五味，以保元阳脱势，时时服之补接，诚话命之第一关也。盖人之所赖以生者，此阳气也。此气一亏，时时可脱，故服补药亦宜时时接之，不可不慎，不可不知。<br />

                    <br>
                        <br />
　　东垣之论专以气虚为主，纵有风邪，亦是乘虚而袭，《经》曰：邪之所凑，其气必虚，当此之时，岂寻常药饵能通达上下哉！急以人参、乌附大剂煎服即苏，此诚有通经达络之能，斩关夺旗之力。然每服必用人参两许，补助真气，驾驱其邪，否则不惟无益，适足以取败。观先哲 附参附等汤，其义可见。若遗尿手撒，口开鼻鼾，虽为不治，然服前药，多有生者。喻嘉言曰：脏为阴，可胜纯阳之药，腑为阳，必加阴药一二味，制其僭热，经络之浅，又当加和荣卫，并宣导之药。刘氏之论，则以风为末，而以火为本，然火之有余，缘木之不足也。刘氏原以补肾为本，观其地黄饮子可见矣。但治中风之症，凡势在危迫之际，当纯以补阳为要，阳者生之本也。阳生而阴自长，盖补阴力缓，恐不及矣。况阳气大虚，虽有假火，若略兼阴药，则阴翳之火骤消，亡阳之势益露，挽回何及！迨至危势渐平，又当兼以填补真阴，其阴虚有二，有阴中之水虚，有阴中之火虚，火虚者专以河间地黄饮子，水虚者当以六味地黄丸，故至当之治法，总以固阳为保生之首重，继以滋补精血为去病之根基，风自火出，火自阴亏，阴血一得，风火自息，不知此而以风燥致毙者多矣。<br />
<br />
　　筋脉束骨，何处无之，脉皆起于手足指端，故十二经皆以手足名之，脉为血之隧道，荣则和柔，亏则不遂，热则弛纵，寒则拘挛，故《准绳》曰：凡风痹偏估，未有不因真气不周而病者，治之不用黄 为君，人参归芍为臣，防风桂枝勾藤为佐，而徒以乌附羌独，涸荣而耗卫者，未之能愈也。凡精神短少，运用太过，一时接续不来，便有无故卒倒之患。若天真未竭，尺脉有根者，须臾自醒。倘天真已竭，尺脉无根者，则无阳溃散，目开鼾声，遗尿汗涌，脱势具备，难望其有生矣。故平时能于根本用力，善保水火，则气血自然和平，断无是病，既病而未至根本大伤，水火偏绝则调理得当，水火犹可和平，气血何难渐复，倘不知此，正当气血亏极发露之时，元阳走散，依稀之际，见其搐窜治风，见其涎壅治痰，驱逐克削标病从减，正气益伤，重则暴亡，轻则痼疾，故能于水火立命之处看明，气血生长之源参透，则外假之象虽变现百出，亦有主见于胸中，不为所感矣。况玩《灵枢经》曰：虚邪偏客于身半，其入深者，内居荣卫，荣卫疾，则真气去，邪气独留，发为偏枯，其邪气浅者，脉偏痛。又曰：痱之为病也，身无痛者，四肢不收，志乱不甚，其言微知可治，甚则不能言，不可治也。可见必由真气去而邪气独留，及志不乱，言微知为可治，志乱不能言为不可治，则知全以正虚为本，外邪为标者，十之一二，何必拘以中风局中风方，纷纷立论乎！况人受水火之真以成，而后脏腑具备，渐有筋骨形骸，故脏腑之根，系于真水真火，阴阳氤氲，酿成气血，流行脏腑，灌溉百骸，故水火为本，气血为标也。凡真阴真阳亏极，则邪气乘虚，直中于脏，五内受伤，害人性命，若气血不足，未至根本亏极，则邪不能直达于里，或中腑或中血脉，则形骸受伤，乃有偏枯痿痹。要知真阳亏极。我身之阴寒，可以聚而乘之，非谓必有外寒也。真阴亏极，我身之风火，可以动而乘之，非谓必外有风火也。所谓内起之风，由于内起之火耳！识中标，只取本，乃治法万全之要领，何况当此大虚，顷刻存亡之症，以风火痰气之假象，而失其生人精气神之根本，岂能奏功万一乎？祛风适足以走泄元神，清火无非以消灭阳气，消痰则不足之真阴愈加销烁，理气则丹田之浮泛，益令无根虚阳，变至亡阳，闭症变成脱症。（凡中风牙关紧闭，两手握固为闭症，可治。若口开手撒，眼合遗尿，鼾声为脱症，难治。）此皆治标者之罪也。 （张）治中风多症，寤寐参究机关，从无一失，有案另陈，敢此特表。<br />
<br />
　　世以卒然仆倒，昏不知人为中风，以卒死者为中脏，痰涎壅盛者为痰厥，不知总由真气太弱，痰火泛上者十居八九。若虚极而阳暴脱，则尿出而死矣。此时乃无形之神气欲绝，急用参术附子大剂补接，亦有活者。若以风火痰而作有形之疾病为治，妄用他药，便无生理，戒之戒之。<br />
<br />
　　或问人有半肢风者，必须拘以左半身属血，右半身属气乎，曰未必然，人身劈中分阴阳水火，男子左属水，右属火，女子左属火，右属水，男子半肢风者多患左，女子半肢风者多患右，即此观之，可见以阴虚为主。又有身半以上俱无恙如平人，身半以下软弱麻痹，小便或涩或自遗，属气乎，属血乎？此亦足三阴之虚症也。《经》曰：荣虚则不仁，卫虚则不用不仁，皮肤不知痛痒也。不用，手足不为人用也。仅以气血分阴阳，未尝以左右分气血也。要知气血周流无间，岂可以行于右者皆谓之气，行于左者皆谓之血乎？夫天地之道，春气始于左而终于右，秋气始于右而终于左，夏气始于上而终于下，冬气始于下而终于上。人身亦然，左右上下，靡不周及，故诸阳之经，皆起于手足，而循行于身，风寒客于肌肤，随其虚处而停滞，如手足气血难倒之处，邪易袭矣。气血不足，营运难周，所以有偏枯之名也。《内经》但言左右者，阴阳之道路，未尝以人身之气血分左右也。人之气血，周流一身，气如橐钥，血如波澜，气为血行，血为气配，阴阳相维，循环无端，何尝有左右之分！自丹溪论半身不遂，谓在左属血虚，在右为气虚，由是以左右分属气属血者，从兹始矣。夫以脾肺在右，而右半身不遂者，主乎脾肺之为病。肾肝在左，而左半身不遂者，主乎肾肝之为病则可。若必主乎右气左血以立论，岂血仅行于左而不行于右耶？气仅行于右而不行于左耶，是气血在人身己分离而不相属矣。气行血行，气滞血滞，血气相维，何有左右之分也。若果属血虚，亦当兼以补气，盖气有生血之功，果属气虚，亦当兼以养血，盖血有和气之力。若以血气分治、则愈致阴阳乖格，岂能调和气血，而治偏枯耶？《经》曰：肝主筋；又曰：诸筋者皆属于节。是以人之曲伸动履皆筋使然。夫筋体坚硬，藉血气滋养，乃得柔和，故少壮之与老年，筋力可见矣。气虚血弱之人，大病后，伤寒汗下后，筋失所养，则发 ，霍乱吐泻，津液暴伤则转筋，其理更可见矣。<br />
<br />
　　但肥白人多兼湿痰流滞，黑瘦人多因血液衰涸，故凡有手足渐觉不遂，或臂膊及髀股肢节，大拇次指麻痹不仁，或口眼歪斜，语言謇涩，或胸膈迷闷，吐痰相续，或手足少力，肌肉微掣，或六脉弦滑，而虚软无力，虽未至于倒仆，其中风晕厥之候可指日而待，须预防之，当节饮食，戒七情远房事，此至要者也。其应服药饵，察其两尺虚衰者，以六味八味地黄，切补肝肾，如寸关虚弱者，以六君子、十全大补之类，急补脾肺，才有卫益。若以搜风顺气，及清气化痰等药，适所以招风取中也，若失调理而既中矣。如正气不足之证，只保正气，不必驱邪，此时真阴失守，孤阳飞越，或非桂附，何以追复失散之元阳？其痰涎上涌者，水不归源也。面赤烦渴者，火不归源也。惟桂附能引火归元，一引水火既归，则水能生水，木不生风，而风自息矣。如邪气有余者，痹症之类，虽以扶正气为主，不可不少用祛邪之法，如易老天麻丸之类。至于挛者，有因热而筋膜干缩者，有因寒而筋脉拘急者，有因血虚而勿荣于筋者，有因邪盛而留滞关节者，可不细辨欤！阴虚有二。阴中水虚，病在精血，阴中火虚，病在神气，盖阳衰则气脱，而神气为之昏乱，阴亏则形坏，而肢体为之废弛，真火为阳之本，真水为阴之根，水火不固，阴阳亡矣。精神内夺，外邪中焉，必根本绝而枝叶枯槁也。<br />
<br />
　　中风小便不利，若非脏腑津液燥槁，即由汗多津液外亡，因所因而治之。小便自利，若不知此，徒加渗利，愈令津液重亡，元阳走泄，为害不浅。若小便疾出不能忍者，乃真气虚极，不能固禁收摄也。脱极则为遗，总四肢百骸，何物不仗气血濡润？何处不仗神气收摄？故真元衰败于中，精神耗散于外，则百骸皆失其主矣。欲动则不遂，正不足也。欲静同自动，风假象也。僵卧如尸者，神气欲脱而未尽也。回阳固本者，保命卫生之学也。养正而邪日除，探本穷源之论也。先攻后补者，从俗好恶之情，未得病情至理也。<br />
<br />
　　中风稍瘥，有多食倍常者，因风木盛则克脾，脾受克求助于食，当泻肝理风以安脾，脾安则食自如常也。虽然亦因脏腑之脂膏耗竭，有阳无阴，所以孤阳用事，如中消者，然虽多食，未必长其精华，然借食尚堪抵其消耗，惟为补养精血，俾脂膏足而自复如常，何必泻肝理风为事哉！<br />
<br />
　　杂症大小合参卷八<br />
<br />
　　论口眼斜<br />
<br />
　　人口眼 斜，皆血脉受病，有筋病脉病之分，多属胃土也。《经》曰：足阳明与手太阳筋急，则目为僻 急不能正视，是胃上之筋病 斜也。又曰：足阳明之脉，挟口环唇，是胃上之脉病 斜也。以口目常动，故风生焉。耳鼻常静，故风息焉。然筋者，血所养，脉者血之府，《经》云：脉勿荣则筋急。兼之邪乘虚袭，中于寒则筋急引颊，口目歪；中于风热则筋脉纵缓，或燥槁牵引，皆令 僻。然气血无病，则虽热未必缓，虽寒未必急，其寒其热，多由气血之虚所致，故不必以偏于左者，为左寒右热，偏于右者为右寒左热。凡拘急之所，即气血所亏之处，总之，寒者病也，热者气也。气所不及之处，即为寒矣、病矣，岂有一经而寒热之邪并中，一病而寒热之气两殊者耶？明乎此，则凡百病之客乎一人也。虽有症候错杂，究其原则在一也。<br />
<br />
　　《灵枢》言：足阳明之筋，颊筋有寒则急引，有热则筋弛纵，故左寒右热，则左急而左缓，右寒左热，则右急而左缓，阳气不得宣行故也。《经》曰：邪之所凑，其气必虚，偏枯 僻，或左或右，血脉不周，而气不匀也。治宜补正气，行滞气，疏风气，使气匀则风顺矣。<br />
<br />
　　杂症大小合参卷八<br />
<br />
　　论厥类中风<br />
<br />
　　王节斋云：人有饮食醉饱之后，或感风寒，或着气恼，食填太阴，胃气不行，须臾厥逆，昏迷不省，名曰食厥。若误作中风中气，治之立毙，惟以阴阳淡盐汤探吐之，食出即愈。《经》曰：上部有脉，下部无脉，法当吐不吐则死。<br />
<br />
　　有形体肥胖，平素善饮，忽舌本强硬，语言不清，口眼 斜，痰气上涌，肢体不遂，此肥人多中气，以盛于外而歉于内，兼之酒饮湿热，症乃成矣。须用六君子，加煨葛根神曲，多用人参以挽之，故元戎曰：酒湿之病，亦能作痹症，口眼 斜，半身不遂，舌强不正，浑似中风，当泻湿毒，不可作风病治之而汗也。<br />
<br />
　　卢砥镜曰：《经》云，神伤于思虑则肉脱，意伤于忧愁则肢废，魂伤于悲哀则筋挛，魄伤于喜乐则皮槁，志伤于盛怒则腰脊难以俯仰也。昔有孀妇，十指拳挛，掌重莫举，肌肤疮驳，风药杂进不应，乃以舒郁调气血而愈。<br />
<br />
　　一久病滞下忽昏仆，目上视脉无伦度，注汗大泄，丹溪曰：此阴虚阳暴绝也。得之病后而酒且内，急治人参膏而灸其气海，顷之手动。又顷之唇动、参膏成三饮而苏，服尽数斤而愈。凡人大病后，及妇人产后，多有此症。夫丹田气海，与肾脉相通，人有生之初，先生命门，胞系在脐，故气海、丹田，实为生气之源，十二经之根本，故灸而效。<br />
<br />
　　杂症大小合参卷八　论厥类中风<br />
<br />
　　华佗救阳脱方<br />
<br />
　　用附子一个，重一两，切作八片，白术、干姜各五钱，木香二钱，同煎，先用葱白一握，炒熟熨脐下，次候药冷，灌服，须臾又进一服。<br />
<br />
　　有妇人先胸胁胀痛，后四肢不收，自汗如雨，小便自遗，大便不实，口紧目 ，饮食懒进十余日，或以为中脏甚忧。立斋视之，曰：非也。若风既中脏，真气既脱，恶症既见，焉能延至十日，乃候其色面目俱赤而或青，诊其脉左三部洪数，惟肝尤甚，乃知胸乳胀痛，肝经血虚，肝气否塞也。四肢不收，血虚不能养筋也。自汗不止，血热津液妄泄也。小便自遗，肝经热甚，阴挺失职也。大便不实，肝木炽盛，克脾土也。连用犀角散四剂，诸症顿愈。又用加味逍遥散调理而安，后因郁怒，前症复作，兼发热呕吐，饮食少思，月经不止，此木盛克土而脾不能摄血也。用加味归脾为主，佐以逍遥而愈，后每过怒或睡中手足搐搦，复用前药即愈。<br />
<br />
　　唐柳太后病风不能言，脉沉欲脱，群医束手相视，许胤宗曰：此铒汤药无及矣。即以黄 防风煮汤数十斛置床下，气腾腾如雾熏蒸之，是夕语，更药之而起。<br />
<br />
　　有人平居无疾，忽如死人，身不动摇，默默不知人事，目闭不开，口噤不言，或微知人恶闻人声但如眩冒，移时方寤，此由出汗过多，血少气并于血，阳独上而不下，气壅塞而不行，故身如死，气过血还，阴阳复通，故移时方寤，名曰郁冒。冒亦名血厥，妇人多有之。厥有阴阳，阳厥补阴，壮水之主，阴厥补阳，益火之源。<br />
<br />
　　阳气衰之者。阴必凑之，令人五指至膝上皆寒，名曰寒厥，宜六物附子汤。阴气衰于下，则阳凑之，令人足下热，热甚则循三阴而上逆，谓之热厥，宜六味地黄丸。肝藏血而主怒，怒则火起于肝，载血上行，故令血菀于上。血气乱于胸中，相薄而厥逆，谓之薄厥，宜蒲黄汤，诸动属阳，故烦劳则扰乎阳，而阳气张大，劳火亢矣。火炎则水干精绝，是以迁延至夏，内外皆热，水益亏而火益亢，孤阳厥逆，如煎如熬，故曰煎厥，宜人参固本丸。五尸之气，暴淫于人，乱人阴阳气血，形气相离，不相顺接，故令暴厥如死，名曰尸厥，宜苏合香丸。寒痰迷闷，四肢逆冷，名曰痰厥。宜姜附汤。胃寒即吐蛔虫，名曰蛔厥，宜乌梅丸加理中汤。气为人身之阳，一有拂郁则阳气不能四达，故令手足厥冷，与中风相似，但中风身温，中气身冷，名曰气厥，宜八味顺气散。<br />

                    <br>
                        <br />
　　人生负阴而抱阳，食味而被色，寒暑相荡，喜怒交侵，况斫削多端，气血精神耗竭。<br />
<br />
　　乌得而无暴脱暴死之症？故中风之症，因贼风虚邪之触而发者，不过十之一二，多属内为气血两虚。气虚则阴血不长，阴衰则热极生风，虚风内战。神气外驰，因而乃发，发则诸气上逆而化火，诸热亢极而化风，诸液结聚而为痰，诸水潮涌而为涎，斯时也，有升无降，有出无人，一如疾风暴，雷龙腾水涌之势，一时暴绝，出其不意，所以绝无外感头疼身热畏风畏寒诸症，实因气虚为本，风痰为标，而外触者，不过标中之兼症也。<br />
<br />
　　凡牛黄丸与苏合丸所治有异，热阻关窍，宜牛黄丸：寒阻关窍，宜苏合丸。若手撒口开遗尿等死症，急用参附峻补，间有生者。若牛黄苏合入口即毙，盖寒热阻闭之症，可作有形之症。若真元暴脱之症，必求无形有神之大药，方能力挽无虞，其用风药以治风，热药以治热，毒药以攻毒，气药以行气，此用药之大法，盖同气相求，衰之以属也。至于反佐逆从之变，因病别宜，变化无穷，法不能以定之。<br />
<br />
　　杂症大小合参卷八<br />
<br />
　　中风脉候吉凶<br />
<br />
　　凡脉浮弦无力为风，浮滑不清为痰，浮数有力为火，沉弦有力为气，沉实有力为便结，沉涩而数为血凝。凡下元无根，则两肾脉不应，或沉滑微细，若尺浮而无力，肾气不足，尺洪而弦数，肾阴大亏。若痰塞气满，并逆于上，有升无降，则虚弦搏急，一如沸釜，或精气元气一时暴绝，则虚散而欲绝。脉来缓滑或浮滑或滑数，有神者，易治；或弦滑或浮数。或洪大者，难治。若两脉绝无，下元已绝，寸关虚豁而空大，真气已散，或举之搏大，按之绝无，孤阳无根据者死。<br />
<br />
　　口开手撒遗尿者属气虚，为阳暴绝也，速宜大料参附补救之。如因无血而不能滋养其筋，是以举动则痛者，为筋枯也，不治诸中或未苏或已苏，或初病或久病，忽吐出紫红色者死。<br />
<br />
　　一凡中风口开为心绝，手撒为脾绝，眼合为肝绝，遗尿为肾绝，气喘面黑鼻鼾为肺绝，及吐沫直视，喉如鼾睡，肉脱筋痛，面赤如装，发直摇头上窜，或头面青黑，汗如缀珠，并脉大数无伦者死。<br />
<br />
　　杂症大小合参卷八　中风脉候吉凶<br />
<br />
　　参附汤<br />
<br />
　　人参（一两） 附子（半个生用） 水煎温服。<br />
<br />
　　杂症大小合参卷八　中风脉候吉凶<br />
<br />
　　稀涎散<br />
<br />
　　治中风口噤，单蛾双蛾。<br />
<br />
　　江子仁（六粒，每粒分作二片） 牙皂（三钱，切片） 明矾（一两） 先将矾化开，后入二味搅匀，待矾枯为末，每用三分吹入，诸病皆愈。痰涎壅盛者，灯心汤下五分，在喉者即吐，在膈者即下。<br />
<br />
　　杂症大小合参卷八　中风脉候吉凶<br />
<br />
　　易老天麻丸<br />
<br />
　　天麻（祛风） 牛膝（强筋） 萆 （祛风湿，强筋骨） 玄参（壮水制火，各六两） 当归（十两，和血） 杜仲（七两，使筋骨相生） 生地（一斤，益真阴） 羌活（去骨节风，十两） 附子（泡，一两，行经）蜜丸，一方有独活五两。<br />
<br />
　　杂症大小合参卷八　中风脉候吉凶<br />
<br />
　　活络丹<br />
<br />
　　治中风手足不仁，经络有湿痰死血。<br />
<br />
　　川乌（泡，去皮、脐） 草乌（泡，去皮） 胆星（六两） 地龙（即蚯蚓，洗，焙干） 乳香（去油） 没药（另研，三两三钱） 酒丸酒下五七十丸。<br />
<br />
　　杂症大小合参卷八　中风脉候吉凶<br />
<br />
　　河间地黄饮子<br />
<br />
　　治肾气虚弱，语言謇涩，足膝痿废。<br />
<br />
　　熟地巴戟（去心） 山茱 肉苁蓉（去甲） 附子（泡） 五味子 石斛 白茯苓 石菖蒲 远志（去心） 肉桂 麦门冬（去心） 上各一钱，入薄荷少许，姜枣水煎服。<br />
<br />
　　肾之脉出然谷肉内踝，上 及股，故虚则足痿不能行。其直者，挟舌本，故虚则舌謇不能言。地黄、巴戟、茱萸、苁蓉、精不足者补之以味也；附子、官桂，阳不足者温之以气也；远志、菖蒲使心气下交也；麦冬、五味壮水之上源也；茯苓、石斛走水谷之府，化荣卫而润宗筋者也。不及肝者，肝肾同治也。诸脏各得其职，则筋骨强而机关利矣，蹇涩痿废夫复何虞！<br />
<br />
　　术附汤<br />
<br />
　　见湿门。<br />
<br />
　　杂症大小合参卷八　中风脉候吉凶<br />
<br />
　　三生饮<br />
<br />
　　治中风，卒然昏愦，不省人事，痰涎壅盛，语言謇涩等症。<br />
<br />
　　生南星（一两） 生川乌（去皮） 生附子（五钱，去皮） 木香（二钱） 每服一两，加人参一两煎。<br />
<br />
　　此足太阴、阳明、厥阴，手少阳药也。南星辛烈散风除痰；附子重峻温脾逐寒；乌头轻疏温脾逐风。二药通行经络，无所不至，皆用生者，取其力峻而行速也。重加人参所以扶其正气，少佐木香所以行其逆气也。<br />
<br />
　　杂症大小合参卷八　中风脉候吉凶<br />
<br />
　　胃风汤<br />
<br />
　　治风冷客于肠胃，飨泄完谷不化，及肠风下血。又治风虚能食，牙关紧闭，螈 肉，名曰胃风。<br />
<br />
　　人参 白术（土炒） 茯苓 当归（酒洗） 芎 芍药（酒炒） 肉桂（各等分）<br />
<br />
　　加粟米百余粒煎，此即十全汤去黄 、地黄、甘草。<br />
<br />
　　杂症大小合参卷八　中风脉候吉凶<br />
<br />
　　史国公药酒方<br />
<br />
　　治中风，语言謇涩，手足拘挛，半身不遂，痿痹不仁。<br />
<br />
　　羌活 防风 白术（土炒） 当归（酒洗） 牛膝（酒浸） 川萆 杜仲（姜汁炒，断丝） 松节（杵） 虎颈骨（酥炙） 鳖甲（醋炙） 晚蚕砂（炒，二两）<br />
<br />
　　秦芄 苍耳子（炒，捶碎，四两） 枸杞（五两） 茄根（八两，蒸熟） 为粗末，绢袋盛，浸无灰酒三十 ，煮熟退火毒服，每日数次，常令醺醺不断。<br />
<br />
　　杂症大小合参卷八　中风脉候吉凶<br />
<br />
　　蠲痹汤<br />
<br />
　　治中风，身体烦痛，项背拘急，手足冷痹，腰膝沉重，举动艰难。<br />
<br />
　　黄 （蜜炙） 当归（酒洗） 赤芍（酒炒） 羌活 防风 片子姜黄（酒炒） 甘草（炙） 加姜枣煎。<br />
<br />
　　杂症大小合参卷八　中风脉候吉凶<br />
<br />
　　润肠丸<br />
<br />
　　治外无六经之形证，惟便溺阴隔者，当以此导之，老人尤宜。<br />
<br />
　　桃仁 麻仁（各研成泥） 大黄（酒煨，各一两五钱） 当归尾 白芍药 升麻枳实（麸炒） 陈皮（各五钱） 生甘草 人参（各三钱） 木香 槟榔（各二钱） 除麻仁、桃仁外，为末，却入二仁泥，蜜丸，梧子大，每服七八十丸，温水食前下。<br />
<br />
　　杂症大小合参卷八　中风脉候吉凶<br />
<br />
　　三痹汤<br />
<br />
　　治血气涩滞，手足拘挛，风寒湿痹等疾。<br />
<br />
　　川续断 杜仲（去皮，姜炒） 防风 桂心 人参 茯苓 生地黄 白芍药 甘草川芎 当归 黄 川牛膝 川独活 细辛 秦艽（各等分） 加姜枣煎。<br />
<br />
　　此足三阴药也。喻嘉言曰：此方用参 四物，一派补药，内于防风、秦艽以胜风湿，桂心以胜寒，细辛、独活以通肾气，凡治三气袭虚而成痹，患者宜准诸此。<br />
<br />
　　杂症大小合参卷八　中风脉候吉凶<br />
<br />
　　独活寄生汤<br />
<br />
　　治肝肾虚热，风湿内攻，腰膝作痛冷痹症，及屈伸不便。肾水脏也，虚则寒湿之气凑之，故腰膝作实而痛。冷痹者，阴邪胜也，肝主筋肾主背，《灵枢》曰：能屈而不能伸者，病在筋；能伸而不能屈者，病在骨。<br />
<br />
　　独活 桑寄生（如无真者，以川续断代之） 秦艽 防风 熟地黄 当归（酒洗）<br />
<br />
　　芍药（酒炒） 川芎（酒洗） 杜仲（姜汁炒断丝） 牛膝 人参 茯苓 甘草 桂心细辛（等分） 每服四钱。此即前方除黄 、续断，加桑寄生，此足少阴厥阴药也。<br />
<br />
　　独活、细辛入少阴，通血脉，偕秦艽、防风，疏经升阳，以祛风；桑寄生益气血，祛风湿，偕杜仲、牛膝，健骨强筋而固下；芎归芍地，所以活血而补阴；参桂苓草，所以益气而补阳。辛温以散之，甘温以补之，使血气足而风湿除，则肝肾强而痹痛愈矣。丹溪曰：久腰痛必用官桂以开之，腹胁痛亦然。<br />
<br />
　　杂症大小合参卷八　中风脉候吉凶<br />
<br />
　　大防风汤<br />
<br />
　　去风顺气，活血壮筋，治痢后脚弱不能行履，名曰痢风：或两膝肿痛脚痉枯腊，名曰鹤膝风。<br />
<br />
　　防风 人参 羌活 川芎 白芍 甘草 牛膝（各一钱） 附子（六分） 白术（一钱五分）<br />
<br />
　　黄 当归 熟地黄 杜仲（各二钱） 姜枣同煎。<br />
<br />
　　杂症大小合参卷八　中风脉候吉凶<br />
<br />
　　丸<br />
<br />
　　治中风口眼 斜，时吐涎沫，语言謇涩，手足缓弱，诸痹皆效。<br />
<br />
　　草，五月五日或六月六日收采，其叶用蜜酒拌，九蒸九晒，晒干为末，蜜丸桐子大，每服百丸，空心温酒送下。不但搜风尤能胜湿，湿去则脾胃健而筋骨分，中风挟湿者，服之尤宜。<br />
<br />
　　杂症大小合参卷八　中风脉候吉凶<br />
<br />
　　大醒风汤<br />
<br />
　　治中风痰涎壅盛，半身不遂，历节痛风。<br />
<br />
　　天南星（生用） 防风 独活 附子（生，去皮、脐） 全蝎（微炒） 甘草姜水煎温服。<br />
<br />
　　杂症大小合参卷八　中风脉候吉凶<br />
<br />
　　涤痰汤<br />
<br />
　　治中风痰迷心窍，舌强不能言。<br />
<br />
　　南星（姜制） 半夏 枳实（麦炒） 茯苓 橘红 石菖蒲 人参 竹茹 甘草 姜水同煎。<br />
<br />
　　杂症大小合参卷八　中风脉候吉凶<br />
<br />
　　天仙膏<br />
<br />
　　治卒暴中风，口眼 斜。<br />
<br />
　　天南星（大一个） 白芨（二钱） 大草乌头（一个） 僵蚕（七个） 为末，用生鳝鱼血调成膏，敷 处，觉正洗去。<br />
<br />
　　又方，用鳝鱼血入麝香少许，涂之即正。<br />
<br />
　　杂症大小合参卷八　中风脉候吉凶<br />
<br />
　　续命丹（一名神授保生丹）<br />
<br />
　　治男妇左瘫右痪，一切风疾。<br />
<br />
　　天南星（米泔水浸七日，每日换水，去皮、脐，薄切，晒干，寒天加二日，六两）<br />
<br />
　　川乌头（清水浸法如前） 草乌头（清水浸法如前，去皮、脐、尖，各六两） 地龙（去土，水洗，晒干，四两） 滴乳香（研） 五灵脂（清水淘，去沙石，晒干，用姜汁浸，晒十日，每日添姜汁，直候其色转黑，六两） 没药 白僵蚕（去嘴、足、丝，炒） 羌活天麻（各二两） 生蝎（去毒、晒干，生用） 辰砂（研） 白附子（生用） 轻粉（研） 雄黄（研，各一两） 片脑（一钱五分） 麝香（研，一两二钱五分） 为末，姜汁煮糯米饭，搜和作剂，石臼内杵丸成锭，晒干瓦罐收贮，每服一锭，姜汁和好酒磨化，临卧通口热服，以衣被浓盖，汗出为度，服药后忌诸动风之物三七日。<br />
<br />
　　杂症大小合参卷八　中风脉候吉凶<br />
<br />
　　大秦艽汤<br />
<br />
　　治外无六经之形证，内无便溺之阻膈，肠血弱不能养筋，手足不能运动，舌强不能言。<br />
<br />
　　秦艽 石膏 甘草 川芎 当归 羌活 生地黄 防风 黄芩 白芍 白芷 白术 独活熟地黄 细辛 白茯苓 姜水煎服。如心下痞，加枳实。<br />
<br />
　　杂症大小合参卷八　中风脉候吉凶<br />
<br />
　　真珠丸<br />
<br />
　　治肝虚为风邪所干，卧则魂散而不守舍。<br />
<br />
　　真珠母（三钱，另研） 当归 熟地黄 人参 酸枣仁 茯神 柏子仁（各一两） 犀角沉香（各五钱） 为末，蜜丸，桐子大，辰砂为衣，每服四五十丸，薄荷汤食后吞下，一日三服。<br />
<br />
　　杂症大小合参卷八　中风脉候吉凶<br />
<br />
　　换骨丹<br />
<br />
　　治口眼 斜，半身不遂，一切风痫，喑风瘫痪。<br />
<br />
　　歌曰：我有换骨丹，传之极幽秘，疏开病者心，扶起衰翁臂，气壮即延年，神清目不睡，南山张仙翁，三百八十岁，槐皮芎米芷。仙人防首蔓，十件各停匀，苦味香减半、龙麝即少许，朱砂作衣缠，麻黄煎膏丸，大小如指弹，修合在深房，勿令阴人见，夜卧服一粒，遍身汗津满，万病自消除，神仙为侣伴。<br />
<br />
　　麻黄（煎膏） 思仙米 槐角子（取子） 桑白皮（另取末） 川芎 白芷 葳灵仙 人参 防风 何首乌 蔓荆子（各一两） 苦参 五味子 广木香（各五钱） 麝香（少许，研） 朱砂（研，为衣，不拘多少） 龙脑（少许，研） 为末，以麻黄膏和杵一万五千下，每两分作十丸，每服一丸，以温酒食后临卧一呷咽之，重衣盖覆，当出汗即搓。方加调补，及避风寒。思仙米者即杜仲也。<br />
<br />
　　杂症大小合参卷八　中风脉候吉凶<br />
<br />
　　虎胫骨酒<br />
<br />
　　治中风偏枯，四肢不随，一切诸风挛拳。<br />
<br />
　　石斛 石楠叶 虎胫骨（炙） 防风 当归 茵蓣叶 牛膝 杜仲（去粗皮，炒）<br />
<br />
　　川续断 川芎 金毛狗脊（燎去毛） 川巴戟（去心，各一两） 锉如豆大，以绢囊盛药，无灰好腊酒一斗渍之，十日后随量饮之。<br />
<br />
　　又方<br />
<br />
　　治风瘫不能行动。<br />
<br />
　　防风 萆 当归 桔粳 虎骨 败龟板 牛膝 枸杞 秦艽 晚蚕砂（炒黄色）<br />
<br />
　　羌活 干茄根（饭上蒸过） 苍耳子 苍术（炒七次，捶碎） 五加皮（各二两） 锉碎，用绢袋盛药，以无灰酒一斗，浸坛内，密固煮滚，封七日，开取时不可以面向罐口，恐药气冲眼，每日早午晚间。病患自取一小盏服之，不许多服，病痊酒尽，以药渣晒干为末，酒糊为丸，桐子大，每服五十丸，酒送下，日三服。<br />
<br />
　　杂症大小合参卷八<br />
<br />
　　中风门要药<br />
<br />
　　祛风豁痰顺气，如天麻、白附子、白僵蚕、独活、羌活、麻黄、防风、钩藤、石菖蒲、薄荷、白芷、桂枝、肉桂、生附子、全蝎，南星、胆星、半夏、玄明粉、白花蛇、陈皮、乌药、川芎、桔梗、杏仁、枳实、川乌、秦艽、防己、竹沥、荆沥、檀香、丁香、沉香、木香、牙皂、牛黄、麝香、苏合香、雄黄、安息香、朱砂、珍珠、琥珀、生姜、大枣、葱白之类，随候采用。<br />
<br />
　　补真火以追复失散之元阳，如肉桂、附子、人参、炮姜、炙黄杏、白术、炙甘草之类，随候采用。<br />
<br />
　　填真阴以敛孤阳之浮越，如熟地、生地、当归、芍药、枸杞、肉苁蓉、巴戟、山茱萸、乳制茯苓、河车、人乳、山药、泽泻、麦冬、五味子、姜炭、制附子之类，随候采用。<br />

                    <br>
                        <br />
　　养肺金以平肝木，补肾水以润肝荣，如熟地、麦冬、五味子、当归、白芍、枣仁、丹参、柏子仁、茯苓、茯神、贝母、玉竹、石斛，蒺藜、远志、银柴胡、天麻、郁李仁、麻仁、玄参之类，随候采用。<br />
<br />
　　补精血以实骨髓，调荣卫以舒经络，如人参、熟地、当归、杜仲、续断、 草、五加皮、松节、何首乌、鹿茸、虎胫骨、牛膝、秦艽、忍冬藤、肉桂、桂枝、豆、酒、羊肉之类，随候采用。<br />
<br />
　　杂症大小合参卷八<br />
<br />
　　伤风（儿科）<br />
<br />
　　凡少感微风，顿然头疼鼻塞，咳嗽喷嚏，呵欠喘急，身热脉浮，停寒凄清，此谓伤风。因肺主皮毛，传入肺经，故多咳嗽，其虎口三关指纹红紫而长，其脉左寸人迎脉大，为外感症也。（或云肝以候风，当左关。）复有伤风而自利，腹胀而手足冷者，此脾怯也，当与和脾而兼发散。有潮热多睡，气粗呕吐，乳食不消，大便黄白而咳嗽者，此乃脾肺受寒，不能入仓而故吐也。如潮热而日根据期发者，或壮热不已者，此必欲成痫候也。<br />
<br />
　　若伤风而多泪，胁痛目肿咳嗽者，此伤风兼肝也。舌苦颜赤汗流咳嗽者，此兼心也。面黄唇肿，减食恶心者，此兼脾也。颐白眶肿，上气喘急，肌栗毛焦者，此兼肺也。腰疼而嗽者，此兼肾也。<br />
<br />
　　《灵枢》曰：小骨弱肉者，善病寒热，何以候骨之大小，肉之坚脆？颧骨者，骨之本也，颧大则骨大，颧小则骨小。皮肤薄而其肉无 ，（无 者，肉无分理也。）其臂懦懦然，（欲知髓之虚满，又验臂之浓薄，故臂薄者，其骨必小，其髓不满，脑为髓腑，风池、风府内通于脑，脑髓不充，则邪易入以为病也。）<br />
<br />
　　杂症大小合参卷八　伤风（儿科）<br />
<br />
　　升麻葛根汤<br />
<br />
　　治脾脏发咳，右胁痛，痛引肩背及阳明发痰等症。<br />
<br />
　　升麻 白芍药 甘草（各二钱） 葛根（三钱） 水煎服。<br />
<br />
　　右胁者脾胃之乡，肩者手阳明之脉，斑由胃热，胃主肌肉，升麻、葛根直入阳明而逐其邪热，佐以芍药，使以甘草，和其营，俾无伏匿之邪也。其治发斑，止宜于将出者，若已出而用之，重虚其表，反增斑烂矣。<br />
<br />
　　杂症大小合参卷八　伤风（儿科）<br />
<br />
　　二陈汤<br />
<br />
　　半夏 白茯苓 甘草 橘红 用姜水煎。<br />
<br />
　　此方半夏豁痰燥湿，橘红消痰利气，茯苓降气渗湿，甘草补脾和中。补脾则不生湿，燥湿渗湿则不生痰，利气降气则痰消解，治痰之圣药也。有嫌半夏性燥，代以他药，失其旨矣。如热痰加芩连；寒痰加姜桂；湿痰加苍白二术；食积痰加曲 、山楂；风痰加南星；燥痰加栝蒌、青黛；郁瘀加枳壳、香附；老痰加海石、朴硝，合宜之妙尽矣。<br />
<br />
　　杂症大小合参卷八　伤风（儿科）<br />
<br />
　　解肌汤<br />
<br />
　　治发热有惊。<br />
<br />
　　防风 山楂 桔梗 紫苏 天花粉 薄荷 陈皮 枳壳（各五分） 茯苓（三分） 甘草（二分） 水煎服。<br />
<br />
　　小柴胡汤<br />
<br />
　　见伤寒门。<br />
<br />
　　麻黄汤<br />
<br />
　　见伤寒门。<br />
<br />
　　杂症大小合参卷八<br />
<br />
　　风热（儿利）<br />
<br />
　　风热者，其症有二，有素因痰火郁热在内，热极生风，或为风寒所束、不得发越，此热为本寒为标，治宜辛凉轻剂清热散风。若热甚生风者，但治其热而风自消，风未生热者，但治其风而热自愈也。<br />
<br />
　　杂症大小合参卷八　风热（儿利）<br />
<br />
　　解肌汤<br />
<br />
　　疏导风热。<br />
<br />
　　桔梗 木通 山楂 枳壳 前胡 陈皮 川芎 甘草 姜水煎，如气相仿发疮疹者加蝉蜕；如内热加黄芩；如咳嗽加桑皮、杏仁。<br />
<br />
　　杂症大小合参卷八<br />
<br />
　　方脉伤风合参<br />
<br />
　　伤风虽病之小者也。然谚云不醒即成痨，盖由乎金水二脏不足，阳气不能卫之于外也。《经》曰：伤于风者，头先受之，故必头痛。《经》曰：阳浮者，热自发，阴弱者，汗自出，故必发热自汗。若肉腠闭拒，虽有大风苛毒，弗之能害。《经》曰：肉不坚腠理疏，则善病风。又曰：虚邪贼风，阳先受之，盖风者天之阳，风伤于卫，卫者人之阳，以类相从也。治法不可发散太过，不可补益太早，更当审的内因外因为治。外因者为有余，秋冬与辛温，春夏与辛凉，解肌表而从汗散。内因者为不足，固其卫气，兼解风邪。若再发表，则重虚其虚。要知邪之所凑，其正必虚，倘徒事疏解，则已受之邪，从此而去，未来之邪，何时而已耶？若既从发表之后而仍恶风自汗如故者，此营卫伤而气血不充也。若调荣养卫为主。若调邪犹未尽，再加疏表，虚虚之祸，不可胜言。<br />
<br />
　　如素有痰热壅遏太阴阳明二经，内有窠囊，则风邪易于外束。若为之招引者，然所谓风乘火势，火逞风威，互相鼓煽者，必外加辛凉，以解其束，内加清热化痰以去其窠，则绝表里相牵为患之害矣。勿谓秋毫之小病，若屡发渐变大 ，常多轻视忽略不守禁忌，攻补误设，以致由浅入深，侵淫脏腑，气血日衰，金枯水涸，百病皆牢，变成痨瘵，不可疗矣。<br />
<br />
　　伤风者，书所谓新咳嗽而鼻塞声重者是也。凡有汗恶风，脉浮数为伤风，外有六经之形证，如头项痛腰脊强，宜以桂枝汤或九味羌活汤治之。然轻重不一，由乎人之里气虚实，而感冒随有深浅矣。初起则寒，故药宜辛温发散；郁久则热，故药宜辛凉和解，切不可初用寒凉以致外邪不得疏散，郁火不得发越，则肺气益伤，犹引贼破家矣。至有脾肺两虚，凑里不密，而数伤风者，愈发则愈虚，愈虚则愈感，惟补中益气汤最宜。<br />
<br />
　　杂症大小合参卷八　方脉伤风合参<br />
<br />
　　参苏饮<br />
<br />
　　治外感内伤，发热头痛，呕逆咳嗽，痰塞中焦，眩晕泄泻。<br />
<br />
　　人参 紫苏 干葛 前胡 半夏（姜汁炒） 茯苓 陈皮 甘草 枳壳（麸炒）<br />
<br />
　　桔梗 木香 加姜枣煎。外感多者去枣加葱白；肺中有火去人参加杏仁、桑白皮；泄泻加白术、扁豆；咳嗽甚者去木香、人参。<br />
<br />
　　此手足太阴药也。风寒宜解表，故用苏葛前胡；劳伤宜补中，故用参苓；甘草、橘半除痰止咳；枳桔利膈宽肠；木香行气破滞，使内外俱和，则邪散矣。<br />
<br />
　　九味羌活汤<br />
<br />
　　见伤寒门。<br />
<br />
　　杂症大小合参卷八　方脉伤风合参<br />
<br />
　　和解散<br />
<br />
　　治伤风鼻塞咳嗽，胸胁吊痛。发热口渴。<br />
<br />
　　紫苏 杏仁 陈皮 半夏 前胡 薄荷 葛根 桔梗 甘草（炙） 桑白皮 姜枣葱白同煎。<br />
<br />
　　人参败毒散<br />
<br />
　　见伤寒门。<br />
<br />
　　桂枝汤<br />
<br />
　　见伤寒门。<br />
<br />
　　杂症大小合参卷八<br />
<br />
　　方脉风热合参<br />
<br />
　　风热者，咳嗽喉疼面热，即热伤风也。凡素有痰火郁热在内，热极生风，或为风寒所束，不得发越，此热为本，寒为标，治宜清热散风。《经》云：火郁则发之。又有风寒外束者，可发。若素患阴亏不足，又值过于温暖，以致咽疼，音哑咳嗽者，宜于辛凉之中，佐以滋阴润肺，辛凉邪得外解，甘苦正得内和、不得骤用苦寒，以致郁热在内，正不得伸，邪不得解，更伤肺金清气矣。<br />
<br />
　　二陈汤<br />
<br />
　　见前伤风门。加桔梗、天花粉、玄参、薄荷、酒芩、前胡。如嗽不转，加栝蒌仁：如夜嗽多加知母；如喉疼减半夏；如痰盛加贝母、枳壳；如肺经热气壅，轻则加桑白皮、地骨皮，重则加石膏。<br />
<br />
　　杂症大小合参卷八<br />
<br />
　　方脉破伤风合参<br />
<br />
　　丹溪曰：破伤风症多死，最急症也。始因出血过多，或风从疮口而入，或疮早闭合，瘀血停滞于内，血受病而属阴，始虽在表，随易传脏，故此风所伤，极多难治。其症身热自汗，口噤搐搦，势急非常药可治，故丹溪曰：非全蝎不开，兼以防风风药。凡破伤风邪，初受在表者，宜用发散，同伤寒表治法，用防风、羌、独、芎、归、麻黄、南星、白芷、全蝎、赤芍、细辛、 本、蔓荆、天麻、半夏、陈皮之类，随候加减。半表半里者，宜用和解药，如发散不解，邪传入里，脏腑闭塞。惊而发搐，宜用天麻、蜈蚣、雄黄、僵蚕、巴霜、朱砂、南星、全蝎之类为丸。或用羌、防、芎、归、赤芍，黄芩、大黄之类，煎服下之，若病日久，气血渐虚，邪气入胃者，宜养气血为主，兼以风药，如当归、地黄、芎、芍、防风、白芷之类；如伤骨疼痛者加乳香。<br />
<br />
　　四恶症不可治，一头目青黑，二额上汗珠不流，三眼小目瞪，四身汗如油。<br />
<br />
　　杂症大小合参卷八　方脉破伤风合参<br />
<br />
　　如圣散<br />
<br />
　　治破伤风，止血定疼。<br />
<br />
　　苍术（六两） 川乌头（泡，去皮，四两） 防风 草乌头（泡，去皮） 细辛（二两五钱）<br />
<br />
　　天麻 川芎 两头尖（泡，去皮，四两） 白芷（各一两五钱） 蝎梢（微炒） 雄黄乳香（各五钱） 为末。每服一钱，酒调下。<br />
<br />
　　一方<br />
<br />
　　治破伤风，用全蝎十个，为末，酒调，一日三次服之。<br />
<br />
　　杂症大小合参卷八　方脉破伤风合参<br />
<br />
　　一字散<br />
<br />
　　治破伤风。<br />
<br />
　　金头蜈蚣（一条，去头、足，炙） 天麻（五钱） 草乌头（去芦，五钱） 香白芷（少许）<br />
<br />
　　全蝎（十个） 为末，每服一字，发热清茶下，发寒温酒，或半夏茯苓下。<br />
<br />
　　治破伤风，血凝心，针入肉三证如神，方用乌鸦翎烧灰，存性，细研，酒服一钱，或白滚汤下。<br />
<br />
　　杂症大小合参卷八<br />
<br />
　　方脉胃风合参<br />
<br />
　　胃风者，因食后风冷而致其候，胀满食饮不下。形瘦腹大，恶风头汗，隔塞不通，其脉右关弦而缓带浮，宜用胃风汤主之。又曰：胃风之症，治呕而愈呕者是也。此皆好食甘甜之物，膏粱之味，积久成热，因而生风，非一朝一夕之故也。宜用川乌一两，洗净，去皮、脐，不去尖，以浆水一碗煮干，每枚切作二片，复用浆水一碗煮尽，切作四片，每细嚼一片，以少温水下，少顷，呕遂止。古书之治法如此，临症宜审用之。<br />
<br />
　　杂症大小合参卷八　方脉胃风合参<br />
<br />
　　胃风汤<br />
<br />
　　风冷入于肠胃，泄下鲜血，肠胃湿毒，下如豆汁。<br />
<br />
　　人参 茯苓 川芎 当归 桂 白术 白芍（各等分） 加粟米百粒，水煎服。如腹痛加木香。<br />
<br />
　　杂症大小合参卷八<br />
<br />
　　方脉痛风五痹合参（附麻木虚痒）<br />
<br />
　　《经》曰：风寒湿三气杂至，合而为痹也。风气胜者为行痹，行痹者，行而不定也，今称为走注疼痛，俗名流火及历节风。寒气胜者为痛痹，痛痹者，疼痛苦楚，关节浮肿，世称为痛风及白虎飞尸。湿气胜者为着痹，着痹者留着其处而不移，世称为麻木不仁，或痛着一处，始终不移者是也。凡风则阳受之，故为痹行，寒则阴受之，湿则皮肉筋骨受之，故为痹着而不去，皮肤不仁，是以夫痹从风寒湿之所生也。<br />
<br />
　　《经》又曰：以冬遇此者为骨痹，以春遇此者为筋痹，以夏遇此者为脉痹，以至阴遇此者为肌痹，以秋遇此者为皮痹，此以所遇之时。所客之处命名。以时令配五脏所合而言也，至阴者六月也。又曰：其入脏者死。其留连筋骨间者疼久，其留皮肤间者易已。又曰：痛者寒气多也，有寒故痛也。其不痛不仁者，痛久入深，营卫之行涩，经络时疏，故不痛，皮肤不营故为不仁，盖痹在于骨则重，在于脉则血凝而不流，在于筋则屈不伸，在于肉则不仁，在皮则寒，故此五者则不痛也。凡痹之类，逢寒则急，逢热则纵，皆由内虚为本，可以风名，不可以作风治也。<br />
<br />
　　统旨曰：风痹者，游行上下，随其虚邪，与血气相搏，聚于关节，筋脉弛纵而不收也。寒痹者四肢挛痛，关节浮肿。湿痹者留而不移汗多，四肢缓弱，皮肤不仁，精神昏塞。热痹者脏腑移热，复遇外邪客搏经络，留而不行，阳遭其阴，故HT 痹 然而闷，肌肉热极，体上如鼠走之状，唇口反裂，皮肤色受。（《经》言：止有风寒湿三痹，此更有热者，盖郁久成热，热在三气之内变生者耳。）三气合而为痹，则皮肤顽浓或肌肉酸痛，此为邪中，周身搏于血脉，积年不已则成瘾疹风疮，搔之不痛，头发脱落，治宜疏风凉血。<br />
<br />
　　总由营卫舍虚，外邪留居，血气凝结而成也，太抵湿多则肿，热多则痛，阴虚则脉弦数，而重在夜，阳虚则脉虚大则重在日。<br />
<br />
　　痹者，闭也。五脏六腑正气，为邪气所闭，则痹而不仁。痹虽有五，多由体虚之人，腠理空疏，为风寒湿三气侵入于皮脉肌筋骨，不能随时驱散，留滞于内，久而为痹。其为病也，寒多则掣痛，风多则引注，湿多则重着。然风寒湿三气客于经络，为病不一，或为痛或为痒，或为麻痹不仁，或为手足缓弱，所以然者，有新久轻重之分，有湿痰死血之异耳。治以攻补兼施，而标本兼顾也。薄桂味薄，能横行手臂：领南星、苍术等药至痛处成功；葳灵仙治上体痛风；汉防己治下体痛风。然虚弱人并当以气血药兼之。方能有力营运药势。<br />
<br />
　　痛风者，古名痛痹，俗谓之白虎历节风，即四肢骨节走症也。夫气行脉外，血行脉内，昼行阳，夜行阴，各二十五度，得寒则行迟而不及，得热则行速而太过，内伤外感则疾作矣。彼痛风者，因血受热已自沸腾，或再涉冷受湿取凉，热血得寒，污浊碍涩，荣卫难行，坚牢闭碍，邪正交战，所以作痛，夜痛甚者，行于阴也。治当以辛烈暴悍之剂，流散寒湿开郁行气，破瘀豁痰，舒风和血，开发腠理，则怫郁开，而血行气和自愈，大约有余则发散攻邪，不足则补养气血，然亦有数种治法不能无异。或因风热，或因痰，或在风湿，或因血虚，或湿痰浊血，流注为病，在下焦而道路远者，非乌附气壮者不能行，故用为引经。若以为主治，非徒无益也，总肢节肿痛，因经络感受风寒，郁久成为湿热流注，肢节之内痛者火也。肿者，湿也。其治宜疏风燥湿，佐以调补气血以助药力营运，终以滋养肝肾，以壮筋骨坚强，此其治也。然痛要在势如刀割，尚属邪正相争之象，若至全然不痛，则邪正混为一家，相安于无事矣。<br />

                    <br>
                        <br />
　　《内经》论痹，四时之令，皆能为邪，五脏之气，各能受病，六气之中，风寒湿居其半，所谓杂至与合，则知非偏受一气，可以致痹。又云：风胜寒胜湿胜者，则知但分邪有轻重耳。皮肉筋骨脉各有五脏之合，初病在外，久而不去，则各因其合，而内舍于脏，在外者祛之犹易，入脏者攻之实难，治外者散邪为亟，治脏者养正为先。治行痹者散风为主，御寒燥湿仍不可废，大抵必参以补血之剂，盖治风先治血，血行风自灭也。<br />
<br />
　　治痛痹者散寒为主，疏风燥湿仍不可缺，大抵必参以补火之剂，非大辛大温，不能释其凝寒之害也。治着痹者利湿为主，祛风解寒亦不可缺，大抵必参以补脾补气之剂，盖土强可以胜湿，而气足自无顽麻也。病退之后，内节欲以保精髓，慎寒冷以祛外邪，戒酒面以杜湿热，服补养以生气血，则病不复发矣。<br />
<br />
　　痹之为证，有筋挛不伸，肌肉不仁，与风症相似，但风则阳受之，痹则阴受之，故多重着沉痛。其三气之中，风气者为行痹，故走而不守，不拘上下，左右关节之间，流走而痛，或三日五日，又移一处，俗名流火，又名白虎风，言其往来而痛，一如虎咬之状，日轻夜重也。寒气胜者为痛痹，因血脉寒凝，痛在一处而不移，俗名白虎飞尸。<br />
<br />
　　湿气胜者为着痹，上下脉理滞塞不通，致令肌肉先麻而后木，木而不知痛痒，即所谓不仁，《经》又以所遇之时，所客筋骨皮肉脉之处而命名，非行痛着三者之外，另有骨筋之诸痹也。崔紫虚曰：风寒湿气合而为痹，浮紧兼涩，三脉乃药，则紧涩之脉，重痛沉着之症，皆纯阴也。当助阳温散之剂，方为对病。<br />
<br />
　　《灵枢》曰：卫气不行，则为麻木。丹溪曰：麻是气虚，木是湿痰死血。然则曰麻，曰木者，以不仁中分而为二也。虽然亦有气血俱虚。但麻而不木者，亦有虚而感湿，麻木并作者。又有因虚而感风寒湿三气乘之，故周身掣痛，麻木并作者。古方谓之周痹；治法宜先汗而后补也。当以类而推治，然麻木者，不仁之渐也。麻为木之微，木为麻之甚，古方名为麻痹。《原病式》曰：麻者亦犹涩也。由水液衰少而燥涩，气血壅滞而不得滑泽通行，气强攻冲而为麻也，俗方治麻多用乌附者，令气行之暴甚，冲开道路，得以通利，则中气行而麻自愈也。然乌附止能温行，更必须兼以补益，盖麻木未有不由于气血两虚也。或谓麻木为风，虽三尺之童，皆以为然，然如久坐而起，亦有麻木，假如以绳缚系释之，亦觉麻木，久则自已者，此非因风邪，乃气不行也，故不须治风，当补其肺中之气，则麻木自去。亦有因阴火乘其阳分，火动于中而麻木者，当兼治阴火则愈，不必去火补阴，而火自息也。大抵诸脉有余，痹在表，诸脉不足痹在里。<br />
<br />
　　风者四时八方之气，从鼻而入乃天之气也。痰者五谷百物之味，从口而入，脾胃之湿所结乃地之气也。故风胜者先治其风，痰胜者先治其痰，风与疾相等，则治风兼治痰，此定法也，《经》云：风之伤人也，先从皮毛而入，次传肌肉，次传筋脉，次传骨髓，故善治者，先治皮毛，次治肌肉，由此观之。乃从右而渐入于左也。皮毛者右肺主之，肌肉者右胃主之，筋脉者左肝主之，骨髓者左肾主之，从外入者转入转深，故治皮毛治肌肉不使其深入也。又曰：湿之伤人也，先从足始，此则自下而之上，无分左右者也。从外入者，以渐而驱之于外，从下上者，以渐而驱之于下，此其治也。<br />
<br />
　　十指麻木，丹溪云：是乃胃中有湿痰死血，宜二陈汤加苍术、白术、桃仁、红花、附子。<br />
<br />
　　有或腿足或肩背，一块肌肉木者，此阳气不足，不能周及，以致阴寒凝泣也。<br />
<br />
　　身上虚痒者，是血不荣于腠理也。用四物汤加黄芩煎，调浮萍末服之。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　五痹汤<br />
<br />
　　治风寒湿之气，客留肌体，手足缓弱麻顽不仁。<br />
<br />
　　片子姜黄（一两） 羌活 白术 防己（各二两） 甘草（微炙，五钱） 每服五钱，姜水煎。病在上食后服，病在下食前服。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　羌活汤<br />
<br />
　　治白虎历节风毒，攻注骨节疼痛，发作不定。<br />
<br />
　　羌活（二两） 附子 秦艽 桂心 木香 川芎 当归 牛膝（酒浸） 甘草（炙，各五钱） 桃仁（去皮、尖，麸炒） 防风 骨碎补（各一两） 每服四钱，姜水煎温服。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　虎骨散<br />
<br />
　　治白虎风，肢节疼痛，如虎啮状。<br />
<br />
　　虎骨（酥炙，二两） 甘草（炙） 全蝎（去毒，各五钱） 麝香（一分） 天麻 防风牛膝（酒浸） 僵蚕（去丝、嘴，炒） 当归（酒浸） 乳香（另研） 白花蛇（酒浸，取肉，二两） 桂心（不见火，各二两） 为末，每服三钱，豆淋酒调服。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　续断丸<br />
<br />
　　治风湿流注，四肢浮肿，肌肉麻痹。<br />
<br />
　　当归（炒） 川续断 萆 （各一两） 川芎（七钱五分） 天麻 防风 附子（各一两） 乳香没药（各五钱） 为末，蜜丸如桐子大，每服四十丸，温酒米饮任下。<br />
<br />
　　三痹汤<br />
<br />
　　方见前中风门。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　麝香丸<br />
<br />
　　治白虎历节，疼痛游走，昼静夜剧。<br />
<br />
　　川乌（大者三个，生用） 全蝎（二十一个，生用） 黑豆（二十一个，生用） 地龙（五钱） 为末，入麝香少许，研匀，糯米糊丸绿豆大。每服七丸，甚者十丸，夜卧须令膈空，温酒下，微出冷汗一身便瘥。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　虎骨丸<br />
<br />
　　治经络凝滞，骨节疼痛，筋脉挛急，遇阴寒愈痛。<br />
<br />
　　乳香 没药（各另研） 赤芍药 熟地 当归 血竭（五钱） 虎胫骨（酥炙黄）<br />
<br />
　　为末，用木瓜一枚，切破去核，入乳香末在内，以麻线缠定，勿令透气，以好酒六升，煮酒尽，取木瓜，去皮，研如泥，入熟蜜少许，杵和为丸，如桐子大，每服五十丸，看病上下服。<br />
<br />
　　治白虎风历节风肿痛，以酽醋五升，热煎三四沸，切葱白二三升，煮一沸，滤出布帛色裹患处熨之。以搓为度。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　活血丹<br />
<br />
　　治遍身骨节疼痛如神。<br />
<br />
　　熟地黄（三两） 当归 白术 白芍 续断 人参（各一两） 为末，酒糊丸，桐子大，或作五剂，煎服更效。<br />
<br />
　　杂症大小合参卷八　方脉痛风五痹合参（附麻木虚痒）<br />
<br />
　　二妙散<br />
<br />
　　治筋骨疼痛因湿热者。有气加气药；血虚加血药；痛甚者加生姜汁热辣服。<br />
<br />
　　黄柏（炒） 苍术（米泔浸，炒） 为末，沸汤入姜汁调服，二物皆有雄壮之气。表实者加酒少许佐之。若痰带热者先以神芎丸下之，次以趁痛散类调治。<br />
<br />
　　治酒湿痰痛风。<br />
<br />
　　黄柏（酒炒） 威灵仙（酒炒，各五钱） 苍术 羌活 甘草（三钱） 陈皮 芍药（各一钱） 为末，每服一二钱，沸汤姜汁调服。<br />
<br />
　　活络丹<br />
<br />
　　见前中风门。<br />
<br />
　　杂症大小合参卷八<br />
<br />
　　方脉疠风合参<br />
<br />
　　大风病是受得天地间杀疠之风，古人谓之疠风者，以其酷烈暴悍耳。须分在上在下，在二者，以醉仙散，取臭涎恶血于齿缝中出。在下者，以通天再造散，取恶物陈虫于谷道中出，所出虽有上下道路之殊，然皆不外乎手足阳明二经，盖肠胃如市，无物不受，脾膈二经之腑，脾主肌肉肺主皮毛，乃腑病及于脏也。治此病者，须看其疙瘩与疮。若上先见，在上体多者，病在上也。下先见，三下体多者，病在下也。上下同得者，在上复在下也。胃与大肠无物不受，此风之入人也。气受之则在上多，血受之则在下多，气血俱受者甚重，是非医者神手，病者铁心，罕有得愈。若从上或从下，由渐而来者，皆为可治。但人易缓忽，不能断味绝色，则难免再发。再发则终不救矣。<br />
<br />
　　风起于八方，应其时则物生，违其时则物杀。凡人中气不足，如持虚受物，乃感受此杀物之气，变而成湿，久而成热，气浊血污，历传脏腑，生虫溃肌，流行为害，虫食心则足底穿膝肿，食肝则眉落，食肺则鼻崩声哑，食肾则耳鸣啾啾，耳弦生疮或痹或痛，如针刺状，食身则皮痒如虫行，自头面来为顺风，自足心起者为逆风，总由湿热之毒，污结而成也。先以再造散下之，稀粥调理，勿妄动作劳，后以醉仙散，取臭涎恶血于齿缝中出，或吐或利以泄越其邪，面黑渐白而安。<br />
<br />
　　大风症者所因不一，或色欲当风，或醉卧湿地，或乘热脱衣，或汗出入水，或空心饥饿山行，感山岚瘴气，或劳役奔走途中，冒寒雨阴露，皆由内伤形体，不知避忌，外感风湿毒瓦斯，入于皮毛血脉肌肉筋骨之间，当时失于驱散，停积既久，以至营卫不内联外熏蒸，内则生虫，外则生疮，脏腑经络皆受患矣。眉毛先落者，毒在肺，面发紫泡者，毒在肝，脚底先痛或穿者，毒在肾，偏身如癣者，毒在脾，目先损者，毒在心，此五脏受病之重者也。古人谓大风疾，三因五死。三因者，一曰风毒，二曰湿毒，三曰传染。五死者，一曰皮死，麻木不仁；二曰脉死，血溃成脓；三曰肉死，割切不痛；四曰筋死，手足缓纵；五曰骨死，鼻梁崩塌，与夫眉落眼盲，唇翻声噎，皆为难治。所以然者，由邪正交攻，气血沸腾，而湿痰死血，充满于经络之中，热胜则肉腐，故生虫生疮，痛痒麻木也。治法内通脏腑，外发经络，养荣益卫，补正逐邪，大剂峻药久服，而虫疮痛痒麻木自愈矣。亦须首尾断酒戒色，忌食发风动气、荤、腥、盐、酱、炙、爆生冷之物，清心寡欲，方保无虞。<br />
<br />
　　疠疡所患，非止一脏，然其气血无有弗伤，兼证无有弗杂，况积岁而发现于外，须分经络之上下，病势之虚实，不可概施攻毒之药，当先助胃壮气，使根本坚固，而后治其疮，盖病有变有类之不同，而治法有汗有下有砭刺攻补之不一。兼症当审重轻，变症当参后先，类症当详真伪，而汗下砭刺攻补之法。又当量其人之虚实，究其病之源委而施治焉，盖虚者正气虚也。实者病气实也。再造散治其病在阴者，用皂角刺直达病所，出风毒于荣血中，肝主血，恶血留止属肝也，且虫亦生于厥阴风木所化，用此以治其脏气，杀虫为主。白丑者，专入胃与大肠，既走下焦血分，复去气中湿热，追虫取积，从大小便而利出之。郁金者，因性轻扬，善治郁遏气血之凝滞，因味苦辛，善消阳毒积热之亢炎，以大黄引入肠胃荣血之分，利出瘀血虫物，醉仙散治其病在阳者，用鼠粘子解散阳明风毒。偏身恶疮，胡麻遂诸风，润皮肤，蒺藜散恶血而清胃，通鼻气而祛风，防风为诸风之总司，栝蒌根解烦热之要领，枸杞润肾燥而祛风，蔓荆散风淫而明目，苦参专攻湿热，扫除溃疡，以祛赤癞眉落之毒，八者祛风散霉，上下内外周而至矣。<br />
<br />
　　风有三十六症，而疠风为最酷，感之难免于死者，以其更多不守禁忌也。《经》曰：脉风盛为疠，疠者恶也。脉主血，血热而杀疠之气袭之，则血脉凝结，卫气不行其气不清，鼻为呼吸之所要，宗气由之出入也。今营运之气不能上升为用，故鼻柱腐坏，肌肉溃疡也。经文治法，有发汗与刺血二法，汗出以泄荣卫之拂热，刺肿以出恶血之留蓄。<br />
<br />
　　子和曰：一汗抵千针，盖以刺血不如汗之周偏也。尤宜助胃气以固根本，实卫气养荣血以继之，盖原其本，皆由嗜欲劳动气血，不避邪风冷湿，使湿气与胃气相干而致，是正虚为本，而湿热是标也。虽名曰风，不可纯作风治。<br />
<br />
　　一贫妇因无膏粱浓味，故服醉仙散外。又服加减四物汤百余剂，半年之间，月经行而风症亦愈，故贵薄滋味也。<br />
<br />
　　杂症大小合参卷八　方脉疠风合参<br />
<br />
　　洗药方<br />
<br />
　　地骨皮 荆芥 苦参 细辛各等分锉片每用二两，水煎熏洗，遍身血出为效，务要汤宽，浸洗良久方佳。<br />
<br />
　　杂症大小合参卷八　方脉疠风合参<br />
<br />
　　敷药方<br />
<br />
　　治疮大烂，遍身涂之，不烂不必敷也。<br />
<br />
　　黑狗脊（二两，如无，以杜仲代之） 蛇床子（一两） 寒水石 白矾（枯） 硫黄（各二两） 朴硝 为末，腊猪油或香油调敷。<br />
<br />
　　杂症大小合参卷八　方脉疠风合参<br />
<br />
　　柏叶汤<br />
<br />
　　用东南枝上柏叶一秤，水一桶，煎三沸，去渣瓮盛，旋熬蚕砂调服，初服此苦涩，三五日后甜，十日四肢沉重，便赤白痢，一月后发出疮疙瘩破，用乌龙散搽之。<br />
<br />
　　杂症大小合参卷八　方脉疠风合参<br />
<br />
　　乌龙散<br />
<br />
　　乌龙尾（即倒吊尘灰）二钱） 乌鸡子皮 共为末，搽之。<br />
<br />
　　一法用苍耳叶为君，以苦参为佐，更以酒煮乌蠡鱼，细研糊丸，桐子大，每服五六十丸；加至七八十丸，热茶清下，日三服。一二月而安，入紫萍尤妙。<br />
<br />
　　杂症大小合参卷八　方脉疠风合参<br />
<br />
　　加减大造苦参丸<br />
<br />
　　治大风疮，及诸风赤白癜风神效。<br />
<br />
　　苦参（一斤） 蔓荆子 牛蒡子 何首乌 禹余粮 黄荆于 枸杞子 蛇床子（各三两）<br />
<br />
　　防风 荆芥 角刺 胡麻子（半生半熟） 苍耳子（各十两） 香白芷（一两五钱） 为末，用皂角捣烂熬膏，入前药为丸，桐子大，每服五十丸，茶酒任下。<br />
<br />
　　杂症大小合参卷八　方脉疠风合参<br />
<br />
　　醉仙散<br />
<br />
　　须量人大小虚实用之，症候重而急者，先以再造散下之，方投此药，须断浓味盐醋椒果茄子，煎炒烧炙等物，止可淡物淡粥，及煮淡熟菜，或乌梢白花蛇以淡酒煮熟食之，以助药力也。<br />

                    <br>
                        <br />
　　胡麻子 牛蒡子 蔓荆子 枸杞子（四味俱炒黑色，各一两） 白蒺藜 栝蒌根 苦参防风 上为细末，每一两，入轻粉一钱，拌匀，每服一钱，茶清调，晨午夕各一服，服后五七日，先于牙缝内出臭涎，浑身痛，昏闷如醉，后利下恶物臭积为效。<br />
<br />
　　杂症大小合参卷八　方脉疠风合参<br />
<br />
　　通天再造散<br />
<br />
　　须调补气壮，方服此药。<br />
<br />
　　郁金五钱） 皂角刺一两（独生者去尖） 大黄（炒）一两） 白丑（头末，六钱五分，半生半熟） 上为末，每服五钱，日未出时，以无灰酒调，面东服之，当日必利下恶物，或臭脓，或虫，如虫口黑色，乃是年深者，赤色是近日者，数日后进一服，无虫积乃止。<br />
<br />
　　一法下用桃、柳、桑、栀、楮五枝，浓煎汤，大缸坐没颈浸一日，汤如油为效。<br />
<br />
　　又法，紫背浮萍，煎汤浸，妙。<br />
<br />
　　一方<br />
<br />
　　用苍耳草于五日五日，六日六日，五更时带露采捣汁，熬膏作锭子，取一斤半重鲤鱼一尾，剖开，连肚肠入药在内，以线缝之，用酒二碗，慢火煮干为度，令患人吃尽鱼，不过四五尾即愈，忌盐百日。<br />
<br />
　　一方<br />
<br />
　　治大风肌顽麻，皮肤瘙痒，遍身疥癞瘾疹，面上游风，或如虫行，紫白癜风，贼风，攻注腿脚生疮。<br />
<br />
　　川乌 白芷 苦参 胡麻 荆芥 防风（各三两） 当归 川芎 独活 羌活 白蒺藜赤芍药 白附子 山栀子（各一两） 何首乌 大风子（去壳） 葳灵仙 地龙（各二两）<br />
<br />
　　蔓荆子（一两五钱） 为末，先取乌蛇一条，好酒浸，煮熟，去骨取肉晒干，或焙，同为末，酒糊丸，桐子大，每四十丸，茶汤下。<br />
<br />
　　一方<br />
<br />
　　治大风疮，令眉发再生，用柏叶，九蒸九晒，为末，蜜丸，如桐子大，日三服，夜一服，白汤下。每服五六十丸，百日后生眉发。<br />
<br />
　　杂症大小合参卷八　方脉疠风合参<br />
<br />
　　马齿苋膏<br />
<br />
　　治两足血风疮，并两肩背风湿疮疼痒至骨。<br />
<br />
　　马齿苋（切碎，焙干，五钱） 黄丹（飞） 黄柏 枯白矾 孩儿茶（各三钱） 轻粉（一钱） 为末，和匀，后入轻粉，用生桐油调，摊于浓桐油纸上，用葱椒汤洗净患处，贴之。<br />
<br />
　　杂症大小合参卷九<br />
<br />
　　寒门（儿科）<br />
<br />
　　夫严冬凛冽，万象收藏，犯之者反少，以其能知避也。若夫早晚寒热，风雨非时，形寒饮冷，皆人自致之寒也。肺为脏首，受寒则喘嗽，气逆发热毛焦。胃为腑首，受寒则呕逆恶心，渴烦发热，质薄者受即陡成，质浓者积久病发，如《经》曰：冬伤于寒，春必温病，此积久而发者也。如中寒之症，手足厥冷，寒颤口噤，口吐涎沫，不能啼哭者，此受即陡成者也。更有胎中受寒，生下面色青白，四肢厥逆，盘肠气钓，噤口不开，脏寒腹痛，而为胎寒者，此又积之最深者也。然寒症最类于热，因逼阳在外在上，但知其显而不知其微，切宜深察。如脉数者，或饮水者，或烦渴动摇者，皆为热病。<br />
<br />
　　若新咳嗽者，水液清澈，而尿不涩者，手足厥冷者，大便完谷不化，身凉不渴，脉迟者，皆属寒症。但手足厥冷，固多属寒，间亦有阴阳偏倾，不能宣行，是以阳气蓄聚于内，不能营运四肢，所谓热深厥亦深者，又宜细辨。故曰：寒热如水火，误治即杀人。<br />
<br />
　　丹溪曰：寒症须投热药，然热药须加凉剂以向导之，或热药冷冻饮料，使同声易于相应，《经》所谓从而逆之也。<br />
<br />
　　杂症大小合参卷九　寒门（儿科）<br />
<br />
　　理中汤（加附子名附子理中汤）<br />
<br />
　　治脏腑中寒，四肢强直。<br />
<br />
　　人参 干姜（炮） 甘草（炙） 白术（各等分） 水煎服。<br />
<br />
　　一方<br />
<br />
　　干姜 橘红 半夏 白术（麸炒） 浓朴（姜汁炒） 茯苓 桂心 甘草 水煎服。<br />
<br />
　　一方<br />
<br />
　　用食盐，同吴茱萸炒，绢包，熨儿脐腹。<br />
<br />
　　杂症大小合参卷九<br />
<br />
　　方脉寒门合参<br />
<br />
　　夫天气下降则清明，地气上升则晦塞，故阴邪为害，不发则已，其发必暴，是以中寒一症，乃仓卒感受天地大寒肃杀之气，其病即发，非若阳寒之邪，由表循经，以渐而深也。有卒中天地之寒者，有口得寒物者，然邪之所凑，其气必虚，治法主乎温散，多从补中益气汤，用参 以托住正气，加入温散药以治之。气虚甚者少加附子，以行参之势，是症多因中气大虚，肤腠疏豁，故外寒内冷，得以感中，不分经络，惟当温补，其脉沉细，手足厥冷，息微身倦而懒言动，虽身热而不渴者是也，宜急温之，迟则不救，必藉姜桂附子之猛，方能胜病，即四君元老之剂，不可以理繁治剧也。与热症相似，而大不同，盖逼阳在外，易相类耳。凡阴邪上冲，孤阳扰乱，急进纯阳之剂，以驱阴气，辟乾坤而揭日月，光明之用，岂不彰哉！若脉数有力者，或壮热饮水者，烦燥动摇者，方为热病。寒热如水火，误治则杀人。可不细辨欤！夫寒症或外受或内伤，皆当时受病之名。若稍久则郁而成热，故伤寒经名病热也。然有终不能成热者，由其人阳气素虚，向已阴盛阳微，今一感外寒，微阳益损，焉能有力变热也？然阴症俗论必归房劳，又必归伤寒，而不及杂病，且专责男子，而不及妇人小儿，殊为可怪。夫阴症即虚寒症，亦即亡阳症也。男女老幼杂病伤寒皆有之。如产妇亡血及崩漏过多；又如卒然大吐血不止，与霍乱吐泻无度，或因汗吐下太过，及为寒凉药所伤，或暑月咨意追凉，冬月忍饥劳倦，为寒所中，凡此之类，皆能令人元气暴脱，忽变为手足厥冷，体疲无气，脉微欲绝，与房欲脱阳之症，无丝毫异，而治法总不外人参、附子、肉桂、干姜救之。急则生，缓则死，同归一辙，胡可歧为二也？能明乎此，则阴症未尝必犯于有欲之人，及伤寒一症也。总之，阴阳调和，则百病不生，及其既病，则阴阳不调可知矣。偏之轻者，其病亦轻，用平和之药以调之，偏之甚者，其病必笃，苟非峻用偏寒偏热之药，以救其偏，何能有济？今人见病危笃，药益轻平，勿任怨尤，重惜名节，真心救世者，万勿如此，当寒即寒，当热即热，当攻即攻，当补即补，倘逡巡退缩，不寒不热，不补不攻，谚所谓：不治病，不损命。嗟嗟！既不治病，复不损命，有是理乎？夫病有虚而热，虚而寒，从未有寒而不虚者，盖虚而热，则非真热矣，虚而寒，则为真虚矣。况至纯以沉寒病见，则为亡阳气脱之势，岂特虚而已也？故凡一切寒症，皆为虚论，纵有外寒直中，亦由元阳内虚，试思古人中寒，必用参术姜附，而曰“宜急温之，迟则不救”之语可知矣。且书曰：阳气一分不尽，则不死，中寒者，阳气根据希之也，故治宜温补，不待言矣。然更须审明脏腑，盖脏为阴，必用纯阳之药方效；腑为阳，必加阴药一二味，制其僭热始安，然寒者阴也。夫脏亦阴也，物聚以类，故寒多中脏，寒必伤荣也。<br />
<br />
　　杂症大小合参卷九　方脉寒门合参<br />
<br />
　　姜附汤<br />
<br />
　　治中寒，昏不知人，身体强直逆冷，口噤不语，及脐腹疼痛，霍乱转筋，一切虚寒。<br />
<br />
　　干姜（一两） 附子（生，去皮、脐，细切，一枚） 每服三钱，水煎食前温服。如挟湿气虚，加参术。<br />
<br />
　　术附汤<br />
<br />
　　见湿门。<br />
<br />
　　理中汤<br />
<br />
　　见前儿科寒门。<br />
<br />
　　参附汤<br />
<br />
　　见中风门。<br />
<br />
　　杂症大小合参卷九　方脉寒门合参<br />
<br />
　　生料五积散<br />
<br />
　　治感冒寒邪，头疼身痛，项强拘急，伤寒发热，头疼恶风。<br />
<br />
　　桔梗 苍术（米泔水浸去粗皮） 陈皮 麻黄（去根节） 枳壳（麸炒） 浓朴干姜 白芷 川芎 甘草（炙） 茯苓 肉桂 芍药 当归 半夏（汤泡七次） 生姜葱白水煎，热服。胃寒用煨姜。<br />
<br />
　　夫寒湿属阴，燥热属阳，善用药者，以苦寒而泻其阳，以辛温而散其阴，未有病之不愈，故防风通圣散，为泻热燥之圣药，生料五积散，为散寒湿之圣药。<br />
<br />
　　杂症大小合参卷九　方脉寒门合参<br />
<br />
　　四逆汤<br />
<br />
　　治阴症脉沉身痛，自利不渴。<br />
<br />
　　附子（三钱） 甘草 干姜（各一钱五分）水煎服。<br />
<br />
　　脾为太阴，而四肢厥冷，出于真火无光无气以布也。此方直达中州，追复阳气，但寒症必虚，此方温而不补，何若理中？更为神圣。<br />
<br />
　　杂症大小合参卷九　方脉寒门合参<br />
<br />
　　白通汤<br />
<br />
　　治少阴下利，脉微者，如服而不应，乃阴盛格拒阳药不能达于少阴，加人尿、猪胆汁为引，取其与阴相类。服后脉暴出者死，微续者生，如脉不出加人参二两以助之，盖寒未有不极虚者。<br />
<br />
　　葱白（四茎） 干姜（一两） 附子（一枚，泡）<br />
<br />
　　水煎一钟服，服后更有葱熨脐上法，或艾炙关元、气海，内外协攻，务令一时之内，阴散阳回，或用酽醋拌炒麸皮，袋盛，热熨脐间亦妙。<br />
<br />
　　杂症大小合参卷九　方脉寒门合参<br />
<br />
　　六味附子汤<br />
<br />
　　治寒厥。<br />
<br />
　　附子 肉桂 防己（各四钱） 炙甘草（二钱） 白术 茯苓（各三钱）。<br />
<br />
　　杂症大小合参卷九　方脉寒门合参<br />
<br />
　　葱熨法<br />
<br />
　　治阴症用葱白一大握，如茶盏大，用纸卷紧，快刀切齐，一指浓片，安于脐中，以热熨斗熨之，待汗出为度。一片未效，再一片熨之。内服附子理中汤。<br />
<br />
　　杂症大小合参卷九<br />
<br />
　　寒门要药<br />
<br />
　　辛散表寒，如防风、羌活、紫苏、川芎、细辛、全胡、麻黄、桂枝、生姜、葱白之类，随候采用。<br />
<br />
　　温散中寒，如泡姜、浓朴、草豆蔻、白豆蔻、丁香、益智仁、砂仁、草果、香附子、炙甘草、煨木香、吴茱萸、藿香、紫苏、艾叶、煨姜、煨肉果之类，随候采用。<br />
<br />
　　温补下寒，轻则如破故纸、巴戟天、吴茱萸、枸杞子、菟丝子、鹿茸、鹿角胶之类；重则如肉桂、附子、人参、炮姜之类。人参性本温平，今列于桂附之内者，盖病有虚而寒，有虚而热，未有寒而不虚者，未有虚寒而不温补相兼者也。<br />
<br />
　　杂症大小合参卷九<br />
<br />
　　暑门（儿科）<br />
<br />
　　婴儿之患，夏秋为甚、盖火土旺于长夏，正当金水受伤，稚阳阴微，已失天和，加之暑热阳气浮于外，生冷戕于中，夏失长养，则不能生金而病于秋，故《素问》有夏伤于暑，秋必 疟。亦有即发为病，入心则身热头疼，心烦口渴，或喘或满，而不知人；入肝则眩晕；入脾则嗜卧；入肺则喘满；入肾则消渴。更有面垢昏倦，毛耸恶寒，吐利烦渴，状如伤寒，头疼身热，四肢厥冷，但身体不痛为异，兼暑能耗气，气耗则脉虚散无力。然静而得之者为中暑，动而得之者为中热。更有冒暑以致五心烦热，头额亦温，小便赤少，面合地卧，暑喜伤心，蒙蔽心窍则昏闷不醒，手足搐掣，角弓反张，身热如冷，状似惊候，名为暑风者；或有吐泻不已，火性疾速，元阳骤亡，而变慢惊者；有伤暑暴注洞泻；有伤暑作呕吐酸者，《经》曰：诸呕吐酸，暴注下迫，皆属于热。故虽时当长夏之令，实伏阴在内之时，调摄可不慎欤！<br />
<br />
　　杂症大小合参卷九　暑门（儿科）<br />
<br />
　　六和汤<br />
<br />
　　治气不升降，霍乱转筋，呕吐泄泻，寒热交作。<br />
<br />
　　缩砂仁 半夏 杏仁 人参 甘草（炙） 赤茯苓 藿香叶 白扁豆（姜汁炒）<br />
<br />
　　木瓜 香薷 浓朴（姜汁制） 姜枣水煎服。<br />
<br />
　　杂症大小合参卷九　暑门（儿科）<br />
<br />
　　清膈饮子<br />
<br />
　　治小儿伏热，呕吐烦渴，五心热，小便赤少。<br />
<br />
　　香薷（三钱） 淡竹叶 人参 半夏曲 檀香（各二钱） 甘草（一钱） 茯苓（三钱） 粳米（五钱）<br />
<br />
　　姜枣同煎，食远冷服。<br />
<br />
　　杂症大小合参卷九　暑门（儿科）<br />
<br />
　　六一散<br />
<br />
　　（一名益元散、一名天水散）<br />
<br />
　　治伤暑。一方加辰砂名辰砂益元散；一方加青黛名青黛益元散。<br />
<br />
　　滑石（六两，研细，水飞） 甘草（一两，晒燥） 为末，新汲水或冷灯心汤下。<br />
<br />
　　杂症大小合参卷九　暑门（儿科）<br />
<br />
　　天生白虎汤<br />
<br />
　　治中暑。捣西瓜汁，滤去渣，灌即醒。<br />
<br />
　　杂症大小合参卷九　暑门（儿科）<br />
<br />
　　去桂五苓散<br />
<br />
　　治小儿伏暑作渴。<br />
<br />
　　猪苓 白术 赤茯苓（各五钱） 泽泻（七钱五分） 为末，用车前子、灯心同煎汤调服。如吐不止加生姜自然汁。<br />
<br />
　　杂症大小合参卷九<br />
<br />
　　方脉暑门合参<br />
<br />
　　暑为阳邪，心属离火，故暑先入心，从其类也。六月暑气尽出于地上，此气之浮也。《经》曰：夏气在经络，长夏气在肌肉，表实里必虚，气热则走泄，故《经》曰：脉虚身热，得之伤暑。然盛热之气着人，有冒、有伤、有中，三者有轻重之分，虚实之辨。若腹痛水泄者，胃与大肠受之，恶心者，胃口有痰饮也，此所谓冒暑也，可用黄连香薷饮为主，随症加减。盖黄连退暑热，香薷消蓄水，若身热头疼，躁乱不宁，或身如针刺者，此热伤在肉分，为伤暑也，当以白虎汤加柴胡。如气虚者加人参。若咳嗽寒热，盗汗不止脉数者，热在肺经，为中暑也。此乃盛火乘金，急治则可，迟则不救，宜用天水散之类，却暑清肺，或生脉饮加减主之。东垣论暑症，同冬月伤寒，传变为症不一，彼为寒邪伤形，此则暑热伤气。若元气虚甚，有一时不救者，与伤寒阴毒，顷刻害人实同也。<br />
<br />
　　脉盛身热，谓之中热，乃有余之症，其候头疼壮热，大渴引饮，宜清凉之剂。脉虚身热谓之中暑，乃不足之症，其候头痛恶寒，形面拘垢，宜用温散之剂。甚有阴寒之极者，法当补阳气为主，先哲大用姜附，此《内经》舍时从症之法也。若香薷饮者，乃散阳气导真阴之剂，时珍曰：香薷乃是夏月解表之药，犹冬月之用麻黄。若气虚房劳用之，反成大害。<br />
<br />
　　长夏炎蒸，湿土司令，故暑必兼湿。凡儿便秘烦渴，或吐或利者，以湿盛则气不得施化也。故治惟宜扶脾和胃，以助施化，湿自散矣。<br />

                    <br>
                        <br />
　　暑风者，夏月卒倒，不省人事者是也。有因火者，有因痰者。夫火，君相二火也；暑，天地二火也，内外合而炎烁，所以卒倒也。痰乃人身之津液，因暑气鼓激而为痰，碍塞心之发道，手足不知动蹑而卒倒也。如人实者，二症皆可用吐。《经》曰：火郁则发之。吐即发散也，吐醒后，可用清剂调治，切不可饮以冷水及卧湿地，闭绝三焦流通之气，为害不小。<br />
<br />
　　注夏者属阴，而元气不足。凡夏初春末头疼脚软，食少体热者是也，宜补中汤，去升柴加炒柏白芍主之。<br />
<br />
　　天时至于夏，天道南行，属火而热，在人则心应之。然寒则伤形，热则伤气，人与天地同一橐龠。夏月天之阳气，浮于地表，人之阳气，浮于肌表，况被盛暑所伤，肤腠疏豁，气液为汗，发泄于外，是表里之气俱虚矣。不善摄生者，暑热伤于外，生冷戕于中，若之何而能运化也。是以水谷停积而为湿热，发为呕吐，为泄泻，甚则吐泻俱作，而挥霍乱也。若不即病，则湿热怫郁于内，他日为疟为痢之所由也。人谓伏阴在内者，阴字有虚之义。若作阴冷，其误甚矣。<br />
<br />
　　暑为阳邪，故蒸热；暑必兼湿，故自汗；暑湿于心则烦，于脉则渴，于脾则吐利，上蒸于头，则重而痛。暑能伤气，故倦怠。夏至日后病热为暑，暑者，相火行令也，人感之，自口齿而入，伤心包络之经，暑喜伤心故也。其脉虚或浮大而散，或弦细芤迟，盖热伤气，则气消而脉虚弱，治法大略宜清心，利小便，补真气为要。热渴者，并宜滋水，盖渴则阳气内伐，热含于肾，令人骨乏无力，总由火盛则金病，水衰肾与膀胱俱竭之状，当急救之，滋肺气以补水之上源，所以有生脉散，既扶元气，复保肺生津耳。<br />
<br />
　　一凡行人或农夫，于日中劳役得之者，为中 ，是动而得之，阳症也。其病必苦头痛，发燥热而恶热，扪之肌肤则火热，而汗大泄，无气以动，大渴引饮，乃天热外伤元气也，宜清暑益气，用香薷、黄连、扁豆、人参、黄 、五味、知母、石膏之类。若吐泻脉沉微者，不可用凉药。<br />
<br />
　　一凡无病之人，或避暑热，纳凉于深堂大厦，凉台冷馆，大扇风车得之者，是静而得之，阴症也。其病必头痛恶寒，身形拘急，肢节疼痛而心烦，肌肤大热而无汗，此为阴寒所遏，使周身阳气不得伸越，宜辛温之剂以解表解寒，发起阳气，散水和脾则愈，用浓朴、紫苏、干葛、藿香、羌活、苍术之类，此名为中暑，实亦伤寒之类耳。若外既受寒，内复伤冷，则于前药再加干姜、缩砂、神曲之类，此非治暑也，治因暑而致病者也。<br />
<br />
　　一既伤暑热，复伤生冷，当此阳外阴内之时，复犯外热内寒之症，尤宜先治其内，温中消食，次治其外，清暑补气，仍以理脾为主，而于前阴阳二条内，相兼取用，盖夏月阳气浮外，阴气伏内。若饮食劳倦，内伤中气，或酷暑劳役，外伤阳气者，常多患之，法当调补元气，佐以解暑。若阴寒之症，宜用大顺散，桂附大辛热之药，此《内经》舍时从症之良法，令人患暑症殁，而手足指甲青黯，此皆不究其因，不温其内，泛用香薷饮之类所误，夫香薷饮乃散阳气导泄真阴之剂也，有是症而服之，斯为对症。若未患暑病先服预防，适所以招暑也。加人元气素虚，或房劳过度，而饮之者为祸尤甚。<br />
<br />
　　若欲预防，惟生脉散为夏令最宜。<br />
<br />
　　风寒湿皆地之气，系浊邪，所以俱中足经，暑乃天之气，系清邪而且属火，所以多中手少阴心经，其症多与伤寒相似，但伤寒初病，未至烦渴，暑初病即渴，伤寒脉必浮盛，暑脉虚弱，为不同耳。<br />
<br />
　　暑乃六气之一，即天上火，惟此火可寒水折之，非比炉中火、龙雷火也。然暑伤心，心属南方火，从其类也。小肠为心之腑，利心经暑毒，使由小肠出，故青蒿、香薷为要药。暑病不得发汗者，盖暑热伤气，汗为心液，汗多亡阳耳。<br />
<br />
　　有因伤暑，极饮冷水，或医者过投冷剂，致吐利不止，外热内寒，烦躁多渴，甚欲裸形，状如伤寒，此阴盛格阳，宜用温药香薷饮，加附子，或五苓汤佳，妙在肉桂，并宜冷服。盖三伏之中，伤寒发热，与伤暑发热，症候相似，而治天渊，辨认不真，祸如反掌。《经》曰：脉盛身寒，得之伤寒；脉虚身热，得之伤暑。夫寒伤形，不伤气，所以脉盛。热伤气不伤形，所以脉虚。且心主脉，肺朝百脉，肺旺则四脏之气皆旺，肺虚则脉绝短气也。伤寒发热，寒邪伤卫，邪客于表，故无汗，属有余症，主治在外。伤暑发热，热邪伤荣，元气有伤，故多汗，为不足症，主治在内。总暑热之邪，易伤元气，况腹中阳虚，阴伏在内，故圣人立法，未有罔顾天元之真气为主。<br />
<br />
　　有因冒暑，吐极胃虚，百药不入，粒米不受，病甚危笃，急用人参一钱，黄连五分，姜汁炒焦，糯米一撮。水煎一小钟，候冷，茶匙徐徐润下，少顷再入一匙，得数匙不吐，尽一小杯，便可投药食矣。若脉沉迟微细，手足厥冷者，又宜温补，以热药冷冻饮料之法，则黄连又所禁用矣。<br />
<br />
　　四月属已，五月属午，火太旺则金衰。六月属未土，太旺则水衰，故在夏候，宜滋养金水二脏为主，盖肾水藉肺金以补其不足，今当金水两衰，子母俱困，故古人于夏月独宿淡味，兢兢业业，意有在也。十月属亥，十一日属子，正火气潜藏，必养其本，然之真，以助来春生发之气，且春末夏初，无头疼脚软诸病，故《经》曰：冬藏精者，春不病温。<br />
<br />
　　人当酷暑，则身中之阳，体天道浮越地表而难藏，百脉之阴感时令，树木流津而莫敛，中气疏泄而耗散，一阴来复，而始生，火太旺，则金水受伤，阳既虚则心脾俱困，卫生君子，可不谨诸。<br />
<br />
　　杂症大小合参卷九　方脉暑门合参<br />
<br />
　　五物香薷饮<br />
<br />
　　驱暑和中通用。<br />
<br />
　　香薷 扁豆（炒） 浓朴（姜汁炒） 茯苓 甘草 水煎温服。<br />
<br />
　　杂症大小合参卷九　方脉暑门合参<br />
<br />
　　生脉散<br />
<br />
　　生津止渴，治热伤元气，气短倦怠，口干出汗。<br />
<br />
　　人参（一钱） 麦冬（二钱） 五味子（八分） 水煎服。<br />
<br />
　　火气赫曦则金为所制，而绝寒水生化之源，故气短倦怠，出汗者皆手太阴本症也。<br />
<br />
　　人参补气为君，所谓损其肺者，益其气也；五味子酸敛，能收肺家耗散之金；麦门冬甘寒，濡肺经燥枯之液。三者皆扶其不胜，使火邪不能为害也。司天属火之年，时令燥热之际尤为要药。<br />
<br />
　　杂症大小合参卷九　方脉暑门合参<br />
<br />
　　人参白虎汤<br />
<br />
　　治伏暑发渴，呕吐身热，脉虚自汗。<br />
<br />
　　人参（二钱五分） 知母（二钱） 石膏（四钱） 甘草（一钱） 加粳米一合水煎。<br />
<br />
　　杂症大小合参卷九　方脉暑门合参<br />
<br />
　　香朴饮子<br />
<br />
　　治大人小儿伏热吐泻，虚烦作乱。<br />
<br />
　　人参 半夏（汤泡七次） 香薷（各八分） 苏叶 木瓜 广皮 浓朴 乌梅 扁豆（各七分） 茯苓（一钱） 泽泻（六分） 甘草（三分） 枣姜同煎。<br />
<br />
　　杂症大小合参卷九　方脉暑门合参<br />
<br />
　　十味香薷饮<br />
<br />
　　消暑气和脾胃。<br />
<br />
　　香薷 人参 陈皮 炒白术 炙黄 炒扁豆 茯苓 浓朴（姜汁炒黑色） 木瓜炙甘草 水煎冷服。<br />
<br />
　　杂症大小合参卷九　方脉暑门合参<br />
<br />
　　六味五苓散<br />
<br />
　　治伏暑热，及胃湿而泄泻烦渴，小便不利。<br />
<br />
　　赤茯苓 泽泻 猪苓 炒白术 官桂 车前子 加生姜灯心，水煎温服。<br />
<br />
　　杂症大小合参卷九　方脉暑门合参<br />
<br />
　　治暑风卒倒法<br />
<br />
　　凡人中暑先着于心，一时昏迷，切不可饮以冷水，并卧湿地，以致闭绝三焦虚通之气，且与暑气相击，祸在反掌，其法先以热汤或童便灌之，及用布蘸热汤熨脐并气海，令暖气透脐腹俟。其苏醒，然后进药。若途中卒然晕倒，宜急扶在阴凉处，灌以童便或搅地浆饮之。<br />
<br />
　　杂症大小合参卷九　方脉暑门合参<br />
<br />
　　大顺散<br />
<br />
　　冒暑过饮，脾胃受湿，水谷不分，霍乱呕吐，脏腑不调。<br />
<br />
　　甘草（三斤，炒焦黄） 干姜（炒） 杏仁（去皮、尖，炒焦枯） 肉桂（去皮，不见火，各六两四钱） 为末，每服三钱。如烦渴井花水调下，或沸汤点服亦可。<br />
<br />
　　杂症大小合参卷九　方脉暑门合参<br />
<br />
　　清暑益气汤<br />
<br />
　　治长夏湿热蒸人，四肢精神困倦，身热喘烦，心下膨闷，或利，或渴，自汗体虚。<br />
<br />
　　人参 白术（炒） 陈皮 神曲（炒） 泽泻（各五分） 黄 （炙） 苍术（制）<br />
<br />
　　升麻（各一钱） 甘草 干葛（各三分） 五味子（九粒，杵）<br />
<br />
　　热伤元气，清浊不分，《经》曰：浊气在上，则生 胀；清气在下，则生飨泄。<br />
<br />
　　黄、二术为元气之保障，人参、五味为治节之藩篱，升麻、葛根引清气上升，神曲、泽泻分浊气下降，陈皮和胃，炙草和中，根本充实，清浊不淆，虽有湿热之邪无所客矣，故曰清暑益气汤。<br />
<br />
　　杂症大小合参卷九<br />
<br />
　　暑门要药<br />
<br />
　　清散暑气，如薄荷、扁豆、香薷、木瓜、陈皮、浓朴、滑石、川黄连、生甘草、麦门冬、赤茯苓、连翘、黄芩、黑山枝、木通、泽泻之类，随候采用。<br />
<br />
　　清暑调元，如人参、麦冬、生地、五味子、香薷、扁豆、黄连、茯苓、生甘草之类，随候采用。<br />
<br />
　　杂症大小合参卷九<br />
<br />
　　湿门（儿科）<br />
<br />
　　夫天下默然而受其累者，湿之谓乎。脾为身主，最苦于湿，惟最苦者，最易受焉。<br />
<br />
　　如上部所积。遇湿则为痰；下部所积，遇湿则为痢。如值太阴湿土司天者，此气化之湿也。如淫雨袭虚，或寝卧卑处，而受地土蒸湿，或汗湿久沾，或冒露奔走，此外感之湿也。如嗜瓜果，饮乳酪，啜酒浆，喜生冷，此内伤之湿也。如因母有湿病，或体肥而多湿者，此禀受先天之湿也。然轻清为天，重浊为地，故土湿犯病者，厥体必重，治法惟宜渗湿，而利小便，不可发汗，并忌向火烘袭，致湿内淫，变生别病。然湿本土气，而火热能生土湿，故夏热则万物湿润，秋凉则湿复燥干，湿病本不自生，多因火热拂郁，而水液不能宣行，即停滞而生水湿，虽为湿症，而又兼热症也。故湿热相因者此耳。<br />
<br />
　　杂症大小合参卷九　湿门（儿科）<br />
<br />
　　小除湿汤<br />
<br />
　　白术 半夏 甘草 陈皮 浓朴 苍术姜水煎。<br />
<br />
　　杂症大小合参卷九　湿门（儿科）<br />
<br />
　　参术散<br />
<br />
　　治小儿初受湿气，身体头疼发热，恶风多汗，面浮作呕，小便不利。<br />
<br />
　　人参 猪苓 干姜（泡） 白术 泽泻 赤茯苓 木通 灯心（七茎） 车前子（一捻） 水煎服。<br />
<br />
　　杂症大小合参卷九　湿门（儿科）<br />
<br />
　　除湿汤<br />
<br />
　　治中湿吐泻，助脾去湿。凡湿气伤筋，手足软弱不能抬举，疼痛等症。<br />
<br />
　　人参 橘红 藿香叶 苍术（米泔水浸炒） 大腹皮 茯苓 半夏（姜汁制） 白术甘草（各一钱） 水煎服。<br />
<br />
　　杂症大小合参卷九<br />
<br />
　　方脉湿门合参（附湿热）<br />
<br />
　　湿为阴邪，《经》曰：地之湿气，感则害皮肉筋脉。又曰：诸湿肿满，皆属于脾。<br />
<br />
　　湿者土之气，土者火之子，故湿能生热，热亦能生湿。然湿有自外人者，有自内出者，东南地卑多湿，故多从外入。凡患腿香港脚者居多，治当汗散，久者宜疏通渗泄。西北地高，人多食生冷湿面乳酪饮酒，故寒气怫郁，湿不能越，以致腹胀如鼓，或通身浮肿，按之如泥不起，此皆自内而出也。宜辨其元气虚实，而通利二便，更须对症施治，不可执一概拘。<br />
<br />
　　苍术乃治湿之要药，上下部湿皆可用。若脾胃受湿，沉困无力，怠惰好卧，宜去湿痰，燥湿健脾，须用苍白二术、半夏、茯苓之类。凡治上部湿，宜苍术功烈。下部湿宜升麻提之，外湿宜表散，内湿宜淡渗，下焦湿肿及痛，并膀胱有火邪者，必须酒洗，防已、黄柏、龙胆草、苍术之类。<br />
<br />
　　有在天之湿，雨露雾是也。在天者本乎气，故先中表之荣卫。有在地之湿，泥水是也。在地者本乎形，故先伤肌肉筋骨血脉。有饮食之湿，酒水乳酪是也。胃为水谷之海，故伤于脾胃。有汗液之湿，谓汗出沾衣，未经解换者是也。有太阴脾土所化之湿，不从外入者也，阳盛则火胜，化为湿热；阴盛则水胜，化为寒湿，其症发热恶寒，身重自汗，筋骨疼痛，小便秘涩，大便溏泄，腰痛不能转侧，跗肿肉如泥，按之不起。<br />
<br />
　　《经》曰：因于湿，首如裹。湿气蒸于上，故头重。又曰：湿伤筋，故大筋 短，小筋弛长， 短为拘，弛长为痿。又曰：湿胜则濡泄。故大便溏泄，大便泄，则小便涩。又曰，湿从下受之，故跗肿。又曰：诸湿肿满，皆属脾土。故腹胀肉如泥，湿气入肾，肾主水，水流湿，各从其类，故腰痛。东垣曰：治湿不利小便，非其治也。又曰：在下者，引而竭之。圣人之言，虽布在方策，其不尽者，可以意求。夫湿淫从外而入里。若用淡渗之剂以除之，则降之又降，足复益其阴、而重竭其阳，阳气愈削，则精神愈短，是阴重强，阳重衰，反助其邪之谓也。故用升阳风药，兼实脾土以除湿即瘥，用羌、独、升柴、防风、根炙甘草、制白术、炒白芍，水煎热服。大法云：湿淫所胜，风以平之。又曰：下者举之。得阳气升腾而愈。又曰：客者除之，是因曲而为之直也。犹土在水中则为泥，得和风暖日，则成土矣。圣人之法，可以类推，举一而知百也。<br />
<br />
　　有香港脚类伤寒，发热恶寒，必脚胫间肿痛，俱从湿治。《千金方》有阴阳之分，阴香港脚胫处肿而不红，阳香港脚肿而红者是也。有湿热发黄一身尽疼，发热者当从郁治，凡湿热之物不郁则不黄，当用逍遥散，切忌茵陈五苓散，用之者十不一生。<br />

                    <br>
                        <br />
　　凡伤寒必恶寒，伤风必恶风，伤湿必恶雨，如伤湿而兼恶寒无汗，骨节疼痛、脉濡而浮，四肢痿弱，此表中湿也，名曰湿痹。宜渗泄分利，五苓加减。仲景有甘草附子汤，内用白术、炙草、桂枝、附子四味。取白术固中扶脾而燥湿，桂枝疏泄鼓舞以外散，附子辛热以除阴寒凝滞，炙草温中甘缓取暂以中留，勿任附子速下也。制方之妙，备得其宜矣。若关节重痛，浮肿喘满，腹胀类闷，昏不知人，其脉必沉而缓，或沉而微细，此名中湿，宜除湿汤。有破伤处，因澡浴湿从疮口而入，其人昏迷沉重，状类中湿，名曰破伤湿，宜白术酒。<br />
<br />
　　湿热之原，因寒温饥饱失常，喜怒劳役过度，以伤脾胃，脾胃为水谷之海，调则运行水谷而致精华，伤则动火，熏蒸水谷而为湿热，且胃司纳受，脾司运化，今脾既不运化，则饮食停积而湿热愈生矣。治法壮者暂攻湿热，虚者攻补兼施，而补脾消谷导水，三者不可阙一也。若一概妄治，愈攻愈虚，肿痛日甚，五皮五子反泻其气，卒至夭枉矣。<br />
<br />
　　丹溪曰：首为诸阳之会，其位高，其体虚，其气清，故清明系焉。何为湿热熏蒸？清道不通，沉重不利，似乎有物以蒙之，久而不治，湿郁为热，热而不去，热伤于血，而不能养筋，故大筋软短，而为拘挛，湿热伤筋，不能束骨，故小筋弛长，而为痿弱。<br />
<br />
　　王太仆曰：素常气疾，湿热加之，气湿热争，故为肿也。阳气渐盛，阴气渐微，致邪伐正，气不宣通，故四肢发肿，盖诸阳受气于四肢也。<br />
<br />
　　杂症大小合参卷九　方脉湿门合参（附湿热）<br />
<br />
　　二妙散<br />
<br />
　　治湿热为患，腰膝疼痛，不能行动。<br />
<br />
　　黄柏（乳润一宿） 苍术（泔浸七宿）<br />
<br />
　　二味等分，为末，空心酒服三钱。<br />
<br />
　　湿性就下，故病在中半以下。湿则生热，湿热相搏，其痛乃作，黄柏味苦，苦胜热，且能下行，故以为君；苍术性燥燥胜湿，且能辛散，故以为臣。黄柏可去热中之湿，苍术可去湿中之热，两者相绾，各有妙用，故曰二妙。<br />
<br />
　　杂症大小合参卷九　方脉湿门合参（附湿热）<br />
<br />
　　术附汤<br />
<br />
　　治风湿相膊，腰膝疼痛，中气不足，四肢重着。<br />
<br />
　　白术（四两） 附子（泡，去皮、脐，一两五钱） 每服三钱，姜枣水煎，热服。<br />
<br />
　　杂症大小合参卷九　方脉湿门合参（附湿热）<br />
<br />
　　甘草附子汤<br />
<br />
　　炙甘草 附子 炒黄白术 桂枝 姜枣水煎服。<br />
<br />
　　杂症大小合参卷九　方脉湿门合参（附湿热）<br />
<br />
　　加味平胃散（锦囊秘方）<br />
<br />
　　治脾胃不和，伏暑水泻，不进饮食。<br />
<br />
　　苍术（米泔浸，五斤） 浓朴（姜汁炒） 广皮（各三斤二两） 甘草（炒，三十两）<br />
<br />
　　加扁豆（炒，三斤） 木通（一斤） 加此二味，尤得醒脾，分利之功，其效更捷，为末，每服五钱，姜枣水煎服，或用姜汤调服。<br />
<br />
　　杂症大小合参卷九　方脉湿门合参（附湿热）<br />
<br />
　　升阳除湿汤<br />
<br />
　　治脾胃虚弱，肠鸣腹痛泄泻等症。<br />
<br />
　　升麻 柴胡 防风 神曲 泽泻 猪苓（各一两五钱） 苍术（一两） 陈皮 甘草 大麦芽（各三钱） 水煎，食后热服。脾胃寒，加益智仁、半夏，姜枣煎。<br />
<br />
　　杂症大小合参卷九　方脉湿门合参（附湿热）<br />
<br />
　　防己黄汤<br />
<br />
　　治风湿相搏，客在皮肤，四肢少力，关节烦疼，脉浮身重，汗出恶风。<br />
<br />
　　防己（一钱） 甘草（五分） 白术（八分） 黄 （一钱二分） 姜枣水煎服。如气上冲，加桂枝。<br />
<br />
　　杂症大小合参卷九　方脉湿门合参（附湿热）<br />
<br />
　　生附汤<br />
<br />
　　治受湿腰痛腿重。<br />
<br />
　　附子（五分） 苍术（炒，一钱） 杜仲（姜炒，一钱） 牛膝（酒浸，焙） 浓朴（姜制） 干姜（生） 白术 茯苓 甘草（炙，各七分） 姜枣水煎，食前服。<br />
<br />
　　杂症大小合参卷九　方脉湿门合参（附湿热）<br />
<br />
　　御院平胃散<br />
<br />
　　调气暖胃、化宿食，消痰饮，辟风寒冷湿。<br />
<br />
　　制浓朴 橘皮 苍术（米泔水浸） 甘草 茯苓 人参 姜枣水煎服。<br />
<br />
　　一方，枣肉，小丸，空心姜汤下，五十丸。<br />
<br />
　　杂症大小合参卷九　方脉湿门合参（附湿热）<br />
<br />
　　三花神佑丸<br />
<br />
　　治一切水湿肿病，大腹实胀喘满。<br />
<br />
　　轻粉（一钱） 大黄（一两） 牵牛（二两） 芫花（醋拌炒） 甘遂 大戟（各五钱） 为末，水丸豆大，初服五丸，每服加五丸，温水下，日三服。<br />
<br />
　　杂症大小合参卷九　方脉湿门合参（附湿热）<br />
<br />
　　黑虎散<br />
<br />
　　神治寒湿筋骨疼痛。<br />
<br />
　　川乌（一两） 草乌（去皮，两半） 苍术（两半） 生姜（一斤，取汁） 葱（八两，五味捣和一处，晒干，入后药） 五灵脂 乳香（去油） 没药（去油，各五钱） 甲片（土炒） 自然铜（火 ，醋淬） 共为细末，酷丸，好酒空心服，壮者一钱二分，弱者七八分。<br />
<br />
　　一切寒湿香港脚风气，肩臂腿痛及偏正头风，于大伏天以新瓦数块，晒极热，轮流熨于患处。如此数日，无不愈者。盖寒湿侵入皮肤筋骨之间，得太阳之真气，则阴寒顿解，且借瓦性燥烈之土，而湿气赖以收之，故其效如神。<br />
<br />
　　杂症大小合参卷九<br />
<br />
　　湿门要药<br />
<br />
　　祛湿利水，如独活、苍术、白芷、川椒、赤茯苓、茯苓皮、木通、萆 、秦艽、金银花、天麻、南星、半夏、防风、猪苓、葳灵仙、防己、五加皮之类，随候采用。<br />
<br />
　　扶脾渗湿，如白茯苓、白术、升麻、人参、附子、肉桂、炮姜、炙甘草、白扁豆、猪苓、泽泻、炒黄米仁、山药之类，随候采用。<br />
<br />
　　杂症大小合参卷九<br />
<br />
　　燥门（儿科）<br />
<br />
　　夫六气之中，惟燥治之尤难，盖燥万物莫甚于火。火者，十二经皆有之，当其阴阳和、脏腑强，荣卫固，寒热调，喜怒平，则诸经各适，火焰不冲，燥从何来？一有所伤，火乃踵起，如风郁不散，则因风火动而燥者，或热壅不除，因热愈热而燥者，或久病之后，阴虚火动而燥者，在外则皮毛枯槁，在上则咽干口燥，在中则烦渴不已。<br />
<br />
　　《经》曰：诸涩枯涸，干劲皴揭，皆属干燥。涸者，无水液也。干者，不滋润也。劲者，不柔和也。皴揭者，皮肤起裂也。涩者，如诸物润则滑泽，干则涩滞。然干为天而为燥金，坤为地而为湿土，故涩滞者，皆燥金之化，所以秋脉乃涩。涩者，涩也。皆因燥之使然。然燥之标由于风与火，而燥之本实根于脾与肾，盖脾精不能转输，而肾阴不能上奉，所以肺失化源，自见其象耳！治宜生津养血，滋阴润燥，倘寸强尺弱，由乎釜下无火，而锅盖干燥者，用水中补火之法。<br />
<br />
　　凉膈散<br />
<br />
　　见伤寒门。<br />
<br />
　　杂症大小合参卷九　燥门（儿科）<br />
<br />
　　黄连解毒汤<br />
<br />
　　黄连 黄柏 山栀（各等分，一方有黄芩） 水煎服。<br />
<br />
　　六味地黄汤<br />
<br />
　　见痨瘵门。<br />
<br />
　　杂症大小合参卷九<br />
<br />
　　方脉燥门合参<br />
<br />
　　燥干者，肺金之体本燥，金受热化而更燥涩也。盖风能胜湿，热能耗液，《经》曰：风热火同，阳也；寒湿燥同，阴也。然燥、湿，小异也。燥金虽属秋阴，其性异于寒湿，反同于风热火也，加大硬干涩，乃大肠受热化成燥涩。又如瘫痪中风，皆因火热耗损血液，玄府闭塞，不能浸润，金受火郁不能发声，《经》云：肺主声，肢痛 戾者，风湿热相致，而遂以偏枯，言语音涩，手足不随也。《经》曰：诸温枯涸，干劲皴揭皆属于燥。夫金为生水之源，生化之源一绝，则不能溉灌周身，荣养百骸，故枯槁而无润泽也。《经》曰：金水者，生成之终始；又曰：木位之下，金气承之。盖物之化从于生，物之成从于杀，生之重，杀之轻，则气殚散而不收，杀之重生之轻，则气敛涩而不通，敛涩则伤其分布之政，不惟生气不得升，而收气亦不得降，所以为燥涩也。更有肺胃肾三经，蕴蓄燥湿之气，而为三消之症者有焉。喻嘉言曰：胃中津液干枯，虚火上炎之症，用寒凉药而火反升，徒知与火相争，用知母、贝母屡施不应，不知胃者，肺之母气也。《金匮》麦门冬汤，用麦冬、人参、粳米、甘草、大枣，大补中气，大生津液，则火退而津生，何燥之有？火之累人已甚矣。况至于燥，又深于火之一层，盖由火而至燥也。夫金体本燥，所以义能生水者，赖坤阴上输，得以水精四布，虽燥体而不至于燥也。迨至脾荣不足，肾阴又亏，火烁金伤，真脏乃见，生意既穷，化源复竭，金无生水之功，木失涵金之象，子母不能相生，阴道机关绝灭，由是心主血而血无以生，脾统血而血无以统，肝藏血而血无以藏，且内地火愈炎，脏腑燥槁甚，理宜重浊味药，峻补真阴，轻扬辛散，清理郁火，倘系丹田浮越之孤阳，理宜引归而藏纳者，当于补阴汤中，佐以收敛，弗事清理可也。但燥热之症，虽似有余，实为不足，一至补阴之功得力，则症渐见虚寒，万勿轻用寒凉，脾胃亦伤，化源之机更绝，所谓土死不救矣。故治火症，尚有当用寒凉，至于燥症，惟宜投以润剂。治风燥莫如养血，清热燥莫如壮水，奈古哲未之悉何也？（张）陈一得之管见，高明以为然否？至于更有冷燥一症，虽见便秘燥结，实由阴寒过极，如阳和之水，遇隆冬而成层冰燥裂也。古方有半硫丸之设，意深远矣。<br />
<br />
　　杂症大小合参卷九　方脉燥门合参<br />
<br />
　　地黄饮子<br />
<br />
　　治消渴咽干烦燥。<br />
<br />
　　人参 生地 熟地 黄 天门冬 麦门冬 泽泻 石斛 枇杷叶（去皮、毛）<br />
<br />
　　枳实（麸炒） 甘草 水煎服。<br />
<br />
　　杂症大小合参卷九　方脉燥门合参<br />
<br />
　　甘露神膏<br />
<br />
　　(锦囊秘方)治一切燥热咳嗽吐血，干痨等症，神效。<br />
<br />
　　甘露（于草木上张布，设法收之，一钟） 蜂白蜜（大半钟） 人乳（一钟） 人参白（一二钱至四五钱） 随症轻重，煎汁一钟，四汁并作一处，重汤炼浓，温和日服。<br />
<br />
　　杂症大小合参卷九　方脉燥门合参<br />
<br />
　　清心莲子饮<br />
<br />
　　治心经蕴热作渴，小便赤色涩痛。<br />
<br />
　　黄芩 麦冬 地骨皮 车前子 茯苓 黄 人参 柴胡（各一钱） 石莲子（去心，二钱） 甘草（八分） 水煎温服。<br />
<br />
　　杂症大小合参卷九<br />
<br />
　　燥门要药<br />
<br />
　　消火抑燥，如玄参、天花粉、桃仁泥、杏仁、栝蒌子、苏子、玄明粉、生地、麦冬、黄芩、黄连、黄柏、大黄、丹皮、石斛、知母、竹沥、荆沥、诸油、诸乳、梨汁、藕汁之类，随候采用。<br />
<br />
　　滋阴润燥，如麦冬、天冬、生地熟地、玉竹、肉苁蓉、当归、芍药、阿胶、五味子、枸杞子、山茱肉、柏子仁、河车膏、牛膝、血余、蜂蜜、人乳、童便、胡桃、麻仁、黑芝麻之类，随候采用。<br />
<br />
　　杂症大小合参卷九<br />
<br />
　　火门（儿科）<br />
<br />
　　夫火也，天非此则不能生物，人非此则不能有生，此论夫真火也。有属后天真火衰亡，是以邪火炽盛，而有虚火、实火、湿火、风火、郁火、阴火、五脏火、六腑火，游行不归经火，然总不可过投寒剂，而必欲其无火。譬如釜下无火，饭安得熟？但可暂抑亢火以治标，因所因以调之而救本，则火各归诸经，而依然清凉世界矣。凡发而为病也，《经》曰：诸热瞀螈：诸禁鼓栗，如丧神守；诸逆冲上；诸躁狂越；诸病浮肿，疼酸惊骇，皆属于火。诸痛痒疮，皆属心火。瞀者，神昏也。螈者，肉动抽掣也。因邪热伤神则瞀，亢阳伤血则螈，是手少阳三焦经也。诸禁鼓栗，如丧神守者，盖心藏神，而主火。凡一气盛极，则胜我者反来制之，故心火热极，则乃寒生，是以鼓栗诸禁，如丧失保守形体之神矣，是手少阴心经也。诸逆冲上者，火性炎上之征也。诸躁狂越者，因热甚于外，则肢体躁扰，热甚于内，则神志躁动。狂者，狂乱而无定止。越者，乖越礼法而失常，因肾主志，心火旺则肾水衰，故失志而狂越躁动，烦热不宁者。又火之象，且火入于肺则烦，火入于肾则躁也。诸病浮肿者，以热甚于内，阳气郁滞也。为疼酸者，火在经也。惊骇者，火在脏也。总皆不离乎火，虽然浮肿酸疼，属于寒湿者不少，惊骇不宁，属于不足者恒多，故曰：有邪之热，内热而躁，无根之火，外热而躁，内热者小便必混浊，无根者小便必清长，诸疮痛痒者，火盛则痛，火微则痒，皆属于心也。<br />
<br />
　　然心为君火，命门为相火，君相虽有二火，论其五行，则一于热也。五行之理，阴中有阳，阳中有阴，孤阴不长，孤阳不成，一物全备，五行递相济养，是谓和平。若交互克伐，是为与衰，变乱失常，灾害由生，故水少火多，为阳实阴虚而病热，水多火少，为阴实阳虚而病寒，水生于金，能复润母燥，火生于木，反能害母形，故易以离火为兵戈，火上有水为既济，水在火下为未济，乃至理也。明乎此，则火之本源，洞见其微矣。<br />
<br />
　　火者，气不得其平也。五脏六腑各得其平，则荣卫中和，经脉调畅，何火之有？失其常度。则冲射搏击而为火矣。丹溪曰：气有余便是火也。有本经自病者，如忿怒生肝火，劳倦生脾火之类是也。有五行相克者，如心火太盛，必克肺金，肝火太甚，必克脾土之类是也。有脏腑相移者，如肝移热于胆，则口苦，心移热于小肠，则淋闭之类是也。又有他经相移者，有数经合病者，相火起于肝肾，虚火由于劳损，实火生于亢害，燥火本乎血虚，湿火因于湿热，郁火由于抑遏。又有无名之火，无经络可寻，无脉证可辨，致有暴病暴死者，诸病之中；火病为多，不可不察也。有以泻为泻者，大黄、芩、连之类是也。有以散为泻者，柴葛升阳散火之类是也。有以滋为泻者，地黄、天冬壮水之主以制阳光是也。有以补为泻者，参 、甘草泻火之圣药是也。<br />

                    <br>
                        <br />
　　杂症大小合参卷九　火门（儿科）<br />
<br />
　　三黄汤<br />
<br />
　　治积热结滞脏腑，大便秘结，心膈烦燥。<br />
<br />
　　黄连 黄芩 大黄（煨，各等分） 水煎服。<br />
<br />
　　杂症大小合参卷九　火门（儿科）<br />
<br />
　　黄芩汤<br />
<br />
　　治心肺蕴热，口疮咽痛膈闷，小便淋浊不利。<br />
<br />
　　黄连 栀子仁 黄芩 麦门冬 木通 生地黄 泽泻 甘草（各等分） 水煎服。<br />
<br />
　　杂症大小合参卷九　火门（儿科）<br />
<br />
　　四顺清凉饮<br />
<br />
　　治一切积热丹毒，并喉咙热痛。<br />
<br />
　　当归 甘草（炙） 赤芍药 大黄（各等分） 水煎服。<br />
<br />
　　杂症大小合参卷九<br />
<br />
　　方脉火门合参<br />
<br />
　　夫火之为病，其害甚大，其变甚速，其势甚彰，其死甚暴，盖以火性疾速，燔灼焚焰，飞走狂越，消铄于物，莫能御之。游行乎三焦，虚实有两途，曰君火者，犹人火也，曰相火者，犹龙火也。凡火性不妄动，不违于道，则禀位听命营运，造化生存之机得矣。奈何人在气交之中，多动少静，欲不妄动，其可得乎？故凡动者，皆属火化。火一妄行，元气受伤，势不两立，偏胜则病，移害他经，事非细，故动之极也，病则死矣。《经》所谓：一水不胜二火之火，然出于天造，君相之外，又有厥阳脏腑之火，根于五志之内，无因六欲七情激之，其火随起者，如大怒则火起于肝，醉饱则火起于胃，房劳则火起于肾，悲哀动中，则火起于肺，心为君主，自焚则死矣。故丹溪曰：火出五脏。《经》所谓：一水不胜五火之火，盖五脏各有火，五志激之，其火随起，诸寒为病，必身犯寒气，口食寒物而得，非若诸火为病，皆自内作者也。凡脉虚则浮大，实则洪数，药之所主，各因其属，如君火者，心火也，可以湿伏，可以水灭，可以直折，黄连之属，可以制之。相火者，龙火也，不可以水湿折之，从其性而伏之，惟黄柏之属，可以降之。虽然泻火之法，岂止如此，虚实多端，不可不察。以脏气司之，黄连泻心火，黄芩泻肺火，芍药泻脾火，柴胡泻肝火，知母泻肾火，此皆苦寒之味，能泻有余之火耳。若饮食劳倦，内伤元气，火不两立，为阳虚之病者，宜以甘温之剂除之，如黄、人参、甘草之属。若阴微阳强，相火炽盛，以乘阴位，日渐煎熬，为血虚之病者，宜以甘寒之剂降之，如当归、地黄之属。或心火亢极，郁热内实，为阳强之病者，宜以咸冷之剂折之，如大黄、朴硝之属。若肾水受伤，真阴失守，无根之火，为阴虚之病者，宜以壮水之剂制之，如生地黄、玄参之属，若右肾命门之衰，为阳脱之病者，宜以温热之剂济之，如附子、干姜之属。若胃虚过食冷物，逼退阳气于脾土、而为火郁之病者，宜以升散之剂发之，如升麻、葛根之属。倘不明此，而治之。难免实实虚虚之祸矣。<br />
<br />
　　夫火与元气，势不两立，故火之盛者，即气之衰也。是以元气者，水火之根，气血之母，虽为有生之本，实为无形之虚。凡有所伤皆患不足，故有余之疾病，皆正气之衰微，盖人身五脏六腑、十二经络、三焦包络，皆一气之流行，安有所谓火哉？火者即气之不得其平，而为之也，故曰捍卫冲和不息之谓气，扰乱变动之谓火。五行各一，惟火有二，曰君火、人火也；相火、天火也。凡动皆属火，而其所以易于动者，皆相火之助也。相火寄于肾肝，见于天者，犹之龙雷，东垣谓为元气之贼，以其暴悍酷烈，有甚于君火也。使善处而制之以静，则元阳蓄焉。五火寂然不作，惟有补脾，造化生生不息之用，有何贼之患哉！所以六气之序，君火在前，相火在后，前者肇物之生，后者成物之实，此乃君相二火之用也。若夫所谓火与元气，势不两立，一胜一负，此论壮火而非少火也。然阳火利于正治，阴火利于从治，凡自劳役辛苦及感冒而致者，皆为伤其阳火也，补中汤。自劳心思虑及房欲而得者，皆为伤其阴火也，地黄汤。有谓阳盛则阴衰，火盛则水衰，故用大苦大寒之药，抑阳而扶阴，泻其亢甚之火者，而救其欲绝之水也。然非实热不可轻投，盖有根之火，有病病以当之，无根之火，元气受伤而立败，故曰，误服寒凉者立死。此治阴阳二火之大略，实至当不易之经纶也。<br />
<br />
　　火郁当发，兼宜审看何经？如轻者可降，重者则从其性而治之，丹溪云：实火可泻，如黄连解毒汤之类。虚火可补，如四物汤之类。气有余便是火，不足者是气虚。人壮气实火盛颠狂者，可用正治，人虚火盛狂者，若投正治即死，宜补阴火即自降。凡火盛者不可骤用凉药，必兼温散。有可发者，如风寒外束者可发。郁火可发，气从左边起者乃肝火也，气从脐下起者乃阴火也。气从脚下起入腹如火者，乃虚之极也。盖火起于九泉之下，其症多死，倘能清心绝欲，养阴滋肾，使真阴得复，亦可挽回。若徒事服药，而不能禁忌，多致不救，外用附子末津调敷涌泉穴，乃引火下行之义也。阴虚火动者难治。凡小便降火最速。龟板补阴，乃阴中之至阴也。生甘草缓火邪，木通下行，泻小肠火。人中白泻肝火，须风露中二三年者佳，人中黄大凉，治疾病须多年者佳。山栀子仁大能降郁火，从小便泄去，其性能屈曲下降，亦能治痞块中火邪。<br />
<br />
　　杂症大小合参卷九　方脉火门合参<br />
<br />
　　清心汤<br />
<br />
　　即凉膈散，加黄连。<br />
<br />
　　连翘 山栀子 大黄 薄荷叶 黄芩 甘草 朴硝 黄连 加蜜少许，竹叶十片，水煎温服。<br />
<br />
　　杂症大小合参卷九　方脉火门合参<br />
<br />
　　大金花丸<br />
<br />
　　治诸热寝汗切牙，尿血淋闭，衄血喘嗽。<br />
<br />
　　黄连 黄柏 黄芩 大黄（各等分） 如自利去大黄加栀子，名栀子金花丸，又名既济解毒丸，为末，水丸，如小豆大，每服二三十丸，新汲水下。<br />
<br />
　　杂症大小合参卷九　方脉火门合参<br />
<br />
　　防风当归饮子<br />
<br />
　　治脾肾真阴虚损，肝心风热郁甚，或表热而身热恶寒，或里热而躁热烦渴、或邪热半表半里，进退出入不已，而为寒热往来，蓄热极深，里热极甚，阳极似阴而寒战，腹满烦渴躁热者，一切风热壅滞等症，用此宜通气血并效。<br />
<br />
　　防风 当归 白芍 柴胡 黄芩 人参 甘草 大黄（各一两） 滑石（六两） 每服三钱，至五钱，姜水煎服。<br />
<br />
　　按前方大黄泻阳明之湿热，从大便出；滑石降三焦之妄火，从小便出；黄芩以凉膈；柴胡以解肌；防风以清头目；人参、甘草以补气；当归、芍药以补血，泻心肝之阳，补脾肾之阴，而无半味辛香燥热之药，真治风热燥热湿热挟虚之良剂。但因虚致火者，非其所宜。<br />
<br />
　　杂症大小合参卷九　方脉火门合参<br />
<br />
　　滋肾丸<br />
<br />
　　治不渴小便闭，邪热在血分也。<br />
<br />
　　知母（二两，酒浸、阴干） 肉桂（二钱五分） 黄柏（二两，细锉，酒拌阴干，炒）。<br />
<br />
　　上知母、黄柏气味俱阴，以其同肾气，故能补而泻下焦火也。桂与火邪同体，故曰：寒因热用。凡诸病在下焦，皆不渴也。熟水为丸，百沸汤下。<br />
<br />
　　杂症大小合参卷九<br />
<br />
　　火门要药<br />
<br />
　　清散外入之火，如薄荷、黄芩、防风、荆芥、连翘、升麻、葛根、黄连、黄柏、大黄、犀角、羚羊角、柴胡、赤芍药之类，随候采用。<br />
<br />
　　清理中郁之火，如山栀梗、制香附、青黛、青蒿、龙胆草，黄连、黄芩、射干、芦根、石膏、竹茹、竹叶、兰叶、葛根、连翘之类，随候采用。<br />
<br />
　　滋降下起之虚火，如龟甲、鳖鱼、地黄、丹皮、玄参、麦冬、五味子、地骨皮、牛膝、黄柏、秋石、童便、人中白之类，随候采用。<br />
<br />
　　温熄肝肾龙雷之火，如黑姜、附子、肉桂、熟地、山茱、丹皮、山药、茯苓、泽泻、麦冬、牛膝、五味子之类，随候采用。<br />
<br />
　　温养脾胃炉中之火，加人参、黄 、白术、当归、炮姜、附子、补骨脂、炙甘草、五味子之类，随候采用。<br />
<br />
　　杂症大小合参卷十<br />
<br />
　　伤寒大小总论合参<br />
<br />
　　伤寒一症幼科方论甚少，故为总论合参，庶由深而得浅易耳。<br />
<br />
　　仲景曰：冬时严寒，万类深藏，君子固密，不伤于寒，冒触之者，乃名伤寒。然小儿之伤寒，与大人无异，所异治者，夹惊而已，但八岁以下无伤寒，不过感冒伤风，故散利败毒，尤非幼稚所宜也。凡冬日受寒，至春阴与阳气相搏而发，先夏至日者，为病温，后夏至日者为病暑。惟自霜降以后，春分以前，体中寒邪，杀厉之气，而即壮热头疼者，方是正伤寒也。复有冬日大温而病，名曰冬温，至三四月或有暴寒卒冷，其时阳气尚弱，为寒所折，病热则轻，五六月阳气已盛，为寒所折，病热则重，七八月阳气已衰，为寒所折，病热亦微，此皆时行瘟疫，为类伤寒也，故君子春夏养阳，秋冬养阴，顺天地之刚柔，冒触之者，其病伏焉。《经》曰：春伤于风，邪气留连，乃为洞泄。（风气通肝，肝以春旺，木胜脾土，故洞泄生也。）夏伤于暑，秋为 疟。（夏热已甚，秋阳复收，阳热相攻，则为 疟， ，老也，亦曰瘦也。）秋伤于湿，上逆而 ，（秋湿既胜，冬水复旺，水来乘肺，故咳逆病生。）发为痿厥。（湿气内攻则咳逆，外散筋脉则痿弱。）冬伤于寒，春必温病，（冬寒且凝，春阳气发，寒不为释，阳怫于中，寒怫相持，故为温病。）其有即发而为病者，谓之伤寒，言其病之原也。《内经》谓之病热，言其病之候也，盖风则伤卫，寒则伤荣，荣得寒则痛，卫得风则热，风寒一伤，使人毫毛笔直，皮窍闭而为热，名曰伤寒。始病三日，病传三阳，一二日太阳受病，其络上连风府，故必身热头疼，腰脊卒强，脉则尺寸俱浮。二三日阳明受病，其脉起于鼻，络于目，故必鼻干目疼，身热而卧不宁。《经》曰：胃不和，则卧不安。脉则尺寸俱长。三四日少阳受病，其脉循胁通耳，故胁痛而耳聋，脉则尺寸俱弦，如脉不沉细而带数，且犹恶风恶寒，见人藏身，引衣密隐，是为表症，未入于腑，但可取汗而已。若四五日，尺寸俱沉细者，是太阴受病也。其脉布胃中，络于嗌，故必腹满而嗌干，脾经壅而成热。五六日少阴受病，尺寸俱沉，其脉贯于肾，络于肺，故必口燥舌干而渴，至此而热气渐深矣。六七日厥阴受病，尺寸俱缓，其脉循阴器，络于肝，故必烦满，舌卷囊缩而搐，此热气已尽聚于内，极深极重，阳热既极，阴气消亡，故必出头露面，扬手掷足，掀衣气粗，口渴烦燥，如有便结等候，宜用大承气汤下之，以承领其一线之阴，使阴气不尽，为阳所劫，因而得生者多矣。既有下多亡阴之大戒，复有急下救阴之活法，故曰一二日可发表而散，三匹日宜和解而痊，五六日便实，方可议下，七八日不解，又复再传，如遇传分不根据日数，或两感等症则又不可一例也。如不两感于寒，不加异气，则七日太阳病衰，头痛少愈；八日阳明病衰，身热少歇；九日少阳病衰，耳聋微闻；十日太阴病衰，腹减如故而思饮食；十一日少阴病衰，渴已津生已而能嚏；十二日厥阴病衰，囊缩自愈，小腹亦平，其邪皆去，则病患精神自爽也。若至六七日而头痛更甚，此又于太阳传起，以至厥阴，名曰二候：若至十三日而病复如是，是谓三候；一候则病，二候病甚，三候病必危矣。正气内虚，邪气独胜，故热不已也。脉若尺寸俱沉陷者，是属阳亡，必死之候。然伤寒有合病、有并病，或呕、或痢者，何也？合病者，三阳俱受其邪，脉候皆现，相协议病，而不传者是也。并病者，如太阳病尚未解，即并与阳明俱病，二阳相并，而共病是也。然阳气太盛，则里气不宁，因上逆而为呕，或下行而为痢矣。脉若阴阳俱盛而紧涩者，是伤寒病热未痊之脉也。如再感于寒，则寒热相搏，变为温疟。若阳脉洪数，阴脉实大，此内外皆热之脉也。如更感温热之气，则又变为温毒。温毒者，表里俱热为病最重也。然伤寒再经，有阳结，有阴结，阳结者，不大便而能食，其脉浮数者是也。<br />
<br />
　　阴结者，大便秘不能食，其脉沉迟者是也。阳结必于十七日而解，阴结必于十四日而解者，何也？十七日是传至少阴肾经也。肾为水，阳为火，水制火，故结自解也。十四日是传至阳明胃也。胃属土，阴为水，土制水，故结自解也。总阳遇阴解，阴遇阳解耳。然伤寒治法，宜和解。便宜和解，可汗便宜汗之，可下便宜下之，阳盛阴虚，则邪乘虚而入于里，下之则除其内邪而愈，汗之则竭其津液而死。阴实阳虚，则邪仅客于腠理，而未能入，汗之则邪自散而愈，下之则邪尽入而凶。亦有身战大汗而解者，是邪与正争，乃正气胜邪，大汗而解，有不汗不战而解者，因内无津液，故不汗耳，其身必微痒。若欲解而身反大热者，是邪气远表也。至若热久而不已者，是内亡津液，阴虚不能退阳。胃虚者，补土以藏阳，阴虚者，养阴而退火，则余热自己也。若在初起一二日间，又非津液枯少，如连汗三剂而不汗出者，是邪气恣盛，阳不能胜，必成大疾而死。若谵语狂烦者，是阳症也。其脉浮大者生，沉细者死。又若额上汗多而喘，小便不利而频，是阳气上逆，阴气下流，而阴阳离矣。如体形不仁，振振恶寒者，是荣卫绝而阳亡也。如水浆不入者，是胃气绝也。如发热不已，身汗如油，喘不休者，是正气脱而邪气胜也。此等之症，并决必死。<br />
<br />
　　小儿之伤寒，二三日散得为妙，盖元气未足，不能耐病，如日久深入经络，则搏耗气血，而成慢惊者有之，或邪气不散，余热不退者有之，或行动不调，变成劳复者有之，或脾虚饮食不化，为食复者有之，或邪热未退，复感于寒，变疟疾者有之。凡暮热朝凉为阴虚，若日晡潮热为胃实，盖平旦属少阳，日中属太阳，日晡属阳明，伤寒症中，日脯潮热为胃实，无虚症耳。<br />

                    <br>
                        <br />
　　伤寒专祖仲景。凡读仲景书，须将伤寒与中寒分为二门，逐一辨明，庶不使阴阳二症混乱。夫伤寒治之得其纲领，分以邪正虚实，真假寒热，则治之不难也。若求之多歧，则支离矣。先以阳症言之，夫既云伤寒，则寒邪自外入内而伤之也。其入则有浅深次第，自表达里，先皮毛次筋肉，又次筋骨肠胃，此其渐入之势也。风寒之初入，必先太阳，寒水之经，便有恶风、恶寒、头痛脊痛之症。寒郁皮毛是为表症，脉浮紧无汗为伤寒，以麻黄汤发之，得汗为解。然邪之所凑，岂有定所，亦不必拘以传毕六经而方愈也。故仲景立法，言在表发散，在中和解，在里攻下，随其邪之所在而驱散之，不过使邪热退而正气复行耳。若浮缓有汗为伤风，用桂枝汤散邪，汗止为解。若无头疼恶寒，脉又不浮，此为表症罢而在中，中者何？表里之间也，乃阳明少阳之分，脉不浮不沉，在乎肌肉之间，谓皮肤之下也。然有二焉，若微洪而长，即阳明脉也。外证鼻干不眠，用葛根汤以解肌。脉弦而数，少阳脉也。其症胁痛耳聋，寒热往来而口苦，以小柴胡汤和之，盖阳明少阳不从标本，从乎中治也。若有一毫恶寒，尚在表也。虽入中还当兼散邪，过此为邪入里为实热，脉沉实洪数有力，外症不恶风寒而反恶热，谵语大渴，掀衣气粗，扬手掷足，四肢燥热，身轻易于转侧，六七日不大便；明其热入里而肠胃燥实也。轻则大柴胡汤，重则二承气汤，大便通而热愈矣。以阴症言之，初起便怕寒，手足厥冷，或战栗，身静气短少息，目不了了，水浆不入，二便不禁，喜向壁卧，闭目不欲见人，唇口不红，蜷卧不渴，腹痛腹满，呕吐泄泻，或口出涎沫，面惨息冷，引衣自隐，身重难于转侧，不发热而脉沉迟，或细数无力，此自阴经受寒，即真阴症。不从阳经传入热症治例，更当看外症何如，轻则理中汤，重则姜附汤、四逆汤以温之，不可少缓。《经》所谓：发热恶寒者，发于阳也。无热恶寒者，发于阴也。此法人皆知之，至于发热面赤，烦燥，揭去衣被，脉大无力者，人皆不识，认作阳症，误设寒药，死者多矣。不知阴症不分热与不热，不论脉之浮沉大小，但指下无力，重按全无，便是伏阴，急与五积散，一服通解表里之寒。若内有沉寒，必须姜附温之。若作热治，而用凉药，则渴愈甚而躁愈急，岂得生乎？此取脉不取症也。<br />
<br />
　　寒中于表宜汗，寒中于里宜温，盖人之一身，以阳气为主，《经》曰：阳气者，若天与日，失其所，则折寿而不彰。寒者，阴惨肃杀之气也。阴盛则阳衰，迨至阳竭阴绝则死矣。仲景着书，先从伤寒以立论者，诚欲以寒病为纲，而明其例也。其在三阳者，则用桂麻柴葛之辛温以散之，其在三阴者，非假姜附桂萸之辛热，参术炙草之甘温，则无以祛其阴冷之邪，而复其若天与日之阳也。诸伤寒湿者，视此皆可以类推为治矣。<br />
<br />
　　何后人不明病情之至理，竟将伤寒立一门，设一局，过求其端，反增其惑，尚异立说，流散无穷。凡遇病者头疼发热，即谓伤寒，太阳受邪，实非其病，必加是法，默受夭枉，不可胜数。（张）深悯其厄，谨竭鄙见，有《评伤寒论》一篇，列于一卷之内，痛言其弊，幸高明鉴诸。<br />
<br />
　　六腑属阳，若阳经受寒，邪先发于太阳。五脏属阴，若阴经受寒，邪必发于太阴。阳经发病，必先除表清利邪热，六七日后愈；阴经发病，必须温托，扶正却邪。脏病无泻法，二七后乃愈，故伤寒者，由皮毛而后入脏腑，初虽恶寒发热，而终为热症，其人必素有火者。中寒者，直入脏腑，始终恶寒，而并无发热等症，其人必无火者。一则发表攻里，一则温中散寒，两门判然明白，何至混杂于中，而使后人疑误耶？然相传拘于七日者，盖以五脏之传，十二时奇而传一经，则七日始能传遍也。况天地之气，七日来复，人之胃气，亦从七日复也。<br />
<br />
　　太阳经表之表也，行身之背；阳明经，表之里也，行身之前；少阳经，半表半里也，行乎两胁之旁。过此则少阴、太阴、厥阴，其入脏而为里。凡伤寒温病初发，邪在于表，必头疼身热，病属三阳，即于此时急表散之，如冬月即病，宜用辛温、辛热以汗之；春温夏热，宜用辛凉辛寒甘寒以汗之。汗后身凉脉静，无所伤犯，病不复作而愈。<br />
<br />
　　如投药濡滞，或病重药轻，不散之于表，致邪热内结，病属三阴，须下乃愈。内虚之人，不胜下药，多致危殆。种种难治，皆失于不早散也。<br />
<br />
　　中寒之症，身强口噤，眩运无汗，或自汗者，腠理素虚而阳微也。伤寒发热，中寒不发热，以此为异，盖阳动阴静，阴寒既郁而成热，遂从乎阳，传变不一，靡有定方。<br />
<br />
　　不热者，阴邪一定而不移，则不变也。外寒所受皆同，惟里之有火无火，所以为中为伤乃异耳。<br />
<br />
　　《医贯》云：阴毒病者，肾本虚寒，或伤冷物，或感寒邪，或汗后亡阳，以致手足指甲皆青，腹中绞痛，四肢逆冷，虚汗恍惚，郑声呕吐，倦怠身痛，六脉沉微，或尺衰寸盛，或沉细而急者，四逆汤、理中汤：无脉者，通脉四逆汤；阴毒，甘草汤；脐中葱熨气海、关元，着艾炙之，乃用温和补气之药，通其内外，以复阳气。若俱不救，死症也，五日内可治，六七日不可治。然阴症而见阴候，人易知之，至于反常，则不易晓，如发热面赤烦躁，揭去衣被，饮冷脉大，误认为阳症，投寒药死者多矣。必须凭脉下药，不问浮沉大小，但指下无力，按至筋骨全无力者，必有伏阴在内，所以逼阳在外，断不可与凉药，所谓阳欲暴脱者，外显假热也。故读伤寒书而不读东垣书，则内伤不明，而杀人多矣。读丹溪书而不读薛氏书，则真阴真阳不明，而杀人亦多矣。东垣曰：邪之所凑，其气必虚。世间内伤者多，外感者间而有之，此一间字，当作五百年间出之间，甚言其无外感也。东垣《脾胃论》与夫《内伤外感辨》，深明饥饱劳逸发热等症，俱是内伤，悉类伤寒，切戒汗下，以为内伤多，外感少，只须温补，不必发散，正气得力，始能推出寒邪。外感多而内伤少，温补中少加发散。以补中益气汤一方为主。加减出入，如内伤兼伤寒者，以本方加麻黄；兼伤风者，本方加桂枝；兼伤暑者，本方加黄连；兼伤湿者，本方加羌活。实万世无穷之利，东垣特发明阳虚发热之一门也。然世间真阴虚而发热者十之六七，亦与伤寒无异，反不及论，何哉？今之人一见发热则曰伤寒，须用发散，发散而毙，则曰先贤之治法已穷，岂知丹溪发明之外，尚有不尽之旨乎？予尝于阴虚发热者，见其人热而亦口渴烦躁，与六味地黄大剂，一服即愈。如见下部恶寒足冷，上部躁极渴甚，或欲饮而反吐，即以六味汤中加肉桂、五味，甚则加附子冷冻饮料，下咽即愈，以此活人多矣。再举伤寒口渴一症言之，邪热入于胃腑，消耗津液故渴，恐胃汁干，急下之以存津液。其次者，但云欲饮水者，不可不与，不可多与，并无治法，纵有治者，徒知以芩、连、枝、柏、麦冬、五味、花粉，甚则石膏、知母以止渴，此皆有形之水，以沃无形之火，徒使与火相争，安能滋肾中之真阴也。若以六味地黄大剂服之，其渴立愈，何至传至少阴，而成燥实坚之症乎？既成燥实坚之症，仲景不得已而以承气汤下之。此权宜之霸术，然谆谆有虚人老弱人之禁，故以大柴胡代之。陶氏以六乙顺气汤代之，岂以二汤为平易乎？代之而愈，所丧亦多矣。况不愈者十之八九哉！当时若多用六味地黄饮子，大剂服之，取效虽缓，其益无穷。况阴虚发热者，小便必少，大便必实，其上症口渴烦躁，与伤寒无异，彼之承气者，不过因亢则害，下之以承真阴之气也。今直探其真阴之源而补之，如亢旱而甘霖一施，土水皆濡，顷刻为清凉世界矣，何不可哉？！况肾水既虚矣，复经一下之后，万无可生之理，慎之，慎之！此赵氏之创论，实探本穷源之学也。<br />
<br />
　　按阴盛格阳，阳盛格阴，二症至为难辨，盖阴盛极而格阳于外，外热而内寒，阳盛极而格阴于外，外冷而内热，《经》所谓：“重阴必阳，重阳必阴，重寒则热，重热则寒”是也。当于小便分之，便清者，外虽燥热，而中必寒；便赤者，外虽厥冷，而内必热。再看口中燥润及舌苔浅深，盖舌为心苗，应南方火邪，在表则未生苔，邪入里，津液搏结则生苔，而滑苔白者，丹田有热，胸中有寒，邪在半表半里也。热入渐深，则燥而涩，热聚于胃矣，宜用承气、白虎。若热病口干舌黑，乃肾水行于心火，热益深而病笃矣。然亦有苔黑属寒者，必舌无亡刺，口有津液也。即小便之赤白，口中之润燥，舌苔之滑涩，亦皆因乎津液之荣枯，未足凭以遽断寒热也。故尤宜以脉之有力无力细辨之。总之，医家治者，须随机应变，活泼泼地，不可胶执一方，不可泥滞一药，不必以药治病，惟以药治脉可也。古今气运不同，旧方新病，何能符合？只可读其书，广其义，考其方，得其理，潜心默究，自得其神，即罗氏譬之折旧料而改新房，备必工稳耳。<br />
<br />
　　外感头痛，常常而痛，痛犹外束也。内伤头痛，时作时止，痛犹内胀也。此由血虚，而虚火冲入泥丸宫也。内伤手心热，手背不热，外感手背热，手心不热。<br />
<br />
　　治阴症以救阳为主，治伤寒以救阴为主。然伤寒纵有阳虚当治，必看其人血肉充盈，而阴分可受阳药者，方可回阳。若面黧舌黑，身如枯柴，一团邪火内燔者，则阴已先尽焉。敢回阳益劫其阴耶！《伤寒论》曰：阴症得阳脉者，生；阳症得阴脉者，死。人皆奉其言，未知绎其义，夫正虚邪旺，久而不痊，但与补正，则邪自除，此必见虚衰之阴脉也。正气实者，多见阳脉，正气虚者，多见阴脉。症之阳者，假实也。脉之阴者，真虚也。陈氏曰：凡察阴症，不论热与不热，惟凭脉用药，百无一失。不论脉之浮沉大小，但重按无力便是伏阴，忌用凉剂，犯之必死。然则沉小者，人果知为阴脉，不知浮大者，亦有阴脉也。凡内伤心气者，脉皆无力，不可不辨。是知诸病，千变万化，只虚实二字尽之，不独伤寒一症也。盖一实一虚，邪正相为胜负，正胜则愈，邪胜则死。正气实者，即感大邪，其病亦轻。正气虚者，即感微邪，其病亦甚。故凡气实而病者，但去其邪。攻之无难；挟虚而病者，不补其虚，邪何能退？奈有伤寒无补法之语，以致虚症伤寒，固执束手待毙，良可叹也！独不观仲景为伤寒之祖，立三百九十六法，脉症之虚寒者，一百有余，定一百十三方，用参者三十，用桂附者五十余，即东垣、丹溪、节庵，亦有补中益气，回阳返本，温经益元等汤，未尝不补也，孰谓伤寒无补法耶？况今人挟虚患伤寒者，十尝六七，虚症类伤寒者，十尝八九，每出此语为误，虚而不补，且复攻之，危亡立待，殊不知发散而汗不出者，津液枯槁，阴气不能外达也。人知汗属于阳，升阳可以解表，不知汗生于阴，滋水即所以发汗也。清解而热不退者，阳无阴敛，阴不足也。人但知寒凉可以去热，不知养阴即所以退阳也。元阳中虚以致阴寒内袭者，壮元阳即所以散外寒也。脾胃正虚，而元阳不能藏纳，以致余热潮热不已者，补脾胃即所以敛浮阳也，要知正气不足，则邪气有余，正不胜邪，邪必不解，正气一壮，邪无容地，不散表而表自解，不攻邪而邪自退，今人不论虚实，一见发热等症，便以攻邪为主，邪气未去而正气受伤，此皆一言之祸也。自仲景以来，名贤代起，立言不患不详，患其多而惑也。陶节庵曰：得其要领，易于拾芥，脉证与理而已。求之多歧，则支离繁碎，如涉海问津矣。脉证者，表里阴阳虚实寒热也。理者，知其常通其变也。多歧者，蔓衍之方书也。<br />
<br />
　　夫秋冬伤寒，真伤寒也。春夏伤寒，寒疫也。与受久而后发之温病、热病，自是两途，岂可同治？且人惟知有外伤寒，而不知有内伤寒，即讹作房劳阴症，非也。凡冷物伤中而得，便是内伤阴症，不独房劳然也。房劳未常不病，阳症头痛发热者，但不可轻用凉药耳。若以曾犯房劳，便为阴症，必用温药。若以并无房事，便为阳症，必用凉药，不据脉而惟问候，则杀人多矣。故曰阳症多得之于风寒暑湿，邪生于太阳，外入者也。阴症多得之于饮食起居七情，邪生于少阴内起者也。伤寒内伤者，十居八九，救里解表，霄壤不同，桂枝下咽，阳盛则毙，承气入胃，阴盛则亡，可不辨乎？合而言之，真知其为阳虚也，则用补中益气汤；真知其为阳虚直中也，则用附子理中汤；真知其为阴虚也，则用六味肾气汤；真知其为阴虚无火也，则用八味肾气汤。其间有似阴似阳之假症也，则用寒因热用之法从之，不可少误，惟以补正为主，不必攻邪，正气得力，自然推出寒邪，汗出而愈。攻之一字，仁人之所恶也，百战百胜战之善者也。不战而屈人之兵，善之善者也，故曰善战者，服上刑。<br />
<br />
　　有元气素弱，色欲过度，腠理疏豁，寒邪乘虚而直入于三阴之经，故曰：阴症初起，乃不见热症之暴病也。若不即治，反逼虚阳上攻，而见面赤烦躁等热症，名阴盛格阳，一名阴极似阳，其躁时欲坐卧于泥水井中，口虽烦渴，不欲饮水，如脉洪数无力者，是阴虚而假阳上乘也，八味地黄汤加牛膝、五味子主之。六脉沉微无力者，阳虚之真象也，参、术、附、桂之类主之。有病本属阳，未传入里，误服凉药，过饮冷水变为阴症，或过食冷物，或食物后复饮冷水，变为食阴之病者，皆当从阴治，但重在温中，故止用炙草、术、附、姜、桂，而不用地、茱、桂、附也。若脉虽无力，外症身热，自汗体倦，手足心热，忽时作寒，口不知味，出言懒怯者，此属内伤元气，自当补中，如人参养荣汤，或补中益气汤，不必用峻补及桂、附大热之药也。然人之有生者，惟赖一阳气也。凡亡阳六脉沉微者，则元阳欲脱，命悬如缕，即峻加补益，无如草木之性，亦必假人正气以发生。若人本气不固，药力从何鼓舞，势如脱空填补，故少旺复虚，虚复峻补，药力一过，势复虚嬴，惟宜细心详察，阴长救阳，阳长救阴，接续勿间，不可少偏，不可少缓，务使阳先生而阴后长，勿使阴气胜而阳乃亡，七日五脏传遍，半月节令一交，则真气借此发生，根固方无暴脱。然脱症惟以救阳为重者，盖人阳气一分不尽，则不死，故阳为生长之机。若以补阴，阴道难长，徒使亡阳也，况命火安于位者，百病不生。凡诸疾之作者，皆由真火离于位也。是以治者，百病虽殊，可不保重此火，以为去病之基耶！（张）陈管见，明者达之。<br />

                    <br>
                        <br />
　　凡七分外感，三分内伤，则治外感药中，宜用缓剂小剂，及姜枣和中为引，则无大动正气之患。若六分内伤，三分外感，则用药全以内伤为主，略加表药一味，或热服以助药势，则邪自散，盖中虚之人，稍有外感，即能致病。非若壮者之人，必邪气重盛，方能发病也。况外感微邪，止犯气厘清道，并不传经，犯内故无重汗重下之法。惟调和荣卫，则邪自解于表，调和谷气，则元自复于中。若妄攻绝食，益虚其虚，愈增其困矣。<br />
<br />
　　杂症大小合参卷十<br />
<br />
　　温病郁病论<br />
<br />
　　《医贯》曰：冬时严寒，杀厉之气，触冒之而实时病者，乃名伤寒。不即发者，寒毒藏于肌肤，至春变为温，至夏变为暑病，暑病者，热极重于温也。既变为温，则不得复言其为寒，不恶寒而渴者是也。其麻黄、桂枝为即病之伤寒而设，与温热何与？受病之原虽同，所发之时则异，仲景治之，当别有方，缘皆遗失而无征，是以各家议论纷纷，至今未明也。然则欲治温病者，当如何？予有一法，请申而明之。《经》曰：不恶寒而渴者是也。不恶寒则知其表无寒邪矣，曰渴，则知肾水干枯矣。盖缘其人素有火者，冬时触冒寒气，虽伤而亦不甚，惟其有火在内，寒亦不能深入，所以下即发。而寒气伏藏于肌肤，自冬至三四月，历时既久，火为寒郁于中亦久，将肾水熬煎枯竭，盖甲木，阳木也。藉癸水而生，肾水既枯，至此时强木旺，无以为发生滋润之本，故发热而渴，非有所感冒也。海藏谓：新邪唤出旧邪，亦非也。若复有所感冒，又当恶寒矣，予以六味地黄滋其水，以柴胡辛凉之药舒其木郁，随手而应，此方活人者多矣，又因此而推展之。凡冬时伤寒者，亦是郁火症，其人无火，则为直中矣。惟其有火，故由皮毛而肌肉，肌肉而脏腑，今人皆日乃寒邪传热，寒变为热，既曰寒邪，何故入内而反为热？又何为而能变热耶？不知即是本身中之火，为寒所郁而不得泄，一步反归一步，日久则纯热而无寒矣。所以用三黄解毒，解其火也。升麻、葛根，即火郁发之也。三承气，即土郁则夺之，小柴胡汤，木郁达之也。此理甚简而易，只多了传经六经诸语，支离多歧。谓凡症有发热者，旨有头疼项强，目痛鼻干，胁痛口苦等症，何必拘为伤寒局？伤寒方以治之也。予于冬月正伤寒，独麻黄、桂枝二方，作寒郁治，其余俱不恶寒者，作郁火治，此赵氏之创论也。闻之者，孰不骇然。及阅虞天民《至人传》曰：传经伤寒是郁病，及考之《内经》，帝曰：人伤于寒，而传为热，何也？歧伯曰：寒气外凝，内郁之理，腠理坚致，玄府闭密，则气不宣通，湿气内结，中外相薄，寒盛热生，故人伤于寒，转而为热，汗之则愈，则外凝内郁之理可知矣。观此则伤寒为郁火也。明矣。<br />
<br />
　　《经》曰：木郁则达之，火郁则发之，士郁则夺之，金郁则泄之，水郁则折之。然调其气，过者折之，以其畏也。所谓泻之，注《内经》者，谓达之、吐之也，令其条达也。发之、汗之也，令其疏散也。夺之、下之也，令其无壅碍也。泄之，谓渗泄解表，利小便也。折之，谓制其冲逆也。谓凡病之起，多由于郁，郁者，抑而不通之义，《内经》五法，为因五运之气所乘而致郁也。丹溪云：气血冲和，百病不生，一有怫郁，诸病生焉。又制为六郁之论，立越鞠丸以治郁，曰气、曰湿、曰热、曰痰、曰血、曰食，而以香附、抚芎，苍术，开郁利气为主，谓气郁而湿滞，湿滞而成热，热郁而成痰，痰滞而血不行、血滞而食不消化，此六者，柏因为病者也。此说出而《内经》之旨始晦，《内经》之旨又因释注之误而复晦，此郁病之不明于世久矣。苟能神而明之，扩而充之，其于天下之病，思过半矣。且以注《内经》之误言之，其曰达之，谓吐之，吐中有发散之义，盖凡木郁，乃少阳胆经半表半里之病，多呕酸吞酸症，虽吐亦有发散之益，但谓无害耳。焉可便以吐字该达字耶？达者，畅茂调达之义，王安道曰：肝性急，怒气逆， 胁或胀，火时上炎，治以苦寒辛散而不愈者，则用升发之药，加以厥阴报使而从治之。又如久风入中为飨泄者，及不因外风之入而清气在下为飧泄者，则以轻扬之剂，举而散之。凡此之类。皆达之之法也火郁则发之，发之，汗之也。东垣升阳散火汤是也。使势穷则止，其实发与达不相远，盖火在木中，木郁则火郁，相因之理。达之，即所以发之，即以达之之药发之，无有不应者，但非汗之谓也。汗固能愈。然火郁于中，未有不蒸蒸汗出，须发之得其术耳。土郁夺之，谓下夺之，如中满腹胀，势甚而不能顿除者，非方轻之剂可愈，则用咸寒峻下之剂，以劫夺其势，而使之平，此下夺之义也。愚意谓夺不止下，如胃亦土也，食塞胃中，下部有脉，上部无脉，法当吐不吐则死。《内经》所谓：高者因而越之，以吐为上夺，而衰其胃土之郁，亦无不可。金郁泄之，如肺气 满，胸凭仰息，非解利肺气之剂，不足以疏通之，只解表二字，足以尽泄金郁之义，不必更渗泄利小便，而渗利自在其中。况利小便，是涉水郁之治法矣。独水郁折之难解，愚意然调其气四句，非总结上文也。乃为折之二字，恐人不明，特反复说此四句，以申明之耳。意谓水之郁而不通者，可调其气而愈。如《经》曰：膀胱者，州都之官，津液藏焉，气化则能出矣。肺为肾水上源。凡水道不通者，升举肺气，使上窍通则下窍通，其过者，淫溢于四肢浮肿，如水之泛滥，须折之以其畏，水之所畏者，土也。土衰不能制之，而寡于畏，故妄行。兹惟补其脾土，俾能制水，则水道自通，不利之利，即所谓泻之也。如此说则折字与泻字于上文接续，而折之之义益明矣。然东方先生木，木者，生生之气，即火气空中之火，附于木中，木郁则火亦郁于木中矣。不特此也，火郁则土自郁，土郁则金亦郁，金郁则水亦郁，五行相因，自然之理，朱子所谓节节推去，可知可尽，惟其相因也。予以一方治其木郁，而诸郁皆因而愈。一方者何？逍遥散是也。方中惟柴胡、薄荷二味最妙，盖人身之胆木，乃甲木少阳之气，气尚柔嫩，象草穿地，始出而未伸，此时如被寒风一郁，即萎软抑遏，而不能上伸，不上伸则下克脾土，而金水并病矣。惟得温风一吹，郁气即畅达，盖木喜风，风摇则舒畅，若寒风则畏矣。温风者，所谓吹面不寒杨柳风也，木之所喜也。柴胡、薄荷，辛而温者，惟辛也，故能发散。温也，故入少阳。<br />
<br />
　　古人立方之妙如此，其甚者，方中加左金丸，左金丸止黄连、吴茱萸二味，黄连但治心火，而吴茱萸则气燥，肝气亦燥，同气相求，故入肝以平木，木平不生火，火平不刑金，金平能制木，不直伐木而佐金以制木，此左金之所以得名也。犹未也，继用六味，加柴芍以滋肾水，俾水能生木。逍遥散者，风以散之，地黄饮者，雨以润之，木有不得其天者乎？此法一立，木火之郁既舒，自不下克，土亦滋润无燥 之病，金水自得相生，予谓一法可通五法者，如此岂惟是哉！推之大之，其益无穷。凡寒热往来，似疟非疟，恶寒恶热，呕吐吞酸嘈杂，胸痛胁痛，小腹胀闷，头晕盗汗，黄胆温疫，疝气飨泄等症，皆对症之方，推而伤风、伤寒、伤湿，除直中外，凡外感者，俱作郁看，以逍遥散加减出入，无不获效。如小柴胡汤、四逆散、羌活汤，大同小异，然不若此方之响应也。神而明之，变通之妙存乎人耳。倘一服即愈，少顷复发，或频发而愈甚，此必属上寒下热之假症也，则此方不可复投，当改用温补之剂，如阳虚以四君子汤加温热药；阴虚者则以六味汤中加温热药；其甚者，必须用热药冷冻饮料之法，使不拒格而不入也。是《经》所谓：病有微甚，治有逆从，先医殚心竭虑，阐明至理，以创于前，但相传既久，气化转薄，后学可不细心揣摩，更神化之以继其后。<br />
<br />
　　杂症大小合参卷十<br />
<br />
　　两感症<br />
<br />
　　夫两感于寒而病者，必死之候也。如一日太阳与少阴俱病，则发热恶寒，头痛口干，烦躁而渴；二日阳明与太阴俱病，则腹满身热，谵语不食，睡卧不宁；三日少阳与厥阴俱病，则胁痛耳聋，囊缩而厥，水浆不入，不省人事，总阴阳俱病，表里俱伤，腑脏之气不得通于上下，荣卫之精，不得行于内外，病至六日，六经俱绝，不可救治。然何为而两感也。如一日太阳与少阴俱病，则太阳者，腑也。邪自背俞而入，人之所共知也。少阴者，脏也。邪自鼻息而入，人所不知也。鼻气通于天，故寒邪无形之气从鼻而入，肾为水脏，物以类聚，故肾受之。《经》曰：天之邪气，感则害人五脏。内外两感，脏腑俱病，欲表之则有里，欲下之则有表，表里既不能一治，故云两感者不治。然所禀有虚实，所感有浅深，虚而感之深者，必死。实而感之浅者，犹有可治。表症多者，先解其表；里症多者，先攻其里，所谓治有先后，要在临时变通，治得其宜，恒多无害。<br />
<br />
　　杂症大小合参卷十<br />
<br />
　　论伤寒受邪不独太阳经<br />
<br />
　　夫人之平时，荣卫周流，无少间断，一旦邪气入内，阻碍正气，不得流行，郁而为热。仲景曰，在表发汗，在中和解，在里攻下，随其所而驱散之，不过使邪热退而正气复行，此先贤立法之准绳也。然前人壮实，尚堪任此攻下，今人虚弱，何能当此推敲？使元气既受伤于病，复受伤于药，惟图不治之治可也。况人之经络，三阳三阴，分布一身，邪之所凑，岂有定所？黄仲理云：风寒六气之邪伤人，或入于阳经，或中于阴络，孰为之先？孰为之后？乌可专以太阳为受邪之始？故各经皆能受邪，但太阳经受邪居多，为差等尔，故取仲景六经见证七方，发散以先之。若夫阴经受邪，则不复传变，惟用前方温经散寒而已，惟阳经受邪，初用麻黄、桂枝以表散之。传入半表半里，又取小柴胡汤和解以继之。邪传于里，理宜攻下，又取大柴胡汤、调胃承气等汤下之，此治真伤寒表中里三症之大略也。至于冬温为病，非其时而有其气也。冬时严寒，当君子闭藏，而反发泄于外，专用补药而带表药，如补中益气之类。<br />
<br />
　　杂症大小合参卷十<br />
<br />
　　论伤寒受病不独足六经<br />
<br />
　　一阳子曰：伤寒传足不传手，非穷理之言也。草窗刘子，指足经所属水土木，以水遇寒而涸冰，土遇寒而坼裂，木遇寒而调枯，故寒喜伤之。手经所属金与火，金遇寒而愈坚，大体极热，寒不能袭，故寒不能伤。昧者奇之，竟将人身荣卫经络上下截断，不相联系矣。夫寒邪袭人，必先皮毛灼热，鼻塞气粗，肺主皮毛，是手太阴肺辛金先受病矣。故先贤有桂黄等汤。然汗法舍皮毛何自而解？迨至热邪入里，大便闭结，手阳明大肠庚金病矣。故先贤有硝黄朴实之用。然下法舍大肠何自而通？刘子谓金遇寒而愈坚之言可信乎？阳气怫郁，舌苔言妄，手少阴心下火病矣。先贤所以有泻心数法，亢极动血，上下烦蒸，手厥阴心胞火，手少阳三焦火病矣。治有三黄柴芩数条，小便癃秘，手太阳小肠内火病矣，治有五苓导赤之例，刘子谓大热寒不能伤之一言信乎？《经》云：伤寒则为病热。既云病热，则无水冰土裂木枯之象，而有金烁火亢之征矣。刘子之言，不亦谬甚。<br />
<br />
　　杂症大小合参卷十<br />
<br />
　　论结胸<br />
<br />
　　伤寒下早，邪流注而为结胸。若心下胀满，按之如石硬而痛，手不可近，燥渴谵语，大便实秘，脉来沉实有力者，名曰大结胸。然滞在胸膈，未可即下，尚宜消导俟。<br />
<br />
　　邪热壅盛于里，糟粕结实于下，乃攻而去之，邪热得解，元气无伤，所谓下药宜迟者此也。如按之而心胸不痛，惟胸高气粗者，名曰小结胸，是邪气填于胸中，未尽入腑，但宜小柴胡汤加入枳、桔，未可下也。若头有微汗，身不甚热，时时噫气，胸亦微滞，名曰水结胸，由水饮过多，停聚心下也，治宜利之。如利而小水不通，头汗出者，乃阳脱也，不治。若时时懊 ，躁闷舌干，手足大热，酷喜饮冷，此为热实结胸。如无狂躁，手足微冷，胸痞噫气者，此名寒实结胸。更有脏结与结胸不异，但结胸在阳分而不欲食，脏结在阴分而饮食如故，兼必时时下利也。凡病在二三日间，卧则心下烦满，起则微觉稍爽者，须知心下必有结矣。盖卧则气壅上逆而为烦，起则气降散而觉爽，但此尚未结实。若一下之，则邪因虚而更结，或为旁流下痢矣。复有阳明病，时谵语潮热，然果内有实热而当消谷引食矣。若反不欲食，而小腹绕脐硬痛，小水短赤而渴者，是胃有燥屎也，可即下之。若频频欲食，食而不多者，是胃有虚热，虽硬亦非燥屎，不可下也。若小腹痛而大便黑，小水自利，身黄谵语，燥渴脉沉实者为蓄血，宜桃仁顺气汤，下尽黑物则愈。若按之而小腹胀满不硬痛，小水不利者，乃溺涩也。宜利之，但勿过利，以耗竭津液耳。大凡下后神清气爽，身凉思食者，邪气退而正气复也。如反身热烦躁者，是正气散乱于内。邪气纵横于中也。并发紫黑斑点者，并为死候。其脉动而中止，少能自还，更来小数者，名曰结阴。结阴者，主内邪气恣，结也。如动而不还，即来而微动者，名曰代阴。代阴者，主内正气衰极欲绝也。故曰结脉可生，代脉必死也。<br />
<br />
　　杂症大小合参卷十<br />
<br />
　　论伤寒痞症<br />
<br />
　　凡发热恶寒其脉浮者，伤于阳也。若下太早，则邪尽入于里，而为结胸。如不发热而恶寒，其脉沉紧者，伤于阴也。若早下之，则邪聚结于心下而为痞。《经》曰：浊气在上，则生 胀。又曰：病发于阴，而反下之，因作痞是也。然必结心下者，以阴受气之处也，结胸则满而痛为实，痞则满而不痛为虚，痞满下利者为虚，便闭者为实。<br />

                    <br>
                        <br />
　　若小便不利，其状如痞，攻而不散者，是水饮内蓄，以致津液不行，治宜散水则愈。若心下痞而恶寒者，是表里症俱未解，当先解表，后与攻痞可也。大抵诸痞皆热，故攻之多寒剂，所以诸泻心汤，皆治伤寒痞满，盖满在心胸，不在胃也。或杂病痞满，有寒热虚实之不同，《保命集》云：脾不能行气于四脏，结而不散，则为痞。凡伤寒之痞，从外之内，故宜苦泻。杂病之痞，从内之外，故宜辛散。更有素因有积，又遇伤寒，寒气入里，与积相合而为痞，乃使脏气结而不通，此亦为脏结，必痛引少腹，入阴筋而死。<br />
<br />
　　杂症大小合参卷十<br />
<br />
　　辨温热<br />
<br />
　　温热之病，因外感内伤，触动郁火自内而发之于外，初则表里俱热，宜用辛凉之剂，两除表里之热。久则表热微而里热甚，又宜如承气汤。苦寒之剂以泻之，则热退身凉，而病自己也。倘不谙伏气温热之症，表里俱热者，而认作即病伤寒之症，用麻黄汤辛温之剂以发表，则内热愈甚，而斑黄狂乱之症起矣。或未用辛凉之剂以解表，便用承气汤苦寒之剂以攻里，则表热未去，而结胸虚痞之症见矣。<br />
<br />
　　杂症大小合参卷十<br />
<br />
　　伤寒夹惊变惊<br />
<br />
　　（伤寒门中杂症惟此小儿多犯而与大人异治）<br />
<br />
　　夹惊者，因邪热乘心，热极生风，是以手足为之动摇，精神为之恍惚，咬乳面红，痰壅气喘，喉有锯声，口噤目窜而变惊候也。如痰热皆在上焦横扰者，可即吐之。若三焦俱客者，可即下之，热中病即止，不可尽剂，盖吐则伤气，气虚者悸，下则亡血。<br />
<br />
　　血虚者惊，故有过剂之后，而变慢惊者多矣。<br />
<br />
　　杂症大小合参卷十<br />
<br />
　　伤寒夹食<br />
<br />
　　夹食者，有病先病时病后而得，如食后外感停滞，胸次既病，而为胀满，大便酸臭，腹痛气急者，此即病先所得是也。如胃气衰微，邪热入伏，以致消谷引食。若胃气未虚，必与邪气相争而吐者，易治。如胃弱而既不能化，又不能争，以致热结胸膈者，此脾胃虚弱，即病时所得是也。如病少痊，志食无度，以致停滞发热者，此为食复，即病后所得是也。宜随症虚实施治，实者，消导为先，虚者，佐以养胃。<br />
<br />
　　杂症大小合参卷十<br />
<br />
　　伤寒发斑<br />
<br />
　　斑有温毒，有热毒，有胃烂。温毒者，即冬受寒，至春阳与阴气相搏而发是也。热毒者，是暑气伏胃，因遇寒而发是也。胃烂者，或误下而热乘虚入胃，或失下而热不得外泄，毒瓦斯入胃深极也。故斑者，毒也。毒者，乖戾失常，偏阴偏阳之至也。外因六气相感，胃有热毒熏蒸，胃主肌肉，热甚伤血，里实表虚，故令周匝遍体，状如咬啮，红赤者，生，紫黑者，死。以热极而胃烂也。舌苔唇裂者，不治。治宜解毒清凉，不可表药取汗，盖表虚里实，发汗则益令开泄，更增斑烂矣。其阴症发斑者，或因汗吐下后，中气虚乏，或因欲事耗损真阳，或因过服凉药，遂成阴症，寒伏于下，逼其无根失守之火，上熏肺胃，而发斑点，其色淡红，隐隐见于肌表，与阳症发斑，色紫赤者不同。此胃气极虚，若服寒药立见危殆，吴鹤皋曰：以参 桂附，而治斑法之变也。医不达权，安足语此？若因风热挟痰，而作搔痒成块者，此轻症也。当与解毒辛散则愈。<br />
<br />
　　内伤斑者，乃内伤元气不足之病，因气血两虚，亦身痛心烦作热，但脉虚大，懒于言动，倦怠自汗为异耳。若妄作外感有余治，立见倾危，速进补中益气汤，熟眠热止而愈。丹溪曰：内伤发斑者，胃气极虚，一身之火游行于外，宜补以降之，大健中汤最佳，内用参、 、归、芍、炙草、半夏、桂、附，以姜枣水煎服。若内有伏阴，误服凉药，逼其虚阳，浮散于外，而为阴斑，脉虽洪大，按之无力，或手足逆冷过肘膝者，先用炮姜理中汤，以复其阳，次随症治，不应加附子。<br />
<br />
　　杂症大小合参卷十<br />
<br />
　　伤寒发疹<br />
<br />
　　疹与斑实无大别，惟斑隐隐于皮肤之间，视之则得，疹则累累于肌肉之上，手摹亦知。斑则六淫相感而发，疹则毒瓦斯久蓄而成。斑以清凉化毒为主，疹以透肌托里为先。然疹属阳，头面宜先发至为止，且疹属心火，斑属三焦无根之火，其上侵于肺则一也。虽皆蕴热日久，阳乘于阴，而致斑点外作，大抵斑有虚阳，疹多实热，故内伤发斑，虚火游行于外者，宜补中益气汤，加葛根、芍药，或调中汤补而降之。疹则始宜透托，次宜清解而已。然疹之虚者，可以治斑之法治疹，斑之实者，可以治疹之法治斑，故不必以斑疹分，但当以虚实判可也。<br />
<br />
　　杂症大小合参卷十<br />
<br />
　　伤寒发狂<br />
<br />
　　狂者，阳毒也。是因伤寒失下，阳毒热壅于上，以致狂走妄言，面赤咽痛，潮热独语，如见鬼，惟噎气躁逆，五心烦热，唇肿口哕，或遍体发黄，其脉则实，此阳症之顺者也，只须下之乃安。如发狂难制，以酷炭气入鼻即定，方可察其阴阳也。至若小便自遗，瞳人不转，直视妄言者，此是肾绝，盖肾藏精志，因下利过多，致亡津液精夺志失，变为如狂，乃坏症也。又若四五日间，表邪尽入于里，少腹硬满，皮见青紫筋，大便黑，小便利而狂者，是下焦有蓄血不行也，治须为之下血，其大便黑者血瘀也。小便利者，血病而气不病也。盖此因太阳热入膀胱，与血相搏，则蓄结于少腹而狂。《经》曰：热结膀胱，其人如狂。又曰：血并于下，乱而喜忘。如血不胜热，被热迫下行，则热亦随血散而愈矣。然狂为阳实，躁为阴虚，候虽相近，而虚实迥有不同，治者不可不辨。<br />
<br />
　　杂症大小合参卷十<br />
<br />
　　伤寒辨阳狂阴躁<br />
<br />
　　凡治狂症，须分阳狂阴躁，方用药无瘥。如初起头疼发热，恶寒方已，复登高而歌，弃衣而走，逾墙上屋，骂詈叫喊，大渴欲死，脉来有力者，此邪热传里，阳盛发狂，当用寒药下之，是为阳狂。如见舌卷囊缩者，不治。若病起无头疼，身微热，面赤烦躁，脉来沉微无力，乃寒极而发躁，指甲面颜青黑，冷汗不止，心腹硬结如石，躁渴欲死，是乃阴证似阳，当用热药温之，此为阴躁。凡见厥冷下利，谵语遗尿，直视躁不得卧，其脉无力欲绝者，不治。故曰：脏受寒邪不温则死。天气为阳，气虚则寒，故温亦是补，又名救里者，以阳虚大危，亟当救援也。若自病起而无热，但狂言烦躁不安，精采不与人相当者，此为如狂，乃热结膀胱，太阳经之里症也，宜利之。若下之则死。凡先烦后躁，可治。先躁后烦，死。独躁不烦者，死。盖躁无暂安，为脏厥耳。更有卧寐不宁者，乃胃中津液干枯，不能内营其魂魄也。惟为生津俾胃和，而卧自安也。<br />
<br />
　　杂症大小合参卷十<br />
<br />
　　伤寒狂言谵语郑声辨<br />
<br />
　　狂言者，大开目与人语，语所未尝见之事者是也，实也。谵语者，合目自言，言所日用常见常行之事者是也。虚也。郑声者，声战无力，不能接续，造字出于喉中者是也。乃虚之更甚者也。如气息不促，手足颇温，其脉沉细者，急以白虎汤加人参、五味、麦冬，助其元气，或浓煎独参汤，徐徐理之。若其脉微细，大小便自利，手足冷者，尤宜温补之，四逆理中，均为对症之药矣。凡昼日烦躁，虚阳扰乱，外见假热也。<br />
<br />
　　夜安静不呕渴，脉沉微，无大热，阴气独治，内系真寒也。阴虚之极，阳必厥，阳虚之极，阴必躁，当用姜，附，直从阴中回阳，不可以昼日烦躁而疑之也。但服药或用热药冷冻饮料之法，或加阴药一二，以为热药向导之方，制方之宜，存乎其人，故古方凡用辛热回阳，必佐归芍敛阴，使阳回而阴不被劫也。然请谵语脉浮大者，生；沉小四逆者，死。即所谓阳病见阴脉也。<br />
<br />
　　杂症大小合参卷十<br />
<br />
　　伤寒发黄<br />
<br />
　　发黄之症，是邪热伏于阳明，郁塞熏蒸而现于外，必大便结小便闭，热结于中，而不得泄也。治宜可下下之，次以清热和解为要。其症有三，凡两目或黄或赤，六脉洪大有力燥渴者，为阳毒发黄，直下之。若小水不利或赤，小腹胀满不痛，脉来沉细有力，渴而大便实者，为湿热发黄，宜清利小水。若环口黧黑，柔汗发黄者，此是脾绝，盖脾主唇口，脾失精华，则黧黑见，脾气绝，则柔汗形，故真脏色见也，脾为精液之本，阳气之宗，脾绝者，必死之候也。并发黄而寸口无脉，鼻气冷者，兼下痢而心腹满，脉沉细者，俱死。<br />
<br />
　　杂症大小合参卷十<br />
<br />
　　伤寒发衄（附火逆症）<br />
<br />
　　衄者，是肺经热，其肺气受伤，不能卫血也。故凡脉浮紧鼻燥音哑无汗者，即宜汗之自解，否则邪无由泄，入于里攻于肺，迫于血而衄斯作矣。然衄后而热退，精神爽者，是邪从衄解，即大热而精神亦爽者，是内热亦泄，因邪气还表，故身大热，皆愈之兆，俗名红汗。若在五六日间而衄者，此余热未清，错经妄行所致，可与导血归经，亦必即愈。如衄后而反大热，烦渴而躁，诸症并作者，此血损气伤，邪乘虚而纵横于中，为邪胜正也，难治。然衄虽多属于肺，若在二日间者，系阳明热在经中、迫血妄行，阳明脉起于鼻，络于口，其候必欲漱冷水而不欲咽，不欲咽者是里无热，可见其在于阳，而未入于阴也。若在三日间者，是邪热乘肝，肝不藏血也。若在四日间者，是太阴脉布胃中，胃气攻冲，脾不能为之统血也。更有以火炙劫汗，以致助其里热，迫血上行，轻则从鼻而出，重则从口而来。自腰以下，重而必痹，痹者，痛也，即名火逆，乃治之不得其法，而人自致之病也。<br />
<br />
　　杂症大小合参卷十<br />
<br />
　　伤寒发渴<br />
<br />
　　夫渴者，邪热入脏津液枯竭，而脏腑精华不足也。故四五六日之间而渴者，是邪已传阴分，理之所宜。若一二三日间，尚在三阳传变而渴者，理之所逆，盖里既热甚，而表症未罢，是谓两感。如表症既退而渴者，是邪尽入于里也。便结便须下之，以去其热邪。若两感者，宜和解之。若素不竭，而药后乃渴者，是水气散，阳气复，里气温，故渴也。故渴者，当至不渴，不渴者，当至微渴为愈，均平阴阳之义也。然伤寒以思饮水为欲愈。若不与则不愈。若恣饮又恐水停，故宜少饮之，再思再与。若六脉洪数，重按久按有力，果系实症阳症，方可与以新汲凉水，否则恐有上热下寒者，便忌误服寒冷矣。<br />
<br />
　　杂症大小合参卷十<br />
<br />
　　伤寒呕吐<br />
<br />
　　凡有物有声者，谓之呕。有声无物者，为之干呕。无声有物者，谓之吐。如内觉烦燥，睡卧不宁，吐酸而呕者，热气逆于胃也。吐白水者，寒邪客于胃也。饮水即呕者，水停心下也。吐蛔者，胃中虚冷也。如汗出遍体，自腰以下独无而呕者，是津液不得下行，热气上逆而致也。如呕吐而又发热者，此是半表半里之症，然吐中便有发散之义。若吐后表热益甚者，则邪乘虚入胃矣。如食后而即吐者，此胃气与邪相争而然。然胃气未脱，名曰小逆。如反能食，胸胀烦燥，时时酸气上行，既不能化又不能吐者，是邪气胜胃，不能与邪相搏，名曰火逆。若在病愈之后，呕吐不了者，是因汗下太过，阳明胃虚耳，治宜温胃。<br />
<br />
　　杂症大小合参卷十<br />
<br />
　　伤寒霍乱<br />
<br />
　　霍乱起于病初者，是寒邪伤于里也。在上焦则吐，在下焦则泻，在中焦则既吐又泻。若吐泻后而伤寒之症不罢，则必乘脾胃虚弱，而再传吐泻，是为重虚，乃危候也。<br />
<br />
　　更有不吐不泻，而卒微微腹痛，渐甚，不知人事者，名曰干霍乱，即俗所谓痧气。世有于股边颈后刮伤，名曰刮痧，或于足弯青筋刺之，令其出血，名曰放痧，总脾主四肢，导四关之气，以宣通脾家之郁滞也。丹溪曰：放痧出血气，不若刮痧行血气之为愈也。并忌五谷热物。<br />
<br />
　　杂症大小合参卷十<br />
<br />
　　伤寒二便不通<br />
<br />
　　二便虽出于二肠；然莫非皆属于阴也，莫非皆属于肾之开窍也。有因过汗亡阴，热耗津液，以致小便秘涩，而大便燥结者，或热结大小二肠，以致津液不行，热无以泄者，由此而谵妄发狂，及发黄等症随焉。血虚者，润剂通之，热结者，苦寒下之。<br />
<br />
　　杂症大小合参卷十<br />
<br />
　　伤寒发喘<br />
<br />
　　喘之为病多矣，总因肺气上逆也。如未汗而喘，是邪在表，气不利也，宜疗以解肌。发惊而喘，疗以镇心，痰壅腹满而喘，疗以荡涤，发疹而喘，疗以透托，停饮而喘，疗以散水，至若直视烦满气粗，身汗如油，喘而不休者，此坏症也。<br />
<br />
　　杂症大小合参卷十<br />
<br />
　　伤寒遗尿<br />
<br />
　　遗尿者，小便自出而不知也。大抵热盛神昏遗尿者，可治。若阴症下寒，逆冷遗尿，脉沉迟欲脱者不治，宜四逆汤，加益智仁主之。厥阴囊缩逆冷，脉沉遗尿者，宜四物加茱萸汤。阳不回者，死。若汗下之后，热不解，阴虚火动而遗尿者，用人参三白汤加黄柏、知母、麦冬、五味、归地主之。<br />
<br />
　　杂症大小合参卷十<br />
<br />
　　伤寒呃逆<br />
<br />
　　呕逆属胃寒者，人果知用丁香、柿蒂散温之矣。然有其气，自脐下直冲于胸嗌间，呃忒者，此阴证呃忒也。其病本不在胃，因内有伏阴，或误服寒药，遂至冷极于下，迫火上冲，发为呃忒而欲尽也。真气虚脱，多不可治，有病患烦躁，自觉甚热，他人以手按其肌肤则冷，此皆为无根失守之火，散乱为热，非实热也。乃水极似火，阴症似阳。若不识此，误用凉药，下咽则死，当用羌活附子汤加官桂、人参、木香、陈皮、半夏、砂仁，急温其下真阳回，阴火降，呃忒自止。若概以丁香、柿蒂、病大药小，误人多矣。<br />
<br />
　　杂症大小合参卷十<br />
<br />
　　伤寒咳嗽<br />
<br />
　　夫咳有声而痰微，嗽有痰而声微，总因肺气逆而不收，冲击咽喉。如痒如梗，然受寒而即咳嗽，此寒未变热，治为寒嗽，及至四五六日而咳嗽者，是寒已成热，治为热嗽，如停饮而咳者，治宜渗泄或利之。如臭痰作咳，胸痛频频，此发肺痈之候也。如舌干口燥，火气上升，咳逆不止，其脉洪大者，是心火乘肺也。如久嗽不已，稠痰夹血，是肺气受伤也。实者，清火以安肺，虚者，滋水以涵金。<br />

                    <br>
                        <br />
　　杂症大小合参卷十<br />
<br />
　　伤寒舌苔<br />
<br />
　　白苔者，是热聚丹田，寒留胸膈，湿气熏蒸所致，治宜燥湿和中。又曰：滑白色者，邪未入腑，半表半里也。宜细瞧之。热入渐深，则燥而涩矣。舌上黄苔者，胃腑有邪热也，宜下之。舌上有黑苔，生芒刺者，所属有二，非水来克火，为寒极，即火极似水，为热极，以脉迟数无力有力辨之、一宜理中汤，一宜大承气汤。然十有九死之症也。<br />
<br />
　　杂症大小合参卷十<br />
<br />
　　伤寒口糜喉肿<br />
<br />
　　口糜者，因心脾受热，郁火熏蒸。治宜清理心脾，其脉则洪大有力，而为实热者也。更有脾元中气不足，不能按纳下焦阴火，以致口糜生疮，宜服附子理中者，不可不知。至于喉肿者，有阳毒，有阴毒，如面赤脉洪或吐脓血，是火气上冲，心肺受热，是为阳毒。加四肢冷，而脉沉细，是寒结于肺，寒极生热，湿热熏蒸，此为阴毒。治阳以清肺化毒，治阴用引火归源。<br />
<br />
　　杂症大小合参卷十<br />
<br />
　　伤寒阴阳二厥<br />
<br />
　　凡足有三阳三阴，阳脉在五指，阴脉聚足心，集于膝下膝上，故《经》曰：阳气衰于下，则为寒厥，阴气衰于下，则为热厥，盖阳气衰则阴气胜，故自足心上至膝而俱冷，是谓阴厥。然过膝者，不治。阴气衰则阳气胜，故必热，自五指而至足心，是谓阳厥，然热极反兼寒化，即所谓热深厥亦深，故阳厥必热极而发厥，兼以烦渴脉数，身复时温，便秘尿赤，谵语昏愦者是也，宜承气汤下之。阴厥必身不热，而便不秘，脉迟微细而口不渴，引衣自盖，下利者是也，宜四逆汤治之。然阳厥极深，至于身冷脉微欲绝，为热极而将死矣，急以大承气下之，则厥愈者，所谓寒药反能生脉，而令身暖也。<br />
<br />
　　若误以热药，助其阳，则阴气暴绝，阳亦绝而死矣。若阴已先绝，而阳亦将绝，于此时而复下之，则阴阳俱竭，而亦死矣，可不细辨欤！<br />
<br />
　　杂症大小合参卷十<br />
<br />
　　伤寒阴症似阳<br />
<br />
　　凡面赤目赤引饮，脉来七八至，按之则散者，此无根之脉也。并夹阴中寒，面色青而脉沉厥冷，囊缩舌卷，下利清谷，里寒外热者，并身痛脉沉厥冷，脉微欲绝者，并用四逆汤加喊主之，皆不可视为阳症。<br />
<br />
　　凡身热面赤眼红，六脉无力，或豁大而空者，此下元虚惫，阳浮于上，谓戴阳之症也。阳已戴于头面，若再加表散或寒凉，则孤阳浮越，危境立至矣。故陶节庵以人参、附子等药，收归阳气于下源，而加葱白透表，以散外邪，此顾本逐客之妙用也。<br />
<br />
　　杂症大小合参卷十<br />
<br />
　　伤寒下痢<br />
<br />
　　夫痢之为症，有因热毒流入脏腑而成者，有因寒邪入胃而成者，有因药品迅攻而成者，亦有结胸而下漏水者，更为凶症也。凡下痢，如表症已罢，即须下之，此通因通用之法。至若腹中急痛而甚，时时干呕，火气上逆，唇鲜口渴，下如屋漏水，或如烂肉汁者，并痢后而便血者，并皆不治。<br />
<br />
　　杂症大小合参卷十<br />
<br />
　　伤寒失音<br />
<br />
　　失音之源不一，有因痰壅气闭，有因失血惊恐，有因邪热攻心，心气耗损，有因火烁金伤，不能宣布，然咽喉音声如故，而舌不能转运者，为舌喑。如舌能转运言语，而咽喉音声则无者，为喉喑，舌喑多因于心肾，喉喑多因于肺胃。<br />
<br />
　　杂症大小合参卷十<br />
<br />
　　伤寒奔豚<br />
<br />
　　奔豚者，因过汗过下，而浊气上犯也。汗者，心之液，过汗则心虚，过下则脾损，肾无所制水，不畏火，上逆凌心，必脐下悸动，发自少腹，止至心下，名曰奔豚。奔豚者，肾积也，治宜补脾泻肾而已。<br />
<br />
　　杂症大小合参卷十<br />
<br />
　　伤寒腹痛<br />
<br />
　　腹痛有寒热二候，则烦满气粗，口渴噎气，倍食停滞，或宿血结聚者，是属热也。<br />
<br />
　　若肠鸣泻痢，时时少痛，不甚不己，口吐苦涎，重按则愈，此属寒也。如身发大热，而腹痛酷喜重裘按肚者，此表热内寒也。<br />
<br />
　　杂症大小合参卷十<br />
<br />
　　伤寒蓄血症<br />
<br />
　　蓄血俗名内伤，或积劳，或多怒，或饱后行房，或负重努力，或登高坠下，或奔逐过急，皆致蓄血，其症多发热而类外感，但不头痛不作渴，天明少间，至午复剧，汗多至颈而还，自汗无气以息，目光短不得卧，不思饮食，二便自利，小便或赤，大便或泻，小腹急，大便黑，小便自利，如狂喜忘者是也，治宜辛温行血，佐以咸寒，如桃仁、红花、延胡、郁金、归尾、苏木、降香、赤芍、五灵脂、蒲黄、红曲、牛膝、韭汁、花蕊石、大黄之类。瘀血行后，宜补脾和肝，调和气血为主。海藏曰：大凡血症，皆不饮水，惟气症则饮水，蓄血发躁，而内不渴，虽漱水而不欲咽也。<br />
<br />
　　杂症大小合参卷十<br />
<br />
　　伤寒囊缩<br />
<br />
　　囊缩者，有阳有阴。阳症囊缩者，因热极筋枯而燥缩也，急用大承气汤下之。阴症囊缩者，因寒极筋软而收缩也，急用四逆汤加吴茱萸汤温之。妇人无囊，观其乳头缩者是也。凡治此症，先灸关元、气海、丹田及蒸熨脐法甚效，至于阴缩者，肝筋寒也。阴挺者，肝筋热也。<br />
<br />
　　杂症大小合参卷十<br />
<br />
　　伤寒循衣摸床<br />
<br />
　　凡循衣摸床，直视谵语，脉弦者，生脉涩者，死。小便利者，可治，以其肺气犹降，膀胱犹能化气而肾水未枯也。不利者，不可治，谓津液枯竭也，此乃肝热乘肺，元气虚衰，不能主持，阴阳二气俱绝，名撮空症也。极虚之候，不论伤寒何病，俱以大剂参，或八珍、或独参汤峻补之，多有活者。若大便秘结，撮空谵语燥渴者，此为实热，宜承气汤下之。<br />
<br />
　　杂症大小合参卷十<br />
<br />
　　伤寒身重肉苛<br />
<br />
　　病有身重不能转侧者，有身疼不能转侧者，何也？身重不能转侧者，下后血虚，津液不荣于外也。身疼不能转侧者，风湿相搏于经也。二者颇类，虚实不同，治则各异。若症恶而觉身重倍常者，死。以阴阳气离，形骸独留，无气升举，故身倍重也。其肉苛者，虽着衣絮，犹尚苛也。由发汗过多，损伤荣卫，肉失所养，故顽痹不仁，痛痒不知也。用羌活冲和汤类加桂枝、当归、木香主之。<br />
<br />
　　杂症大小合参卷十<br />
<br />
　　伤寒摇头<br />
<br />
　　头者，诸阳之会，阳脉有乖，则头为之摇动。《经》曰：诸风掉眩，皆属肝木。多因气血虚弱，而风火上乘，鼓动以致之，然有心绝而摇头者，有风盛而摇头者，盖阴根于阳，阳根于阴，阴阳互根，气血周流无间。若心绝则神去而阴竭，阳独无根，不能自主，所以头摇。《经》云：阳毒留形，体如烟熏，直视摇头是也。至于太阳发 ，则风盛于上，风主乎动，是以头摇。《经》所谓：独摇头，卒口噤，而背反张者是也。<br />
<br />
　　言摇头中有痛也。言者为虚，不言为实，均是摇头，析而分之，曰虚邪、曰实邪、曰真邪，当随症施治，外灸百会、风府等穴，其摇即定。<br />
<br />
　　杂症大小合参卷十<br />
<br />
　　伤寒鼻塞<br />
<br />
　　鼻为肺窍，肺为脏首，寒欲客肺，肺则与邪相搏，是以肺液为涕，气壅而塞，此为寒也。久则郁而为热，火烁金燥，津液不濡，荣卫凝滞，清气不升，是以肺窍为之不通，此之热也。寒者温之，热者清之。<br />
<br />
　　杂症大小合参卷十<br />
<br />
　　伤寒自汗<br />
<br />
　　寒多中荣，风多中卫，荣得寒则痛，卫得风则热，寒伤于荣，则无汗而为伤寒，风伤于卫，则有汗而为伤风，荣卫惧虚，则必自汗。盖荣行脉中，卫行脉外，荣虚则不能守脉中，气虚则不能卫脉外，以致汗出。汗者，血也。寒则凝滞，故痛。热则妄行，故汗，汗出而渴者，主发疮痍。汗出而不渴者，主热将散也。如身热汗极，昏睡不言，筋挛背强，其脉沉微，此是欲变风候也。如头有汗而身无汗，心胸懊 ，是中有停滞，而津液不得下行也。若身热微微，昏沉多睡，身有汗而独头无，且寸口脉微者，是亡阳之候。如阴症诸候俱备，但身首俱有微汗者，未可谓之纯阴，盖阴脉皆至颈而还，今达阳部，故知非也。<br />
<br />
　　杂症大小合参卷十<br />
<br />
　　伤寒劳复食复<br />
<br />
　　劳复者，因伤寒初愈，血气未平，早作劳动，致损真气，触其余毒而病，谓之劳复。食复者，因胃中稍和，即为倍食，胃气未充，不能消化，或邪热内伏，未经尽去。<br />
<br />
　　因与谷气相搏而病，此谓食复。劳者调之。食者消之。更有伤寒口欲言，舌不能转，眼睛不慧，反能食者，为除中。邪火杀谷之象也。<br />
<br />
　　杂症大小合参卷十<br />
<br />
　　伤寒瘥后女劳复<br />
<br />
　　瘥后因交合而复者、名女劳复。其候体重少气，头重不举，目中生花，腰背痛，小腹里急绞痛，或引阴中拘挛，或憎寒发热，时时阴火上冲，头面烘热，心胸烦闷者是也，宜烧 散之类。小腹急痛，脉沉足冷，用当归四逆汤加熟附茱萸之类。若见卵缩入腹，脉见离经者，死。然有男子病新瘥，未与妇人交接，感动其情，思其欲事，心切而得病者，其治亦与女劳复同。<br />
<br />
　　杂症大小合参卷十<br />
<br />
　　伤寒瘥后阴阳易<br />
<br />
　　阴阳易者，因瘥后交合，而无病之人反得病者是也。其候大便不通，心神昏乱，惊惕不安，体重少气，少腹里急，及引阴中拘挛，热上冲胸，头重不欲举，眼中生花，膝胫拘急是也。然肾经亏败，真阳虚损，故有寒无热，脉虚足冷，宜人参四逆汤，调下烧散，阴头微肿则愈。若妇人病未平，复有犯房事，小腹急疼，腰膝俱痛，四肢不仁，无热者，当归白术散。凡阴阳易，极难调理，须分寒热施治，舌出数寸者死。<br />
<br />
　　杂症大小合参卷十<br />
<br />
　　伤寒瘥后发肿<br />
<br />
　　伤寒愈后浮肿，若因水气者，宜利之。若胃虚食少者，宜五苓散加苍术、陈皮、木香、砂仁之类。胃不虚者，以商陆一味，煮粥食之，亦妙。伤寒大病瘥后足肿者，不妨。但节饮食，戒酒色，胃气强，肿自消也。<br />
<br />
　　杂症大小合参卷十<br />
<br />
　　伤寒瘥后遗毒<br />
<br />
　　伤寒汗下不彻，余邪结在耳后一寸二三分，或两耳下俱硬肿者，名曰遗毒，宜速消散，缓必成脓，以连翘败毒散治之。如项肿痛，加威灵仙；大便实加大黄、穿山甲。如发肿有脓不消，或已破未破者，但用内托消毒散，加角刺、升麻、金银花、甘草之类。<br />
<br />
　　然古人方书之论如此，但实多由于久热伤阴，盖少阳少阴，阴亏已极，因乃虚火上冲，所以腮颊耳后肿痛也。《经》曰：荣气不从，逆于肉里，乃生痈肿。况耳后方圆一寸皆属于肾，有何毒之谓欤？治宜以滋阴化痰，散郁和肝而肿自愈。如熟地、麦冬、土贝母、生白芍、甘桔、连翘之类，略佐青皮、柴胡少许足已。若尺脉甚弱者，竟用上病疗下之法，投以引火归源之药，则肿不治而自散。若误认以毒为事而攻之，不惟肿结，愈固而愈甚，必致变生别病而危矣。此张之鄙见也。<br />
<br />
　　杂症大小合参卷十<br />
<br />
　　伤寒瘥后碗头疮<br />
<br />
　　碗头疮者，亦有汗下后余毒不尽，故瘥后而发碗头疮也。只以黄连、甘草、归尾、红花、防风、苦参、荆芥、连翘、羌活、白芷之类煎服，外用芒硝、赤小豆、青黛为末，以鸡子清和猪胆汁调敷疮上最效，勿动其靥，待其自脱。若瘥后小便涩有血者，亦是余毒热也，名曰内外疮，亦皆有靥。若不出脓者死。宜用黄连解毒汤加生地、归尾、连翘、木通、滑石、牛膝、 蓄、琥珀、甘草稍之类。<br />
<br />
　　杂症大小合参卷十<br />
<br />
　　伤寒身痒<br />
<br />
　　凡阳明反无汗，皮中如虫行者，胃主肌肉，阳明久虚也，宜术附汤、黄 建中汤主之。如风热盛，身痒发热无汗，口燥舌干，大小便秘涩者，宜防风通圣散加羌活主之。<br />
<br />
　　如风证身痒者，宜小续命去附子，加白附子主之。如血虚身痒者，宜四物汤加浮萍、蒺藜、防风主之。<br />
<br />
　　杂症大小合参卷十<br />
<br />
　　论大头伤寒治法<br />
<br />
　　发于鼻额红肿，以至两目盛肿而不开，额上面部皆赤而肿者，属阳明也，或壮热气喘，口干舌燥，咽喉肿痛不利，脉来数大者，用普济消毒饮主之。如内实热盛者，用通圣消毒饮。若发于耳之上下前后，并头角红肿，此属少阳也。或肌热，日脯热，寒热往来，口苦咽干，目疼胁下满，宜小柴胡加花粉、羌活、荆芥、连翘、芩连主之。若发于头上，并脑后项下及目后赤肿者，此属太阳也、宜荆芥败毒散主之。若三阳俱受邪，并于头面耳目鼻者，以普济消毒散，外用清凉救苦散敷之，治法当先缓后急，则邪伏也。先缓者，宜退热消毒，虚人兼扶元气，胃虚食少者，宜助胃气，候其大便内结热甚，方以大黄下之，拔其毒根，此先缓后急之法也。盖此毒先肿于鼻额，次肿于目，又次肿于耳，从耳至头，上络后脑，结块则止，若不散必成脓也。俗云大头天行，亲戚不相访问，染者多不救。泰和间多有病此者，医以承气加蓝根下之，稍缓，翼日如故，下之又缓，终莫能愈，渐到危笃。东垣视之曰：夫身半以上，天之气也。身半以下，地之气也。此邪热客于心肺之间，上攻头而为肿盛，以承气泻胃中之实热，是为诛伐无过，遂处普济消毒饮子全活甚众。<br />
<br />
　　杂症大小合参卷十<br />
<br />
　　伤寒误药伤人<br />
<br />
　　阳盛阴虚，则邪乘虚入里，下之则愈，汗之则竭其津液而死。阳盛阳虚，则邪客于腠里而未能入，汗之则愈，下之则引贼破家而死。若应用小柴胡汤和解，误用承气汤致身热黄者，死。中暑热病，误用燥剂者，死。肾虚受寒，内逼浮阳之火泛上，面赤烦躁，身有微热，渴欲饮水，不能下咽，大便或闭、或利，小水淡黄，或呕逆，或气短，或郑声，或咽痛，状似阳证，误投寒凉者，立死。阴证身热，面赤足冷，烦躁揭去衣被，脉来数大无力，若不急用加减五积散冷服，而误用凉药者，死。伤寒汗多，复利小便者，死。阳明病潮热汗多，小便因少，若利之，加喘渴者，死。湿病，若发其汗，使人耳聋不知痛处者，死，病患烦燥，自觉甚热，他人以手按其肌肤，殊无大热、此为无根失守之火，用凉药者，死。<br />

                    <br>
                        <br />
　　杂症大小合参卷十<br />
<br />
　　辨伤寒太阳经再传<br />
<br />
　　伤寒六经传变，自表入里，三阳为表，三阴为里，自浅而深，六经传尽，必无出而再传之理。成氏以六日厥阴传经已尽，七日当愈不愈，再自太阳传出，复至厥阴，十三日不愈，谓之过经坏病。此等注释，谬误殊甚。马玄台辩之，谓太阳至厥阴，犹人入户升堂，以入于室，太阳为三阳，最在外，阳明为二阳，在太阳之内，少阳为一阳，在阳明之内，此三阳之在表也。太阴为三阴，在少阴之内、少阴为二阴，在太阴之内，厥阴为一阴，在少阴之内，此三阴之在里也。故一日始于太阳，二日传阳明，三日传少阳，四日传太阴，五日传少阴，六日传厥阴。经文之论，次第相传，亦言其大概耳。所云七日不愈再传经者，七日行经未尽，仍在太阳一经也。如仲景所谓，太阳病头痛七日自愈，以其行经尽也。若欲再作经者，针足阳明，使经不传则愈。可见太阳一经，有传之七日以上者、则阳明、少阳，亦可羁留，过经不解，故针阳明中土，使不再传，此谓行其经未尽，未尝曰传其经尽也。若云六经传尽，复自厥阴外出，而再传太阳，则有二阴三阴一阳二阳以格之，有容自外入内，又自内而越于外之理。风寒之邪，郁久成热，入人脏俯，岂两阴交尽于里？复能变寒，而从皮毛之外，再入太阳以为害者哉！成氏之谬，不辨可知也。<br />
<br />
　　杂症大小合参卷十<br />
<br />
　　论伤寒汗药宜早下药宜迟<br />
<br />
　　伤寒之病，莫先于分经表里，治表里之法，莫先于分汗下缓急，汗下迟早一差，变症百出，是以前人论治伤寒，有曰汗药宜早，下药宜迟，此二语紧要法也。曰宜早者，谓风寒之邪自表而入，即当速为发表，邪从表解，免其传里而病，即仲景所谓，觉病须臾，即宜早治，不避晨夜是也。曰宜迟者，谓风寒之邪，传入于里，攻下必须在正阳阳明之腑。俟邪热壅盛于里，下之则去其邪热而愈，所谓应犯而犯似乎无犯。若邪热未盛于里而早下之，则正气受伤，傍流阴寒之气乘虚痞聚，即仲景所谓下早恐成痞气与结胸是也。此云迟早，论治法之先后，非论时刻之早晚也。奈有以发汗当在午前阳分，攻下当在午后阴分，以早迟一字，竟以日候之早晚论之，支离穿凿，莫此为甚。且有既不明伤寒治法，又不识杂证类伤寒，往往妄投汗下之药，以致虚人元气，变证丛生，未有不因之而毙者矣。<br />
<br />
　　杂症大小合参卷十<br />
<br />
　　论伤寒可下不可下<br />
<br />
　　《经》曰：中满者，泻之于内；又曰：土郁夺之。谓下之令其疏泄也。然欲攻病邪之标，必先审正气之本。如伤寒寸脉弱而无力者，切忌发吐，尺脉弱而无力者，切忌汗下，俱宜小柴胡汤和之。若小便数而赤，大便结而脉沉实者，日数虽少，邪已传里，病宜下之，失下则聚热不散，无黄、发狂等症生焉。如脉浮大，小便清长，日数虽多，病未传里，未成热结，不可下也，下之则虚其阴，阴气弱于中，阳邪攻于内，所谓引贼破家也。并宿滞未熟，表邪未尽，亡血溃疡，动气恶心，六脉无力，睡卧安宁，虚结年高，病久产后，均忌大下。内伤元气不足，有食停滞，当补泻兼施，补中益气，加熟大黄润而行之。更有太阳、少阳并病，是半表半里之症，宜和之者也。若误下之，则太阳表邪入里，而为结胸，少阳里邪攻于肠、胃而为脏结，或开肠洞泄，便溺不禁而死，故身热恶寒，邪在表也，可汗不可下。发热恶热，热在里也，可下不可汗。邪在半表半里，汗下俱禁之人，皆曰汗多亡阳，不知下多亦亡阳，以亡阴中之阳，故曰亡阴耳。若不呕不渴，睡卧安宁，身无大热，惟心下觉痛，时欲进食，下痢频频，舌有白苔者，是寒在胸中，热聚丹田，此谓脏结，因邪结于中，气不得通于下，故心下觉痛也。至若白苔不退，是上焦寒盛，寒盛则其结愈固，伤寒以阳盛为顺，阴盛者，逆候也。如至五六日间，胸无结滞，但日中烦躁不眠，至夜微能安静者，是过下过汗而阴阳亡也。盖昼主阳，在昼则阳气欲复，因虚不胜邪，故烦躁不宁也。夜稍安静者，阳虚不能与之争，邪热遇阴，故少解也。如阴阳未脱者，至夜而阴复之，至日而阳复之，则数日阴阳渐复，邪气自当潜退矣。如逐日更甚者，此正气散乱于内，邪气纵横于中也，不治。然伤寒汗下之后，不可便用参 大补，宜用小柴胡汤加减和之。若即加大补，则邪气得补，而热复盛，所以谓伤寒无补法此也。惟挟虚类伤寒，脉见无力者，并劳力伤寒者，不在禁补之例，更宜须分阴阳二症，阴症者，身静重语无声，气难布息，口鼻气冷身凉，水浆不入，二便不禁，面上恶寒是也。阳症者，身动轻语有声，口鼻气热身烙是也。更当以脉之有力无力辨之。<br />
<br />
　　杂症大小合参卷十<br />
<br />
　　伤寒可吐不可吐<br />
<br />
　　《经》曰：在上者，因而越之。凡尺脉有力强健者，可吐。食滞中脘，胀闷恶心，头痛身热，寸脉滑盛者，可吐。痰满胸膈，不得升降，因而小便不通者，可吐。肝气郁结，中脘痛闷者，可吐。若尺脉微弱，两寸不滑，胸膈不闷者，不可吐。脾胃素虚，面色痿黄，右寸大而无力者，不可吐。中气虚而痞胀，不能不化者，不可误吐。吐后心火既降。阴道必强，大禁房室悲忧，致增他病，咎归于吐。<br />
<br />
　　杂症大小合参卷十<br />
<br />
　　辨伤寒可汗不可汗<br />
<br />
　　凡脉浮大者，日数虽多，在表宜汗。若六七日后，邪热少退，胸膈亦和，是表里己平也。而如咽喉干燥，汗出无多，此乃津液枯竭，不可发汗，汗则亡阳。更淋家不可发汗，夫淋是太阳热传膀胱也，汗之则津液愈竭，客热愈增，以致膀胱虚燥，小便便血。衄家不可发汗，夫衄则上焦已亡血矣。汗之复竭上焦津液，血不荣则筋不舒，阴既虚则目不瞑而成痉 。少阴病脉沉细数，病为在里，不可发汗。少阴病，但厥无汗，而强发之，必动其血，或从口鼻，或从目出，是名下厥上竭，难治。脉动数微弱者，不可发汗。脉沉迟在里者，不可发汗。腹中左右有动气者，不可发汗，及产后溃疡，年高病久，气虚血虚，均不可无汗。故夫汗者，治在表也。然汗法有三，一曰温散。天遇寒胜之时，人逢阴胜之脏，夫阳气不充，则表不能解，虽身有大热，必用辛温。一曰凉解，炎热炽盛，表里枯涸，阴气不营，亦不能汗，宜用辛凉。一曰平解。病在阴阳之间，既不可温，又不可凉，但宜平用，期于解表而已。凡已得汗而脉尚躁盛者，此阴脉之极也，死。脉尚躁而不得汗者，此阳脉之极也，死。若得汗而脉静者，生。<br />
<br />
　　凡病患神采外扬者，病发常多汗而躁急，盖神既外扬，津无管束而妄泄。《经》所谓：阳虚虚阴必凑之，必须内守，方可逆挽。老子所谓：知其雄，守其雌，知其白，守其黑，真对症之药也。若夫用药，必取草木之性，下达而味沉重者，恒使勿缺。如灌园而频频沃之，以杜其枯竭也。所以伤寒过经热不止，或发汗不彻用紫苏煎汤，纳入大壶，置被中接汗，内服辛凉之药，使汗易出，而勿耗伤阴分也。<br />
<br />
　　杂症大小合参卷十<br />
<br />
　　辨伤寒未解将解<br />
<br />
　　凡至七日，邪传阴分已足，如身微热，面有黄色，手足微温，精神清爽，此是阳气欲复，阴气欲解，虽有卒然大热汗出，此邪气还表，即解之候也。如热而不已，昏沉烦躁，此又是邪气胜正，阴极成热，乃必死之候。如七八日间，口噤不言，烦扰身热，或战，此是阴阳争胜，如三部脉皆至，而目 黄者，此正气胜邪，其症即愈。即在一二日间，病传太阳，阳明，候当头疼发热，睡卧不宁，其脉浮大。如反睡卧安宁，口不烦渴，精神清爽、脉来沉迟而实，呼吸息数无乖，此外虽感冒，阴旺不受邪触，故不见于脉，当三阳传足而愈，又不可作阳病见阴脉者论也。然阳病必至七日而愈，阴病必至六日而愈者，以阳病法火，火数七，阴病法水，水数六耳。<br />
<br />
　　杂症大小合参卷十<br />
<br />
　　伤寒望色<br />
<br />
　　鼻色青，主腹中痛。若冷者，死。鼻色微黑者，有水气。鼻色黄，主小便难。鼻色白者，属气虚。鼻色赤者，属肺热。鼻色鲜明者，有留饮。鼻孔干燥者，必衄血。鼻色燥如烟煤者，阳毒热极。鼻孔冷滑色黑者，阴毒冷极。鼻流浊涕者，属风热。鼻流清涕者，是肺寒。鼻孔癖胀者，肺热有风。唇口焦红者，吉。唇口焦黑者，凶。唇口俱肿赤者，是热极。唇口俱青黑者，是寒极。唇口舌断绞者，难治。唇口燥裂者，是脾热。唇青舌卷者，死。唇吻色青者，死。环口黧黑者，死。口张气直出者，死。齿燥无津液者，是阳明热极。前板齿燥兼脉虚者，是中暑。齿如热者，难治。耳黑枯燥者，是肾惫。目赤唇焦舌黑者，属阳毒。目里黄色暗者，属湿毒。目黄兼小便利，大便黑，小腹满痛者，属蓄血。目瞑者，将欲衄血。目白睛黄不渴，脉沉细者，属阴黄。两 黄者，病欲愈。开目见人者，属阳。闭目不欲见人者，属阴。睛昏不识人，目反上视，睛小瞪，目直视，目邪视，目睛正圆，戴眼反折，眼HT 陷下，此八者，皆死证。目睛微定，临时稍转动者，属痰。目中不了了，睛不和，不明白者。此因邪热结实在内，不了了者，谓见一半目，不见一半目是也。眼眶黑者，亦主内有痰。舌肿者，雄治。舌出者，死。面观颊赤。在午后，此虚火上升，不可作伤寒治。面赤脉数无力，此伏阴病，假热也。面赤脉沉细，此少阴病，外热内寒，阴盛格阳，宜温。误用寒凉者，死。面赤脉弦数，此少阳病，宜小柴胡汤和解。面部通赤，此阳明表症未解，宜解肌，不可攻里。面唇青，是阴寒极。面青兼舌卷囊缩，亦是阴寒。面青兼小腹绞痛，是夹阴伤寒。面目身黄，兼小水短涩，是湿热。面目身黄，小腹胀满硬痛，小便利，是蓄血伤寒。面白，为无神，或汗多是脱血所致，面白人不宜大汗。若汗下吐后，神昏谵语者，坏病也。直视喘满下利者，死。脉沉肢冷者，死。若黑气在鱼尾，相牵入太阳者，死。黑气自人中入口者，死。黑气入耳目鼻舌者，死。面黑人在伤寒内涉虚，不宜参术大补，盖气多实故也。<br />
<br />
　　杂症大小合参卷十<br />
<br />
　　伤寒问因<br />
<br />
　　口苦是胆热。口甜是肝热。口淡是胃热。舌干口燥是胃家热极。心下满，若因下早者，为痞气。若手按拍之有声，又软者，是停水。若手按则散者，此虚气。若手按硬痛者，是宿食。凡喜明而向外睡者，属阳，而元气实。喜暗而向壁睡者，属阴而元气虚。凡病初起，觉不舒快少情绪者，是夹气伤寒。凡病起觉倦卧，骨腿酸疼胁痛者，是劳力伤寒。凡耳聋因邪气入深者，难治。然有兼虚证者，或因少阳证者，不可不知。<br />
<br />
　　杂症大小合参卷十<br />
<br />
　　伤寒论脉撮要<br />
<br />
　　左右手脉俱急紧盛，是夹食伤寒。右手脉来空虚，左手脉来紧盛，是劳力伤寒。左手脉来紧盛，右手洪滑，或寸脉沉伏，身热恶寒，隐隐头痛，喘咳烦闷，胸胁体痛，是夹痰伤寒。左手脉来紧涩，右手脉沉数，心胸肋下，小腹有痛处，是血郁内伤外感。<br />
<br />
　　杂病以弦为阳，伤寒以弦为阴，杂病以缓为弱，伤寒以缓为和。两手无脉曰双伏，一手无脉曰单伏，必有正汗也。寸口阳脉中或见沉细者，但无力者，为阳中伏阴。尺部阴脉中，或见沉数者，为阴中伏阳。寸口数大有力为重阳，尺部沉细无力为重阴，寸脉浮而有力，主寒邪，表实宜汗。浮而无力，主风邪，表虚宜实。尺脉沉而有力，主阳邪在里，为实宜下。无力主阴邪在里，为虚宜温。寸脉弱而无力，切忌发吐。尺脉弱而无力，切忌汗下。初按来疾去迟，名曰内虚外实。去疾来迟，名曰内实外虚。尺寸俱同，名曰缓，缓者，和而生也。汗下后脉静者生，乃正气复也。躁乱身热者，死，乃邪气胜也。温之后脉来歇至者，正气脱而不复生也。纯弦之脉名曰负，负者，死。按之解索，名曰阴阳离，离者，死。阴病见阳脉者，生。阳病见阴脉者，死。<br />
<br />
　　按：阴脉有沉、有紧、有数，而仲景统以微细言之。盖沉必重按始得，紧数亦在沉细中见，不似阳症浮大而紧数也。薛氏曰：人知数为热，不知沉细中见数为寒甚。真阴寒症，脉常有七八至者，但按之无力而数耳，宜深察之。故曰：脉数为热，浮数为表热，沉数为里热，数而有力为实热，无力为虚热，况细数乎。<br />
<br />
　　鬼脉 得病之初，便谵语发狂，六部无脉，大指之下寸口之上有脉动者是也。<br />
<br />
　　反美脉 如病患六部无脉，便不可言其无脉，要在掌后切看，脉来动者是反关脉也。<br />
<br />
　　心脏 心病舌强，笑面赤燥烦，掌热口干谵，脐上动气洪紧数，反得沉微，命不全。<br />
<br />
　　肝脏 肝家面青目痛闭，筋急怒容，脐左气，脉当弦急，或兼长浮涩短兮，名不治。<br />
<br />
　　脾脏 脾家不食，面皮黄体重，肢痛喜卧床，动气当脐脉缓大，弦长而紧是凶殃。<br />
<br />
　　肺脏 肺家面白带忧愁，吐血寒温喘嗽，求脐右气兮，沉细涩大而牢者死根由。<br />
<br />
　　肾脏 肾家面黑爪甲青，耳闭足寒泄腹疼，脐下气兮，脉沉滑缓而大者死之形。<br />
<br />
　　杂症大小合参卷十<br />
<br />
　　伤寒六绝脉歌括<br />
<br />
　　雀啄连来三五啄，屋漏半日一点落。弹石硬来寻即散，搭指散乱真解索。鱼翔似有，亦似无，虾游静中跳一跃。寄语医家仔细看，六脉一见休下药。<br />
<br />
　　杂症大小合参卷十<br />
<br />
　　伤寒用药大法<br />
<br />
　　标本逆从既明，和剂之药须识。表汗用麻黄，无葱白不发；吐痰用瓜蒂，无豉不涌；去实热用大黄，无枳实不通；温经用附子，无干姜不热；竹沥无姜汁，不能行经络；蜜导无皂角，不能通秘结；非半夏、姜汁不能止呕吐；非人参、竹叶不能止虚烦：非柴胡不能和解表里；非五苓散不能通利小便；非天花粉、干葛，不能消渴解肌；非人参、麦冬、五味，不能生脉补元；非犀角、地黄，不能止上焦之吐衄；非桃仁承气，不能破下焦之瘀血；非黄 、桂枝，不能实表间虚汗；非茯苓、白术，不能去湿助脾；非茵陈不能去疸；非承气不能制狂；非枳桔不能除痞满；非陷胸不能开结胸；非羌活不能治感冒；非人参败毒，不能治春温；非四逆不能治阴厥；非人参白虎不能化斑；非理中乌梅不能治蛔厥；非桂枝麻黄不能除冬月之恶寒；非姜附汤不能止阴寒之泄利；非大柴胡不能去实热之妄言；太阴脾土，性恶寒湿，非干姜、白术不能以燥湿也；少阴肾水，性恶寒燥，非附子不能以温润也；厥阴肝木，藏血荣筋，非芍药、甘草不能以滋养也。此皆经常用药之大法，然机变应之无穷。<br />

                    <br>
                        <br />
　　杂症大小合参卷十<br />
<br />
　　伤寒用桂枝辨<br />
<br />
　　书曰：无汗宜桂枝汤者，是用桂枝以发汗也。复曰：无汗不得服桂枝。又曰：发汗过多者，却用桂枝甘草汤，是用桂枝以闭汗也。其一药二用者何说？盖桂为百药长，善通血脉，故用以止烦出汗者，非桂能开腠理而发出汗也，以其调荣血，则卫气自和，邪无容地遂自汗出而解矣。汗多用桂枝者，亦非桂枝能闭腠理而止汗也，以其调和荣卫，则邪从汗出，邪去而汗自止矣。昧者不解其止汗发汗之意。凡见病者，便用桂枝，殊不知，如遇太阳伤风自汗者，及中风自汗者，固获奇效，倘系太阳伤寒无汗，而骨髓无寒者，而亦用之，为害岂浅浅乎？故仲景曰：无汗不得服桂枝；又曰：桂枝下咽，阳盛则毙者此耳。<br />
<br />
　　杂症大小合参卷十<br />
<br />
　　伤寒用药相配合宜论<br />
<br />
　　麻黄得桂枝，则能发汗，芍药得桂枝，则能止汗，黄 得白术则止虚汗，防风得羌活则治诸风，苍术得羌活则止身痛。柴胡得黄芩治热，附子得干姜治寒，羌活得川芎则止头疼，川穹得天麻则止头眩，干葛得天花粉则止消渴，石膏得知母则止渴，香薷得扁豆则消暑，黄芩得连翘则消毒，桑皮得苏子则止喘，杏仁得五昧则止嗽，丁香得柿蒂、干姜则止呃，干姜得半夏则止呕，半夏得姜汁则回痰，贝母得栝蒌则开结痰，桔梗得升麻开提血气，枳实得黄连则消心下痞，枳壳得桔梗能使胸中宽，知母、黄柏得山栀则降火，豆豉得山栀则治懊 ，辰砂得酸枣则安神，白术得黄芩则安胎，陈皮得白术则补脾，人参得五昧、麦冬则生肾水，苍术得香附开郁结，浓朴得腹皮开膨胀，草果得山楂消肉积，神曲得麦芽能消食，乌梅得干葛则消酒，砂仁得枳壳则宽中，木香得姜汁则散气，乌药得香附则顺气，芍药得甘草治腹痛因虚，吴茱萸得良姜止腹痛因寒，乳香得没药大止诸痛，芥子得青皮治胁痛，黄 得大附子则补阳，知母、黄柏得当归则补阴，当归得生地则生血，藕汁磨京墨则止血，红花得当归则活血，归尾得桃仁则破血，大黄得芒硝则润下，皂荚得麝香则通窍，诃子得肉果则止泻，木香得槟榔治后重，泽泻得猪芩则能利水，泽泻得白术则能收湿，此用药相得之大端也。<br />
<br />
　　杂症大小合参卷十<br />
<br />
　　伤寒治法补遗<br />
<br />
　　一治伤寒必须直攻毒瓦斯，不可补益，盖邪气在经络中，若随症早攻之，只三四日可愈。若却行补益，则毒瓦斯流炽，反致危困。<br />
<br />
　　一伤寒神虽昏乱，而小便仍通者，乃阴气未绝之征，尚可治之。<br />
<br />
　　一伤寒不思饮食，切不可用温脾健胃之药，以致反增热毒，为害不浅，但为因邪去病，里和自能思食。<br />
<br />
　　一伤寒温疫，其不可治及难治者，必属下元虚症。如家中传染者，缘家有病患，则日夕忧患，而饮食少进，少则气馁，时与病患相近，感其病气从口鼻而入，故宜清阳明舒郁滞兼理劳伤为要，有余误作不足，犹无大害，不足误作有余立见倾危。<br />
<br />
　　一伤寒虚热内炽，胃中津液干枯，必仗甘寒气味之药，方可和之，但方宜小，服宜频。如极饥人得食，必渐渐与之，故一昼夜频进五六剂，为浸灌之法，则邪热得以渐解，元气得以复生。若小其剂，复旷其日，亦无及矣。<br />
<br />
　　一伤寒自利，当分阴阳二证，切不可概投补药、暖药、止泻药，以致杀人，惟自利而身不热。若手中温者，属太阴，身冷四肢逆者，属少阴厥阴，其余身热下利者。皆阳症也。<br />
<br />
　　一凡冒露感雨，湿气内攻，而胸前凝滞者，此但可燥湿和中。若误下之，则湿气下行，损伤脾胃随必变痢，久则血液注下，即俗名五色痢，变为四肢冰冷，手足开撒，昏沉神倦，尺寸沉微，泻遗无度，男子谓之亡阳，小儿谓之慢脾。<br />
<br />
　　一伤寒、温疫，三阳症中，往往多带阳明者，以手阳明经属大肠，与肺为表里，同开窍于鼻，足阳明经属胃，与脾为表里，同开窍于口。凡邪气之所入必从口鼻，故见阳明症者独多。<br />
<br />
　　杂症大小合参卷十<br />
<br />
　　伤寒死症<br />
<br />
　　如至四五六日，狂言直视，小便遗失者，肾绝也。直视摇头，形体甚黑者，肾克火而心绝也。大小肠痛极者，小肠为心腑，大肠为肺腑，火克金而肺将绝，因乃汗出如油，喘而不休矣。爪甲青黑，不知人事，面青作搐，舌卷囊缩者，肝绝也。大便似死血甚黑者，或水谷不化，药食直下，环口黧黑，唇反者，脾绝也。伤寒以阳为主，如手冷如冰，足冷过膝，皮肉 动，自汗无度，是阳已脱也。阳先绝色青，阴先绝色赤，并为不治。若头重视身，天柱骨倒，元气已败，必死。大便浊气极臭者，死。阴阳毒过六七日者，死。但欲寐，息高，死。汗油发润，喘不休，死。尺寸俱虚热不止者，死。<br />
<br />
　　大发湿家汗则痉，热而痉者，死。目睛正圆者，死。卵缩入腹，脉见离经者，死。瘥后小便涩有血，名内外疮。若黑靥不出脓者，死。热盛躁急不得汗出，是阳脉极，死。舌上黑苔，生芒刺，刮不去易生者，死。鼻衄自汗者，死。胃寒发呃，丁香、茴香、柿蒂良姜汤调服。如脉不出，加胆汁合生脉散，其脉又出，或暴出者，皆死。大肉脱去者，死。<br />
<br />
　　杂症大小合参卷十<br />
<br />
　　赤膈类伤寒<br />
<br />
　　凡胸膈赤肿疼痛，头疼身痛，发热恶寒，此名赤膈伤寒，宜防荆败毒散，加栝蒌子、黄连、寅芩、紫金皮、玄参、赤芍、升麻、白芷。如症有表复有里，胸膈赤肿疼痛者，防风通圣散加栝蒌子、黄连、紫金皮。如表症已退，大便燥实，胸膈肿痛者，凉膈解毒，加栝蒌子、枳壳、桔梗、紫金皮、赤芍药；又宜棱针刺肿处出血。如半表半里，胸膈肿痛者，柴胡枳桔汤，加栝蒌子、柴金皮、赤芍药。<br />
<br />
　　杂症大小合参卷十<br />
<br />
　　黄耳类伤寒<br />
<br />
　　凡耳中策策痛者，是风入肾经也，不治。则变恶寒发热，脊强背直，如 之状，曰黄耳伤寒。此不可作正伤寒治，宜小续命去附子，加僵蚕、天麻、羌独，次用防荆败毒散，加细辛、白芷、蝉蜕、黄芩、赤芍、紫金皮。<br />
<br />
　　杂症大小合参卷十<br />
<br />
　　解类伤寒<br />
<br />
　　解者，肌肉解散。 者，筋不束骨，解 之证，似寒非寒，似热非热，四体骨节，解散懈惰，倦怠烦疼，饮食不美，食不知味，俗呼为砂病。《内经》谓为解 ，原其因，或伤酒，或中湿，或感冒风寒，或房事过多，或妇人经水不调，血气不和，皆能为证，与砂病相似，实非砂病也。治宜先有热水，蘸搭臂膊，而以苎麻刮之。甚者，更以针刺十宣及委中出血，皆能使腠理开通，血气舒畅而愈，宜服苏合香丸。<br />
<br />
　　杂症大小合参卷十<br />
<br />
　　痧病类伤寒<br />
<br />
　　痧病者，惟岭南闽广之地，溪毒痧风，水弩射工，蝈短狐虾须之类，俱能含砂射人，被其毒者，则憎寒壮热，百体分解，似伤寒初发之状。彼土人治法，以手们摸痛处，用角筒入肉，以口吸出其痧，外用大蒜煨捣膏，封贴疮口即愈。诸虫惟虾须最毒，若不早治，十死八九，其毒深入于骨，若虾须之状，其疮类乎疗肿，彼地有 HT 等鸟，专食已上诸虫，故以此鸟毛粪烧灰服之、及笼此鸟于病者身畔，则其痧闻气自出而愈也。<br />
<br />
　　杂症大小合参卷十<br />
<br />
　　伤寒百合病<br />
<br />
　　伤寒百合病者，行住坐卧不定，如有鬼神。苏颂曰：病名百合，而以百合治之，未识其意。士材曰：亦清心安神之效也。<br />
<br />
　　杂症大小合参卷十<br />
<br />
　　附论岭南诸病<br />
<br />
　　春秋时月，人感山岚瘴雾毒瓦斯，乃发寒热，胁膈饱闷，不思饮食，此毒瓦斯从鼻口而入也。治当清上焦，解内毒，行气降痰，不可发汗，盖岭南气温，易出汗耳。重则寒热不退，轻则为疟，南方气升，故岭南人得此病者，卒皆胸膈痰涎壅塞，饮食不进，与北方伤寒，只伤表而里自和者不同也。<br />
<br />
　　杂症大小合参卷十<br />
<br />
　　治瘟疫不染病法<br />
<br />
　　瘟疫，众人一般病者，是谓之天行时疫。治有三法，宜补，宜散、宜降热，甚者加童便，或人中黄于三法中，凡入病家、须避其邪气，不使染着，以雄黄末涂鼻孔，其行动从客位而入。凡男子病秽气出于口，女子病秽气出于阴门，其相对坐立之间，必须识其向背。<br />
<br />
　　杂症大小合参卷十<br />
<br />
　　妊娠伤寒<br />
<br />
　　凡有表症宜汗者，用羌活冲和汤，加柴胡、当归、芍药、苏叶、葱白之类，速散表邪，毋使入内，是即安胎之第一意也。若里实热症，大便不通燥渴者，则亦当用大黄转药，须酒制用，更兼四物以护之，则无损于胎矣。设患真寒脉伏厥冷者，则用姜桂附子，盖附桂虽热，然用黄连、甘草制之，则无害矣，况有大寒大热之病，不急为除去，反足以损胎，有病则病当之，但中病即已，毋过其制，外用井底泥、青黛、伏龙肝末调匀，涂于孕妇脐中二寸许，如干再涂，以保胎孕也。倘肠胃虚寒，而畏寒泄泻者忌之。<br />
<br />
　　杂症大小合参卷十<br />
<br />
　　产后伤寒<br />
<br />
　　产后伤寒，不可轻易汗下，恐产时伤力，其发热者，有因去血过多，有恶露不尽，有三日蒸乳，或早起劳动，或饮食停滞，俱有发热恶寒，状类伤寒，不可便用发表攻里之剂，但产后恶露不尽，发热恶寒者，必胁肋胀满，连大小腹，有块作痛。产后饮食停滞，发热头痛者，必有噫气作酸，恶闻食臭，胸膈饱闷，右关脉紧。若产后蒸乳发热恶寒者，必乳间胀硬疼痛，令产妇揉乳汁通其热自除，不药而愈矣。若果产后不谨，虚中感冒者，当以四物汤加入风药，尤宜甲其，正气之虚实而邪感之重轻以汗之，至于热邪传里，燥渴便秘，而脉沉实，热甚谵语者，重则下之，用四物加柴胡、黄芩、枳壳、熟大黄，轻则蜜导，下后用四物汤加干姜少许，参术大用，以温补其血气。若热邪传至半表半里，用四物汤合小柴胡汤主之。然当产后气血大虚，诸病以大补气血为主，虽有杂症，以末治之，况汗下乎？<br />
<br />
　　杂症大小合参卷十<br />
<br />
　　遵古汇集伤寒诸方<br />
<br />
　　上古之人，当天地初开，气化浓密，则受气常强，且性成淳朴，天真得全，度百岁乃去。及其久也，气化渐薄，则受气常弱，况斫丧戕贼，难遏难解，以致寿数精神既已渐减，则血气脏腑亦因渐衰，故用药消息，亦宜因之渐变。况伤寒一症，因古时人强气壮，天非重邪，不能感触，药非峻剂不能逐之，且先贤有照胆之朗识，故药味少而分两多，使邪气亟夺而不为正气之害也。今人气禀既弱，轻寒薄冷，便能受伤，小剂疏利，足以驱散，倘病小药大，人弱药猛，元气大伤，反增其困，甚有因而致毙者有之。且四时杂病，皆有发热头疼口渴之候，岂可便为太阳阳明之证耶！或冬月伤寒，麻黄、桂枝尚堪抵受，四时类症陷胸，承气何以克当？故传经之论，诸贤甚谓其多歧而支离，其汗下峻削之方，后哲久置之高搁而勿用，（张）因先贤之立法难遗，或有人强邪重者之可采，贵后人之别症的确，而或汗、或下、为攻、为补之，得宜以古人之成法，合今病而变通，正洁古所云：运气不齐，古今易辙，旧方新病，难相符合。许学士云：予读仲景书，守仲景法，未尝用仲景方，乃为得仲景心也。<br />
<br />
　　杂症大小合参卷十　遵古汇集伤寒诸方<br />
<br />
　　麻黄汤<br />
<br />
　　仲景曰，太阳病，头痛发热，身疼腰痛，骨节疼痛，恶风无汗而喘；亦治太阳阳明合病，喘而胸满，脉浮而紧者，麻黄汤主之；并治哮证。<br />
<br />
　　麻黄（三两，去节） 桂枝（二两） 甘草（一两，炙） 杏仁（七十枚，去皮尖） 水九升，先煮麻黄，减二升，去沫，纳诸药，煮取二升半，温服，八合，覆取微汗，中病即止，不必尽剂。无汗再服。<br />
<br />
　　时珍曰：仲景治伤寒无汗用麻黄，有汗用桂枝，未有究其精微者。津液为汗，汗即血也。在营则为血，在卫则为汗，寒伤营，营血内涩，不能外通于卫，卫气闭固，津液不行，故无汗。发热而恶寒，风伤卫，卫气外泄，不能内护于营，营气虚弱，津液不固，故有汗发热而恶风。然风寒皆由皮毛而入，反毛肺之合也，证虽属太阳，然面赤怫郁，咳嗽有痰，喘而胸满，非肺病乎？盖皮毛外闭，则邪热内攻，故用麻黄、甘草、同桂枝引出营分之邪，达于肌表，佐以杏仁，泄肺而利气，使邪尽从外解耳。凡伤寒即发于冬寒之时，寒邪在表，闭其腠理；非辛温不能散之，此麻黄、桂枝等剂，所以必用也。温病、热病发于暄热之时，郁热自内达外，无寒在表，则非辛凉苦寒苦酸之剂不能解之，此桂枝、麻黄等，所以不可用也。然前哲谓，冬不用麻黄，夏不用桂枝者，盖以冬主闭藏，不应疏泄，夏本炎热，不可辛温，《经》所谓：必先岁气，毋伐天和也。<br />
<br />
　　又曰：麻黄惟冬月寒邪在表，腠密无汗者，必用。是何与前说相反耶？戒不用者，明时令之常，虑轻用也。言必用者，发病机之理，虑遗用也。或舍时从症，或舍症从时，临症变通，存乎其人，倘一概疑惧，惟以轻和之剂代之，必有阴受其夭折矣。<br />
<br />
　　杂症大小合参卷十　遵古汇集伤寒诸方<br />
<br />
　　大青龙汤<br />
<br />
　　仲景曰：太阳中风，脉浮紧，发热恶寒身疼痛，不汗出而烦躁者，大青龙主之。<br />
<br />
　　麻黄（六两，去节） 桂枝（二两） 甘草（二两，炙） 杏仁（四十枚，去皮尖） 生姜（三两，切） 大枣（十二枚，去核） 石膏（如鸡子大一块，捣碎） 水九升，先煮麻黄，减二升，去上沫，纳诸药，煮取三升，温服一升，取微汗，一服汗，停后服。<br />
<br />
　　成氏曰：此中风见寒脉也。浮则为风，风则伤卫，紧则为寒，寒则伤荣，荣卫俱病，故发热恶寒，身疼痛也。风并于卫者，为荣弱卫强，寒并于荣者，为荣强卫弱，今风寒两伤，则荣卫俱实，故不出汗而烦躁也。青龙者，东方甲乙木神也，专主生发之令，万物出甲，开甲，则有两歧，肝有两叶，以应之，所以谓之青龙。中风脉浮紧，为中风见寒脉，伤寒脉浮缓，为伤寒见风脉，是风寒两伤也。桂枝汤解肌以祛风，而不能已其寒，麻黄汤发汗以散寒，而不能去其风，故特取大青龙以两解之。麻黄甘温，桂枝辛热，寒则伤荣，以甘缓之，风则伤卫，以辛散之，故麻黄为君，桂枝为臣也。<br />

                    <br>
                        <br />
　　甘草甘平，杏仁甘苦，苦甘为助佐，麻黄以发表，大枣甘温，生姜辛温，辛甘相合，佐桂枝以解肌，石膏辛甘微寒，夫风阳邪也，寒阴邪也，风伤阳，寒伤阴，阴阳两伤，非轻剂所能独散也，必须轻重之药同散之。是以石膏为使，而专达肌表也。陶氏曰：此汤险峻，须风寒俱甚，又加烦躁方可与之，不如桂枝麻黄各半汤为稳，桂枝麻黄各半汤者，即二方合用是也。<br />
<br />
　　杂症大小合参卷十　遵古汇集伤寒诸方<br />
<br />
　　小青龙汤<br />
<br />
　　治伤寒表热未罢，心下有水气，干呕而咳，或渴，或利，或噎，或喘，小腹满，小便不利，短气不得卧。<br />
<br />
　　麻黄（去节） 桂枝 芍药（酒炒） 细辛 甘草（炙） 干姜（各三两） 半夏 五味子（半升） 每服五钱，姜水煎服。<br />
<br />
　　杂症大小合参卷十　遵古汇集伤寒诸方<br />
<br />
　　白虎汤<br />
<br />
　　主伤寒传入于胃，表里俱热，脉大而长（仲景曰：浮滑）。<br />
<br />
　　知母（六两） 石膏（一斤，打碎） 甘草（二两，炙） 粳米（六合） 水一斗，煮米熟汤成，温服一升，日三服。<br />
<br />
　　传胃则邪入里矣。仲景言，浮滑以表邪，亦未解也。成氏曰：白虎汤解内外之邪，白虎西方金神，应秋，而归肺。热甚于内者，以寒下之，热甚于外者，以凉解之，中外俱热，内不得泄，外不得发，非此汤不能解也。夏热秋凉，汤名白虎，言秋气至而热去也。知母苦寒，《经》曰：热淫所胜，佐以苦甘；又曰：热淫于内，以苦发之，故以知母为君。石膏甘寒，热则伤气寒以胜之，甘以缓之，故以石膏为臣，甘草、粳米，味皆甘平，脾欲缓，急食甘以缓之，故以甘草、粳米为使，太阳中 得此顿除，热见白虎而尽矣。立秋后不可服，服则不能食，多成虚嬴，按：石膏一物，入甘温队中则为青龙，从清凉同气则为白虎，夫风寒皆伤，宜从辛甘发散矣，而表里又俱热，则温热不可用，欲并风寒表里之热而俱解之，故立白虎一法，以辅青龙之不逮也。<br />
<br />
　　杂症大小合参卷十　遵古汇集伤寒诸方<br />
<br />
　　桂枝汤<br />
<br />
　　仲景曰：太阳中风，头痛，阳浮而阴弱，阳浮者，热自发，阴弱者，汗自出，啬啬恶寒，淅淅恶风，翕翕发热，鼻鸣干呕，本方主之。古人用辛散者，必用酸收，故桂枝汤中用芍药，犹兵家之节制也。<br />
<br />
　　桂枝 芍药 生姜（各三两） 甘草（二两，炙） 大枣（十二枚，去核） 水七升，微火煮取三升，服一升，覆令微汗，不可令如水淋漓。若汗出病瘥，不必尽剂。若不汗更服至二三剂。<br />
<br />
　　仲景以发汗为重，解肌为轻，中风不可大汗，过汗则反动营血，虽有表邪，只可解肌，故以桂枝汤少和之也。<br />
<br />
　　成氏曰：阳脉浮者，卫中风也。阴脉弱者，荣气弱也。风并于卫，卫实而荣虚，故发热汗出。卫虚则恶风，荣虚则恶寒，荣弱卫强，恶寒复恶风者，以汗出则腠理疏，亦恶风也。翕翕者。若合羽所覆，热在表也。鼻鸣干呕者，风壅气逆也。与桂枝汤和荣卫而散风邪，桂味辛热用以为君者，桂犹圭也，宣导诸药为之先聘，辛甘发散为阳之义也。芍药味苦酸寒，甘草甘平，用以为臣佐者。《经》曰：风淫所胜，平以辛凉，佐以苦甘，以甘缓之，以酸收之，桂枝辛甘为阳，臣以芍药之酸收，佐以甘草之甘平，不令走泄阴气也。生姜辛温能散，大枣甘温能和，二物为使者，《经》曰：风淫于内，以甘缓之，以辛散之也。姜枣固能发散，此又不专发散之用，又以行脾之津液而和荣卫者也，麻黄汤不用姜枣专于发汗，则不待行化而津液得通矣。<br />
<br />
　　夫卫属阳，阳气者，不能卫外而为固则有汗。成云，卫实何耶？盖邪气盛则实，非正气也。既曰：邪实则热在表矣，其恶风又何耶？盖汗能开腠，故也。既曰：热在表则汗出而腠开，亦宜解矣。乃不解者，又何耶？赵嗣真所谓惟脏腑可分表里，皮肤骨髓，但分浮、浅、深、沉，俱属于表。若以皮肤为表，骨髓则为里，则麻黄汤症，骨节疼痛，其可谓有表，复有里耶？然则不解者，骨髓之邪自在，正与啬啬恶寒之义相合，所谓热在皮肤，寒在骨髓也。如骨髓无寒，则桂枝不宜与矣。《论》曰：桂枝下咽，阳盛则毙，其此之谓乎？<br />
<br />
　　杂症大小合参卷十　遵古汇集伤寒诸方<br />
<br />
　　大承气汤<br />
<br />
　　伤寒阳邪入里，三焦大热，痞满燥实，四症俱全，发热谵语，脉沉实者。<br />
<br />
　　枳实（五枚） 浓朴（半斤） 芒硝（三合） 大黄（四两，酒洗） 王海藏曰：邪气居高，非酒不到，大黄若用生者，则遗高分之邪热，病愈后变生目赤，喉痹头肿膈上热疾也。水一斗，先煮枳、朴，取五升，去渣，纳大黄，煮取二升，去滓，纳芒硝，微火一二沸，温服得利则止。<br />
<br />
　　承，顺也。邪入胃者，郁滞糟粕，秘结壅实，气不得顺也。通可去滞，泄可去闭，气得以顺，故曰：承气，大满大实有燥屎，乃可投也。如非大满，则生寒症而为结胸痞气之属矣。仲景曰：欲行大承气，先与小承气，复中转失气者，有燥屎也，可以大承气汤攻之，不转失气，慎不可攻！<br />
<br />
　　杂症大小合参卷十　遵古汇集伤寒诸方<br />
<br />
　　小承气汤<br />
<br />
　　治伤寒阳明症，谵语便硬，潮热而喘，及杂病上焦，痞满不通。<br />
<br />
　　大黄（四两） 浓朴（二两，姜炒） 枳实（三枚，麸炒） 锉如麻豆大，分作二服，水一盏，姜三片，煎至半盏，绞汁服，未利再服。<br />
<br />
　　杂症大小合参卷十　遵古汇集伤寒诸方<br />
<br />
　　三一承气汤<br />
<br />
　　治伤寒腹满，呕干烦渴，谵妄，心下按之硬痛，大小便秘，阳明胃热，发斑脉沉可下者。<br />
<br />
　　大黄（锦纹者） 芒硝 浓朴 枳实（各五钱） 甘草（半两） 每服一两，姜水煎至一钟，入芒硝一沸，通口服。<br />
<br />
　　杂症大小合参卷十　遵古汇集伤寒诸方<br />
<br />
　　调胃承气汤<br />
<br />
　　治诸发热和解，不恶寒但发热蒸蒸然，心下满硬，或痛，烦渴咽干，滑数而实，诸腹满实痛，烦渴谵妄，小便赤，大便硬，脉滑实紧者。<br />
<br />
　　大黄（酒浸） 芒硝（一两） 甘草（炙，五钱） 每服斟酌多少，先煮二味，熟去渣，下硝，再煮二三沸，顿服之，以利为度，未利再服。<br />
<br />
　　杂症大小合参卷十　遵古汇集伤寒诸方<br />
<br />
　　六一承气汤<br />
<br />
　　以代大承气、小承气、调胃承气、大柴胡、三乙承气汤、大陷胸等汤，真神药也。<br />
<br />
　　治伤寒热邪传里，大便结实，口燥咽干，怕热谵语，揭衣狂妄，扬手掷足，斑黄阳厥，潮热自汗，胸腹满硬，绕脐疼痛等症。<br />
<br />
　　大黄 枳实 浓朴 甘草 黄芩 柴胡 芒硝 芍药 先将水二钟，滚三沸，后入药，煎至八分，临服时入铁锈水三匙调服，立效。取铁性沉重之义，最能坠热开结如神。此不传之秘也。<br />
<br />
　　杂症大小合参卷十　遵古汇集伤寒诸方<br />
<br />
　　桃仁承气对子<br />
<br />
　　治热邪传里，热蓄膀胱，其人如狂，小水自利，大便黑，小腹满痛，身目黄，谵语燥渴，为蓄血证，脉沉有力，宜此汤下尽黑物即愈。未服前而血自下者，为欲愈，不宜服。<br />
<br />
　　桃仁 桂枝 芒硝 大黄 芍药 柴胡 青皮 当归 甘草 枳实 姜水煎好，入苏木煎汁三匙服。<br />
<br />
　　杂症大小合参卷十　遵古汇集伤寒诸方<br />
<br />
　　桃仁承气汤<br />
<br />
　　治蓄血中焦，腹中急结，下利脓血。<br />
<br />
　　桃仁（五十个，去皮尖） 桂心 芒硝 甘草（各二两） 大黄（四两） 水二碗，煎一碗，去渣，内芒硝，待沸温服。<br />
<br />
　　腹中急结，缓以桃仁之甘，中焦蓄血，散以官桂之辛，盖甘以缓之，辛以散之也。<br />
<br />
　　热甚血凝，或干闭，或下脓血，非硝黄不足以彻其藩篱，入甘草者欲其委曲搜剔，不欲其一往而尽耳。按：犀角地黄汤，治上焦之血，抵当汤，治下焦之血，此治中焦之血。<br />
<br />
　　《准绳》曰：宜用桂心。旧本作桂枝者误也。喻嘉言曰：用桃仁以达血，所加桂枝以解外邪，大抵因外邪者，用桂枝专治蓄血者，则桂心可也。<br />
<br />
　　杂症大小合参卷十　遵古汇集伤寒诸方<br />
<br />
　　抵当汤<br />
<br />
　　治伤寒日深，表症仍在，蓄热下焦，脉微沉，不结胸发狂者，小腹胀而硬，小便自利者，瘀血症也。或阳明蓄热而狂，大便虽硬，而反易，其色黑者，有蓄血也并宜。<br />
<br />
　　桃仁（七个） 大黄（二钱五分） 水蛭（炒） 虻虫（各十个，去翅足，炒） 上分作二服，水一钟，煎半钟，温服，未下再服。<br />
<br />
　　杂症大小合参卷十　遵古汇集伤寒诸方<br />
<br />
　　大柴胡汤<br />
<br />
　　治阳邪入里，表症未除，里症又急。<br />
<br />
　　柴胡（八两） 黄芩（三两） 枳实（四枚，炙） 芍药（三两） 生姜（五两） 半夏（半斤） 大枣（十二枚，去核） 大黄（二两，酒洗） 水一斗二升，煮六升，去滓，再煎一升，日三服。<br />
<br />
　　成氏曰：大满大实则有承气汤。如不大坚满，惟邪热甚而须攻下者，必须轻缓之剂，乃大柴胡也。伤寒可下则为热，折热必以苦，故以柴胡为君，黄芩为臣。《经》曰：酸苦涌泄为阴，泄实折热，必以酸苦，故以芍药、枳实为佐，辛者散也。散逆气者，必以辛。甘者，缓也。缓正气者，必以甘，故用半夏、姜、枣为使也。加大黄，功专荡涤，不加恐难攻下，应以为使也。表症未除者，寒热往来，胁痛口苦尚在也。里症又急者，大便难而燥实也。此为两解之剂。<br />
<br />
　　杂症大小合参卷十　遵古汇集伤寒诸方<br />
<br />
　　小柴胡汤<br />
<br />
　　治伤寒五六日，往来寒热，胸胁苦满，胁痛耳聋，默默不欲食，心烦喜呕，或胸中烦而不呕，或渴，或腹痛，或胁下痞，或心下悸，小便不利，或不渴，身有微热，或咳者，此邪在少阳经，半表半里之症也。<br />
<br />
　　柴胡（八两） 黄芩 人参 甘草（炙） 生姜（各三两） 半夏（半升）<br />
<br />
　　大枣（十二枚，去核） 水一斗二升，煮取六升，去滓，再煎，取三升，温服一升，日进三服。<br />
<br />
　　成氏曰：邪在表则寒，在里则热，半表半里，故寒热往来。在表则不满，在里则胀满，止言胸胁苦满，知在表里之间，少阳行身之侧，胸胁为少阳之部，其脉循胁络于耳，故胸胁痛而耳聋。在表则呻吟，在里则烦乱。《经》曰：阴人之阴则静，默默者在表里之间也。在表则能食，在里则不能食，不欲饮食者，邪在表里之间，未至于不能食也。在表则不烦呕，在里则烦呕，心烦喜呕者，邪在表，方传里也。《经》曰：热淫于内，以苦发之，柴芩之苦，以发传邪之热，里不足者，以甘缓之，参草之甘，以缓中和之气，邪半入里，则里气逆，辛以散之，半夏以除烦呕，邪在半表，则荣卫争之，辛甘解之，姜枣以和荣卫。此为半表半里之剂。太阳经之表热，阳明经之标热，皆不能解也。若夫阳气虚寒，面赤发热，脉沉足冷者，服之立至危殆，即大便不实，脉息小弱者，皆在所禁信乎，用方不当，皆可杀人，不独峻剂也。近世医家不分表里寒热虚实，凡见发热概用此方，去参投之，取其平稳。设遇虚症，岂不误甚！<br />
<br />
　　杂症大小合参卷十　遵古汇集伤寒诸方<br />
<br />
　　大陷胸汤<br />
<br />
　　伤寒下之早，从心下至少腹硬满而痛，手不可近者，结胸也，此方主之。<br />
<br />
　　甘遂（一钱，为末） 芒硝（一升） 大黄（二两） 水六升，先煮大黄，取二升，去滓，纳硝，煮一沸，纳甘遂末，温服一升，得快利，止后服。<br />
<br />
　　三阳经表症未解，用承气以攻里者，下之早也。下早则里虚，表邪乘之而入，三焦皆实，故心下至少腹痛不可近也。成氏曰：诸阳受气于胸中，邪气与阳气相结，不可分解，高者陷之，故曰：陷胸。陷胸破结，非苦寒直达者不能，是以甘遂为君，《经》曰：咸味涌泄为阴；又曰：咸以软之，是以芒硝为臣，荡涤邪寇，将军之职也。是以大黄为使，伤寒诸恶，结胸为甚，非此 剂不能通利。<br />
<br />
　　杂症大小合参卷十　遵古汇集伤寒诸方<br />
<br />
　　小陷胸汤<br />
<br />
　　下早热结胸中，按之则痛，小结胸也。<br />
<br />
　　半夏（汤洗，半升） 黄连（一两） 栝蒌实（大者，一枚） 水六升，先煮栝蒌，取三升，去滓，纳诸药，煮取二升，分二温服。<br />
<br />
　　止在胸中不及于腹，按之则痛，不按犹未痛也，故曰：小结胸。《经》曰：苦以泄之，辛以散之。黄连泄胸中之热，括蒌泄胸中之气，半夏散胸中之痰，一服未能即和，再服微解下黄涎便安也。<br />
<br />
　　杂症大小合参卷十　遵古汇集伤寒诸方<br />
<br />
　　凉隔散（一名连翘饮子）<br />
<br />
　　治伤寒燥热，怫结心烦，懊 不眠，脏腑积热烦渴，头昏唇焦，咽燥喉痹，目赤烦燥，口舌生疮，咳唾稠粘，谵语狂妄，肠胃燥涩，便溺闭结，风热壅滞，疮疹发斑，黑陷将死。<br />
<br />
　　连翘（一两） 山栀 大黄 薄荷 黄芩（各五钱） 甘草（一两五钱） 朴硝（二钱五分） 为粗末，每服五钱，水煎温服。一方有黄连。<br />
<br />
　　杂症大小合参卷十　遵古汇集伤寒诸方<br />
<br />
　　栀子豉汤<br />
<br />
　　主汗吐下后，心烦不得眠，心中懊 。<br />
<br />
　　栀子（十四枚） 香豉（四合，绵裹） 水四升，先煎栀子，取二升半，去滓，纳豉，煮取一升半，分二服，温进一服，得快吐，止后服。<br />
<br />
　　《经》曰：高者因而越之，下者引而竭之，中满者泻之于内，其有邪者，渍形以为汗，其在皮者，汗而发之。治伤寒之妙，虽有变通，终不越此数法也。邪气自表传里，留于胸中为邪，在高分则可吐之，所吐之症，亦自不同。如不经汗下，邪气蕴郁于膈，谓之膈实，应以瓜蒂散吐之。若汗吐下后，邪气乘虚留于胸中，谓之虚烦，应以栀子豉汤吐之。《经》曰：酸苦涌泄为阴，是以栀子为君，烦为热胜，涌热者，必以苦胜，热者必以寒，香豉苦寒是以为臣也。<br />

                    <br>
                        <br />
　　杂症大小合参卷十　遵古汇集伤寒诸方<br />
<br />
　　半夏泻心汤<br />
<br />
　　主伤寒下早，心满而不痛者为痞。<br />
<br />
　　半夏（半升，洗） 黄连（一两） 黄芩 干姜 人参 甘草（炙，各三两） 大枣（十二枚，去核） 水一斗，煮六升，去滓，煎取三升，温服一升，日三服，加甘草一两，即甘草泻心汤。治痞硬吐痢，加生姜四两，即生姜泻心汤，治痞硬噫气。<br />
<br />
　　成氏曰：结而不散，壅而不通，为结胸。陷胸汤为直达之剂，塞而不通，否而不泰为痞，泻心汤为分解之剂，痞与结胸有高下焉。邪结在胸中，故曰陷胸汤。留邪在心下，故曰泻心汤。泻心者，必以苦，黄连、黄芩皆苦寒，《经》曰：苦先入心，以苦泄之，故黄连为君，黄芩为臣，降阳而升阴也。散痞者，必以辛，半夏辛温，干姜辛热，《经》曰：辛走气，辛以散之，故半夏、干姜为佐抑阴而行阳也。甘草甘平、参、枣甘温，阴阳不交为痞，上下不通为满，欲通上下，交阴阳者，必平其中，中者脾胃也。<br />
<br />
　　脾不足者，以甘补之，故参、枣、甘草为使。上下得通，水升火降，则痞热自消矣。<br />
<br />
　　杂症大小合参卷十　遵古汇集伤寒诸方<br />
<br />
　　真武汤<br />
<br />
　　太阳病，发汗过多，心悸有水，或呕、或利，头眩筋惕，身重 动，振振欲擗地者，此方主之。<br />
<br />
　　茯苓（三两） 白术（二两） 芍药 生姜（各三两） 附子（制，一枚） 水八升，煮三升，温服七合，日三服。<br />
<br />
　　真武，北方水神也。凡肾之真阳盛，则水皆内附，而与肾气同其收藏矣。肾之阳虚，不能制水，则泛滥为病，故上凌心而为眩悸，中侮土而致呕泻也，方名真武，盖取固肾为义，肾阳足而水自安，医者畏附而不投，病者亦甘毙而不悟，于是夭折者多矣。<br />
<br />
　　杂症大小合参卷十　遵古汇集伤寒诸方<br />
<br />
　　人参败毒散<br />
<br />
　　治伤寒头痛，憎寒壮热，项强睛暗，鼻塞声重，风痰咳嗽，及时气疫疠鬼疟，诸疮斑疹等症。<br />
<br />
　　人参 羌活 独活 柴胡 前胡 川芎 枳壳 桔梗 茯苓（一两） 甘草（五钱） 每服一两，加生姜、薄荷，煎服。<br />
<br />
　　喻嘉言曰：暑湿热三气门中，推此方为第一。三气合邪，岂易当哉！其气互传则为疫矣。方中所用皆辛平，更有人参大力者，荷正以祛邪，病者日服二三剂，使疫邪不复留，讵不快哉。奈何俗医减人参，曾与他方有别耶。又曰：伤寒宜用人参，其辨不可不明。盖人受外感之邪，必先汗以驱之，惟元气旺者，外邪始乘药势以出。若素弱之人，药虽外行，气从中馁，轻者半出不出，重者，反随元气缩入，发热无休矣。所以虚弱之体，必用人参三五七分，入表药中，少助元气，以为驱邪之主，使邪气得药一涌而出，全非补养衰弱之意也。即和解药中有人参之大力者居间，外邪遇正，自不争而退舍，否则，邪气之纵悍安肯听命和解耶？不知者，谓伤寒无补法，邪得补而弥炽，即痘疹疟痢以及中风、中痰、中寒、中暑、痈疽产后初时概不敢用，而虚人之遇重病有可生之机，悉置不理矣。古方表汗用五积散，参苏饮，败毒散，和解用小柴胡、白虎汤、竹叶石膏汤等方，皆用人参，领内邪外出，乃得速愈，奈何不察耶，外感体虚之人，汗之热不退，下之和之热亦不退，大热呻吟，津液灼尽，身如枯柴，医者技穷，正为元气已漓，故药不应耳，倘元气未漓，先用人参三五七分，领药深入驱邪，何至汗和不应耶。<br />
<br />
　　东垣治内伤外感，用补中益气加表药一二味，热服而散外邪，真有功千古。伤寒专科从仲景至今明贤方书无不用参，何近日医家单除不用，全失相传宗旨，使体虚之人百无一活，会不悟其害之也。嘉靖已末，江淮大疫，甚至口疮赤眼，大小腮肿喉闭，当从中治，而用少阳阳明二经药，并用败毒散倍人参，去前胡独活，服者尽效，万历已卯大疫，用本方复效。崇祯辛已王午，大饥大疫，道馑相望，汗和药中惟加人参者多活，更有发斑一症最毒，惟加参于消斑药中，全活甚众。凡饥馑兵荒之余，气候失和，加之饮食起居不节，以人之虚逢天之虚，致患时气者，尤宜此法。若用正伤寒之治，大汗大下，岂不误甚。<br />
<br />
　　杂症大小合参卷十　遵古汇集伤寒诸方<br />
<br />
　　建中汤<br />
<br />
　　主伤寒腹中急痛。<br />
<br />
　　胶饴（一升） 甘草（一两，炙） 桂枝（三两，去皮） 芍药（六两） 大枣（十二枚，去核）<br />
<br />
　　生姜（三两，切） 水七升，煮三升，去滓，纳胶饴，微火消解，温服一升，日三服。呕家不用建中，恐甘缓在上也。<br />
<br />
　　阳气传太阴而痛，其症有二，腹满便闭按之痛者，实也，宜下之。肠鸣泄利而痛者，虚也，宜与建中汤。成氏曰：脾应中央，一有不调，则荣卫失所育，津液失所行，必以此汤温建中脏，故建中名焉。胶饴甘温，甘草甘平，脾欲缓急食甘以缓之，故以饴为君，甘草为臣，桂枝辛热辛散也，润也。荣卫不足润而散之，芍药酸寒，酸收也，泄也。津液不逮，收而行之，是以桂枝、芍药为佐，生姜辛温，大枣甘温，胃者，卫之源，脾者，荣之本，卫为阳，益之必以辛，荣为阴，补之必以甘辛，甘相合，脾胃健而荣卫通，是以姜枣为使。<br />
<br />
　　普济消毒饮<br />
<br />
　　见头痛门。<br />
<br />
　　杂症大小合参卷十　遵古汇集伤寒诸方<br />
<br />
　　九味羌活汤<br />
<br />
　　主两感伤寒，及四时不正之气，憎寒壮热，头疼身痛，口渴，人人相似者。<br />
<br />
　　羌活 防风 苍术（一钱五分） 细辛（五分） 川芎 白芷 生地黄 黄芩 甘草（一钱）<br />
<br />
　　生姜、葱白水煎服。<br />
<br />
　　吴昆曰：非其时而有其气，长幼之病多相似。药之辛者，得天地之金气，于人则为义，故能匡正而黜邪，羌活苍细芎芷皆辛物也，邪在太阳治以羌活，邪在阳明治以白芷，邪在少阳治以黄芩，邪在太阴治以苍术，邪在少阴治以细辛，邪在厥阴治以川芎，防风为诸药之卒，徒生地去血热，甘草和诸药，而除气中之热，易老自序云：冬可治寒，夏可治热，春可治温，秋可治燥，是诸路之应兵也。但阴虚气弱之人，非所宜<br />
<br />
　　杂症大小合参卷十　遵古汇集伤寒诸方<br />
<br />
　　葛根汤<br />
<br />
　　治太阳病，项背几几（音殊），无汗恶风。（鸟之短羽者，动则引颈，几几然，状病患项背难舒之貌也）。<br />
<br />
　　葛根（四两） 麻黄 生姜（各三两） 桂枝 芍药（各二两） 甘草（炙，二两） 大枣（十二枚）<br />
<br />
　　水煎服。按：此出太阳例，阳明药也。<br />
<br />
　　杂症大小合参卷十　遵古汇集伤寒诸方<br />
<br />
　　柴胡桂枝汤<br />
<br />
　　治伤寒发热潮热，脉弦自汗，或渴，或利。<br />
<br />
　　桂枝（二钱） 黄芩 人参 白芍（各四钱五分） 甘草（炙） 半夏 柴胡（四钱） 大枣（二枚） 生姜（泡一钱） 水煎服。按：此出太阳例少阳经药也。<br />
<br />
　　杂症大小合参卷十　遵古汇集伤寒诸方<br />
<br />
　　麻黄附子细辛汤<br />
<br />
　　治感寒脉沉，或微细，反发热，或但欲寐者。<br />
<br />
　　麻黄 细辛（二两） 附子（泡，去皮，一枚） 先煮麻黄，去沫，纳诸药煎。<br />
<br />
　　按：此少阴经药也。盖欲寐，脉微细，少阴症也。太阳膀胱与少阴肾相为表里，肾虚，故太阳之邪直入而脉沉，但余邪未尽入里，故表热也。此症谓之表里传，非两感也。<br />
<br />
　　杂症大小合参卷十　遵古汇集伤寒诸方<br />
<br />
　　当归四逆汤<br />
<br />
　　治感寒手足厥冷，脉细欲绝者。<br />
<br />
　　当归 桂枝 白芍 细辛（各三钱） 大枣（三枚） 甘草（炙） 通草（各二钱） 上，水煎服。按：此厥阴经药也。<br />
<br />
　　杂症大小合参卷十　遵古汇集伤寒诸方<br />
<br />
　　桂枝麻黄各半汤<br />
<br />
　　治伤寒见风脉，发热，自汗，或无汗。<br />
<br />
　　桂枝（二钱） 白芍 生姜 甘草（炙） 麻黄（各一钱五分） 杏仁（十一个，去皮尖）<br />
<br />
　　大枣（二枚） 上，水煎服。按：此足太阳、手足太阴、手少阳经药。出太阳例，治风寒之剂也。夫仲景论已上六经药，然其中有发表解肌温经不同，盖风寒有浅深，荣卫有虚实故也。学人审此，则用药汤液之源，可得而悉。<br />
<br />
　　杂症大小合参卷十　遵古汇集伤寒诸方<br />
<br />
　　逍遥汤<br />
<br />
　　治有汗伤寒，瘥后血气未平，劳动助热复还于经络，有因与人交接而复发。如不易而有病者，谓之劳复。若因交接，而无病之人反得病者，谓之阴阳易，曾见舌出数寸而死者，多矣。此证最难治，必宜此汤。<br />
<br />
　　人参 知母 竹青 黄连（卵缩腹痛倍加） 甘草 滑石 生地 韭根 柴胡 犀角姜枣水煎，临服人烧 裆末一钱半，调服，有粘汗出为效。不粘汗出再服，以小水利，阴头肿，则愈。<br />
<br />
　　杂症大小合参卷十　遵古汇集伤寒诸方<br />
<br />
　　再造饮<br />
<br />
　　治有患头疼发热，项脊强，恶寒无汗，用发汗药二三剂，汗不出者。如不识此，遂以麻黄重药及火劫取汗，误人多矣。此因阳虚不能作汗，名曰无阳证。<br />
<br />
　　黄 人参 桂枝 甘草 细辛 附子（制） 羌活 防风 川芎 生姜（煨）<br />
<br />
　　水二钟，枣二枚，煎一钟加炒芍药一撮，煎三沸温服。<br />
<br />
　　杂症大小合参卷十　遵古汇集伤寒诸方<br />
<br />
　　益元汤<br />
<br />
　　治有患身热头疼全无，但作躁闷面赤，饮水不得入口，是元气虚弱，无根虚火泛上，名曰戴阳症。<br />
<br />
　　附子（制） 甘草 干姜 人参 五味 麦冬 黄连 知母 葱 艾 姜枣水煎，临服入童便三匙，顿冷服。<br />
<br />
　　杂症大小合参卷十　遵古汇集伤寒诸方<br />
<br />
　　不换金正气散<br />
<br />
　　治脾虚受邪，痰停胸膈，寒热为疟。<br />
<br />
　　浓朴（姜制） 藿香 半夏 苍术（泔浸，糠炒） 陈皮（各一钱） 炙甘草（五分）<br />
<br />
　　姜枣水煎热服。<br />
<br />
　　正气者，中气也。中气不和水湿不行，则痰生为患，苍、朴、陈、甘，所以锄胃土之墩阜，而使之平也。佐以藿香一身之滞气皆宣，助以半夏，满腹之痰涎尽化，俾正气得以转输，邪气无由乘袭可贵孰甚焉。故名不换金也。<br />
<br />
　　杂症大小合参卷十　遵古汇集伤寒诸方<br />
<br />
　　人参养胃汤<br />
<br />
　　治外感风寒，内伤生冷，增寒壮热，头目昏疼，不问风寒夹食停痰，俱能治之。<br />
<br />
　　半夏 浓朴（姜制） 苍术（各一两） 人参（五钱） 橘红（七钱五分） 藿香叶 草果（去壳） 茯苓（各五钱） 甘草（炙，二钱五分） 每用五钱，姜三片，乌梅一个，煎六分，热服，兼治饮食伤脾并疟症。若寒多者，加附子名十味不换金散。<br />
<br />
　　杂症大小合参卷十　遵古汇集伤寒诸方<br />
<br />
　　八解散<br />
<br />
　　治四时伤寒头疼，体热恶风多汗，呕吐恶心，咳嗽喘满痞闷。<br />
<br />
　　人参 茯苓 甘草 陈皮 藿香 白术 浓朴（姜制） 半夏（各一两） 每服五钱，生姜、葱、枣，水煎服。<br />
<br />
　　杂症大小合参卷十　遵古汇集伤寒诸方<br />
<br />
　　十味和解散<br />
<br />
　　治外感内伤寒邪，头痛发热。<br />
<br />
　　白术 桔梗 人参 甘草 当归 陈皮 枳壳 赤芍药 防风 浓朴 生姜葱白，水煎热服。<br />
<br />
　　杂症大小合参卷十　遵古汇集伤寒诸方<br />
<br />
　　五苓散<br />
<br />
　　治伤寒中暑，大汗后，胃中干，烦燥不眠，脉浮，小便不利、微热烦渴，及表里俱热，饮水反吐，名曰水逆。或攻表不解，当汗而反下之，利不止，脉浮，表不解，自利，或一切留饮水停心下，两感中湿，昏躁霍乱，吐泻惊风。<br />
<br />
　　猪苓 茯苓 白术（各五钱） 泽泻（一两） 桂枝（去皮，一钱五分） 为末，每服三钱，热汤下，夏月大暑，新水调服立愈，加滑石二两尤佳。<br />
<br />
　　杂症大小合参卷十　遵古汇集伤寒诸方<br />
<br />
　　化斑汤<br />
<br />
　　治斑毒。<br />
<br />
　　人参（六分） 石膏 玄参 知母 甘草（各一钱） 糯米（一撮） 水煎服。<br />
<br />
　　杂症大小合参卷十　遵古汇集伤寒诸方<br />
<br />
　　竹叶石膏汤<br />
<br />
　　伤寒时气，表里俱虚，遍身发热，心胸烦闷，得汗已解，但内无津液，虚嬴少气，欲吐及诸虚烦热与寒相似，但不恶寒，胸不疼头不痛，不可汗下者，并效。<br />
<br />
　　石膏（一两六钱，研） 半夏（二钱五分，汤洗七次） 人参（二钱） 麦门冬（去心，五钱五分） 甘草（炙，二钱） 每服五钱，入青竹叶十片，生姜三片，粳米百余粒，水煎服。<br />
<br />
　　杂症大小合参卷十　遵古汇集伤寒诸方<br />
<br />
　　加味温胆汤<br />
<br />
　　治心胆虚怯，触事易惊，梦寐不祥，异象感惑，气郁生涎，短气悸乏，自汗浮肿，饮食无味。<br />
<br />
　　枳实 半夏 竹茹 茯苓 甘草 香附子 人参 柴胡 桔梗 麦门冬 橘红姜枣水煎服。<br />
<br />
　　杂症大小合参卷十　遵古汇集伤寒诸方<br />
<br />
　　古方逍遥散<br />
<br />
　　柴胡 薄荷 当归 芍药 甘草 白术 茯苓 姜水煎服。加味者，加丹皮山栀<br />
<br />
　　杂症大小合参卷十　遵古汇集伤寒诸方<br />
<br />
　　四逆汤<br />
<br />
　　治伤寒里寒下利，阴病脉沉，厥逆等症。<br />
<br />
　　方见中寒门。<br />
<br />
　　杂症大小合参卷十　遵古汇集伤寒诸方<br />
<br />
　　回阳救急汤<br />
<br />
　　即四逆汤加减。治寒邪直中阴经，真寒证初病起，无身热无头疼，止恶寒四肢厥冷战栗，腹疼吐泻不渴，引衣自盖，倦卧沉重，或手指甲唇青，或口吐涎沫，或至无脉，或脉来沉迟无力。<br />
<br />
　　熟附子 干姜 人参 甘草 白术 肉桂 陈皮 五味子 茯苓 半夏 姜水煎。临服加麝香三厘，调服，以手足温和即止，不得多服。<br />
<br />
　　杂症大小合参卷十　遵古汇集伤寒诸方<br />
<br />
　　温经益元汤<br />
<br />
　　治汗后大虚，头眩肉 ，自汗自利不止。<br />
<br />
　　熟地 人参 白术 黄 甘草 芍药 当归 生地 茯苓 陈皮 肉桂 大附子 姜三片，枣一枚，糯米一撮，水煎温服。<br />
<br />
　　杂症大小合参卷十　遵古汇集伤寒诸方<br />
<br />
　　坏证夺命饮<br />
<br />
　　治伤寒汗下后不解，或投药错误，致困重垂死昏沉，或阴阳二症不明，七日以后皆可服。<br />

                    <br>
                        <br />
　　人参一两，为片，水二钟，于银石器内，熬至一钟，温服。病患喜冷，以新水沉冷服之，渣再煎服，连进数服，服至鼻尖上润汗出，是其应也。<br />
<br />
　　杂症大小合参卷十　遵古汇集伤寒诸方<br />
<br />
　　丁香柿蒂汤<br />
<br />
　　治久病呃逆，因于寒者。<br />
<br />
　　丁香柿蒂（各二钱） 人参（去芦，一钱） 生姜（五片） 水煎服。<br />
<br />
　　呕为火气上冲，呃为寒气阻塞，亦有中气不续而呃者，洁古老人以丁姜之辛温正治，以柿蒂之涩寒从治，人参为佐，俾真气得以展布耳，呃在中焦，谷气不运，其声短小，得食乃发。呃在下焦，真气不足，其声长大，不食亦然，临症者，不可不辨也。<br />
<br />
　　杂症大小合参卷十　遵古汇集伤寒诸方<br />
<br />
　　蜜煎导法<br />
<br />
　　治阳明病汗下后，体虚气弱，津液枯竭，脏腑闭塞，大便不行，须宜密导之。蜜二两铜器中微火煎之，凝如饴状，搅之勿令焦，入皂角末，盐少许，捻作挺子，如指许，长二寸头锐，纳谷道中，以手握住，欲大便时去之。<br />
<br />
　　杂症大小合参卷十　遵古汇集伤寒诸方<br />
<br />
　　猪胆汁导法<br />
<br />
　　以大猪胆一枚，和醋少许，套芦管上，灌谷道中，挤汁入之。如一食顷，当大便矣。<br />
<br />
　　杂症大小合参卷十<br />
<br />
　　解大黄法<br />
<br />
　　凡过用大黄，以致泻利不止者，用乌梅二枚，炒粳米一撮，干姜三钱，人参（炒）、白术各五钱，生附子皮一钱五分，炙甘草一钱，升麻少许，灯心一握，水二大钟，煎之去渣后，入炒陈壁土一匙，调服即愈。<br />
<br />
　　以上麻黄、承气、陷胸诸方，皆前贤为当时人禀强壮，且感触重邪，冬月正伤寒而设也。东垣曰：世间内伤者多，外感者，间亦有之。独不思《经》曰：邪之所凑，其正必虚乎？养葵曰：此间字，当作五百年间出之间，甚言其无也。况流传既久，天气人气气化转薄，更难同年而语矣。凡早晚有寒热感触，及伤食伤酒诸病，皆有头疼发热口渴等候，岂可即谓太阳阳明之证？投以古方峻削，非其病而服其药，即有其病，以今人之弱质，用古方之猛剂，势必被其夭杵者多矣。故存古人传经之论者，以便知其伤寒局方之原，立法之所始也。遵列古方先后汗下次第及按者，以便知其用药立方之体，而备于仿也。继集诸贤之说者，以便明其古今变化之理而慎于用也。张有评伤寒一论，谨陈于一卷之内，幸高明详之，勿以人之性命生死大关，轻徇旧方，桂麻硝黄之小试，阳亡阴竭犹水覆难收，而断者不可续，此张不揣固陋，反复痛陈，阐明积弊，勿敢附和，有误将来破先贤之定例，或冒微愆全后人之生命，谅有小补，幸尊生者鉴诸！<br />
<br />
　　杂症大小合参卷十一<br />
<br />
　　吐血（儿科）<br />
<br />
　　《经》曰：营者，水谷之精也。调和于五脏，洒陈于六腑，乃能入于脉也。生化于脾，总统于心，藏受于肝，宣布于肺，施泄于肾，濡润亘通，靡不由此。夫吐血者，是营卫气逆也。《经》曰：咳则有血者，阳脉伤也。夫心者，血之主；肺者，气之主。气主嘘之，血主濡之，荣养百骸，溉灌筋脉，荣卫相济，升降上下，自然顺适，不失常道。若一有所伤，疾斯作矣。或外干六淫，内因七情，气乃留而不行，血乃壅而不濡，内外抑郁，不能流注，是以热极涌泄，宁无妄动之虞，郁久奔升难御猛行之锐，血犹水也，决诸东则东流，决诸西则西流，气之使血，其势相然者耶！是以气逆而血亦逆矣。<br />
<br />
　　且气有余便是火，火乘于血，得热妄行，流溢无拘，上奔而为吐血也。有因饮食太饱，胃寒不能消化，故吐所食之物。气血相冲，因伤肺胃亦令吐血者，有之，然阳明主乎多血。若为热郁内逼，任令妄行，故小儿吐血，属胃者，十有七八。更有尚在襁褓而吐血者，多由重帏暖阁，火气熏迫或过啖辛辣，流于乳络，儿饮之后，停滞不散，积温成热，热极上崩，是以或吐、或衄、或下为尿血者有矣。若久嗽气逆，面目浮肿而嗽吐血者，是肺虚损也，随症治之。<br />
<br />
　　杂症大小合参卷十一　吐血（儿科）<br />
<br />
　　辰胶散<br />
<br />
　　治小儿吐下血。<br />
<br />
　　阿胶（炒） 蛤粉（各一钱） 辰砂（水飞） 为末，用藕汁白蜜调服。<br />
<br />
　　又方<br />
<br />
　　消瘀止血，用藕节晒干，为末，人参白蜜同煎汤调服。<br />
<br />
　　杂症大小合参卷十一　吐血（儿科）<br />
<br />
　　犀角地黄汤<br />
<br />
　　治血虚火盛，吐衄妄行，溺血便血。<br />
<br />
　　犀角镑末 生地黄 白芍药 牡丹皮（各一钱五分） 水煎去渣，入犀角末服之，如忿怒致血者，加山栀、柴胡。<br />
<br />
　　凡禀阴气至纯者，莫过于犀角，得浊阴下降者，莫过于地黄，白芍酸收，丹皮清降凉血止血之要品，泻南实北之神方也。因于怒者，气必逆上，故加山栀以屈曲下行；肝喜疏泄，故加柴胡以达其木郁。本用四味独名犀角地黄者，所重在二味，白芍、丹皮不过佐助耳。<br />
<br />
　　杂症大小合参卷十一　吐血（儿科）<br />
<br />
　　当归补血汤<br />
<br />
　　治气血虚热，面赤烦渴，脉大而虚。<br />
<br />
　　黄 （炙，一两） 当归（酒洗，二钱） 水煎，空心服之。<br />
<br />
　　东垣曰：《经》云脉虚血虚；又云：血虚发热。此多得于饥饱劳役，症类白虎，惟脉不长实为辨耳，误服白虎汤必死。黄 乃甘温补气之剂，此本血虚，何反用之为君耶？《经》曰：治病必求于本；又曰：阳生阴长，故血虚补气，治其本也。佐以当归之润，正与阴血相投，二物并行，则上下表里，无处不到，故名补血汤。<br />
<br />
　　杂症大小合参卷十一　吐血（儿科）<br />
<br />
　　双荷散<br />
<br />
　　治卒暴吐血。<br />
<br />
　　藕节（七个） 荷叶顶（七个） 同蜜擂细，水煎去滓，温服。<br />
<br />
　　杂症大小合参卷十一　吐血（儿科）<br />
<br />
　　天冬汤<br />
<br />
　　治思虑伤心，吐血衄血。<br />
<br />
　　人参（五钱） 远志（去心，甘草水煮） 白芍药 天门冬（去心） 麦冬门（去心）<br />
<br />
　　黄 藕节 阿胶（蛤粉炒） 没药 当归 生地黄（各一两） 甘草（炙，五钱） 每服四钱，姜水煎温服。<br />
<br />
　　杂症大小合参卷十一<br />
<br />
　　方脉吐血咳血咯血唾血合参<br />
<br />
　　《经》曰：阳明厥逆，喘咳身热，善惊衄吐血；又曰：大怒则形气绝，而血苑于上：又曰：脾移热于肝，则为惊衄，胞移热于膀胱，则癃而尿血；又曰：结阴者，便血一升，再结二升，三结三升。夫血者，生化于脾，总统于心，藏受于肝，宣布于肺，施泄于肾，灌溉一身，目得之而能视、耳得之而能听，手得之而能摄，掌得之而能握，足得之而能步，脏得之而能液，腑得之而能气，出入升降，濡润宣通，靡不由此也。饮食日滋，故能阳生阴长，取汁变化而赤为血，注之于脉，充则实，少则涩，生旺，则诸经恃此长养，衰竭，则百脉由此空虚，血盛则形盛，血弱则形衰，神静则阴生，形役则阳亢，故血者，难成而易亏，失调则变生于反掌，火载则上行，挟湿则下行，为病种种。妄行于上则吐衄，衰涸于中则虚劳，枯槁于外则消瘦，忘反于下则便红，移热膀胱则溺血，渗透肠间为肠风，阴虚阳搏则为崩中，湿蒸热瘀则为滞下，热极腐化则为脏血，火极似水，血多紫黑，热胜于阴则为疮疡，湿滞于血则为瘾疹，凝涩于皮肤则为冷痹，蓄之在上则为妄，蓄之在下则为狂，跌扑损伤则瘀血内聚，血行清道出于鼻，血行浊道出于口，咳血衄血出于肺，呕血出于肝，吐血出于胃，痰涎血出于脾，咯血出于心，唾血出于肾。耳血曰 （音二），鼻血曰衄，肤血曰血汗，口鼻俱出曰脑衄，九窍俱出曰大衄，便血清者属营虚有热，浊者属热与湿，色鲜者属火，黑者火极，血与泄物并下者，属有积，或络脉伤也。尿血因房劳过度，阴虚火动，营血妄行，血色黑黯，面色枯白，尺脉沉迟者，此下元虚冷，所谓阳虚阴必走也。有呕吐紫凝血者，《原病式》云：此非冷凝，由热甚销烁，以为稠浊，热甚则水化制之，故赤兼黑而紫也。有汗血者，由大喜伤心，喜则气散，血随气行也。下血，先见血后见便为近血，自大肠来，先有便后见血为远血、自肺胃来，肠胃本无血，由气虚肠薄，故血渗入而下出也。东垣曰：除伤寒家衄血外，凡杂病见血，多责其热，血上行为逆，其治难，下行为顺，其治易，故血上行，或唾、或呕、或吐，忽变而下行为恶痢者，吉兆也。丹溪曰：口鼻出血，皆是阳盛阴衰，有升无降，血随气上，越出小窍，法当补阴抑阳，气降则血自归经矣。有阳气虚本虚，复为寒凉伤之，以致肃杀之气，色脉并见沉而不浮，尺小于寸，右弱于左，色夭而血黯者，用生脉散加肉桂一钱，熟附子一钱，甘草五分；继以理中八味，相须间服，喘嗽痰血，皆为平复，故《三因方》云：理中汤，能止伤胃吐血，以其方最理中脘，分别阴阳，安定气血，凡患人果身受寒气，口食冷物，邪入血分，血得冷而凝，不归经络而妄行者，其血必黑黯。其色必白而夭，其脉必微迟，其身必清凉，不用姜桂，而用凉血之剂殆矣。<br />
<br />
　　凡用药者，要认血来本原，不可妄治，以致变乱。夫治血，当明血出何经？不可概曰吐血衄血，多是火载血上，错经妄行越出上窍，过用寒凉。夫火者，无形之气也，非水可比，安能称载？盖血随气行，气利则血循经，气逆则血乱，气有余即是火也。实由气逆而血妄行，兼于火化，因此为甚。《经》曰：怒则气逆，甚则呕血，暴瘅内逆，肝肺相搏，血溢鼻口是也。又东垣曰：血妄行上出于鼻口者，皆气逆也。况血得寒则凝，得热则行，见黑则止，迹此观之，治血若不行兼之调气，而纯以寒凉是施，则血不归经，且为寒所凝滞，虽暂止而复来也。且脾统诸血，寒凉伤脾，脾虚尤不能约束诸血，其变症可胜言哉！然调气更莫如导火，火归而气自顺矣。<br />
<br />
　　吐血者，荣气溢入浊道，留聚膈间，满则吐血，名曰内衄。然先哲皆以为热，其因于寒者，理亦有之，何则寒邪属阴？荣血亦属阴？风伤卫，寒伤荣，各从其类，人果身受邪，口食寒物，邪入血分，郁遏内热，无从发泄，血乃沸腾在上则从口而出，在下则从便而出。若此者，实病机之所有，焉得为尽无也。但其血色之黑，与吐血因热极而反兼水化者相似，兹则宜于脉证间求之，脉微迟而身清凉者，寒也。洪数而身烦热者，热也。寒则温之，热则清之，治法大不同矣。若吐血发渴者，名为血渴，宜四物汤，或十全大补汤。<br />
<br />
　　凡内伤暴吐血不止，或劳力过度，其血妄行出如涌泉，口鼻皆流，须臾不救，急用人参一两，或二两，为细末，入飞罗面二钱，新汲水调如稀糊，不拘时啜服；或用独参汤亦可。古方纯用补气，不入血药，何也？盖阳统乎阴，血随乎气，有形之血，不能速生，无形之气，所当急固，令无形生出有形也。若有真阴失守，虚阳泛上，亦大吐血，又须八味地黄汤，固其真阴，以引火归源，正不宜用人参，及火既引之而归矣。人参又所不禁，阴阳不可不辨，而先后之分，神而明之，存乎其人，况人参虽谓补阳，乃阳中之阴药。若与白术、黄 同用，峻补后天元气之阳，与附子、鹿茸同用，大补先天元气之阳，与当归、地黄同用，则补阳中之阴，率领群阴之药，上至阳中之阴分，所佐一异，功用便殊矣。<br />
<br />
　　凡失血之后，必大发热，名曰血虚发热。古方立当归补血汤，用黄 一两，当归二钱，名曰补血，而以黄 为君，阳旺能生阴血也。如丹溪于产后发热，用参、 、归、芎，黑姜以佐之，或问曰，干姜辛热，何以用之？盖姜味辛，能引血药入气分而生新血，况炒黑则止而不走。若不明此理，见其大热，六脉洪大，而误用发散之剂，或以其象白虎汤症，而误用白虎，立见危殆，慎之哉！曹氏云：吐血须煎干姜、甘草作汤与服，或四物理中汤亦可，如此无不愈者。若服生地黄、藕汁、竹茹去生便远。《仁斋直指》云：血遇热则宣流，故止血多用凉药。<br />
<br />
　　然有气虚挟寒，阴阳不相为守，荣气虚散，血亦错行，所谓阳虚阴必走耳。外必有虚冷之状，法当温中，中温则血自归经络，可用理中汤加南木香，或干姜甘草汤。其效甚着，又有饮食伤胃，或胃虚不能传化，其气逆上，亦能吐衄，木香理中汤，甘草、干姜汤最宜，出血诸证，每以胃药收功，切不可投以苦寒之剂，故曰：实火之血，顺气为先，虚火之血，养正为先，气壮自能摄血也。<br />
<br />
　　《褚氏遗书》云：喉有窍，咳血杀人，肠有窍，便血杀人。便血犹可治，咳血不易医，喉不容物，毫发必咳，血既渗入，愈渗愈咳，愈咳愈渗，饮溲溺者，百不一死，（言之太过），服寒凉者，百不一生（的确之论），血虽阴类，运之者，其阳和乎，玩阳和二字，褚氏深达阴阳之妙者矣。时珍曰：小便性温不寒，饮之入胃，随脾之气，上归于肺，下通水道，而入膀胱，乃其旧路，故能治肺病，引火下行。其味咸而走血，故治血病。盒饭乘热即饮，则真气尚存，其行自速，冷则惟有咸寒之性而已。若炼成秋石，则真元之气渐失，不及童便远矣。<br />
<br />
　　海藏云：胸中聚集之残火，腹里积久太阴，上下膈绝，脉络部分，阴阳不通，用苦热以定于中，使辛热以行于外，升以甘温。降以辛润，化严肃为春温，变凛烈为和气，汗而愈也。然余毒土苴犹有存者，周身阳和，尚未泰然，胸中微躁而思凉饮，因食冷物，服凉剂，阳气复消，余阴再作，脉退而小，弦细而迟，激而为衄血、吐血者有之，心肺受邪也，下而为便血、溺血者有之，肾肝受邪也，三焦出血，色紫不鲜，此重沓寒湿，化毒凝泣，水谷道路浸溃而成。若见血症，不详本末，便用凉折变乃生矣。<br />

                    <br>
                        <br />
　　黄柏、知母既所禁用，治之将何如？若与前所论理中温中无异法，何必分真阴真阳乎？殊不知温中者，理中焦也，非下焦也，此系下焦两肾中先天之真气，与心肺脾胃后天有形之体，毫不相干，且干姜、甘草、当归等药，俱入不到肾经，惟仲景八味肾气丸斯为对症，肾中一水一火，地黄壮水之主，桂附益火之原，水火既济之道，盖阴虚火动者，乃肾中寒冷，龙宫无可安之穴宅，不得已而游行于上，故血亦随火而妄行，令用桂附二味纯阳之火，加于六味纯阴水中，使肾中温暖，如冬月一阳来复于水上之中，龙雷之火，自然归就于原宅，不用寒凉，而火自降，不必止血而血自安矣。若阴中水干而火炎者，去桂附而纯用六味，以补水配火，血亦自安，亦不必去火，总之保火为主，此仲景二千余年之玄秘，岂后人可能笔削一字哉！凡肾经吐血者，俱是下寒上热，阴盛于下，逼阳于上之假症，世人不识，而为其所误者多矣。宜以假寒治之，所谓假对假也。但此症有二，有一等少阴伤寒之症，寒气自下肾经而感，小腹痛，或不痛，或呕，或不呕，面赤口渴，不能饮水，胸中烦躁，此作少阴经外感伤寒看，须用仲景白通汤之法治之，一服即愈。又有一等真阴失守，命门火衰，火不归原，水盛而逼其浮游之火于上，上焦咳嗽气喘，恶热面红，呕吐痰涎出血，此系假阳之症，须用八味地黄引火归原。然兹二方，俱是大热之药，但上焦烦热正盛，复以热药投之，入口即吐矣。须以水探冷，假寒骗之，下嗌之后，冷性既除，热性始发，太阳一照，龙雷之火自息，因而呕哕皆除，倘有方无法，何以通拒格之寒也。若误为实热而服寒凉，顷刻立化，慎之哉！血之来也，虽火以迫之，然此火宜导以归源，则血亦归经，切忌原药，则反激浮火逆上，且伤胃气，脾愈不能统血矣。更宜养肝，使肝气平而血有所归，切忌伐肝，盖《经》曰：五赃者，藏精气而不泻者也。肝为将军之官，而主藏血，吐血者，肝失其职也。若再伐之，则无力摄血收藏，而血愈不止矣。更宜行血不宜止血，盖吐血者，气逆上壅，而血不行经络也。行血则血循经，不止自止。若勉强止之，则瘀血凝滞，胸胁胀满，发热恶食，反成痼疾。况血生化于脾，而脾又统血，倘不以调理脾胃为主，而概用四物纯阴伤胃，徒增其病矣。故《医贯》曰：服寒凉者，百不一生，服溲溺者，百不一死。然而久则能伤胃气，甚言寒凉之不可用也。失血一证，危急骇人，医疗鲜效，或暴来而顷刻即毙，或暂止而终亦必亡，敢问有一定之方，可获万全之利否，请备言之，凡血症先分阴阳，有阴虚有阳虚，阳虚补阳，阴虚补阴，此直治之法，无所共知。又有真阴真阳，阳根于阴，阴根于阳。真阳虚者，从阴引阳，真阴虚者，从阳引阴，复有假阴假阳，似是而非，多以误人。此真假二字，旷世之所不讲，举世之所未闻，在杂病不可不知，在血症为尤甚也。既分阴阳，又须分三因，风寒暑湿燥火，外因也。过食生冷，好啖炙爆，醉饱无度，外之内也。喜怒优思恐，劳心好色，内因也。跌扑闪肭，伤重瘀蓄者，不内外因也。既分三因，而必以吾身之阴阳为主，或阴虚而挟内外因也，或阳虚而挟内外因也。盖阴阳虚者，在我之正气虚也。三因者。在外之邪气有余也。然《经》曰：邪之所凑，其气必虚，不治其虚，安问其余？或曰：吐衄血者，从下炎上之火，暑热燥火，固宜有之，何得有风寒之症？殊不知六淫之气，俱能伤人，暑热者，十之一二，火燥者半，风寒者半，而火燥之后，卒又归于虚寒矣。《经》曰：岁火太过，炎暑流行。肺金受刑，民病血溢血泄，是火气能使人失血也。又云，太阳司天，寒淫所胜，血变于中，民病呕血，血泄鼽衄善悲，是寒气能使人失血也。又云，太阴在泉，湿淫所胜，民病血见，是湿气能使人失血也。又云：少阴司天之政，水火寒热，持于气交，热病生于上，冷病生于下，寒热凌犯，而争于中，民病血溢血泄，是寒热凌犯，能使人失血也。又云：太阴司天之政，初之气风湿相薄，民病血溢，是风湿相搏，能使人失血也。又云：岁金太过，燥气流行，民病反侧，咳逆甚而血溢，是燥气能使人失血也。六气俱能使人血溢，何独火乎？况火有阴火阳火之不同，日月之火与灯烛之火不同，炉中之火与龙雷之火不同。又有五志过极之火，惊而动血者，火起于心，怒而动血者，火起于肝，忧而动血者，火起于肺，思而动血者，火起于脾，劳而动血者，火起于肾，能明乎火之一字，而于血之理思过半矣。<br />
<br />
　　河间先生，特以五运六气暑火立论，故专用寒凉以治火，而后人宗之，不知河间之论，但与仲景《伤寒论》对讲，各发其所未尽之旨耳。非通论种种不同之火也。自东垣先生出，而论脾胃之火，必须温养，始禁用寒凉。自丹溪先生出，而立阴虚火动之论，亦发前人所未发，可惜大补阴丸、补阴丸，二丸中俱以黄柏知母为君，而寒凉之论，又盛行矣。养葵先生持撰阴阳五行之论，以申明火不可以水灭，药不可以寒攻，其利溥哉！六淫中虽俱能病血，其中独寒气致病者居多，何也？盖寒伤荣，风伤卫，自然之理，又太阳寒水，少阴肾水，俱易以感寒，一有所感，皮毛先入，肺主皮毛，水冷金寒，肺经先受，血亦水也，故经中之水与血，一得寒气皆凝滞而不行，咳嗽带痰而出，问其人必恶寒，切其脉必紧，视其血中间必有，或紫，或黑数点，此皆寒淫之验也。医者，不为详审，便以为阴虚火动，而概用滋阴降火，病日深而死日迫矣。赵氏尝用麻黄桂枝汤一服，得微汗而愈，盖汗与血一物也。夺血者无汗，夺汗者无血，赘方于后，以为因寒致血者之治法。<br />
<br />
　　杂症大小合参卷十一　方脉吐血咳血咯血唾血合参<br />
<br />
　　麻黄桂枝汤<br />
<br />
　　治吐血，外感寒邪，内伤蕴热。东垣治一贫士病脾胃虚，与补药愈后，继居旷室，卧热炕，咳血，吐血，东垣谓此久虚弱，冬居旷室，衣服单薄，是重虚其阳，表有大寒壅遏里热，火邪不得舒伸，故血出于口。当补表之阳，泻里之虚热，因思仲景治阳寒脉浮紧，当与麻黄汤发汗而不与之，遂成衄血，却与麻黄汤立愈，与此甚同，因作此汤，一服而愈。<br />
<br />
　　人参（益上焦元气不足，而固其中也） 麦冬（保护肺气） 桂枝（辛甘发散寒气）<br />
<br />
　　当归（和养气血） 麻黄（去根，发散外寒） 炙甘草（和药性补脾） 黄 （助表达卫）<br />
<br />
　　五味子（保敛肺气） 白芍药（和肝以抑麻黄、桂枝之性） 水三盏，先煮麻黄一味，令沸去沫，入余药，同煎至一盏，去渣，热服，只一服而愈，不再作。<br />
<br />
　　此足太阳手足太阴药也。《纲目》曰：观此一方，足以为万世模范矣。盖取仲景麻黄汤与补剂各半服之，但凡虚人当服仲景方者，当以此为则也。<br />
<br />
　　独有伤暑吐衄者，可用河间法，暂抑阳光。究竟暑能伤心，心气既虚，暑气故乘而入之，心主血，故吐衄。心既虚而不能主血，亦不宜过用寒凉以泻心，须以清暑益气汤中，加丹皮、生地，兼暑伤气，其人必无气以动，以参麦助气，使气能摄血斯无弊也。<br />
<br />
　　凡治血症，前后调理，须按三经用药，以心主血，脾统血，肝藏血，而归脾汤一方，三经之主剂也。远志、枣仁补肝以生心火；茯神、龙眼，补心以生脾土；参 术草，补脾以固肺气；木香者，香先入脾。总欲使血归于脾，故以归脾汤名。有郁怒伤脾，思虑伤脾者，尤宜。火旺者，加山栀、丹皮；火衰者，加丹皮、肉桂。又有八味丸以培先天之根。治无余法矣。<br />
<br />
　　仲景伤寒症中有云：误发少阴汗，动其经血者，下竭上厥，为难治。盖下竭者，阴血竭于下也。上厥者，阴气逆于上也。夫血与气，两相维附，气不得血则散而无统，血不得气则凝而不流，故阴火动而阴气不得不上奔，阴气上奔，而阴血不得不从之上溢，阴血上溢则下竭矣。血既上溢，其随血之气散于胸中，不能复返本位，则上厥矣。阴气上逆，不过至颈而止，何能越高颠清阳之位？是以喉间窒塞，心忡耳鸣，胸膈不舒也。然岂但窒塞不舒已哉！阴气久居于上，势必龙雷之火应之于下，血不尽竭不止也。<br />
<br />
　　气不尽厥亦不止也。所以仲景为难治者此耳。然于法外而求至当之治法，则以健脾中阳气为第一义，盖龙雷之火，必阴云四合，然后遂其腾升之势，若天日清朗则退藏不动矣。故用凉药清火者，皆以水制火之常法，施之于阴火，未有不助其疟者也。健脾之阳亦有三善焉，一者，脾中之阳气旺，如天清日朗而龙雷潜伏也。一者，脾中之阳气旺，而饮食运化精微，复能生其下竭之血也。况地气必先蒸上为湿，然后上升为云。若土无蒸而不湿，则地气于中隔绝矣。天气不常清乎，且万物以土为根，元气以土为宅，可不理欤！仲景云：阴旺能生阴血，盖言人之真阳盛旺，自能化生阴血耳。今人不悟其理，但见阴血不足，便用人参、黄 补之，初用一二服之间，火得温补，略见一效，以为中病，久泥于方，不无反助火邪，盖令咳嗽气促，肌肉消烁，往往以致危亡，良可悯哉！但血本不病，因气虚而血无所倚，故血亦消亡者，只补其气，则血自复，即所谓阳旺能生阴血，无阳则阴无以生也。<br />
<br />
　　立斋先生遇星士张东谷谈命，时出中庭，吐血一二口，云久有此症，遇劳即发。<br />
<br />
　　先生曰，此劳伤肺气，其血必散，视之果在，与补中益气汤加麦冬、五味、山药、熟地、茯神、远志服之而愈。翼早请见云：服四物黄连山栀之类，血益多而倦益甚，得公一七吐血顿止，精神如故，何也？先生曰：脾统血，肺主气，此劳伤脾肺，致血妄行，故用前药健脾肺之气，而嘘血归原耳。<br />
<br />
　　肺为华盖，至清之脏，有火则咳，有痰则嗽。肺主气，气逆为咳，肾主水，水泛为痰，肾脉上入肺，循喉咙，其支者从肺络心，属胸中，故病则俱病也。涎唾中有少血散漫者，此肾从相火炎上之血也。若血如红缕，从痰中咳出者，引肺络受热伤之血也。<br />
<br />
　　若咳出白血浅红色，似肉似肺者，必死。凡唾中带血，咯出有血，或血丝，属肾经。鼻衄出血，咳嗽有血，属肺经。呕吐成盆成碗者，属胃经。自两胁逆上吐出者，属肝经。<br />
<br />
　　溺血属小肠膀胱经。下血属大肠经。牙宣出血属胃肾虚火，舌血谓之舌衄，汗孔。出血谓之肌衄，心与肝也。又惊而动血者属心，怒而动血者属肝，忧而动血者属肺，思而动血者属脾，劳而动血者属肾。<br />
<br />
　　童子之症，须看先天父母之气，而母气尤为重。凡惊风痘疹，肾虚发热，俱以母气为主，如母有火者，其子必有火；母脾虚者，子必多脾病；母火衰者，子必从幼。有肾虚症，如齿迟、语迟、行迟，囟门大开，肾疳等症，皆先天不足，从幼调补，亦有可复之天。<br />
<br />
　　肺不特衄血，亦能咳血唾血，胃不特呕血，肝亦呕血，盖肺主气，肝藏血，肝血不藏，乱气自两胁中逆而出之。然总之是肾水随相火炎上之血也。肾主水，水化液为痰，为唾、为血，肾脉上入肺，循喉咙，挟舌本，其支者，从肺络心，注胸中，故病则俱病也。但衄血出于经，衄行清道，吐血出于胃，吐行浊道，喉与咽二管不同也。盖经者，循经之血，走而不守，随气而行，火气急迫，故随经直犯清道，上脑而出于鼻为衄。其不出于鼻者，则为咳咯，从肺窍而出于咽也。胃者，守营之血，守而不走，存于胃中者也。若胃气虚，不能摄血，或为火逼，故令人呕吐，从喉而出于口也。吐血之热在腑，衄血之热在经，杂病衄血为里热，伤寒衄血为表热，今人一见吐衄，便以犀角地黄为必用之药，以犀为水兽，可以分水，可以通天，鼻衄之血，从任督而至颠顶入鼻中，惟犀角能下入肾水，引地黄滋阴之品由肾脉而上，故变对症。凡阴虚火动，吐血与咳咯者，可以借用成功。若阳虚劳力及脾胃虚者，俱不宜也。<br />
<br />
　　凡有实热者，舌苔必燥而焦，甚则黑，脉来必重按有力也。（然有釜下无火，津液不行，干舌燥症而焦黑者，不可不知。）假热者，舌虽有白苔而必滑，口虽渴而不能饮水，饮而不欲咽，面虽赤而色必娇嫩，身作躁而欲坐卧于泥水中，脉来重按空虚，此为辨也。<br />
<br />
　　有饮酒过多，伤胃而吐血，从吐后出者，以葛花解醒汤，加丹皮倍黄连佐之，上下分消，酒病愈，血亦愈矣。有过啖炙爆辛热等物，上焦壅热，胸腹满痛，血出紫黑成块者，可用桃仁承气汤从大便导之，此釜底抽薪之法，此皆内之外因，不从本源而得，故可寒凉克削，所谓应犯而犯，似乎无犯之。有曰血从下出者顺，上出者逆，一应血溢血泄诸蓄妄行之证，苟非脾虚泄泻，嬴瘦不禁者，皆当以大黄醋，入和生地汁及桃仁泥、丹皮、丹参、阿胶、黑荆芥、玄明粉、赤芍、当归之属，折其锐气，从大便导之，使血下行，以转逆为顺，然后区别治之。或问失血复下虚，何以当？殊不知血既妄行迷失故道，不去蓄利瘀，转逆为顺，则以妄为常，何以御之？且如妇人之于血也，经水足而为胞胎，则蓄者自蓄，生者自生，及至产育而为恶露，则去者自去，生者自生，何蓄之有？不知此而从事于苓、连、枝、柏，辅四物而行之，未有不伤气血而败脾胃者。血既下行之后，多用薏苡仁及百合、麦门冬、鲜地骨皮，嗽渴加枇杷叶、五味子、桑白皮，有痰加贝母，皆气薄味淡，西方兑金之本药。如可用独补者，以地黄麦冬金水二脏之药相佐用之，虽然书曰失血家须用下剂破血，盖宜施之于蓄妄之初也。又曰：亡血家不可下，盖切戒之于亡失之后也。<br />

                    <br>
                        <br />
　　阴虚之症，大抵上热下寒者多，始而以寒凉进之，上焦非不爽快，稍久则食减。又以为食滞不化，加神曲、山楂，再久而热愈盛，痰嗽愈多烦燥愈甚，又以药力欠到，寒凉倍迸，而渴泄腹胀之症作矣。乃以枳壳、腹皮宽中快气之品，不毙何待？是故咳嗽吐血，未必成瘵也。服四物知柏不己，则瘵成矣。胸满膨胀，未必成胀也。服楂曲不已，则胀成矣。面浮跗肿，未必成水也，服渗利之药不已，则水成矣。气滞膈塞，未必成噎也，服宽快之药不已，则噎成矣。戒之哉！夫涩可去脱，然气脱专以气药，血脱兼以血药，亦兼气药者，盖气乃血之帅也。若阳脱者，见鬼，阴脱者，目盲，此神脱也。当补阳助阴，又非涩剂所能收也。<br />
<br />
　　丹溪云：吐血成碗吐出者，甚有出而盈盆者，多是阳盛阴虚，故血不得下行，因火势炎上而涌出，脉必大而芤，大者，发热，芤者，血滞与失血也。多属阳明以其多血多气也。<br />
<br />
　　吐血有三种，有内衄、有肺疽、有伤胃。内衄者，出血如鼻衄，不从鼻孔出，是近在心肺间，津液出，还流入胃中，或如豆羹汁，或如切 ，（音勘，凝血也）。血凝停胃中，因即满闷，便吐，或出数斗至一石者是也。得之于劳倦饮食过常也。肺疽者，因酒后热毒满闷，吐之时血从吐后出，或一合半合，半升一升是也。伤胃者，因饮食大饱之后，胃中冷，不能消化，便烦闷，强呕吐，使所食之物与气共上冲蹙，因伤裂胃，令吐血色鲜正赤，小腹绞痛。若自汗出，其脉紧而数者，为难治也。前人言，诸失血症，身热则死，寒则生，亦大概言之，岂无热生而寒死乎？则必兼脉症而后可也。<br />
<br />
　　治血必求血属之药，四物是也。川芎血中气药，通肝经，性味辛散，能行血滞于气也。地黄血中血药，通肾经，其性味寒，能补真阴之虚也。当归血中之主药，通肝经，性辛温，分用有三治，全用能活血，各归其经也。芍药为阴分之药，通脾经，味酸寒，能凉血，治血虚腹痛也。然特论治血病而求血药之属者也。若气虚血弱，又当从仲景血虚，以人参补之，阳旺则生阴血也。若四物汤者，独能主血分受伤，为气不虚也。其辅佐之属。若桃仁、红花、苏木、血竭、丹皮者，血滞所宜；蒲黄、阿胶、地榆、百草霜、棕桐灰者，血崩所宜；乳香、没药、五灵脂、凌霄花者，血痛所宜；苁蓉、锁阳、牛膝、枸杞子、益母草、败龟板者，血虚所宜；乳酪、血液之物，血燥所宜；干姜者，血寒所宜；生地、苦参，血热所宜。特取其证治之大概，以明血药之属，岂可以四君、四物，便足以尽气血之用。<br />
<br />
　　嗽出痰内有血者，名咳血，其因有二，热壅于肺者易治，不过疏之而已，久嗽损于肺者，难治，此已成劳也。痰中带血丝者，此阴虚火动，劳伤肺脏也。盖血虽生于心，统于脾，藏于肝，然实宣布于肺，静则归经，热则妄行，火伤肺络，血随咳出，或带痰中为咳血，吐出多者，为吐血。若喉中常有血腥，一咯血即出，或鲜、或紫、或细屑者，谓之咯血。若鲜红随唾而出者，谓之唾血，二者皆出于肾，亦有瘀血内积，肺气壅逼。若能下降者，更有口中津唾，皆是紫黑血水，如猪血之色晦而不鲜，形瘦体热盗汗者，为有怫郁所致也。然唾血责在下焦，盖阳火煎迫而为之也。肾主唾，足少阴少血多气，故其症为难治。然咯血亦以为病最重，而且难治者，亦以其肺手太阴之经，气多血少。又肺者，金象，为清肃下降之脏，金为火所制迫而上行，乃为咯血，逆之甚矣。<br />
<br />
　　《经》曰：上气见血，下闻病音，谓喘而咯血，且咳嗽也。是以吐血衄血下血虽去多。<br />
<br />
　　然从肝胃大肠而来、三经气血俱多，故身凉脉微无害，咳血咯血，是从心肺肾而来，三经皆气多血少，气多则火易生，血少则火易识，故渐见脉洪而数，身热咳嗽，失血虽少，多致不起。<br />
<br />
　　一方治服药而血不止，是肺上有窍也。用白芨末、猪肺，煮熟蘸食，日三四次，窍为芨末填满，血自止也。欲知何脏之血，吐在水碗之内，浮者肺血，沉者肝血，半浮半沉者心血，各随所见，以羊肺肝心熟蘸芨末食之。然须静养绝欲，方可施治。凡咳血、咯血，最是恶症，其初甚微，渐至不救，以其从心肺来之病也。<br />
<br />
　　有负重为物所压，或持重远行，忽心口痛，口鼻出血，俗名伤力吐血，乃肺胃内膜伤损挣破也。若用凉药愈遏愈出，卒至胃损咳嗽而死，急以人参细末，飞罗面，童便调服最佳，或白芨末，童便调下亦可，但不可服凉药耳。<br />
<br />
　　诸症失血皆见芤脉，随其上下以验所出，大凡失血脉贵沉细，设见浮大，后必难治，以一切血证，身凉脉小者，易治。五气复也，身热脉大者难治，以邪气胜也。<br />
<br />
　　腹胀便血，脉大时绝是逆也。如此者，不及一时而死。<br />
<br />
　　杂症大小合参卷十一<br />
<br />
　　方脉鼻衄齿衄舌衄肌衄合参<br />
<br />
　　鼻气能通于脑，血上溢于脑，故从鼻而出，名为鼻衄。若因风寒暑湿，流传经络，涌泄清道而致者，皆外所因，积怒伤肝，积忧伤肺，烦思伤脾，失志伤肾，暴喜伤心，皆能动血，随气上溢而致者，皆内所因，饮酒过多炙爆辛热，或坠车损扑而致者，皆不内外因也。《原病式》曰：衄者。阳热怫郁于足阳明经。丹溪曰：衄血出于肺，言肺者，以窍言也。言阳明者，以血海言也。又有洗面而衄，日以为常，犹风行水动，面热而阳明之火上升，血亦随之也。若产后口鼻有黑气及鼻衄者，名胃绝，此症多不可治。遇有此者，急取绯线一条，并产妇顶心发两条，紧系中指节即止。衄不止而头汗者，死。<br />
<br />
　　凡血从齿缝中，或齿根出者，谓之齿衄。有风壅，有肾虚，风壅者，消风散外，以祛风擦牙散。肾虚者，以肾主骨，齿者骨之余，虚火上炎，服凉药而愈甚者，此属肾经下虚上盛，宜盐汤下安肾丸，仍用青盐炒香附黑色为末，擦之。然少阴气多血少，故其血必点滴而出，齿亦隐隐而痛，多欲者犯之，亦有胃热而牙断出血者，阳明气血俱多，火旺则血如潮涌，善饮者多犯此，宜清其热，清胃散主之。<br />
<br />
　　有毛窍中出血者，名曰肌衄。因阳气怫郁于内，不能敷扬于外，致阴血上乘阳分，留淫腠理，日久阳气开发，则阴血不能归经，故血从毛窍出也。宜开郁清气凉血之剂，如相火内动，而乘阴分以致热血沸腾者，宜滋阴降火之剂，前人主乎肺热，以肺主皮毛也。用男胎发烧灰扑之，有因大喜伤心，喜则气散，血随气而溢于表者，宜凉心以敛之。<br />
<br />
　　胸前有一孔，常出血水，名曰心漏，用嫩鹿茸去毛，酥炙，附子，炮，去皮、脐，盐花共末，枣肉为丸，每服三十丸，空心酒下，兼治肾虚腰痛如神。<br />
<br />
　　舌衄者，舌上无故出血如线不止，或如管孔者是也。宜香薷汁一升，日三服，外以槐花炒末，干掺之。<br />
<br />
　　耳中出血，少阴火动也。龙骨烧灰，吹入即止。<br />
<br />
　　血分三部，药有轻重。犀角地黄汤，治上血，如吐衄之类；桃仁承气汤，治中血，如血蓄中焦下痢脓血之类；抵当汤丸，治下血，如蓄血如狂之类，此治有余血症之大概也。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　大蓟散<br />
<br />
　　治辛热伤肺，呕吐血，或一碗半升，名曰肺疽。<br />
<br />
　　大蓟根 犀角屑 升麻 桑白皮 杏仁（去皮尖） 蒲黄 桔梗（各二钱） 甘草（炙，五分） 分作二服，水煎。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　独参汤<br />
<br />
　　治吐血暴甚，昏晕不止。<br />
<br />
　　人参一两为末，用鸡子白调如稀糊，以匙挑服，五更服之尤妙。或用童便冲参汁俱可。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　藕节散<br />
<br />
　　治吐衄不止。<br />
<br />
　　藕汁 生地黄汁 生蜜（五匙） 大蓟汁（各三合） 和匀每服一小钟，不拘时服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　款花补肺汤<br />
<br />
　　人参 麦冬（各一钱二分） 五味子（十五粒） 款冬花 紫菀 桑白皮（炒，各一钱） 当归（一钱五分） 芍药 知母 贝母 茯苓 橘红（各八分） 甘草（五分） 水煎服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　丹溪方<br />
<br />
　　治见血后，脾胃弱，精神少血不止者。<br />
<br />
　　人参（一钱） 黄 （二钱） 五味子（十三粒） 芍药 甘草 当归 麦冬（各五分） 水煎服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　必胜散<br />
<br />
　　治男妇血妄流溢，或吐，或唾，或衄。<br />
<br />
　　小蓟 人参 蒲黄 当归 熟地 川芎 乌梅（去核，各一两） 每服六钱，水煎服。<br />
<br />
　　一方<br />
<br />
　　治诸血上行，用韭菜汁、姜汁、童便，磨郁金饮之，其血自清。如无郁金，以山茶花代之。或用藕节捣汁饮之。或用茅根绞汁饮之，日三服。<br />
<br />
　　一方<br />
<br />
　　治妇人经血逆行，或血腥吐血，韭汁冲童便立效。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　滋阴保肺汤<br />
<br />
　　黄柏（盐水炒） 知母 天冬（一钱二分） 当归（一钱五分） 芍药 生地 橘红 紫菀桑白皮（炒，各八分） 大粉草（五分） 阿胶（一钱二分，蛤粉炒） 五味子（十五粒） 水煎服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　白芨散<br />
<br />
　　治咯血并肺损咳血。<br />
<br />
　　白芨（一两） 藕节（五钱） 为细末，每服一钱，白汤调下。白芨下咽直至血窍，窍填而血止也。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　茜根散<br />
<br />
　　治鼻衄不止。<br />
<br />
　　茜根 阿胶（蛤粉炒） 黄芩 侧柏叶 生地（各一两） 甘草（五钱） 姜水煎服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　清宁膏<br />
<br />
　　润肺不伤脾，补脾不碍肺，凡劳嗽吐血必不可缺，极有效验。<br />
<br />
　　麦门冬（去心） 生地黄（酒炒，各十两） 广橘红（二两） 龙眼肉（八两） 桔梗 甘草（各二两） 煎成膏，加苡仁（八两，淘净炒熟），真苏州薄荷净叶（五钱，忌火） 川贝母（二两），糯米拌炒，米热去米，俱为极细末，拌匀煎青，时时挑置口中噙化。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　紫菀汤<br />
<br />
　　治痨热久嗽，吐血吐痰。<br />
<br />
　　紫菀（洗净，炒） 阿胶（蛤粉炒成珠） 知母（忌铁） 贝母（去心，各一钱）<br />
<br />
　　桔梗 人参 茯苓 甘草（各五分） 五味子（十二粒，杵） 水煎，食后服。<br />
<br />
　　痨而久嗽，肺虚可知，即有热症，皆虚火也。海藏以保肺为君，故用紫菀阿胶以清火为臣，故用知母、贝母、以参、苓为佐者，培土以生金，以甘桔为使者，载药以入肺，五味滋肾经不足之水，收肺家耗散之金，为久嗽所最宜。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　蜡煎汤<br />
<br />
　　治虚劳久咳嗽，多气喘，或咯脓血。<br />
<br />
　　杏仁（去皮尖，炒黄，另研） 人参 麦冬（去心） 干山药 贝母（去心） 白茯苓 百合 甘草（炙） 阿胶（各等分） 为末，将杏仁拌匀，每服二钱，水一盏，入黄蜡，皂角子大一块，同煎七分，食后热服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　人参固本膏<br />
<br />
　　治肾虚肺热，喘嗽烦渴，咯血肺痿。<br />
<br />
　　人参（一两） 天冬 麦冬 生地 熟地（各四两） 以二冬二地熬成膏，以人参细末和匀，时时挑少许口中噙化。<br />
<br />
　　天一生水，故肾为万物之元，乃人身之本也。奈人自伐其元，则本不固而劳热作矣。热则火刑于金，而喘嗽生焉。二地补肾为君，精不足者，补之以味也。二冬保肺为臣，虚则补其母也。火刑金而肺气衰，非人参莫可救援，东垣所谓无阳，则阴无以生也。况肺主气，气根于丹田，人参大补元气，气者，水之母也。人参之用，无所不宜，以气药引之则补阳，以血药引之则补阴，倘泥于肺热伤肺之说，则孤阴不长，不几坐而待毙耶。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　肺痈神汤<br />
<br />
　　肺痈者，劳伤气血，内有积热，外受风寒，胸中满急，隐隐作痛，咽干口燥，时出浊唾腥臭。若吐脓如米粥者，死。脉滑数，或实大，凡患者右胁按之必痛，但服此汤，未成即消，已成即溃，已溃即愈，屡用屡验者也。<br />
<br />
　　桔梗 金银花 黄 （炒） 白芨（各一钱） 薏苡仁（五钱） 甘草节 陈皮（各一钱二分）<br />
<br />
　　贝母（一钱六分） 甜葶苈（八分，微炒） 姜水煎，食后徐徐服。新起加防风一钱，去黄；溃后加人参一钱；久不敛加合欢皮，一名夜合即槿树皮一钱。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　十灰散<br />
<br />
　　治痨症吐咯嗽血，用此止之。<br />
<br />
　　大蓟 小蓟 柏叶 荷叶 茅根 茜根 大黄 山枝 丹皮 棕榈皮（各等分） 各烧灰，存性，研细，用纸包碗，盖地上一夕，出火毒，用时将白藕捣汁，或萝卜汁，磨京墨半碗，调服五钱，食后下，如病势轻用此立止，如血出成升斗者，用花蕊石散止之。<br />
<br />
　　血属阴，反从火化，故其色赤为阳所动则血菀于上，使人薄厥，黑属壬癸，见黑则止者，火见水而伏也。故用灰与墨汁，苦涩之味，苦能胜火，涩可固脱，更得童便引之下行尤尽折服之妙，胜于萝卜藕汁也。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　花蕊石散<br />
<br />
　　五内崩损，涌喷出血斗升，用此止之。花蕊石火锻存性，研如粉，用童便一钟，煎温调末三钱。甚者五钱，食后服。如男用酒一半，女用醋一半，与小便一处，和药服之，使瘀血化为黄水，次以后独参散补之。<br />

                    <br>
                        <br />
　　杂症大小合参卷十一　方脉鼻衄齿衄舌衄肌衄合参<br />
<br />
　　独参散<br />
<br />
　　止血后服此药补之。<br />
<br />
　　大人参（二两） 上水二钟 枣五个煎，不拘时，细细服之，服后宜熟睡一觉，次服诸药除根。<br />
<br />
　　一方<br />
<br />
　　神治血症。用生韭、生藕、鲜荷叶、京墨、侧柏叶、生地各取汁一杯，冲童便服。<br />
<br />
　　其生地、柏叶研烂；以童便和方能得汁。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　济生麦冬散<br />
<br />
　　治衄血不止。<br />
<br />
　　麦冬 生地（各等分） 每服一两，水煎服。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　肘后方<br />
<br />
　　治齿血不止，以苦竹茹醋浸一宿，含之。<br />
<br />
　　杂症大小合参卷十一　方脉鼻衄齿衄舌衄肌衄合参<br />
<br />
　　本事方<br />
<br />
　　治一切牙痛风热，断出鲜血，以至崩落口臭。大黄米泔浸软切片，生地黄大者，薄切，二味旋切，各用一二片合定贴所患牙上，一夜即愈，未痊再如前用。<br />
<br />
　　犀角地黄汤<br />
<br />
　　治血积胸中，吐血衄血。<br />
<br />
　　见儿科吐血门。<br />
<br />
　　归脾汤<br />
<br />
　　治思虑伤脾，心多健忘，其血妄行。<br />
<br />
　　见健忘门。<br />
<br />
　　杂症大小合参卷十一<br />
<br />
　　方脉痨瘵合参<br />
<br />
　　首列丹溪、节斋，专主滋阴降火，以寒凉立论数篇，理浅易窥，以寒治热，似乎平正，殊不知苦寒入胃，生意潜消焉。望其滋生化育，或禀赋偏阳之人，希可偶合，暂抑阳光，终非久服调养此其弊也。后列诸贤补水配火及水中补火，调心补肾，扶脾保肺诸篇，理奥难明，以温除热，补脾保肺养阳生阴，似拙似迂实乃根本，澄源之至要，有得无失愈远愈佳，此其功也。二者并存，学人细心熟玩，为功为弊一目了然，便知有所趋向，以理浅者，首揭之，犹易入门而可登堂入室也。<br />
<br />
　　五脏各一，惟肾有二，左藏真水，右为相火，少年之人，嗜欲无节，致伤真阴，相火尤旺，火寡于畏，自下冲上，自里达表，故名骨蒸痨瘵。其症有二，火冲于上焦者，发热之中则兼喘嗽痰血，肺痿肺痈等症；火结于下焦者，发热之中则兼淋浊燥结，遗精盗汗，腹痛惊悸等症。然火与元气，势不两立，一胜则一负。《经》曰：少火生气，壮火蚀气。可见，火为元气之贼，火既炽而气伤矣。气伤则不能运化水谷，水谷停留，而为湿热生虫生积之所由也。治之之法，滋阴降火，是澄其源也。消痰和血取积追虫，是洁其流也。医者，可不补虚为主，而兼去邪乎。<br />
<br />
　　人之一身，阴常不足，阳常有余，况节欲者少，过欲者多，且夜气宜静，静则神藏，宵欢纵恣，反扰动之，精血既亏，相火必旺，火旺则阴愈消，而痨瘵咳嗽、咯血、吐血等症作矣。故宜常补其阴，使与阳齐，则水能制火，水升火降，斯无病矣。故丹溪先生发明补阴之说，谓专补左尺肾水也。古方滋补药，皆兼补右尺相火，不知左尺原虚，右尺原旺，若左右平补，依旧火胜于水，只补其左制其右，庶得水火俱平也。右尺相火，固不可衰。若果相火衰者，方宜补火，但世之人火旺致病者，十居八九，火衰成疾者，百无二三。且人在年少，肾水正旺，似不必补。然欲心正炽，妄用太过，至于中年，欲心虽减，然少年斫丧既多，焉得复实？及至老年，天真渐绝，只有孤阳，故补阴之药，少以至老，并不可缺。丹溪发明先圣之旨，以正千载之讹，其功甚哉！痨热之症，不尽属阴虚，亦有阳邪入里，传为骨蒸，渐成赢瘦者。故《玄珠》曰：五行六气，水特其一耳。一水既亏，岂能胜五火哉？！医不知邪气未除，便用补剂，邪气得补，遂入经络，至死不悟。夫凉剂能清火养水，热剂能补火燥水，理易明也。惟无热无积之人，脉微无力，方可补之，必察其胃中左右肾，二火果亏，后用补剂可也。<br />
<br />
　　葛先生曰：万病莫若痨症，最为难治。耽嗜酒色，耗散真元，呕血吐痰，发热倦怠，面白颊红，口燥咽干，遗精白浊，盗汗自汗，重则半年而毙，轻则一载而死。滑伯仁曰：患痨病者，当治于微病之初，莫治于已病之后。若正气既衰，邪气独盛，服药无效，针灸无功。节斋曰：男子二十前后，色饮过度，损伤精血，必生阴虚火动之病，睡中盗汗，午后发热，哈哈咳嗽，倦怠无力，饮食少进，甚则痰涎带血、咯唾出血，咳血、吐血、衄血，身热脉沉数，肌肉消瘦，此多痨瘵，最重难治。轻者用药数十服，重者期以岁年。然须病患坚心定志，绝房室，息妄想，戒恼怒，节饮食，以自培其根，否则，虽服良药无用也。此病治之于早则易，若到肌肉消烁，沉困着床，尺脉沉取细数则难为力矣。又忌大服人参，若曾服过多者，亦难治。诚恐阴虚火盛者，气得补愈盛，而反耗其阴血矣。今制一方，于后凡见潮热盗汗、咳嗽倦息，趁早服之。<br />
<br />
　　川芎 熟地 天冬（去心、皮） 知母（蜜水拌炒，各一钱） 白芍（炒） 当归白术（各一钱三分） 生地黄（酒浸） 甘草（炙，各五分） 黄柏（蜜水拌炒） 陈皮（各七分） 干姜（三分，炒紫色） 上锉，用姜水煎，空心温服，随症加减。<br />
<br />
　　以上方论，专主滋阴降火，以寒治热。<br />
<br />
　　凡右尺洪大有力，或性禀偏阳者，借此暂抑阳光。然终非济生之本了。<br />
<br />
　　凡五脏六腑，气血不足为虚，虚甚而脏腑经络有亏为损，故《内经》之论虚痨，惟是气血两端，毋论劳心劳力，皆能损伤精血，而其房劳更甚者，盖形与神俱劳，而精与气均损，皆足以渐染成痨也。至巢氏始分五脏之痨，七情之伤，甚而分气、血、肌、精、筋、骨之六极，又分脑、髓、五房、胞络、骨、血、筋、脉、肝、心、脾、肺、肾、膀胱、胆、胃、三焦、大小肠、肉肤、皮、气之二十一蒸，《本事方》更分传尸鬼疰，至于九十九种，其凿空附合，使学人，惑于多歧，用方错杂，宜遵《内经》为式，第于脾肾分主气血，及以真阴真阳究心，则了然矣。<br />
<br />
　　身中有三：曰元精、曰元气、曰元神。三者，乃身中之真精真气真脉也。精乃脏腑之真，非荣血之比，故曰天癸。气为脏腑之大经，为动静之主，故曰神机。脉为天真委和之大气，《经》谓其名有三，曰命之本，气之神，形之道，其机运升降，皆随气而动，因血而荣，精气资始，相生不失以养一身，为人之司命，形质之体用也。若精不足则气失资化，气不足则血失所荣，血不足则气无所附，天真散乱，而病生焉。气虚则恶寒，血虚则发热，寒热交困，气血愈伤，百病踵至矣。<br />
<br />
　　《灵枢》曰：两神相搏（阴阳夫妇），合而成形，当先身生，是谓精。上焦开发，宜五谷味，熏肤充身泽毛，若雾露之溉（溉灌）是谓气。腠理发泄，汗出溱溱，是谓津。谷入气满，淖泽注于骨，骨属屈伸，泄泽补益脑髓皮肤润泽，是谓液。中焦受气，取汁变化而赤，是谓血。壅遏营气（约束也下），令无所避，是谓脉。精脱者耳聋，（肾衰），气脱者目不明，（清阳不升），津脱者，腠理开，汗大泄（如油如珠者，谓之绝汗）。液脱者，骨属屈伸不利，（筋失所养），色夭，脑髓消，胫酸，耳数鸣。血脱者，色白，夭然下泽其脉空虚（脉为血府）。<br />
<br />
　　《灵枢》曰：人之血气精神者，所以奉生而周于性命者也。经脉者，所以行血气，而营阳阴，濡筋骨，利关节者也。卫气者，所以温分肉，充皮肤，肥腠理，司开阖者也。志意者，所以御精神，收魂魄，适寒温，和喜怒者也，是故血和则经脉流行，营覆阴阳，筋骨劲强，关节清利矣。卫气和则分肉解利，皮肤调柔，腠里致密矣。志意和则精神专直，魂魄不散，悔怒不起，五脏不受邪矣。寒温和则六腑化谷，风痹不作，经脉通利，肢节得安矣，此人之常平也。五脏者，所以藏精神血气魂魄者也。六腑者，所以化水谷而行津液者也。<br />
<br />
　　心肺属阳在上，损则色败，肾肝属阴居下，损则形萎。虚证不属于气，即属于血，五脏六腑莫能外焉，究之独重乎脾肾，肾系先天元阳，脾生后天气血，水为万物之元，土为万物之母，二脏安和，一身皆治，百疾不生，盖脾具坤柔之土德，实有健运之干功，土为金母，金乃水源，脾安则土不凌水，水安其位，故脾安则肾安也。肾兼水火，肾安则水不挟肝上泛而凌土湿，火能益土，蒸腐而化精微，故肾安则脾愈安也。孙真人云：补脾不如补肾；许学士云：补肾不若补脾。两先生深知二脏为生人之本，又知二脏有相赞之功，故其说似背，其旨实同也。救肾者，必本于阴血，血主需之，血属阴主下降，虚则上升，当敛而抑，六味丸是也。治脾者必本乎阳气，气主煦之，气为阳主上升，虚则下陷，当升而举，补中益气汤是也。是补肾理脾，法当兼行矣。然方欲以甘寒补肾，其人减食。又恐不利于脾，方欲以辛温快脾，其人阴阳，又恐愈耗其水，两者并冲，而较重脾土，以脾上交于心，下交于肾故也。若肾大虚而势危困者，则于峻补真水之中，再补真火，则不独肾家之水火和平，而补土之功，亦寓于中矣。<br />
<br />
　　丹溪治阴虚之证，用四物加黄柏、知母，今用之而不效何哉？盖人禀偏阳偏阴之质原不同，古今浓薄之异复迥别，即丹溪云：实火可泻，虚火可补，痨症之火虚乎实乎？焉可泻也？此不过暂抑阳光则可。若久赖以滋阴长养，即偏阳之人，亦不能变天地阴寒肃杀之气，而为阳和长养也。且阴既虚矣，火必上炎，而归芎气辛味温，非滋虚降火之药，川芎上窜尤非阴虚阳浮者所宜。生地甘寒，非胃弱痰多者所当。知柏苦寒，虽似滋阴其实燥而损血，非龙火所宜，且伤胃也。血药常润，且脾伤也。阴惨之药，何能化育乎？且虚痨之疾百脉空虚，非粘腻之物，不能实也。精血枯涸，非滋润浓味濡之，不能润也。惟当调心补肾，温养滋补，气血斯长，本元自复，以久取效，始终尤以脾胃为主。如吐血病，每以脾胃收功，咳嗽症，兼脾肾药为主，去病之功已在于斯，其发生气血，长养精神，为心肾化源之机者，尤在于是也，故食少不能生化精血，纵加峻补，不能成功，且见痨症之死，多死于泄泻，泄泻之因，多由于寒凉，诚可痛戒矣。<br />
<br />
　　但有辄以桂附温热为事者，此惟火衰者宜之，倘燥热之人，内无精血者，不堪当此猛剂，能无助火为害者，故独用热药者，犹釜中无水而进火也。过用寒药者，犹釜下无火而添水也。非徒无益而反害之。<br />
<br />
　　夫脾为至阴化源之本也。但当甘温，生发胃中元气，而热自除。若以滋阴降火为事，则既伤胃中生发之气，况虚人气有降无升，秋冬肃杀之气多，而春夏生长之气少，病既肃杀，而药复肃杀之，能不速其毙乎。况虚人中气脾胃衰弱，自不能渗湿，运化饮食，致变精微，乃遂其阴火蒸烁，犹水煮为盐，酿成湿热而成痰，不思壮其资生之本，而偏用清热消痰之剂，则脾愈虚，愈虚愈湿，愈湿而痰愈多，益令胃伤而减食，脾伤而泄泻，所谓治热未已，而中寒复起矣。<br />
<br />
　　夫阳者气，阴者血，元阳亏败，则阳虚生外寒，寒邪损阳，肺为气主，肺损而下终于肾，真阴亏败则阴虚生内热，热邪损阴，肾为精本，肾损而上及于肺，故有真阴真阳之论，精为阴，人之水也。气为阳，人之火也。水中不可无火，无火则阴胜而寒病生，火中不可无水，无水则阳盛而热病起，水亏者，大补真阴，火虚者，大补元阳。然真阳之衰败，由于真阴之亏损，故配水配火之功，潜心默会，治痨之法尽矣。<br />
<br />
　　五劳者，五脏之劳，皆因动作勉强，用力过度曰劳。又曰：受气贪欲则为劳；《经》云：劳之成也，男子因精不足，妇女因血不流。夫男女以精血为本，精亏血闭，而劳已成。然男女皆有精，不必以男精女血为辨，总不外乎五脏之有伤。治者，须当审明伤于何脏？或阴，或阳，对脏对症而调补之。如饥与食，渴与饮，方能有济。如忧愁思虑，或曲运神机，则伤心，心伤则脉极，持重远行。或尽力谋虑则伤肝，肝伤则筋极。饮食劳倦，或意外过虑则伤脾，脾伤则肉极。形寒饮冷，或预事而忧则伤肺，肺伤则气极。<br />
<br />
　　醉以入房，或矜持志节则伤肾，肾伤则骨极，精极者，即脏腑精气衰竭，齿发枯落，形体皆极也。故有五劳之名，如志劳、心劳、思劳、忧劳、瘦劳是也。六极之谓，如气极、血极、筋极、骨极、肌极、精极是也。七伤之别，如阴寒阴痿，里急精枯，精少精清，阴下湿，小便数，临事不举是也。然劳病本不自生，或抑郁成劳，多气成劳，伤风不醒成劳，男女失配，积想成劳，传染成劳，产怯成劳，所因虽多，未有不因虚弱劳伤心肾精血耗损而得，精竭血燥，则劳生焉。盖心主血，肾主精，心本热虚则寒，肾本寒虚则热，肾水既少，岂能反为寒病？《经》云：足少阴虚，则口苦舌干，足下热而痛，故治水虚火实而热者，惟宜重浊补阴为主，有专事温热补阳为治者，以为人之阴中，有水有火，水虚者固多，火衰者，亦不少，未有精已竭而元阳不衰者，故议补阴以阳为主。况肾本寒，补助实资于温，可以发扬肾气，则阴阳交蒸而精生，虽然贵宜审其阳虚阴虚，而济之以配水配火，救其偏而使之平，则无弊矣。大寒则愈虚其中，大热则愈竭其内，补阴之外更有补养脾胃一法，盖土为万物之母，水为万物之源，治虚补其生我，治劳补其助我，土健则金生，金生则水旺，水旺则虚火有制矣。但补肾者，主乎阴精，救脾者，主乎阳气，甘寒补肾，不利于脾，辛温快脾愈伤其水，故贵宜补肾之中不脱扶脾，补脾之中不忘滋肾。且虚劳咳嗽，肺金之病也。然脾喜温燥，肺喜清润，保肺则碍脾，补脾则碍肺。若是则惟有补阴剂中，佐以补火一法，以补土之母则火降下，而肺金自宁。元阳藏纳而脾宫健运，盖脾有生肺之能，肺无扶脾之力，故补脾尤要于保肺，滋水必兼乎保火，脾元固而化源生，真阳固而阴道长矣。但药能治病补虚，不能移情易性，大宜绝房欲，节饮食，戒恼怒，远忧虑，以却痨病于未牢。若至声哑咽痛，肉脱世泻，痰多声嘶汗出，一侧眠，肛门生疮，脉弦数而细，或浮洪而大，如是等候，虽有卢扁，难为力矣。张三锡曰：劳伤五脏皆能成瘵，独肺劳莫治。盖肺中药饵难及，滋阴清肺，在肺难见其功，于脾易增其病耳。<br />

                    <br>
                        <br />
　　人身之阴，难成而易亏，所谓受于天，与谷气并而充身者也。然益阴之药，必无旦夕之效。夫精气久己衰微，欲使水中之火，温养胃气而滋化源，惟有缓以图之，不宜于助阳，亦不宜于抑阳。盖助阳必至亡阴，抑阳必用纯阴，纯阴之剂，与胃气不相宜，更得秋冬肃杀之气矣。助阳之药能扶胃气于片刻，饮食亦因而加倍，有似神强气旺，未有不骤喜者，久之阳愈盛而阴愈烁，故助阳抑阳，岂可施于阴虚之人乎？先贤治劳，不敢过用参 ，正恐阳旺而阴消耳。<br />
<br />
　　《精血篇》曰：男子精未满而御女以通其精，则五脏有不满之处，异日必有难状之病，诚至言也。有形之阳，与无形之阳，何也？无形之阳即命门之相火也。昼则动而施用于心，夜则静而归藏于肾，生气之原，无形之虚，故曰无形也。有形之阳，即君主之心火也，心火乃我后天日用之火，而生于命门，故心胞络系于命门，而相火附焉，经言七节之旁，中有小心，正谓此也。然心火。若不生于命门，则《内经》不言益火之源，以消阴翳。夫源字之义，有母字之理存焉，是以君火，乃有形之实，可以水灭湿折，相火乃无形之虚，不可以水灭湿折，惟当从其性而伏之。由此观之，则无形之阳与有形之阳，判然明白矣。<br />
<br />
　　《经》曰：二阳之病发心脾，有不得隐曲，女子不月。其传为风消，为息贲者，死不治。谓二阳之病发于心脾，心脾之所以病者，在于不得隐曲，盖心主血，脾统血，妇人百病皆自心生。若忧思抑郁，扼腕不可告人，以致心气结而心火燔，由是心血亏耗，而出纳之用已竭，且母能令子虚，脾不健运而食少矣，食少则胃气益虚，肺失所养，气乃滞而不行，水精不能四布，无以滋长肾阴。肾主二便，肾虚则大肠无所禀，而传道失常。《经》云：饮食入胃，游溢精气，上输于脾，脾气散精，上归于肺，大肠主津小肠主液，肾少母阴，则心火转炽，而小肠之腑伤，脾不散精，则肺金少养，而大肠之腑涸，所谓二阳之病发心脾也。盖水谷之气入胃，清者为荣，浊者为卫，人身荣血充溢，以奉生身者，全赖谷气之盛，化其精微，荣于脏腑，令胃既少纳受，大肠少传送，则胃与大肠之津液俱干，将何荣血而充经脉乎？此脉闭而经血涸，月事不以时下也。夫万物遇风而萎瘪，风消者，肌肉尽削，如风消之也。息贲者，肺阴枯竭，胸中膻中之气，呼吸壅塞，息贲而喘急也。病传至此，已属大危。若犹未也。庶可施治于未然，后贤有云：童男室女，积想在心，多致劳损。在男子则神色先散，女子则月水先闭，此之谓欤。<br />
<br />
　　阴阳交而天地泰，精气合而人身安，人身一小天地也。人中以上，眼与耳鼻窍俱偶，即易之坤，人中以下，口暨二便窍俱奇，即易之干。阴在上，阳在下，所以保泰也。阴主受而阳主施，所施过于所受，则病生焉，故贵节欲以保其天真，精气二字从米，是精气皆生于米也。故曰：得谷者昌，失谷者亡。人之所恃以生者，精气也，卫气也，荣气也。精气也，从肾之所生；卫气者从肺之所生；荣气者，从肝心之所生。三者之气，虽各有所自，然合而一之则均以脾胃为本，《经》曰：脾者，孤脏以灌四旁；又曰：五脏皆禀气于胃，故古人有补肾不如补脾之论也。<br />
<br />
　　八味丸者，张仲景所制之方也。君子观象于坎，而知肾中具水火之道焉。夫一阳居于二阴为坎，此人生与天地相似也。今人入房盛而阳事易举者，阴虚火动也。阳事先萎者，命门火衰也。真水竭则隆冬不寒，真火息则盛夏不热，是方也。熟地、山萸、丹皮、泽泻、山药、茯苓，皆濡润之品，所以壮水之主，肉桂、附子，辛润之物，能干水中补火，所以益火之原，水火得其养，则肾气复其天矣。益火之原，以消阴翳，即此方也。益脾胃面培万物之母，其利搏矣。《精要》云：久服必肥健而多子，见壮补精血之验也。仲景曰：气虚有火，用肾气丸补而逐之；又曰：八味丸者，水泛为痰之圣药。丹溪云：久病阴火上升，津液生痰不生血，宜补血药以制相火其痰自除。易老云：八味九治脉耗而虚，西北二方之剂也。金弱水胜火少火亏，或脉鼓按之有力，服之亦效。<br />
<br />
　　（张）按：人身所生疾病，未有不因阴阳失调，水火偏胜，况痨怯本由脏腑气血内起之病治之者，尤宜于阴阳水火，条分缕析，调之适之，以平为已，则病不攻而自退。八味丸一方，诚如用兵之八阵，立法周匝不能出其范围也，盖无阳则阴无以生，所以有桂附，无阴则阳无以生，所以有熟地、山茱，先天之真阴真阳，既已并补，更入茯苓、山药，以助脾胃，使化源有自，而后天之生发无穷，牡丹皮以去阴分之伏热，泽泻以泻龙雷之邪火宿水，更同茯苓淡渗，搬运诸药下趋。盖一泻一补，则补势得力、倘有君无使则独力难行，其中变化神而明之，难以言尽。如左尺洪数，而阴甚不足者，熟地可加；右尺微细而阳甚中不足者，桂附可加；左关无力，肝气不足者，山茱可加；右关无力，脾胃不足者，茯苓、山药可加；胃火骨蒸倍甚者，丹皮可加；阳余阴亏之甚者，桂附可减；胃弱中气虚寒之甚者，丹皮可去；燥涸有阳无阴者，泽泻可去；孤阳浮越，肾气不能敛纳者，更加五味子，以助山茱之酸收；阳虚精血亏甚者，更加鹿茸、河车，精血有情之品，以助峻补草木之功；肾虚不能纳气，气留上焦，上实下虚者，更入牛膝以助下行；脾肾虚寒，不能蒸腐闭藏而为晨泻者，更入补骨脂菟丝子，以兼补脾肾之阳，为先天后天之药，是皆佐使之所宜：可以共剂而赞助成功者也。至白术、当归、人参、黄 、仙茅、首乌之类，俱有大力，但性禀不同，所类非一，何能逐队争功？且补气补血，与补真阴真阳，尚有异也。倘混施加入，各持己力，紊乱经络，彼此牵制，非徒无益也。至如枸杞、覆盆、莲肉之类，力量太缓，多加一味，多缓一分，难图速效矣。<br />
<br />
　　八味丸有以淡盐汤送之者，取盐能润下而软坚，有虚火者，引而下之也。米汤送之者，取脾果恬淡之真味，生精最速，因补肾以及脾也。白汤送之者，不疾不徐，不热不燥也。温酒送之者，取行药力更快，冬天可以御外寒也。有煎补中益气汤送之者，必因元气下陷之症，既欲固其根本，复虑走下太速，下实上虚，更提中气以升之，使三焦元气常在也。煎理中汤以送下者，必脾肾沉寒，先理中宫，可能达下也。煎生脉散以送之者，取金能生水，使子母相生，肺之气注于肾而为卫也。如此煎汤送丸，皆因病急不能久延，标本须得并顾，故借药煎之锐气，以开前导之先功，运送水火之神丹，镇纳丹田，以保元阳之永固，煎剂之功少过，丸饵之性复萌，从根本以及三焦，阳和常在，意深远矣。况人生百病虽多，而最重莫大于风痨臌膈四症，是药久服，真火固注丹田，虚风何由骤起，中风之症，可无虑矣。甘温能除大热，滋补精血易生，骨蒸伏热，无地可容，痨症之成，自难牢固，真火既充于下，元气自长于中，健运如常，中满何有？臌症之患更无虑也。釜下有火锅饭自熟，游溢精气，水精四布，燥涩膈噎，何患成之？大症既可消弭，小病断难沉困，诚卫生之至室，立命之神丹。（张）特创此服法，以补古人之未尽。<br />
<br />
　　钱氏减桂附，名曰六味地黄丸，以治小儿，谓小儿纯阳故也。凡肾虚不能制火者，此方主之，肾中非独水也，命门之火并焉。肾不虚则水足以制火，虚则无所制而热症生矣。名曰阴虚火动，河间所谓肾虚则热是也。今人足心热，阴股热，腰脊痛，率是引症，乃咳血之渐也。熟地、山茱味浓者也。《经》曰：味浓为阴中之阴，故能补少阴滋肾水。泽泻味咸，咸先入肾，地黄、山药、泽泻皆润物也。肾恶燥，须此润之，此方所补之水，无形之水，物之润者亦无形，故用之，丹皮者，牡丹之根皮也。丹乃南方之火，以牡而非牝属阳，味苦辛，故入肾而敛阴火，益少阴平虚热。茯苓味甘而淡，甘从土化，土能防水淡能渗泄，故用之以制水脏之邪。熟地温而丹皮凉，山药涩而茯苓渗，山茱收而泽泻泻，补胃而兼补脾，有补而复有所泻，相和相济，以成平补之功，乃平淡之神奇，所以谓古今不易之良方，益脾胃而万物之母，壮水之主，以镇阳光，即此药也。六味加五味子名曰都气丸，述类象形之意也。<br />
<br />
　　滋阴降火者，乃谓滋其阴则火自降，当串讲不必降火也。盖二尺各有降阳水火，互相生化，当于二脏中各分阴阳虚实，求其所属而平之。若本人脉虚弱而细数者，是左肾之真阴不足也。用六味丸，右尺脉迟软，或沉细而数欲绝者，是命门之相火不足也。用八味丸，至于两尺微弱，是阴阳俱虚，用十补丸，此皆滋其先天之肾源，实万世无穷之利自世之补阴者，率用黄柏、知母，反戕脾胃多致不起，不能无遗害于世。<br />
<br />
　　病热作渴，饮冷便秘，此属实热。恶寒发热，引衣蜷卧，此属逆冷。大便清利，此属真寒。人皆知之，至于烦扰狂越，不欲近衣，欲坐卧泥水中，此属假热之症，甚者烦极发躁，渴饮不绝，舌如芒刺，两 燥裂，面如涂朱，身如焚火，足心如烙，吐痰如涌喘急咳嗽，大便秘结，小便淋沥，六脉洪大无伦，却似承气白虎汤症。然承气白虎，入口即毙，此肾阴虚极，阳无所附，浮散于外，非实火也，当急以加减八味丸料一斤，纳肉桂一两，水顿煎，五六碗，冰冷与饮，诸症自退，翊日必畏寒脉脱，真候自现矣。<br />
<br />
　　当峻补其阳，急以附子八味丸料煎服自愈，此症与脉俱变其常，不可以常法治之者也。<br />
<br />
　　若有产后及大失血后，阴血暴伤，必大发热，亦名阴虚发热，引阴字正谓气血之阴。<br />
<br />
　　若以凉药正治立毙。正所谓象白虎汤症，误服白虎汤必死。然虽阴气大虚，亦不用四物，盖有形之血不能速生，几希之气所当急固，须用独参汤类，使无形生出有形来，此阳生阴长之妙用也。然气虚血虚均是内伤何以辨之？盖阴虚者，面必赤，无形之火戴于上也。若是阳症，火入于内，面必不赤，其口渴甚，肾水干枯，引水自救也。口虽渴而舌必滑，脉虽数而尺必无力，甚者，尺虽洪数而按之必不鼓，此为辨耳。虽然，若其人曾服过凉药，脉必反有力而鼓指矣，是逼阳于外，假有力也。戴复庵云：服凉药而脉反加数者，火郁也。直升宜补切忌寒凉。犯之必死，毫厘之差，枉人性命，慎哉！有肾虚火不归经，大热烦渴，目赤唇裂，舌上生刺，喉如烟火，足心如烙，脉洪大无伦，按之微弱者，宜十全大补汤，吞八味丸，或问燥热如此复投桂附，不以火济火乎？曰：心胞相火，附于命门，男以藏精，女以系胞，因嗜欲竭之火无所附，故厥而上炎，且火从肾出，是水中之火也。火可以水折，水中之火不可以水折，桂附之火同气而味辛，开腠里，致津液，通气道，踞其窟宅，而招之同气相求，火必下降矣。是则桂附者，固治火之正药欤。<br />
<br />
　　坎，干水也，气也。即小而井，大而海也。兑，坤水也，形也。即微而露，大而雨也。一阳陷于二阴为坎，坎为水气，潜行地中，为万物受命根本，故曰润万物者，莫润乎水，一阴上彻于二阳为兑，兑以有形之水，普施于万物之上，为资生之利泽，故曰：说万物者，莫说乎泽，明此一水可以悟治火之道矣。心火者，有形之火也。相火者，无形之火也。无形之火，内燥热而津液枯，以五行有形之兑水制之者，权也。吾身自有上池真水气也。无形者也。以无形之水沃无形之火常而可久者也。是为真水真火升降既宜，而我既济矣。医家不悟先天太极之真体，不穷无形火水之妙用，而不能用六味八味之神剂者，其于医理，尚欠大半，此赵氏之论，深得水火之原，而得水火不易之治法矣。<br />
<br />
　　（张）按：百病之来，莫不因火，而火之发，莫不阴虚，而虚之本，莫不由肾，盖水为万物之原，火为万物之父，其原其父并根于肾也。凡肾元充足者，则万象俱安，而疾病无矣。故有心病而兼肾者，脾病而兼肾者，肝病而兼肾者，肺病而兼肾者，四脏有病，不脱乎肾，且人之赖以有生者，全仗阴阳水火为用，而肾乃阴阳水火之总根。设阴阳失调水火偏胜，百病生焉。而治法之救阴者，无非壮水，补阳者，无非益火。然肾为水脏，更为火脏，故救阴补阳者，不求水之主，火之原，舍水火之脏而弃六味八味，则不得其门从何而入？犹植树者，而欲舍其根，焉可望其生发耶！惟脾胃骤虚且寒，则温补自从中治，而有补中理中之设，久则亦责之于肾，更有八味加补骨脂、五味子之设也。其余不论内外，眼目口齿，胎产男妇百病，且属阴虚阳虚及假阴假阳之症，莫不尊此为圣药。<br />
<br />
　　真阴不足，则孤阳无根据，游火易于浮越，故宜甘温甜静之剂以养之，酸咸敛纳之味以藏之。人但知气有余便是火，不知火之余即是气，或为喘满，或为烦闷，有余者病气也。病气之有余，正气之不足也。凡饮食之气滞，可以利之、行之、顺之、理之。若浮越之阳气，惟宜导之、纳之、敛之、塞之，以补为消，此气乃生身之本，非同饮食之滞也。若用顺气之药，适足以开走泄元气之端，辛燥之药，反足以致耗竭律液之患，即芎归陈皮之类，辛香而润，亦可引动无根之气，升越失守之火，上乘而为患也，故并宜戒之。且元气既伤胃气必弱，香美之食人口未甘，何况异味药饵？虽开胃扶脾之品，宁无伤脾倒胃之虞！故尤宜切忌。异香恶味之药，到口便伤胃气，何能人腹奏功？此（张）之鄙见也。<br />

                    <br>
                        <br />
　　四物以补血，四君子以补气，四君子温药也。补气而兼能生血，四物滞剂也。未能补血，先伤胃气，且味辛温，不能以补真阴。（张）长沙用人参生新血，阳生阴长也，以血难骤补，恐缓不及事，故血脱而补气。夫参色黄白，而味甘温，形色气味，俱能补气生血，近世以其难得，而以 术代之，孰知力小难成大功，且性味更相悬绝，盖黄固表，专升卫气，白术燥湿，能闭浊气，非若人参之冲和而纯粹。可以补接真神，而为，虚灵之用也，诸虚以人参为君，犹人以谷气为主，但视虚实为增损耳。长沙治伤寒之圣，外感且然，而况于内伤者乎？气虚则生脉散，不言 术，血虚则三才丸，不言四物，洞然于中矣。<br />
<br />
　　丹溪治阴虚发热，于血药四物汤，亦分阴阳，血药之动者为阳，芎归是也。血药之静者为阴，地芍是也。血之阴不足者，虽芎归辛温，亦不用。血之阳不足者，虽姜桂辛热，亦用之，此深得补阴之旨者矣。然天地之道，阳常有余，阴常不足，而人身亦然。<br />
<br />
　　故血者，难成而易亏，况草木无情，安能生血？不过以地芍能养五脏之阴，芎归能调营中之气，阴阳调和，而血自生耳。若夫失血太多，气息几微之际，慎勿与之！盖四物阴类，非所以生物者也，当重用参、 ，故曰脱血者，先益其气，盖有形之血，不能速生，而无形之气所当急固。若与四物则芎归辛窜，耗气动血，反致气血俱亡而死矣。故诸虚损及胃虚气弱之人，皆不宜多服。<br />
<br />
　　夫精生于血，而阴从阳长，故补气补血均不可少。然气有生血之功，血无益气之理，故曰：独阴不长；又曰：血脱补气；又曰：甘温能除大热。皆以春夏之令可以发育，秋冬之气不能生长，且虚痨受补者可治，不受补者不治，葛可久神于治痨，其方多用人参，丹溪专主滋阴。然用人参者，十有六七。自好古肺热伤肺之说一起，从而和之者有人，以致后学持疑莫决，殊不知金气大伤，非参不能保之，且土旺而金生，勿拘拘于保肺，木旺而火熄，毋汲汲于清心，要知火与元气，势不两立，一胜则一负，非此空中生出有形之药，何能以嘘既败之阳和，而挽回垂绝哉！若不知虚火宜补，而误投苦寒，受症百出，莫可救矣。<br />
<br />
　　吴鹤皋曰：凡人之身，有真火焉，寄于右肾，行于三焦，出入于甲胆，听命于天君，所以温百骸，养脏腑，充九窍者，皆此火也，为万物之父，若此火一息，犹万物无父，故其肉衰而瘠，血衰而枯，骨衰而齿落，筋衰而肢倦，气衰而言微矣。<br />
<br />
　　神方不啻百种，而大法不出有三，曰阳虚、曰阴虚、曰中气虚。阳虚者，先天禀受之真阳也。即火衰不能蒸腐水谷，以致饮食难化，腿膝无力，小便频，白不禁，脉沉缓无力者是也。须益火之原，八味地黄丸。阴虚者，天一真阴亏损也。咳嗽夜热，盗汗沾衣，脉多弦数者是也，须壮水之主，六味地黄丸。中气虚者，脾胃受伤，手心热，怠惰懒食，气口脉大无力，即东垣内伤不足之症是也，须补中益气汤。如此则析理明而用治当矣。<br />
<br />
　　痨而久嗽，肺虚可知，即有热症，皆虚火也。海藏以保肺为君，故用紫菀、阿胶，以清火为臣，故用知母、贝母，以参苓为佐者，扶土以生金，以甘桔为使者，载药以入肺，五味子滋肾经不足之水，敛肺家耗散之金，久嗽者所必收也。用滋阴凉血者常也。<br />
<br />
　　但生地、阿胶、麦冬、丹皮之类，皆性寒而润，胃虚食少者用之，则复伤脾胃后天之元气。痨瘵而惟丹溪有气病补血，虽不中病，亦无害也之语，而不知其病已伏于中，渐至胸膈痞闷，饮食减少，变症百出，此皆阴滞之性，损其冲和之气也。至若虚极之症，细心调摄，药惟纯粹，止可保其和平，久则可望气血渐长。若调摄稍失药性少有低昂，病情寻窦变生，便有莫可能御之势，盖因中气甚弱，无力可以抵当，犹小船不能重载；微寒则寒病生，微热则热病起，微润则泻，微燥则涸，少偏气分，肺病为殃，少偏血分，脾病乃起兢兢调摄，难见其功，少有偏枯，即生人患，何况气病补血而无害者乎？骨蒸发热，脉细数而咳嗽，午后甚者，秦艽鳖甲散最效，按：秦艽柴胡风药也。热极生风，骨蒸非此不能引邪从毫窍而出，鳖属阴而用甲者，骨以及骨之义，乌梅味酸，引诸骨入骨，而收其热。青蒿味苦能泄热，而杀虫。当归味辛能活血，而宣滞。地骨皮，地为阴骨为里皮为表，自阴自表，以治在外，无汗之骨蒸也。知母上清肺金而泻火，下润肾燥而滋阴，故治有汗之骨蒸也。立方周匝工稳极矣。骨蒸初起血液未至干涸者，宜之。<br />
<br />
　　痨瘵主乎阴虚，凡自子至已属阳，自午至亥属阴，阴虚则热在午后子前。寤属阳，寐属阴，阴虚则盗汗，从寐时出升属阳，降属阴，阴虚则气不降，痰涎上逆，吐出不绝，脉浮属阳，沉属阴，阴虚则浮之洪大沉之空虚，宜用滋阴降火之剂，又须远嗜欲，薄滋味静心调养以助之。<br />
<br />
　　（张）常治极虚之症，对面人事不清，而户外之事，反能知之，及见亡人鬼怪者，此皆阳亡不足之象，而即自己游魂所致，但与补虚挽救，而兼敛纳，则神魂安而见闻灭矣。<br />
<br />
　　紫河车，真阴不足之人，可煮而食之，甚有奇功，但男用女胎，女用男胎为妙，否则，若得雄壮妇人者亦可。凡病似呆非呆，似痴非痴，精神不正，以此食之，功效不可尽述。<br />
<br />
　　有临危索肉索饭，饱食而逝者，此脾虚津华竭绝，肉食力小，不能以挽之也。盖脾虚则救助于谷食，津涸则求救于脂膏，惟浓浓参汤，可以挽之。若肉食者，止填有迹之空虚，焉能补无形之竭绝哉！虚劳不服参 ，为不受补者，死。劳嗽声哑者死，一边不能睡者，死。大肉去者，死。吐血浅红色，似肉似肺谓之咳白血，心死。从上下者，久泻者，死。骨痿不能起于床者，死，谓从肺病而之肾也。从下上者，皮聚而毛落者，死，谓从肾病而之肺也。久而嗽血，咽痛无声，为自下传上，不嗽不痛，久而溺浊，脱精泄泻，为自上传下，皆死证也。久病脉沉细数者，死。骨肉相失，声散呕血，阳事不禁，日凉夜热者，死。脉结者，三年内，死。脉代者，三月内死。左手脉细，右手浮大，劲急，为正虚邪盛，必死。脉细数骨蒸，干咳声哑，寒热似疟者，必死。<br />
<br />
　　《脉经》曰：呼出心与肺，吸入肾与肝，盖言心肺浮而在上，浮者主出，故呼出心与肺焉，肝肾沉而在下，沉者主入，故吸入肾与肝焉。脾位居中，其脉在浮沉之中，故浮沉候阳，沉取候阴，凡六部重手沉取损小，轻手浮取实大，谓之阳盛阴虚。轻手浮取损小，重手沉取实大，谓之阴盛阳虚。以尺寸论之，则阳主寸，阴主尺，寸浮者损小，尺沉者实大，谓之阴盛阳虚。寸浮者实大，尺沉者损小，谓之阳盛阴虚。<br />
<br />
　　寸口脉浮而迟，浮则为虚，迟则为劳。脉大为劳，极虚亦为劳。凡诊虚弱细弦，皆为不足，阴阳俱虚之脉，惟平旦见之日中则洪数矣。浮而大浮而弦者，皆为火盛阴虚之脉，暮多见之，至数多而数者，为至脉，即阴虚劳症也。至脉缓而无力，属气虚，数而无力属血虚。<br />
<br />
　　久病形肉俱脱，脉来虽似和缓，亦多不治，盖迁延日久，客病无矣。元阳亏极火气微矣。虽无六淫攻袭之苦。然气血断难恢愎，几希一线牵带未完，故脉疾徐得次，虽是和缓。然实无神也。况肌肉者，脾之所主，土为万物之母，形肉脱者，土崩而脾绝矣。《经》曰：形肉已脱，九候虽调犹死也。虚痨热毒积久，则生恶虫，食人脏腑，其证蒸热，咳嗽胸闷背痛，两目不明，四肢无力，腰膝酸疼，卧不能寐，面色 白，两颊时红，常怀忿怒，梦与鬼交，同气连枝，多遭传染，甚而灭门，法当补虚以复其元，杀虫以绝其根，能杀其虫，虽病者不生，亦可绝其传疰，凡视此病者，不宜饥饿近之，虚者，须服补药，宜佩安息麝香之类，则虫邪不敢侵袭也。<br />
<br />
　　杂症大小合参卷十一　方脉痨瘵合参<br />
<br />
　　四君子汤<br />
<br />
　　治一切阳虚气弱，脾衰肺损，面色枯白，饮食少思，四肢无力，体瘦面黄，皮聚毛落，脉来细软。<br />
<br />
　　人参 白术（土炒） 茯苓（各二钱） 甘草（一钱，炙） 姜枣水煎服。<br />
<br />
　　脾者，万物之母也。肺者，气之母也。脾胃一虚，肺气先绝，脾不健运，故饮食减少，则营卫无所滋养，脾主肌肉，故体瘦面黄，肺主皮毛，故皮聚毛落，脾肺皆虚，故脉来细软也。是方以人参补五脏之元气，白术补五脏之母气，茯苓致五脏之清气，甘草调五脏之乖气，四药皆甘温，甘得中之味，温得中之气，犹之不偏不倚之君子也。展布德泽，以行春之令，《经》曰：气主煦之。<br />
<br />
　　杂症大小合参卷十一　方脉痨瘵合参<br />
<br />
　　四物汤<br />
<br />
　　治一切血虚，日哺发热。<br />
<br />
　　当归（酒炒） 生地黄（各三钱） 白芍药（二钱） 川芎（一钱五分） 水煎服。<br />
<br />
　　《经》曰：血主濡之。四物皆濡润之品，故为血分主药。地黄甘寒，入心、肾，以沃血之源；当归辛温，入心、脾，而主壮血摄血之本；芍药酸寒，入肝家，而敛疏泄之血海；川芎阴中之阳，可上可下，通足三阴而行血中之气。然吴氏曰：失血太多者，禁勿与之四物皆阴，阴者天地闭塞之令，非所以生万物者也。<br />
<br />
　　杂症大小合参卷十一　方脉痨瘵合参<br />
<br />
　　八珍汤<br />
<br />
　　治气血俱虚，恶寒发热，烦操作渴，大便不实，饮食不进，小腹胀痛，弦晕昏愦等证。<br />
<br />
　　人参 白术 茯苓 甘草 当归 川芎 地黄 白芍 姜枣水煎服。<br />
<br />
　　气为卫属阳，营为血属阴，此人身中之两仪也。纯用四物，则独阴不长，纯用四君子，则孤阳不生，二方合用，则气血有调和之益，而阴阳无偏胜之虞矣。《经》曰：气血正平长有天命。<br />
<br />
　　杂症大小合参卷十一　方脉痨瘵合参<br />
<br />
　　十全大补汤<br />
<br />
　　治劳伤困倦，虚症峰起，发热作渴，喉痛舌裂，心神昏乱，眩晕眼花，寐而不寐，食而不化。<br />
<br />
　　人参 白术（土炒） 黄 （蜜炙） 熟地（酒炒，各二钱） 茯苓（一钱） 当归（一钱五分） 白芍 川芎 甘草（炙，各八分） 肉桂（去皮，五分） 水煎服。<br />
<br />
　　丹溪曰：实火可泻，芩连之属：虚火可补，参 之属。凡人根本受伤，虚火游行，泄越于外。若误攻其热，变成危证，多致难救。此方以四物补血，四君子补气，又加黄助阳固表，肉桂导火归原。薛立斋曰：饮食劳倦，五脏亏损，一切热证，皆是无根虚火，但服此汤，固其根本，诸证悉退。《金匮》曰：虚者十补，勿一泻之，此方是也。<br />
<br />
　　杂症大小合参卷十一　方脉痨瘵合参<br />
<br />
　　六味地黄丸<br />
<br />
　　治肾经不足，发热作渴，小便淋秘，气壅痰嗽，头目眩晕，眼花耳聋，咽燥舌痛，牙齿不固，腰膝痿软，自汗盗汗，诸血失音，水泛为痰，血虚烦燥，下部疮疡，足跟作痛等证。<br />
<br />
　　熟地黄（八两，酒煮杵膏） 山茱萸（酒润去核，炒） 干山药（炒黄，各四两） 牡丹皮（酒洗，微炒） 白茯苓（人乳制焙） 泽泻（淡盐酒拌炒，各三两） 为末，蜜丸，如桐子大，空心淡盐汤下四钱。<br />
<br />
　　按：肾恶燥，脾恶湿，补阴药中多是湿药，只肾虚而脾胃壮实者宜。若脾肾两虚则不可也。惟此六味丸八味丸及八物肾气丸，专补肾虚，兼理脾胃，不湿不燥，于脾肾两虚者，甚得其宜矣。肾者，水脏也。水衰则龙雷之火无畏而亢上，故壮水之主，以制阳光，地黄味浓为阴中之阴，补肾填精，以为君。山茱味酸归肝，乙癸同治之义，且肾主闭藏而酸敛之性与之宜也。山药味甘归脾，安水之位，故用为臣。丹皮亦入肝，其用主宣通，所以佐茱萸之涩也。茯苓亦入脾，其用主通利，所以佐山药之滞也，且色白属金，能培肺部，又有虚则补母之义。至于泽泻，有三功焉：一利小便以清相火；二曰行地黄之滞，引诸药速达肾经；三曰有补有泻，无喜功增气之虞，故用为使。此方为益肾之圣药，而味者薄，其功缓，盖用药者，有四失也。一则地黄非怀庆则力浅；一则地黄非九蒸则不熟；一则疑地黄之滞而减之，则君主弱；一则恶泽泻之渗而减之，则使者微，蹈是四失，焉望其药之有功乎？六味加黄柏、知母各二两，名知柏八味丸。治阴虚火动，骨痿髓枯，主水，所谓壮水之主，以制阳光也。尺脉旺者宜之。<br />
<br />
　　本方加五味三两，名都气丸。治劳嗽。本方加五味二两，麦冬三两，名八仙长寿丸。再加紫河车一具，并治虚损劳热。本方加杜仲、牛膝各二两，治肾虚腰膝酸痛。本方去泽泻加益智仁三两，治小便频数。<br />
<br />
　　杂症大小合参卷十一　方脉痨瘵合参<br />
<br />
　　七味地黄丸<br />
<br />
　　治肾水不足，虚火上炎，发热作渴，口舌生疮，牙龈溃烂，咽喉作痛，或形体憔粹，寝汗发热。即六味丸加肉桂一两，临用去皮，忌火勿出气。<br />
<br />
　　肾水不足，虚阳僭上，必用此方，以引火归原。夫五志之火，可以湿伏，可以直折，龙雷之火，惟当从其性而伏之，肉桂性热，与火同性杂在下焦，壮水药中能引无根虚火，降而归经，且肉桂之质，在中半以下，其性专走肾经，本乎地者亲下之义。况相火寄于甲乙之间，肝胆水旺则巽风动而烈火焰明，古人谓北方不可泻，泻肝即所以泻肾。《本草》曰：木得桂而枯，取其义也。《经》曰：热因热用，此之谓也。或者畏其热而遗之，岂达造化降之微乎？黄柏、知母治相火，仅可施于壮实。若虚火而误用之，则肾因泻而愈虚，愈虚而火愈炽矣。<br />
<br />
　　杂症大小合参卷十一　方脉痨瘵合参<br />

                    <br>
                        <br />
　　八味地黄丸<br />
<br />
　　治命门火衰，不能生土，以致脾胃虚寒，饮食少思，大便不实，脐腹疼痛，夜多漩溺，或阴盛格阳，内真寒而外假热等证。<br />
<br />
　　（张）按：脾胃虚寒之至者，丹泽甚非所宜，减此二味，加牛膝、杜仲、鹿茸、五味子更佳，即七味丸加熟附子一两，切片，微火焙。<br />
<br />
　　肾有两枚，皆属于水，虽有左右之分，初无水火之别，考之《内经》，昭然可览。<br />
<br />
　　《仙经》曰：两个一般无二样，中间一点是真精；又曰：两肾中间一点明。夫真精者，明也。即命门相火也。命门乃穴名，而其穴在两肾中间，盖一阳生于二阴之间，所以成乎坎，而象天之北也。《经》曰：少火生气，人无此火生化之源几乎息矣。非附子雄健不足以嘘既槁之阳春。王太仆曰：益火之源，以消阴翳，此方是也。按：六味地黄丸专补左尺肾水，八味丸既补左尺肾水，兼补右肾相火。少年水亏火旺，宜服六味丸；老年水火俱亏，宜服八味丸。况老年肾脏真水既虚，邪水乘之而为湿热，以作腰痛足痿，痰唾消渴，小便不禁，淋闭等证，非桂附之温散而能治之乎？昧者畏其热，殊不知所补之火乃真阳之元也。真阳之元一得，阴翳之火潜消矣。<br />
<br />
　　杂症大小合参卷十一　方脉痨瘵合参<br />
<br />
　　金匮肾气丸<br />
<br />
　　治脾肾大虚，腰重脚重，小便不利，肚腹肿胀，四肢浮肿，喘急痰盛已成虫证，其效如神。<br />
<br />
　　熟地黄（四两） 白茯苓（三两） 山茱萸（去核） 干山药（炒） 川牛膝（酒炒） 车前子（微焙） 牡丹皮（酒洗，炒） 泽泻（炒） 肉桂（去皮，各一两） 附子（制熟，五钱） 为末，蜜丸，桐子大，空心白汤下。<br />
<br />
　　土为万物之母，水为万物之源，身中所最重者也。若脾虚则土不能制水，肾虚则水不能安位，故逆行而泛滥于皮肤，妄加攻逐祸不旋踵，八味丸脾肾要药，佐以车前泄太阴之水，佐以牛膝开少阴之窍，则小便行而胀自己，且有益于真元也。<br />
<br />
　　杂症大小合参卷十一　方脉痨瘵合参<br />
<br />
　　八物肾气丸<br />
<br />
　　平补肾气，坚齿驻颜。<br />
<br />
　　熟地（八两） 山茱萸 山药（各四两） 泽泻 牡丹皮 白茯苓（各三两） 五味子 肉桂（去皮，各一两） 为末，蜜丸，每服六七十丸，空心白汤下。<br />
<br />
　　杂症大小合参卷十一　方脉痨瘵合参<br />
<br />
　　六君子汤<br />
<br />
　　治气虚脾弱，食少痰多。<br />
<br />
　　人参 白术（土炒） 茯苓 半夏（制熟） 陈皮（各二钱） 甘草（一钱，炙） 姜枣水煎服。<br />
<br />
　　半夏燥湿治痰之本，陈皮利气泄痰之标，标本既得，攻补互行，补而不滞，攻而不峻，故曰六君子。《经》曰：壮者气行则愈，怯者着而为病，六君子者，壮其气矣。<br />
<br />
　　气壮则升降自如，清以奉上，浊以归下，尚有何物可停为滞耶？加香附、藿香、砂仁，名香砂六君子汤，其用稍峻矣。<br />
<br />
　　甘露神膏<br />
<br />
　　神治一切干痨虚损。<br />
<br />
　　方见燥门。<br />
<br />
　　杂症大小合参卷十一　方脉痨瘵合参<br />
<br />
　　锦囊新定痨嗽膏滋药方<br />
<br />
　　心肺脉俱洪大有力者，宜之。<br />
<br />
　　熟地（十两） 生地（五两） 丹参（三两） 丹皮（三两） 薏苡仁（六两） 地骨皮（二两）<br />
<br />
　　紫菀（二两） 款冬蕊（二两） 牛膝（三两） 麦冬（四两） 姜炭（六钱） 白蜜（六两） 另炼，入药，以上用清水煎，取头汁，二汁，去渣，慢火炼成膏滋，入后药，并炼蜜，收入瓷器中藏贮。白茯苓三两，研净末，川贝母，去心二两四钱，研净末，二味并炼蜜，收入前膏，每食远，白汤化服五钱，日三服。<br />
<br />
　　杂症大小合参卷十一　方脉痨瘵合参<br />
<br />
　　滋肾百补丸<br />
<br />
　　当归（四两，酒浸） 知母（二两，酒浸） 沉香（五钱） 黄柏（酒炒褐色） 山药 菊花杜仲（炒） 楮实（各二两） 青盐（一两，炒） 菟丝子（四两，酒炒） 熟地（八两）<br />
<br />
　　为末，酒糊丸，或蜜丸，桐子大，每服五十丸，空心白汤下。<br />
<br />
　　杂症大小合参卷十一　方脉痨瘵合参<br />
<br />
　　玄菟固本丸<br />
<br />
　　生地黄（酒浸） 熟地黄（酒浸，蒸，俱不犯铁器） 天冬（去心） 五味子 茯神（各四两） 莲肉 人参 枸杞子（各二两） 干山药（炒，二两） 菟丝子（一斤，酒煮数沸，捣烂压作饼，晒干，净称半斤） 为末，蜜丸，每服五十丸，加至八九十丸，空心白汤，或淡盐汤下，温酒俱可。<br />
<br />
　　杂症大小合参卷十一　方脉痨瘵合参<br />
<br />
　　明目益肾丸<br />
<br />
　　枸杞 当归 菟丝子 生地（俱酒浸） 伏神（各一两） 知母 黄柏（酒炒，各七钱）<br />
<br />
　　山药 巴戟（去心） 人参 天冬（去心） 甘菊 五味子（各五钱） 为末，蜜丸，桐子大，空心盐汤下五十丸。<br />
<br />
　　一方<br />
<br />
　　治痨瘵。<br />
<br />
　　青蒿一斗五升，童便三斗，文武火熬，约童便减至二斗，去蒿再熬至一斗，入猪胆汁七枚，再熬数沸，再入甘草末，收之，每用一匙，白汤调服。<br />
<br />
　　杂症大小合参卷十一　方脉痨瘵合参<br />
<br />
　　琼玉膏<br />
<br />
　　调养气血，驻美容颜，一切虚劳干咳并治。<br />
<br />
　　生地（十六两，取汁） 人参（三两，取净末） 白茯苓（取净末，五两） 白蜜（六两）<br />
<br />
　　上以地黄汁同蜜熬沸搅匀，用绢滤过，将参苓细末和匀，纳瓷瓶中，封口，入砂锅内，重汤煮透，每用白汤点服。<br />
<br />
　　干咳者，有声无痰，火来乘金，金极而呜也。故丹溪以地黄为君，令水盛则火自息也。<br />
<br />
　　损其肺者，益其气，故用人参以鼓生发之元。虚则补其母，故用茯苓以培万物之本。白蜜为百花之精，昧甘归脾，性润悦肺，且缓燥急之火。四者皆温良和浓之品，诚堪宝重郭机曰：起吾沉瘵，珍赛琼瑶，故有琼玉之名也。<br />
<br />
　　杂症大小合参卷十一　方脉痨瘵合参<br />
<br />
　　参乳丸<br />
<br />
　　大补气血，一切虚怯最宜。<br />
<br />
　　人参（末） 人乳（粉） 等分，蜜丸，或化或吞俱可。制乳粉法：取无病少妇乳，用银瓢，或锡瓢，倾乳少许，浮滚水上，顿再浮冷水上，一顿立干，刮取粉用，如摊粉皮法。按：人参大补元气，人乳乃血液所成，大补阴虚，服之交补气血，润燥降火，以人补人也。单饮恐湿脾滑肠，惟制为粉，且同人参则有益无损，须用一妇之乳为佳，乳杂则气杂，又宜旋制旋用，久则油膻无效。<br />
<br />
　　杂症大小合参卷十一　方脉痨瘵合参<br />
<br />
　　斑龙丸<br />
<br />
　　诸虚百损，殊有奇效。歌曰：尾间不禁沧海竭，九转灵丹都慢说，惟有斑龙项上珠，能补玉堂关下穴。<br />
<br />
　　鹿茸（酒炙） 鹿角胶（炒成珠） 鹿角霜 阳起石（ 红酒淬） 酸枣仁（炒）<br />
<br />
　　肉苁蓉（酒浸去甲） 柏子仁 黄 （酒炙，各二两） 当归（酒炒） 黑附子（炮）<br />
<br />
　　熟地（杵膏，各八钱） 辰砂（五钱） 为末，酒糊丸，桐子大，空心酒下。肾气虚则督脉伤而精竭，鹿性热而得天地之阳气最全，以鼻向尾能通督脉，故足于精者也。<br />
<br />
　　茸、胶、霜三物同用，盖以阳气在头，取其全耳。阳起、苁蓉、附子，取其直入少阴，酸枣、柏子、辰砂，皆安神之品。《仙经》曰：神足则气旺，气旺则精生也。黄 、当归和上下之气血，酒糊为丸，通表里之隧道，且助药势，令诸品无微不达，命曰斑龙者，龙配东方属木为阳，且取其雄矫，此方为健阳而投，故以名之。如真阴下损，亢阳上乘者，不宜轻投反济其火。<br />
<br />
　　杂症大小合参卷十一　方脉痨瘵合参<br />
<br />
　　獭肝丸（肘后）<br />
<br />
　　治鬼疰传尸痨瘵。此五疰之一，其疰使人寒热，沉沉默默，不知所苦，而无处不恶，死后传入，乃至灭门。<br />
<br />
　　獭肝一具，须从獭身取下，不尔多伪，阴干，为末，水服二钱，日三服。獭肝治鬼疰，此何以故？凡物恶人而僻处，昼伏而夜出者，皆阴类也。故假之以治阴疾，独用其肝者，肝为厥阴藏魂之脏也。然昼伏夜出者，狐鼠皆然，不独獭也。《本草》云：诸肝皆有叶数，惟獭肝一月一叶，其间又有退叶，独异于他兽，此其所以能治鬼疰也。<br />
<br />
　　杂症大小合参卷十一　方脉痨瘵合参<br />
<br />
　　虫丸<br />
<br />
　　治五痨七伤，内有干血，肌肤甲错，两目黯黑。<br />
<br />
　　大黄（十两，酒蒸） 黄芩（二两，炒） 甘草（三两） 桃仁（去皮、尖，炒） 杏仁（去皮、尖，炒） 芍药（各四两，炒） 干漆（一两，炒） 地黄（十两） 水蛭（百枚，炙黄） 虻虫（去翅、足，炒） 蛴螬（各一两五钱，炒） 虫（一两，去头、足，炒）<br />
<br />
　　蜜丸，豆大，酒服五丸，日三服。劳伤之症，未有无瘀血者也。瘀之日久，则发而为热，热涸其液，则干枯于经络之间愈干愈热，愈热愈干，而新血皆损，则无以润泽肌肤，故甲错也。目得血而能视，营气不贯于空窍，故黯黑也。仲景圣于医者，洞见此症，补之不可凉之无益，而立此方。《经》曰：血主濡之，故以地黄为君；坚者削之，故以大黄为臣；统血者脾也，《经》曰：脾欲缓，急食甘以缓之；又曰：酸苦涌泄为阴，故以甘草、桃、杏、芍药为佐；《经》曰：咸走血，苦胜血，故以干漆之苦，四虫之咸为使。吴氏曰：浊阴不降，则清阳不升，瘀血不去，则新血不生，今人一遇劳证，便用滋阴服而不效，坐以待毙，岂知去瘀乃可生新？犹浣衣垢尽而加浆水也。<br />
<br />
　　杂症大小合参卷十一　方脉痨瘵合参<br />
<br />
　　逍遥散<br />
<br />
　　治血虚烦热，肢体疼痛，口干盗汗，嗜卧，月水不调，寒热如疟，痰嗽骨蒸。<br />
<br />
　　白茯苓 白术（土炒） 当归 白芍（酒炒） 柴胡（各一钱） 甘草（五分）水钟半，加煨姜、薄荷煎八分服。加山枝、牡丹皮，名加味逍遥散。<br />
<br />
　　肝虚则血病，归芍养血而敛阴，木盛则土衰，术草和中而补土，柴胡升阳散热，合芍药以平肝，使木得条达，茯苓清热利湿，令心气安宁，煨姜暖胃祛痰，能润中解郁，薄荷搜肝泻肺，理血消风，诸证自己，所以有消遥之名。<br />
<br />
　　一方<br />
<br />
　　治男子妇人，骨蒸痨瘵，憎寒壮热。<br />
<br />
　　青蒿（春夏用叶，秋冬用子，用子不用叶，用根不用茎，四者混用，反为痼疾，必用童便浸过，方有功验，无毒） 大鳖甲（醋炙） 白术 地骨皮 白茯苓 桑白皮（炙） 粉草（炙） 拣人参 北柴胡 栝蒌实（各五钱） 为末，每服二钱，姜汤调服。<br />
<br />
　　杂症大小合参卷十一　方脉痨瘵合参<br />
<br />
　　太上混元丹<br />
<br />
　　治劳损五脏，补真气。紫河车一具，用少妇首生男子者良。东流水洗断血脉，入麝香一钱在内，以线缝定，用生绢包裹，悬胎于沙瓮内，入无灰酒五升，慢火熬成膏。沉香另研，朱砂另研飞过各一两，人参、肉苁蓉酒浸，乳香另研，安息香酒煮去沙，白茯苓各二两，为末，入河车膏子，和药末杵千百下，丸如桐子大，每服七十九，空心温酒送下。沉香汤送下，尤佳。服之可以轻身延年。<br />
<br />
　　杂症大小合参卷十一　方脉痨瘵合参<br />
<br />
　　人参养荣汤<br />
<br />
　　治脾肺气虚，发热恶寒，面黄肌瘦，倦怠短气，食少作泻。<br />
<br />
　　白芍（一钱五分，酒炒） 人参 陈皮 黄 （蜜炙） 当归（酒炒） 白术（土炒） 甘革（炙） 桂心（各一钱） 熟地（姜汁炒） 茯苓（各七分半） 五味子（炒，杵）<br />
<br />
　　远志（去木，各五分） 姜枣水煎服。<br />
<br />
　　阳春至而物荣，肃杀行而物槁，脾为坤土，肺属干金。《经》曰：脾气散精，上输于肺，此地气上升也。肺主治节，通调水通，下输膀胱，此天气下降也。于象为泰，脾肺气虚，则上下不交，阴阳否隔，故面黄肌瘦，亦犹夫物之槁也。人参、五味温其肺， 术甘苓，温其脾，陈皮、芍药温其肝，地黄、桂心温其肾，当归、远志温其心，五脏互相灌溉，脏脏气血自生，脏脏之邪气难匿。温者阳春之气也，春气荣而一身之中，有不欣欣向荣者乎？故曰荣养汤。薛立斋曰：气血虚而变现诸证，莫能名状勿论其病，勿论其脉，但用此汤，诸证悉退，可谓有回春之识矣。<br />
<br />
　　杂症大小合参卷十一　方脉痨瘵合参<br />
<br />
　　遇仙灸<br />
<br />
　　治瘵捷法，取癸亥日，二更后，六神皆聚时，解下衣，衣直身平立，以墨点记腰上两旁陷处，谓之腰眼穴。然后上床合面卧，每穴灸七壮，痨虫或吐、或泻而出，取后用火焚之，弃于江河恐害人故也。灸后宜将军丸服之。<br />
<br />
　　杂症大小合参卷十一　方脉痨瘵合参<br />
<br />
　　将军丸<br />
<br />
　　治传尸痨瘵，追虫取积。<br />
<br />
　　锦纹大黄（九蒸晒焙） 麝香（一钱，研） 贯众 牙皂（去皮，醋炙） 桃仁（去皮，尖，炒） 槟榔 雷丸（各一两） 芜荑（五钱） 鳖甲（醋炙黄，一两） 为末，先将蒿叶二两，东边桃柳李桑叶各七片，水煎至七分，入蜜一大盏，再熬至成膏，入前药末，及麝香、安息香，捣丸，桐子大，每服三十丸，食前，枣汤下。<br />
<br />
　　杂症大小合参卷十一　方脉痨瘵合参<br />
<br />
　　大补阴丸<br />
<br />
　　降阴火补肾水。<br />
<br />
　　黄柏（炒褐色） 知母（酒浸，炒，各四两） 熟地（酒蒸） 龟板（酥炙，各六两） 为末，猪脊髓和蜜丸，桐子大，每服七十丸、空心淡盐汤下。<br />
<br />
　　四者皆滋阴补肾之药。补水即所以降火，壮水之主，以制阳光是也。加脊髓者，取其能通肾命，以骨入骨，以髓补髓，盖人身肾命，系于脊骨也。此方惟右尺洪大有力者宜之。<br />
<br />
　　杂症大小合参卷十一　方脉痨瘵合参<br />
<br />
　　古庵心肾丸<br />
<br />
　　此方补精益血，清热润燥，治心肾之圣药。<br />
<br />
　　熟地 生地（俱怀庆者，酒浸，竹刀切片） 山药 茯神（各三两） 龟板（去裙，酥炙） 山茱萸肉（酒浸，去核） 枸杞子（甘州者，酒洗） 牛膝（各二两） 牡丹皮鹿茸（火去毛，酥炙，一两） 当归（酒洗） 泽泻 辰砂（一两五钱，为衣） 生甘草（五钱） 黄柏（一两五钱，盐酒炒褐色） 黄连（酒洗，一两） 为细末，蜜丸，桐子大，每服五十丸，渐加至一百丸，空心温酒下，或淡盐汤下。<br />

                    <br>
                        <br />
　　按，年高之人有患其无子者，有恶其白发者，盖无子责乎肾，发白责乎心，何则？肾主精，精盛则孕成，心主血，血胜则发黑。若嗜欲无穷，而亏其本然之真，忧虑太过，而损其天然之性。心，君火也，肾，相火也。君火动则相火翕然从之，相火动则天君亦瞀乱而不宁矣，故发白者，古方皆责之于心，盖以心之所藏者神，神之所附者血，血之所扰者火也。心火动则血沸腾，血沸腾则神不安，神不安则梦寐纷坛，而髭发渐白矣。然天地间不过阴阳五行而已，五行有相生者，有相制者，夫心火上炎，由乎肾水亏乏，不能制耳，是发白不独由于心也。无子者，古方皆责之于肾，盖以肾之所藏者精，精盈而有子，精亏则乏嗣耳。然肾精之妄泄，由乎心火之所逼，或心肾之气皆虚，不能摄精所致耳。是无子不独由于肾也。夫心恶热肾恶燥，是方补血生精，宁神降火，清热润燥，不独施于发白无子二者，其惊悸怔忡，遗精盗汗，目暗耳鸣，腰痛足痿，诸证无不治也。<br />
<br />
　　杂症大小合参卷十一　方脉痨瘵合参<br />
<br />
　　七宝美髯丹<br />
<br />
　　治气血不足，嬴弱周痹，肾虚无子，消渴淋沥，遗精崩带，痈疮痔肿等症。<br />
<br />
　　周痹者，周身痿痹也，由气血不足；无子由肾冷精衰；消渴、淋沥由水不制火；遗精由心肾不交；崩带疮痔由营血不调。<br />
<br />
　　何首乌（大者，赤、白，各一斤，去皮，切片，黑豆拌九蒸九晒） 牛膝（酒浸，同首乌，第七次蒸至第九次） 甘州枸杞子（酒拌） 白茯苓（乳拌） 当归（酒浸） 菟丝子（酒浸蒸，各八两） 破故纸（黑芝麻拌炒，四两，净） 蜜丸，盐汤调酒下，并忌铁器。<br />
<br />
　　此足少阴厥阴药也。何首涩精固气，补肝坚肾为君；茯苓交心肾而渗脾湿，牛膝强筋骨而益下焦，当归辛温，以养血，枸杞甘寒而补水，菟丝子益三阴而强卫气，补骨脂助命火而暖丹田，此皆固本之药，使荣卫调适水火相交，则气血太和而诸疾自己也。<br />
<br />
　　杂症大小合参卷十一　方脉痨瘵合参<br />
<br />
　　唐郑相国方<br />
<br />
　　治虚寒喘嗽，腰脚酸痛，肺虚则痰多喘嗽，肾虚则腰脚酸痛。<br />
<br />
　　破故纸十两，酒蒸为末，胡桃仁二十两，去皮，研烂，蜜调如饴，每晨酒服一大匙，不能饮者，熟水调。忌芸苔、羊血。芸苔，油菜也。<br />
<br />
　　此手太阴足少阴药也。破故纸属火，入心胞、命门，能补相火，以通君火，暖丹田，壮元阳；胡桃属木，能通命门利三焦，温肺润肠，补养气血，有木火相生之妙。气足则肺不虚寒，血足则肾不枯燥，久服利益甚多，不独上疗喘嗽，下强腰脚而已也。<br />
<br />
　　杂症大小合参卷十一　方脉痨瘵合参<br />
<br />
　　异类有情丸<br />
<br />
　　鹿角霜（取角之新者，用桑柴火，水煮十二时，以软为度，再将竹刀切去黑皮，取洁白者，春细为细霜） 龟板（八字文具者，醇酒浸七日，酥炙透黄，为末） 鹿茸（新如紫茄者，熏干，酒洗，酥炙透，为细末） 虎胫骨（新而真者，酥炙透，为细末） 上霜板未各三两六钱，茸胫末各二两四钱，重罗极细，火炼白蜜入 猪脊髓，为丸，每空心盐汤下，五七十丸。丈夫中年觉衰者，便可服。<br />
<br />
　　此方鹿，纯阳也。龟、虎，阴也。血气有情，各从其类，非金石草木例也。如浓味善饮之人，可以猪胆汁一二合，和剂中，以寓降火之意。<br />
<br />
　　杂症大小合参卷十一　方脉痨瘵合参<br />
<br />
　　龟鹿二仙胶<br />
<br />
　　大补精髓，益气养神。<br />
<br />
　　鹿角（血取者，十斤） 龟板（自败者，五斤） 枸杞子（甘州者，三十两） 人参（清须者，十五两） 上用铅镡熬胶，初服酒化一钱五分，加至三钱空心下。<br />
<br />
　　人有三奇，精、气、神，生生之本也。精生气，气生神，精伤无以生气，气伤无以生神，故曰：天一生水，水为万物之元，精不足者，补之以味，故鹿角为君，龟板为臣，鹿得天地之阳气最全，善通督脉，足于精者，故能多淫而寿。龟得天地之阴气最浓，善通任脉，足于气者，故能伏息而寿。二物气血之属，皆得造化之玄微，异类有情，竹破竹补之法也。人参为阳，补气中之怯，枸杞为阴，清神中之火，故以为佐，是方也。一阴一阳无偏胜之忧，入气入血，有和平之美，由是精生而气旺，气旺而神昌，庶几可享龟鹿之年矣，故日二仙。<br />
<br />
　　杂症大小合参卷十一　方脉痨瘵合参<br />
<br />
　　瑞莲丸<br />
<br />
　　定心暖肾，生血化痰。<br />
<br />
　　苍术（主脾，一斤，内酒浸四两，醋浸四两，米泔浸四两，生用四两） 枸杞子（主肝，二两，甘州者，佳） 北五味子（主肺，二两） 熟地黄（主血，二两，酒浸、蒸） 破故纸（主脾、肾，二两，炒） 莲肉（主心，去皮，一斤，酒浸软，猪肚内煮极烂，取出焙干，为膏，每一斤纳猪肚二个） 为末，煮猪肚膏同酒糊丸，桐子大，每服四五十丸，空心温酒下。<br />
<br />
　　杂症大小合参卷十一　方脉痨瘵合参<br />
<br />
　　是斋双补丸<br />
<br />
　　平补气血，不燥不热。<br />
<br />
　　熟地（八两补血） 菟丝子（八两补气） 为末，酒糊丸，如桐子大，每服七十丸，人参汤下。<br />
<br />
　　杂症大小合参卷十一　方脉痨瘵合参<br />
<br />
　　天王补心丹<br />
<br />
　　宁心保神，益血固精，壮气力强志，令人不忘，清三焦化痰涎，去烦热除惊悸，疗咽干。<br />
<br />
　　生地黄（四两，酒洗） 白茯苓（一用茯神） 人参（各一两） 远志（五钱） 石菖蒲 桔梗（五钱） 玄参（炒） 柏子仁（炒，研，去油） 天冬（去心，炒） 丹参（炒） 枣仁（炒） 麦冬（去心，炒） 五味子（炒，各一两） 炙甘草 百部 当归（酒洗，一两，炒） 杜仲（姜汁浸，炒，断丝）<br />
<br />
　　为末，蜜丸，每两作十丸，灯心枣汤食，远临卧服，或作小丸亦可。一方无石菖蒲、炙甘草、百部。<br />
<br />
　　一方<br />
<br />
　　治心气虚损。<br />
<br />
　　用猪腰子一枚，水二碗，煮至一碗半，将腰子细切，入人参五钱，当归身五钱，同煎至八分，取腰子吃，以汁送下，久服为妙。<br />
<br />
　　杂症大小合参卷十一　方脉痨瘵合参<br />
<br />
　　补心神效丸<br />
<br />
　　一方加辰砂。<br />
<br />
　　黄 （蜜炙，焙） 茯神 人参 生干地黄 远志（去心，各四两） 柏子仁 酸枣仁（泡七次去壳） 为末，蜜丸，桐子大，每服五十丸，米饮温酒任下。<br />
<br />
　　地黄饮子<br />
<br />
　　治肾气虚弱，语言謇涩，足膝痿厥。<br />
<br />
　　见中风门。<br />
<br />
　　还少丹见阳痿门。<br />
<br />
　　杂症大小合参卷十一　方脉痨瘵合参<br />
<br />
　　二至丸<br />
<br />
　　补腰膝，壮精骨，强肾阴，乌髭发。<br />
<br />
　　冬青子（即女贞实，冬至日采，不拘多少，阴干，蜜酒拌蒸，过一夜，粗袋擦去皮，晒干，为末，瓦瓶收贮，或先熬旱莲膏旋配用） 旱莲草（夏至日采，不拘多少，捣汁熬膏，和前药为丸） 一方加桑椹干为丸。或桑椹熬膏和入。临卧酒服。<br />
<br />
　　此足少阴药也。女贞甘平，少阴之精，隆冬不凋，其色青黑，益肝补肾；旱莲甘寒汁黑，入肾补精，故能益下而荣上，强阴而黑发也。李时珍曰：女贞上品妙药，古方罕用何哉！<br />
<br />
　　杂症大小合参卷十一　方脉痨瘵合参<br />
<br />
　　扶桑丸<br />
<br />
　　除风湿，起 嬴，驻容颜，乌髭发，却病延年。<br />
<br />
　　嫩桑叶去蒂洗净曝干一斤为末，巨胜子，即黑芝麻，淘洗四两，白蜜一斤，将芝麻擂碎，熬浓汁和蜜，炼至滴水成珠，入桑叶末为丸。一方，桑叶为末，用芝麻蒸捣，等分蜜丸，早盐汤、晚酒下。<br />
<br />
　　此足少阴手足明阳药也，桑乃箕星之精，其木利关节，养津液，故凡熬药俱用桑柴，其叶甘寒，入手足阳明，凉血燥湿除风巨胜，甘平色黑，益肾补肝，润腑脏，填精髓，八谷之中惟此为良。夫风湿去，则筋骨强，精髓充，则容颜泽，却病乌髭宜也。歌曰：扶桑扶桑高入云，海东日出气氤氲，沧海变田几亿载，此树遗根今尚存，结子如丹忽如漆，绿叶英英翠可扪，真人采窃天地气，留与红霞其吐吞，濯磨入鼎即灵药，芝术区区未可群，飨松已有人仙去，我今朝夕从此君，叶兮叶兮愿玉汝，绿阴里面有桃律。<br />
<br />
　　杂症大小合参卷十一　方脉痨瘵合参<br />
<br />
　　救阴理痨汤<br />
<br />
　　治阴虚火动，皮寒骨热，食少痰多，咳嗽短气，倦怠焦烦。<br />
<br />
　　生地（二钱，姜汁酒炒透） 当归身（一钱，酒洗） 麦冬（去心，二钱） 白芍（一钱，酒炒） 北五味（三分） 人参（六分） 炙甘草（四分） 莲子三钱（去心，不去衣） 苡仁（三钱） 橘红（八分） 丹皮（一钱） 加枣一枚，煎一钟，作二 次，徐徐呷之。<br />
<br />
　　杂症大小合参卷十一　方脉痨瘵合参<br />
<br />
　　救阳理痨汤<br />
<br />
　　治劳伤气耗，倦怠懒言，动作喘乏，表热自汗，心烦遍身作痛。<br />
<br />
　　嫩黄 （三钱，酒炒） 人参（二钱） 当归身（一钱五分，酒炒） 白术（二钱，土炒）<br />
<br />
　　炙甘草（五分） 陈皮（去白，八分） 北五味（四分，打碎） 上肉桂（去尽皮，七分） 煨姜（三片） 大枣（二枚） 水煎服。<br />
<br />
　　（张）按：正气强旺，则外无感冒之虞，脾胃健行，则内无停食之患，七情无过，则神无伤损之失，如是，疾病何由而作也？故百病之作，必由正气之虚，治者求其所因以调之，则百病不攻而自退，盖人躯壳，犹屋之墙垣也。人之肠胃，犹屋之内房也。人之气血，犹屋中之家人也。倘墙垣不固，盗贼乘虚而入，自宜遵守房户，广集家人，则盗贼焉能为患？自当潜踪远循矣。若不知所重，妄行祛逐，故用大汗药以耗其表者，如自破其墙垣者也。用迅下药以竭其里者，如自毁其房户者也。用消克药以伤其气血者，如自杀屋中之家人也。非关外邪，实由自败，致邪失正，绝人长命，可深叹也。况有劳倦内伤中气，而不能安纳下焦阴火以发热者，误用发散之药汗之，则益耗其阳，而愈竭其阴，如中气不能健运，而不思饮食者。<br />
<br />
　　误用克伐之药消之，则愈伤中气，益增痞闷，耗其阴而发热不已者，再加发散寒凉，中气虚而痞闷不食者，再加消导克削，则已伤已弱之元气，何当无据无义之妄攻？正微不能主宰，势必随药力而变生，别症名治病而实做病，似救生而实伤生也。（张）以养荣归脾之意，合成一方，名为养荣归脾汤，滋阴即所以发汗，导火即所以除热，固正即所以却邪，补心即所以养胃，益火即所以补土，清肺即所以纳气，降浊即所以升清，五脏既调，百骸俱健，自能神清思食而愈矣。<br />
<br />
　　杂症大小合参卷十一　方脉痨瘵合参<br />
<br />
　　锦囊新定养荣归脾汤<br />
<br />
　　治一切劳伤发热，咳嗽吐血，似疟非疟，懒食倦怠，寸洪尺弱诸症。<br />
<br />
　　熟地（八钱） 酸枣仁（二钱，炒、研） 鸡腿白术（三钱，炒黄） 白芍（一钱二分，酒炒） 白茯苓（一钱五分） 牛膝（二钱） 麦冬（二钱，炒燥） 五味子（六分） 上肉桂（去皮，八分） 加灯心、莲子，水煎，食前温服。<br />
<br />
　　杂症大小合参卷十一　方脉痨瘵合参<br />
<br />
　　锦囊加减地黄丸十方<br />
<br />
　　天地而无水火，何以展造化之功？人身而无水火，何以济化生之道？六味地黄补阴阳之小剂，八味地黄救阴阳之大药，水中寻火，其明不熄，火中求水，其精不竭，补中有泻，久服而无偏胜之害，泻少补多，邪去而补愈见其效，相和相济，五脏俱宜，根本既荣，枝叶自茂，神功异匝莫能外焉，欲出范围，反似画蛇添足矣。今人多择补药，任意加入，客倍于主，责任不专，本方之功，反退处于虚位，或嫌地黄之滞，而减之，则君王弱，或嫌泽泻之泻，则减之则使力微，或以首乌并用为君，则一药二君，安所适从？或有配入人参、黄 ，则补肾之药达阴经，补气之药走阳分，而两持勿得其所，反扰浮动之虚阳，无所引而归经矣。更有入枣仁、当归、白术以兼心脾三用，殊不知熟地之补精血，尤赖山茱之酸涩以固之，至于当归，味辛而走，乃血分而非精分药也。酸收辛散大有不同，血与阴精尚有区别，且六味、八味各具阴阳，使水火熏蒸酿成精血，茯苓、泽泻世人尚嫌渗燥，何况白术以燥为功，单走脾胃。入之则反耗蒸酿之势，真阴何自而生？至于枣仁，乃心脾上焦气分之药，全非肾家精血之宜，况一上一下，势勿可以并周，食远食前服法自当有异，设遇证候不同，难以地黄原方纯用者，或将分两轻重变通，或佐助可以入队之药一二，则本方之力量既存，而辅翊发生之功愈见，倘专以心脾气血为事者，则本门各有专方，何必借此混加杂乱，徒负虚名，而损实效？（张）<br />
<br />
　　据管见，谨附合宜，加减十方于后，幸高明鉴诸。<br />
<br />
　　二妙地黄丸<br />
<br />
　　治湿热内郁而为便浊。取二妙散以配六味，故名之。<br />
<br />
　　熟地黄（八两，微火焙燥） 山茱萸（去核四两，酒拌炒） 牡丹皮（四两，焙） 白茯苓（三两，焙） 怀山药（四两，炒黄） 汉泽泻（三两，淡盐水拌，晒干，炒） 用黄柏（七钱） 熟附子（五钱） 二味盐酒同浸一宿，各拣开，黄柏炒褐色 附子（焙燥） 茅山苍术（二两，切大块，米泔水浸透，切片，黑芝麻拌炒黄） 如湿多热少，附子七钱，黄柏五钱；如湿少热多，附子五钱，黄柏七钱，同浸，各制度共为细末，用金石斛四两，煎浓汁，入白蜜二十两，同炼为丸，每早晚食前，白汤各服三钱，忌食酒、面、鸡、鱼、湿热炙爆之物。<br />
<br />
　　育脾固肾地黄丸<br />
<br />
　　治肾虚晨泻。<br />
<br />
　　熟地黄（八两，姜酒煨，捣烂入药） 山茱萸（去核，五两，酒拌蒸，晒干，炒）<br />
<br />
　　白茯苓（四两，焙） 怀山药（六两，炒黄） 泽泻（三两，淡盐、酒拌，晒干，炒） 五味子（二两） 补骨脂（四两，盐酒浸一宿，炒香） 菟丝子（酒洗，晒干炒，另磨净末，六两，即入药丸，勿使出气），为末，用熟地捣烂入药。如干加饴糖浆为丸，每早米饮汤送下四钱，临晚食前白汤送下三钱，戒酒、面，以杜湿热。<br />

                    </div></div><hr><script charset='utf-8' src='../js/footer.js'></script></body></html>