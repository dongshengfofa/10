<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法医学纲目' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>医学纲目</center></div><div class='fo'><center>经文出处:来自殆知阁</center><br/><br>
                        <br />
<br />
　　医学纲目 明 楼英<br />
<br />
　　曹序<br />
<br />
　　予夙有志方药，少困举子业，未遑也。岁癸丑，释褐都下，迨丁巳，承乏比部，意通都大邑，良师萃焉，听谳之暇，留心谘访或枚举一二辈，曰：是出入于公卿之门者，众皆靡然从之，往往不暇考其术业。吁！徇名之弊，岂特仕道然哉。己未岁，先君子以肠背养，闻病不至，是抑不审医之过也，使不孝长抱终天之恨焉。因自顾拙于宦者与世之拙于医者，安可预人家国事耶？遂绝意进取，间取《灵》《素》诸书，反复读之，古奥渊邃，莫知端倪。友人邵君伟元，授予以《医学纲目》四十卷，曰：是书出于萧山楼全善先生所辑，简而知要，繁而有条，悉本于《灵》《素》，亦犹律之条例，比附不出于礼经也。公以礼律佐时，独不能无蹈是乎？因与伟元暨刘君化卿分帙校，矢志弗措，有不合者，书绎夜思，若将通之，凡再逾寒暑而后就梓。讹者正，缺者补，秩然可观，回视旧本，若草矣。此书二百年来几晦而复明，几废而复举，宁不有定数存乎！书大要本之阴阳以定其准，参之运气以稽其变，则胜复有微其矣；血气有虚实，以立其法，考之同异以正其讹。是故时至有早晚，则民病有征应矣；气位有正变，则胜复有微甚矣；血气有虚实，则调治有逆从矣；气味有浓薄，则约方有轻重矣；营卫有宣壅，则补泻有疾留矣。其说一正于《灵》《素》《甲乙》，而参之以仲景、东垣诸君子之绪论。病必有门，门必揭其纲；治必有法，法必详其目，巨细不遗，详略通贯，参互众说，而折衷之于经。能由此者，谨道如法，万举万全；不由此者，实实虚虚，夭人长命。故览其书，如大都列肆之中，丹砂、玉札、马渤、牛溲，何所不有，而其取裁剂量，则固存乎人焉耳。先生尝曰：病之千变万化，不越阴阳五行。又曰：气失其平则为疾，医者意也，不过平其气耳。呜呼！此数言者，又为是书之纲领乎！夫不治刑不知造律者之深意，不治病不知着书者之苦心。先生康济之心甚盛，而几于无所用者，予得而推展之，亦邵、刘二君从臾之力也。同年赵君宗正，实闻而协成之。予与宗正同官比部者也，畴昔毖刑之意，重于杀人，抑此书之行为生人计也，亦重于杀人之虑也。处心积虑，有始终同而不异者，宜得牵连书之，以示后世焉。<br />
<br />
　　时嘉靖乙丑岁中秋日前进士履斋曹灼撰<br />
<br />
　　自序<br />
<br />
　　医之为学，其道博，其义深，其书浩瀚，其要不过阴阳五行而已。盖天以阴阳五行，化生万物。其禀于人身者，阴阳之气，以为血气表里上下之体；五行之气，以为五脏六腑之质。由是人身具足而有生焉。然阴阳错综，五行迭运，不能无浓薄多少之殊。故禀阴阳五行之气浓者，血气脏腑壮而无病；薄者，血气脏腑怯而有病。阳多者，火多，性急而形瘦；阴多者，湿多，性缓而形肥。阳少者，气虚、表虚、上虚，而易于外感；阴少者，血虚、里虚、下虚，而易于内伤。况乎人以易感、易伤之躯，徇情纵欲，不适寒温，由是正损邪客，而阴阳脏腑愈虚愈实，或寒或热，而百病出焉。故诊病者，必先分别血气表里上下脏腑之分野，以知受病之所在；次察所病虚实寒热之邪以治之。务在阴阳不偏倾，脏腑不胜负，补泻随宜，适其病所，使之痊安而已。然其道自轩、岐而下，仲景详外感于表里阴阳，丹溪独内伤于血气虚实，东垣扶护中气，河间推陈致新，钱氏分明五脏，戴人熟施三法，凡历代方书甚众，皆各有所长耳。故后世用历代之方治病，或效、或不效者，由病名同、治法异，或中其长，或不中其长故也。姑举一病言之，设恶热病，热病之名同也，其治之法异，四君治血实之热也，四物治血虚之热也，白虎治气实之热也，补中治气虚之热也，麻黄治表热也，承气治里热也，四逆治假热也，柴胡治真热也，泻青、导赤、泻白、滋肾、泻黄治五脏热而各异也，各能洞烛脉证，而中其肯綮，则皆效。其或实用虚法，虚用实法，表用里法，里用表法，真用假法，假用真法，则死生反掌之间，尚何责其效乎。昧者不悟是理，泛用古今之方，妄试疑似之病，每致夭横者不少矣。若是者，虚窃济生之名，实所以害人之生，乱医之真，孔子以乡愿乱德为德之贼，斯则医之贼也。暗损阴骘，神明不佑，可不谨哉！英爰自髫年，潜心斯道，上自《内经》，下至历代圣贤书传，及诸家名方，昼读夜思，废餐忘寝者三十余载，始悟千变万化之病态，皆不出乎阴阳五行。盖血气也，表里也，上下也，虚实也，寒热也，皆一阴阳也；五脏也，六腑也，十二经也，五运六气也，皆一五行也。鳞集于鱼，辐辏于毂，医之能事毕矣。是以不揣芜陋，掇拾经传方书，一以阴阳脏腑分病析法而类聚之。分病为门，门各定阴阳脏腑之部于其卷首而大纲着矣。析法为标，标各撮阴阳脏腑之要于其条上，而众目彰矣。病有同其门者，立枝门以附之；法有同其标者，立细标以次之。凡经有衍文错简脱简者，一以理考而释正之。传失经旨，众论矛盾者，各以经推而辨明之。庶几诸家之同异得失，得以曲畅旁通，精粗相因，巨细毕举，同病异法，如指诸掌，名之曰《医学纲目》。藏之巾笥，以便考求，使夫临病之际，自然法度有归，不致误投汤剂，而害生乱医，获罪神明者矣。虽于轩岐心法之妙，不敢同年而语，然亦天地生物之心一助云耳。<br />
<br />
　　萧山仙居岩楼英全善撰<br />
<br />
　　序例<br />
<br />
　　凡治法皆以正门为主，枝门旁考之。假如心痛门为正门，其下卒心痛、胎前心痛、产后心痛等枝门，皆以心痛正门治法为主，其卒痛、胎前、产后则旁考以佐之也。<br />
<br />
　　凡门分上下者，其上皆《内经》之元法，其下皆后贤之续法，如穴法门上、穴法门下是也。标之上下亦然。如针灸上皆《内经》元法，针灸下皆后贤续法是也。<br />
<br />
　　凡所类之方，皆先贤名方。今号其名，但号所编之人，且如王海藏所编之方有仲景方，有《千金》方，有《易简》方，并种种名方，今但号海藏之名，实不及仲景并《千金》《易简》等方也。<br />
<br />
　　凡所类之方，独东垣、海藏、罗谦甫、丹溪以扶护元气为主，可纯根据元方，其余诸方多是攻邪之剂。善用之者，必详其人虚实，灼见其实者，可根据元方。若兼虚者，气虚必以四君子相兼用之，或各半作复方用之；血虚必以四物汤兼用之，或各半作复方用之，庶不夭人长命也。<br />
<br />
　　凡言运气，皆谓一岁之中长幼之病多相似者，俗谓之天行时气是也。<br />
<br />
　　凡所载药方，在本条者宜考本条，其有病在本条而方见别条者，详载目录，以便检阅。<br />
<br />
　　又有方名而无方药者，另立补遗，以备参考。<br />
<br />
　　凡伤寒药方，六经自相为用，不必另立别条。<br />
<br />
　　卷之一阴阳脏腑部<br />
<br />
　　阴阳<br />
<br />
　　〔《素》〕阴阳者，天地之道也，万物之纲纪，变化之父母，生杀之本始，神明之府也。<br />
<br />
　　治病必求于本。积阳为天，积阴为地，阴静阳躁，阳生阴长，阳杀阴藏，阳化气，阴成形。<br />
<br />
　　（《阴阳应象论》）清阳为天，浊阴为地。地气上为云，天气下为雨；雨出地气，云出天气。故清阳出上窍，浊阴出下窍；清阳发腠理，浊阴走五脏；清阳实四肢，浊阴归六腑。水为阴，火为阳。阳为气，阴为味。味归形，形归气，气归精，精归化。精食气，形食味，化生精，气生形。味伤形，气伤精，精化为气，气伤于味。阴味出下窍，阳气出上窍。（同上）天食人以五气，地食人以五味，五气入鼻，藏于心肺，上使五色修明，音声能彰。五味入口，藏于肠胃，味有所藏，以养五气，气和而生，津液相成，神乃自生。（《六节脏象论》）〔《灵》〕人受气于谷，谷入于胃，以传与肺，五脏六腑，皆以受气，其清者为荣，浊者为卫。荣在脉中，卫在脉外。荣周不休，五十而复大会，阴阳相贯，如环无端（《荣卫生会篇》）。其浮气之不循经者为卫气，其精气之行于经者为荣气。（《卫气篇》）〔《素》〕荣者，水谷之精气也，和调于五脏，洒陈于六腑，乃能入于脉也，故循脉上下，贯五脏，络六腑也。卫者，水谷之悍气也，其气疾滑利，不能入于脉也，故循皮肤之中，分肉之间，熏于肓膜，散于胸腹。（《痹论》）〔《灵》〕五谷入于胃也，其糟粕、津液、宗气，分为三隧，故宗气积于胸中，出于喉咙，以贯心脉而行呼吸焉。荣气者，泌其津液，注之于脉，化以为血，以荣四末，内注五脏六腑，以应刻数焉。卫气者，出其悍气之疾，而先行于四末分肉皮肤之间而不休者也。昼行于阳，夜行于阴，常从足少阴之分间，行于五脏六腑。（《邪客篇》）帝曰：荣卫之行奈何？岐伯曰：谷始入于胃，其精微者，先出于胃之两焦，以溉五脏，别出两行荣卫之道。其大气之抟而不行者，积于胸中，名曰气海。出于肺，循喉咽，故呼则出，吸则入。天地之精气，其大数常出三入一，故谷不入，半日则气衰，一日则气少矣。（《五味篇》）〔丹溪〕《天地属金说》：邵子曰：天根据地，地附天，天地自相根据附。《内经》曰：大气举地。夫自清浊肇分，天以气运于外而摄水，地以形居于中而浮于水者也。是气也，即天之谓也，自其无极者观之，故曰大气至清、至刚、至健，属乎金者也。非至刚不能摄其水，非至健不能营运不息以举地之重，非至清其刚健不能长久上古而不老。或曰：子以天气为属金，固《周易》乾卦取象之义，何至遂以属金言之乎？善言天者，必有证于人；善言大者，必取譬于小，愿明以告我。曰：天生万物，人为贵。人形象天，可以取譬。肺主气，外应皮毛，《内经》谓阳为外卫，非外皮毛乎？此天之象也。其包裹骨肉脏腑于其中，此地之象也。<br />
<br />
　　血行于皮里肉腠，昼夜周流无端，此水之象也。合三者而观，非水浮地，天摄水，地悬于中乎？圣人作《易》，取金为天气之象，厥有旨焉。<br />
<br />
　　〔刘河间〕说：脉者，血气之先，斯论得之矣。人身之脉，血气之所为，而不知所以周流不息者，正干道干干之意也，亦犹理之寓乎气，所以为血气之先，先之一字，厥有旨焉。<br />
<br />
　　〔《灵》〕黄帝曰：愿闻卫气之行，出入之合何如？伯高曰：岁有十二月，日有十二辰，子午为经，卯酉为纬。周天二十八宿，而一面七星，四七二十八宿，房昴为纬，虚张为经。<br />
<br />
　　是故房至毕为阳，昴至尾为阴。阳主昼，阴主夜，故卫气之行，一日一夜五十周于身。昼日行于阳二十五周，夜行于阴二十五周，周行五脏是故平旦阴尽，阳气出于目，目张则气上行于头，循项下足太阳，循背下至小指之端。其散者，别于目锐，下手太阳，下至手小指之间外侧。其散者，别于目锐，下足少阳，注小指次指之间。以上（“以上”二字，衍文也，其下当有“其散者”三字）。循手少阳之分侧，下至小指之间。别者以上（“以上”二字衍文也）。至耳前，合于颔脉，注足阳明，以下行至上，入五指之间。其散者，从耳下下手阳明，入于大指之间，入掌中。其至于足也，入足心，出内踝，下（“下”当作“上”）行阴分，复合于目，故为一周。是故日行一舍，人气行于身一周与十分身之八；日行二舍，人气行三周于身与十分身之六；日行三舍，人气行于身五周与十分身之四；日行四舍，人气行于身七周与十分身之二；日行五舍，人气行于身九周；日行六舍，人气行于身十周与十分身之八；日行七舍，人气行于身十二周在身（“在身”二字，衍文也）与十分身之六；日行十四舍，人气二十五周于身有奇分与十分身之四；阳尽于阴，阴受气矣。其始入于阴，常从足少阴注于肾，肾注于心，心注于肺，肺注于肝，肝注于脾，脾复注于肾为周。是故夜行一舍，人气行于阴脏一周与十分脏之八，亦如行阳之二十五周而复合于目。阴阳一日一夜，合有奇分十分身之四，与十分藏之二，是故人之所以卧起之时有早晏者，奇分之不尽故也。（《卫气行篇》）上卫气之行，昼行阳则目张而寤，夜行阴则目瞑而寐。谨按：此节言平旦阳气之出目而下行于手足三阳也，皆一时分道并注，非有先后次第也。此经篇末言，水下一刻，人气在太阳；水下二刻，人气在少阳；水下三刻，人气在阳明；水下四刻，人气在阴分者，则是先下太阳究竟，然后下少阳，候少阳究竟，然后下阳明，候阳明究竟，方上行阴分，大与此节矛盾，盖衍文也。<br />
<br />
　　〔《素》〕阳气者，一日而主外。平旦人气生，日中而阳气隆，日西而阳气已虚，气门乃闭，是故暮而收拒，无扰筋骨，无见雾露，反此三时，形乃困薄。（《生气通天论》）〔《灵》〕卫气行于阴二十五度，行于阳二十五度，分为昼夜，故气至阳而起，至阴而止。故曰：日中而阳陇为重阳，夜半而阴陇为重阴，故太阴主内，太阳主外，各行二十五度，分为昼夜，夜半为阴陇，夜半后而为阴衰，平旦阴尽，而阳受气矣。日中为阳陇，日西而阳衰，日入阳尽，而阴受气矣。夜半而大会，万民皆卧，命曰合阴。平旦阴尽而阳受气。如是无已，与天地同纪。（《荣卫生会篇》）黄帝曰：余愿闻五十荣，奈何？岐伯答曰：天周二十八宿，宿三十六分。人气行一周（“人气行一周”之下当有“与十分身之八”六字）。千八分，“千八分”之上当有“宿”字，下当有“人气行五十周下体”八字。盖天周二十八宿，宿三十六分，人气行一周于身与十分身之八，宿三百六十分，人气行一十八周于身，宿千八分，人气行五十周于身也）。日行二十八宿。人经脉上下左右前后二十八脉，周身十六丈二尺，以应二十八宿，漏水下百刻以分昼夜。故人一呼脉再动，气行三寸，一吸脉亦再动，气行三寸，呼吸定息，气行六寸，十息气行六尺，日行二分，“日行二分”之上，当有“二十七息气行一丈六尺二寸”十二字）。二百七十息，气行十六丈二尺。气行交通于中，一周于身，下水二刻，日行二十五分，（“二十五分”当作“二十分”）。五百四十息，气行再周于身，下水四刻，日行四十分。二千七百息，气行十周于身，下水二十刻，日行五宿二十分。一万三千五百息，气行五十荣于身，水下百刻，日行二十八宿，漏水皆尽，脉终矣。所谓交通者，并行一数也，故五十荣备，得尽天地之寿矣，凡行八百一十丈也（《五十荣篇》）。黄帝曰：荣气之道，内谷为宝。谷入于胃，乃传之肺，流溢于中，布散于外，精专者行于经隧，常荣无已，终而复始，是谓天地之纪。<br />

                    <br>
                        <br />
　　故气从太阴出，注手阳明，上行注足阳明，下行注足跗上，注大指间，与太阴合。上行抵髀，从脾注心中，循手少阴出腋下臂，注小指，合手太阳，上行乘腋出内，注目内，上巅下项，合足太阳，循脊下尻，下行注小指之端，循足心，注足少阴，上行注肾，从肾注心外，散于胸中。循心主脉，出腋下臂，出两筋之间，入掌中，出中指之端，还注小指次指之端，合手少阳，上行注膻中，散于三焦。从三焦注胆，出胁，注足少阳，下行至跗上，复从跗至大指间，合足厥阴上行至肝，从肝上注肺，上循喉咙，入颃颡之窍，究于畜门。其支别者，上额循巅，下项中，循脊入骨，是督脉也。络阴器，上过毛中，入脐中，上循腹里，入缺盆，下注肺中，复出太阴，此荣气之所行也，逆顺之常也（《荣气篇》。颃，苦琅切。颡，酥朗切，额也。东垣云：十二经一脉也，略为十二分而已）。<br />
<br />
　　肺手太阴之脉，起于中焦，下络大肠，还循胃口。上膈属肺，从肺系横出腋下，下循内（肩下臂上，通名曰）。行少阴心主之前（内廉凡有三脉，太阴居前，少阴居后，厥阴居中也），下肘中（臂上下接处曰肘）。循臂内上骨下廉（下掌上名曰臂。臂有二骨，今太阴脉循臂上骨之下廉也），入寸口（掌后陷中动脉，太渊穴也。寸口中动脉，经渠穴也），上鱼循鱼际（鱼际穴也，散脉中是），出大指之端（少商穴也）。其支者从腕后直出次指内廉，出其端。<br />
<br />
　　大肠手阳明之脉，起于大指次指之端（商阳穴也），循指上廉（指上廉本节前陷中二间穴，本节后陷中三间穴也），出合谷两骨间（合谷穴也），上入两筋之中（阳溪穴也），循臂上廉，入肘外廉（曲池穴也），上外前廉，上肩出骨之前廉，上出于柱骨之会上，下入缺盆，络肺，下膈，属大肠。其支者，从缺盆上颈贯颊，入下齿中，还出挟口，交人中，左之右，右之左，上挟鼻孔。<br />
<br />
　　胃足阳明之脉，起于鼻之交中，旁约太阳之脉，下循鼻外，入上齿中，还出挟口，环唇下交承浆，却循颐后下廉，出大迎，循颊车，上耳前，过客主人，循发际，至额颅。<br />
<br />
　　其支者，从大迎前下人迎，循喉咙，入缺盆，下膈属胃，络脾。其直者，从缺盆下乳内廉，下挟脐，入气街中。其支者，起于胃口，下循腹里，下至气街中而合以下髀关，抵伏兔，下膝膑中（腿下胫上接处曰膝），下循胫外廉（谓胫骨之外廉也。其外廉下膝三寸，三里穴也。<br />
<br />
　　又下三寸，巨虚上廉也。又下三寸，巨虚下廉也。直下至腕中，解溪穴也），下足跗（冲阳穴也。足面曰跗，跗上陷中动脉是也。凡足跗直下大指之间皆有动脉，其大指之间，足少阳脉也；上入指本节后间动脉，足厥阴脉也；上跗上动脉，足阳明脉也。《针经终始篇》云：阳明在上，厥阴在中，少阳在下者是也。凡言间，皆谓两指中间也），入中指内间（中指内间本节后陷中，陷谷穴也。本节前陷中，内庭穴也。大指次指之端，厉兑穴也），其支者，下廉三寸而别，下入中指外间。其支者，别跗上，入大指间出其端。<br />
<br />
　　脾足太阴之脉，起于大指之端（隐白穴也，在大指端内侧），循指内侧白肉际（大指内侧，本节后大都穴也），过核骨后（核骨下，太白穴也。核骨在足大指本节后约二寸，内踝骨前约三寸，如枣核横于足内侧赤白肉际者是也。窦太师指为孤拐骨者，非是也），上内踝前廉（内踝下前陷中，商丘穴也），上内循胫骨后交，出厥阴之前，上膝股内前廉（膝辅骨下陷中，阴陵泉穴也），入腹，属脾，络胃，上膈，挟咽，连舌本，散舌下。其支者复从胃别上膈注心中。<br />
<br />
　　心手少阴之脉，起于心中，出属心系，下膈络小肠。其支者从心系上挟咽，系目系。其直者，复从心系却上肺，下出腋下（肺脉从肺系横出腋下，心脉从肺而出于腋下，包络脉从胁下抵腋下），下循内后廉，行太阴心主之后，下肘内（少海穴也）。循臂内后廉（臂内后廉上脘一寸半，灵道穴也），抵掌后锐骨之端（神门穴也），入掌内后廉（掌内后廉，小指本节陷中，少府穴也），循小指之内，出其端（少冲穴也，在小指内廉之端）。<br />
<br />
　　小肠手太阳之脉，起于小指之端（少泽穴也），循手外侧（小指本节，前谷穴也。本节后陷中，后溪穴也），上腕（臂下掌上节处曰腕。腕前起骨中陷中，腕骨穴也。当腕中陷处，阳谷穴也），出踝中，直上循臂骨下廉，出肘内侧两筋之间（少海穴也），上循外后廉，出肩解，绕肩胛，交肩上，入缺盆，络心，循咽，下膈，抵胃，属小肠。其支者，从缺盆循颈上颊，至目锐，却入耳中。其支者，别颊上抵鼻，至目内，斜络于颧。<br />
<br />
　　膀胱足太阳之脉，起于目内，上额交巅。其支者，从巅至耳上角。其直者，从巅入络脑，还出别下项，循肩膊内，挟脊抵腰中，入循膂，络肾，属膀胱。其支者，从腰中下挟脊，贯臀入中（腿上上接处约文中央动脉，曰中，委中穴也）。其支者，从膊内左右别下贯胛，挟脊，内过髀枢（窦云：髀骨节也），循髀外，从后廉下合中，以下贯内（足肚曰），出外踝之后（昆仑穴也），循京骨（京骨穴也），至小指外侧（小指外侧本节后陷中，束骨穴也。本节前，通谷穴也。小指端，至阴穴也）。<br />
<br />
　　肾足少阴之脉，起于小指之下，斜走足心（涌泉穴也），出于然骨之下（然骨穴也，在内踝前起大骨下陷中），循内踝之后（内踝之后，跟骨之上，陷中动脉，太溪穴也。上大陵二寸，复溜穴也），别入跟中，以上内，出内廉（阴谷穴也），上股内后廉，贯脊，属肾，络膀胱。其直者，从肾上贯肝膈，入肺中，循喉咙，侠舌本。其支者，从肺出络心，注胸中。<br />
<br />
　　心主手厥阴心包络之脉，起于胸中，出属心包络，下膈，历络三焦。其支者，循胸出胁，下腋三寸，上抵腋下，循内行太阴少阴之间，入肘中（曲泽穴也），下臂行两筋之间（两节之上腕三寸，间使穴也。当腕中，大陵穴也），入掌中（劳宫穴也，穴有动脉），循中指出其端（中冲穴也）。其支者，别掌中，循小指次指出其端。<br />
<br />
　　三焦手少阳之脉，起于小指次指之端（关冲穴也），上出两指之间（两指之间陷中，腋门穴也。上两指本节后间陷中，中渚穴也）。循手表腕（阳池穴也），出臂外两骨之间（两骨之间，上腕三寸，支沟穴也），上贯肘（天井穴也），循外上肩，而交出足少阳之后，入缺盆，布膻中，散络心包，下膈，循属三焦。其支者，从膻中上出缺盆，上项系耳后，直上出耳上角，以屈下颊至（，颊骨也）。其支者，从耳后入耳中，出走耳前，过客主人前，交颊至目锐。<br />
<br />
　　胆足少阳之脉，起于目锐，上抵头角，下耳后循颈行手少阳之前，至肩上，却交出手少阳之后，入缺盆。其支者，从耳后入耳中，出走耳前，至目锐后。其支者，别锐，下大迎，合手少阳抵于，下加颊车，下颈，合缺盆，以下胸中，贯膈，络肝，属胆，循胁里，出气街，绕毛际，横入髀厌中。其直者，从缺盆下腋循胸，过季胁，下合髀厌中（窦氏云：腹下腿上节处是也）。以下循髀阳，出膝外廉，下外辅骨之前（外辅骨之前，膝之下一寸。阳陵泉穴也，伸足取之），直下抵绝骨之端（阳辅穴也），下出外踝之前（丘墟穴也），循足跗上入小指次指之间（小指次指之间，本节前陷中，侠溪穴也。本节后陷中，临泣穴也。<br />
<br />
　　小指次指之端，窍阴穴也）。其支者，别跗上，入大指之间，循大指歧骨内出其端，还贯爪甲，出三毛。<br />
<br />
　　肝足厥阴之脉，起于大指丛毛之际（大敦穴也），上循足跗上廉（足跗上廉大指间陷中，行间穴也。大指本节后间陷中，太冲穴也），去内踝一寸，上踝八寸，交出太阴之后（内踝前一寸，中封穴也），上内廉（曲泉穴也），循股阴，入毛中，过阴器，抵小腹，挟胃，属肝，络胆，上贯膈，布胁肋，循喉咙之后，上入颃颡，连目系，上出额与督脉会于巅。其支者，从目系下颊里，环唇内。其支者，复从肝别贯膈上注肺。（《经脉篇》）上荣气之行，自手太阴始，至足厥阴终，一周于身也。详其一周于身，外至身体四肢，内至五脏六腑，无不周遍，故其五十周无昼夜阴阳之殊。卫气之行则不然，昼但周阳于身体四肢之外，不入五脏六腑之内；夜但周阴于五脏六腑之内，不出身体四肢之外，故必五十周至平旦，方与荣大会于肺手太阴也。<br />
<br />
　　黄帝曰：脉行之逆顺奈何？岐伯曰：手之三阴，从脏走手（手太阴从中焦注大指、次指，手少阴从心中注手小指，手厥阴从胸中注手小指、次指，此手三阴从脏走手也）；手之三阳，从手走头；足之三阳，从头走足；足之三阴，从足走腹。<br />
<br />
　　黄帝曰：愿闻脉度。岐伯曰：手之六阳，从手至头，长五尺，五六三丈。手之六阴，从手至胸中，三尺五寸，三六一丈八尺，五六三尺，合二丈一尺。足之六阳，从足上至头，八尺，六八四丈八尺。足之六阴，从足至胸中，六尺五寸，六六三丈六尺，五六三尺，合三丈九尺。跷脉从足至目，七尺五寸，二七一丈四尺，二五一尺，合一丈五尺。督脉任脉各四尺五寸，二四八尺，二五一尺，合九尺。凡都合一十六丈二尺，此气之大经隧也。（《脉度篇》）〔《素》〕督脉者，起于少腹以下骨中央，女子入系庭孔，其孔溺孔之端也。其络循阴器，合篡间，绕篡后，别绕臀，至少阴，与巨阳中络者合，少阴上股内后廉，贯脊属肾，与太阳起于目内，上额交巅上，入络脑，还出别下项，循肩膊内挟脊抵腰中，入循膂络肾（自“少阴股内”至“目”十七字上下必有脱简，否则古注衍文也）。其男子循茎下至篡，与女子等。其少腹直上者，贯脐中央，上贯心，入喉，上颐，环唇，上系两目之下中央。（《骨空论》）上督脉始终行身之后。东垣云：督脉者出于会阴穴，（会阴，即经文所谓篡。）根于长强穴，上行脊里，至于巅，附足太阳膀胱之脉。膀胱者诸阳之首，兼荣卫之气系焉。督脉为附，督者都也，能为表里上中下十二经之病焉。王注云：自其少腹直上至两目之下中央，指任脉之行而言，是督脉所系，由此言之，则任脉、督脉、冲脉，名异而同一体也。谓之任脉者，女子得之任养也。谓之冲脉者，以其上气冲也。谓之督脉者，以其督领诸脉也。<br />
<br />
　　任脉者，起于中极之下，以上毛际，循腹里，上关元，至咽喉，上颐循面入目。（《骨空论》）上任脉，始终行身之前。东垣云：任脉起于会阴，根于曲骨，入前阴中，出腹里，过脐上行，附足厥阴之经，为生化之元也，贯穿诸经，无所不系焉。<br />
<br />
　　冲脉者，起于气街，并少阴之经，挟脐上行，至胸中而散。（《骨空论》）〔《灵》〕冲脉任脉，皆起于胞中，上循背里，为经络之海。其浮而外者，循腹右上行，会于咽喉，别而络唇口。（《五音五味篇》）上冲脉，始终亦行身之前，挟任脉两傍。东垣云：冲脉分为二道，起于会阴，根于气街，为二道，入腹中央，挟脐两傍上行，附足阳明之脉，至胸中而散。一说，上至脑耳上角，下至足内踝，络跗上。若搐如引绳之状，上下动之若一贯，诸经之脉无所不到，以其从胃脉故也。十二经之海也，旺为生化升降之主。<br />
<br />
　　黄帝曰：跷脉安起安止，何气何荣？岐伯答曰：跷脉者少阴之别，起于然骨之后，上内踝之上，直上循阴股，入阴，上循胸里，入缺盆，上出人迎之前，入，属目内，合于太阳、阳跷而上行，气并相还则为濡目，气不荣则目不合。黄帝曰：气独行五脏，不荣六腑，何也？岐伯答曰：气之不得无行也，如水之流，如日月之行不休。故阴脉荣其脏，阳脉荣其腑，如环之无端，莫知其纪，终而复始。其流溢之气，内溉脏腑，外濡腠理。黄帝曰：跷脉有阴阳，何脉当其数？岐伯答曰：男子数其阳，女子数其阴，当数者为经，其不当数者为络也。（《脉度论》。，音仇，面颧也。跷，渠洛切）上跷脉，始终独言阴跷而不及阳跷者，有脱简也。当数，谓当脉度一十六丈二尺之数也。男子以阳跷当其数，女子以阴跷当其数。<br />
<br />
　　〔《难经》〕脉有奇经八脉者，不拘于十二经，何也？然，有阳维，有阴维，有阳跷，有阴跷，有冲，有督，有任，有带之脉，凡此八脉者，皆不拘于经，故曰奇经八脉也。经有十二，络有十五，凡二十七，气相随上下，何独不拘于经也。然圣人图说沟渠通利水道，以备不然，天雨降下，沟渠溢满，当此之时，霈妄行，圣人不能复图也。此络脉满溢，诸经不能复拘也（《二十七难》）。其奇经八脉者，既不拘于十二经，皆何起何继也？然，督脉者，起于下极之俞，并于脊里，上至风府，入属于脑。任脉者，起于中极之下，以上至毛际，循腹里，上关元，至咽喉。冲脉者，起于气街，并足阳明之经，挟脐上行，至胸中而散也。带脉者，起于季胁，回身一周。阳跷脉者，起于跟中，循外踝，上行入风池。阴跷脉者，亦起于跟中，循内踝上行至咽喉，交贯冲脉。阳维、阴维者，维络于身，溢蓄不能环流灌溉诸经者也。故阳维起于诸阳会也，阴维起于诸阴交也，比于圣人图设沟渠，沟渠满溢，流于深湖，故圣人不能拘通也。而人脉隆盛，入于八脉，而不环周，故十二经亦不能拘之，其受邪气，蓄则肿热，砭射之也。（《二十八难》。并，步浪切）上督、任、跷脉，岐伯谓在十二经荣气周流度数一十六丈二尺之内，扁鹊谓奇经八脉不拘于十二经，二说矛盾，以待贤者。又冲脉，虞庶注云：《素问》曰冲脉并足少阴之经，《难经》却言并足阳明之经，况少阴之经挟脐各五分，阳明之经挟脐左右各二寸，气冲又是阳明脉气所发。如此推之，则冲脉自气街起，在阳明、少阴二经之内，挟脐上行，其理明矣。<br />

                    <br>
                        <br />
　　〔《灵》〕黄帝曰：经脉十二，而手太阴、足少阴、阳明独动不休，何也？岐伯曰：足阳明胃脉也。胃者五脏六腑之海，其清气上注于肺，肺气从太阴而行之，其行也以息往来，故人一呼脉再动，一吸脉亦再动，呼吸不已，故动而不止。黄帝曰：气之过于寸口也，上十焉息，下八焉伏，何道从还，不知其极。岐伯曰：气之离脏也，卒然如弓弩之发，如水之下岸，上于鱼以反衰，其余气衰散以逆上，故其行微。黄帝曰：足之阳明何因而动？岐伯曰：胃气上注于肺，其悍气上冲头者，循咽上走空窍，循眼系，入络脑，出，下客主人，循牙车，合阳明，并下人迎，此胃气别走于阳明者也。故阴阳上下，其动也若一。故阳病而阳脉小者为逆，阴病而阴脉大者为逆。故阴阳俱静俱动若引绳，相倾者病。黄帝曰：足少阴何因而动？岐伯曰：冲脉者，十二经之海也，与少阴之大络，起于肾下，出于气街，循阴股内廉，邪入中，循胫骨内廉，并少阴之经，下入内踝之后，入足下。其别者，邪入踝，出属跗上，入大指之间，注诸络以温足胫，此脉之常动者也。（《动篇》。，苦咸切；疑额字之误）阳脉，人迎脉也；阴脉，寸口脉也。<br />
<br />
　　经脉十二者，伏行分肉之间，深而不见。其常见者，足太阴过于外踝之上，无所隐故也。诸脉之浮而常见者，皆络脉也。六经络手阳明、少阳之大络，起于五指间，上合肘中。饮酒者，卫气先行皮肤，先充络脉，络脉先盛，故卫气已平，荣气乃满，而经脉大盛。脉之卒然动者，皆邪气居之，留于本末，不动则热，不坚则陷且空，不与众同，是以知其何脉之动也。雷公曰：何以知经脉之与络脉异也？黄帝曰：经脉者，常不可见也，其虚实也，以气口知之；脉之见者，皆络脉也。雷公曰：细子无以明其然也？黄帝曰：诸络脉皆不能经大节之间，必行绝道而出入，复合于皮中，其会皆见于外。故诸刺络脉者，必刺其结，上甚血者，虽无结，急取之，以泻其邪而出其血，留之发为痹也。凡诊络脉：脉色青，则寒且痛，赤，则有热；胃中寒，手鱼际之络多青矣；胃中有热，鱼际络赤；其暴黑者，留久痹也；其有赤，有黑，有青者，寒热气也；其青短者，少气也。凡刺寒热者，皆多血络，必间日而一取之，血尽乃止，乃调其虚实。其小而短者，少气，甚者，泻之则闷，闷甚则仆不得言。闷急坐之也。（《经脉篇》）〔《素》〕黄帝曰：夫络脉之见也，其五色各异。青、黄、赤、白、黑不同，其故何也？岐伯曰：经有常色，而络无常变也。帝曰：经之常也何如？岐伯曰：心赤、肺白、肝青、脾黄、肾黑，皆亦应其经脉之色也。黄帝曰：络之阴阳，亦应其经乎？岐伯曰：阴络之色应其经，阳络之色变无常，随四时而行也。寒多则凝泣，凝泣则青黑；热多则淖泽，淖泽则黄赤，皆常色也，谓之无病。五色具见者，谓之寒热。帝曰：善。（《经络论篇》）〔《灵》〕经脉为里，支而横者，为络；络之别者，为孙。盛而血者，疾诛之；盛者，泻之；虚者，饮药以补之。（《脉度篇》）〔《素》〕目受血而能视，足受血而能步，掌受血而能握，指受血而能摄。（《五脏生成篇》）许昌滑寿着《十四经发挥》，释经脉为曲，络脉为直；经为荣气，络为卫气，乃所以惑乱来学也。谨按经云：经脉十二，伏行分肉之间，深而不见；诸脉浮而常见者，皆络脉也。<br />
<br />
　　又云：诸络脉不能经大节之间，必行绝道而出入复合于皮。又云：当数者，为经；不当数者，为络。今《发挥》谓手太阴脉，其支从腕后出次指端交于手阳明者，为手太阴络。手阳明脉，其支从缺盆上挟口鼻交于足阳明者，为手阳明络，凡十二经之支脉伏行分肉者，皆释为络脉。则是络脉亦伏行分肉之间而不浮见，亦能经大节而不行绝道，亦当经脉一十六丈二尺内之数，而非不当数也。又按经云：足少阳之脉，起于目锐，上抵头角，下耳后，未尝言其脉有曲折也。今《发挥》谓足少阳脉，起目锐，作三折，从目锐至完骨是一折，又自完骨至睛明是一折，自睛明至风池是一折，则是《内经》以经脉之曲折朦胧者，为直行也。<br />
<br />
　　又按经云：水谷入于胃也，其气分为三隧，故宗气积胸中，出喉咙而行呼吸焉。荣气者，泌其津液，注之于脉，化以为血，以荣四末，内注五脏六腑，以应刻数焉。卫气者，出其悍气之疾，而皆行于四末分肉皮肤之间而不休者也。又云：卫出于上焦，常与荣俱，昼行于阳二十五周，夜行于阴二十五周，故至平旦五十周，复与荣气大会于手太阴矣。此言卫气与荣气相会，未尝及宗气，今《发挥》谓气行一万三千五百息，脉行八百十丈，适当寅时，复会于手太阴，则是将积于胸中呼吸与荣周相会之宗气牵合，作昼行阳夜行阴，与荣五十周方会之卫气也。乖舛经义，罪孰甚焉。<br />
<br />
　　阳者，天气也，主外；阴者，地气也，主内。故阳道实，阴道虚。<br />
<br />
　　阴在内，阳之守也；阳在外，阴之使也。（《应象论》）阴者，藏精而起亟也；阳者，卫外而为固也。（《通天论》）〔《灵》〕内有阴阳，外亦有阴阳。在内者，五脏为阴，六腑为阳；在外者，筋骨为阴，皮肤为阳。（《寿天刚柔篇》）〔《素》〕足太阳与少阴为表里，少阳与厥阴为表里，阳明与太阴为表里，是为足之阴阳也。手太阳与少阴为表里，少阳与心主为表里，阳明与太阴为表里，是为手之阴阳也。（《血气形志篇》）〔《灵》〕黄帝问于伯高曰：脉度言经脉之长短，何以立之？伯高曰：先度其节骨之大、小、广、狭、长、短，而脉度定矣。黄帝曰：愿闻众人之度，人长七尺五寸者，其骨节之大、小、长、短各几何？伯高曰：头之大骨围二尺六寸，胸围四尺五寸，腰围四尺二寸，发所覆者，颅至项一尺二寸，发以下至颐长一尺。君子终折结喉以下至缺盆中长四寸，缺盆以下至KT长九寸，过，则肺大；不满，则肺小。KT以下至天枢长八寸，过，则胃大；不及，则胃小。天枢以下至横骨长六寸半，过，则回肠广长；不满，则狭短。横骨长六寸半，横骨上廉以下至内辅之上廉长一尺八寸，内辅之上廉以下至下廉长三寸半，内辅下廉下至内踝长一尺三寸，内踝以下至地长三寸，膝以下至跗属长一尺六寸，跗属以下至地长三寸，故骨围大，则太过；小，则不及。角以下至柱骨长一尺，行腋中不见者长四寸，腋以下至季胁长一尺二寸，季胁以下至髀枢长六寸，髀枢以下至膝中长一尺九寸，膝以下至外踝长一尺六寸，外踝以下至京骨长三寸，京骨以下至地长一寸，耳后当完骨者广九寸，耳前当耳门者广一尺三寸，两颧之间相去七寸，两乳之间广九寸半，两髀之间广六寸半，足长一尺二寸，广四寸半。肩至肘长一尺七寸，肘至腕长一尺二寸半，腕至中指本节长四寸，本节至其末长四寸半，项发以下至背骨长二寸半，膂骨以下至尾二十一节长三尺，上节长一寸四分分之一，奇分在下，故上七节至于膂骨九寸八分分之七。此众人骨之度也，所以立经脉之长短也。（《骨度篇》。，许竭切。KT，云居切）唇至齿长九分，口广二寸半。齿以后至会厌深三寸半，大容五合。舌，重十两，长七寸，广二寸半。咽门，重十两，广二寸半，至胃长一尺六寸。胃纡曲屈，伸之长二尺六寸，大一尺五寸，径五寸，大容二斗五升。小肠后附脊，左环，回周叠积，其注于回肠者，外附于脐，上回运环十六曲，大二寸半，径八分分之少半，长三丈三尺。回肠当脐左环，回周叶积而下。回运环反十六曲，大四寸，径一寸寸之少半，长二丈一尺。广肠传脊，以受回肠，左环叶脊上下辟，大八寸，径二寸寸之大半，长二尺八寸。肠胃所入至所出，长六丈四寸四分。回曲环反，三十二曲也。（《肠胃论》）〔《难》〕七冲门何在？然，唇，为飞门；齿，为户门；会厌，为吸门；胃，为贲门；太仓下口，为幽门；大肠小肠会，为阑门；下极，为魄门；故曰七冲门也。（《四十四难》）〔《素》〕腰以上，为天；腰以下，为地。<br />
<br />
　　〔《难》〕上焦者，在心下下膈，在胃上口，主内而不出，其治在膻中，玉堂下一寸六分，直两乳间陷者是。中焦者，在胃中脘，不上不下，主腐熟水谷，其治在脐傍。下焦者，在脐下当膀胱上口，主分别清浊，主出而不内，以传导也，其治在脐下一寸。（《三十一难》）〔《灵》〕黄帝曰：愿闻荣卫之所行，皆何道从来？岐伯答曰：荣，出于中焦；卫，出于上焦。黄帝曰：愿闻三焦之所出。岐伯答曰：上焦出于胃上口，并咽以上，贯膈而布胸中，走腋，循太阴之分而行，还至阳明，上至舌，下足阳明，常与荣俱，行于阳二十五度，行于阴亦二十五度，一周也。故五十度而复大会于手太阴矣。黄帝曰：愿闻中焦之所出？岐伯答曰：中焦亦并胃中，出上焦之后，此所受气者，泌糟粕，蒸津液，化其精微，上注于肺脉，乃化而为血，以奉生身，莫贵于此，故独得行于经隧，命曰荣气。黄帝曰：夫血之与气，异名同类，何谓也？岐伯答曰：荣卫者精气也，血者神气也，故血之与气，异名同类焉。故夺血者，无汗；夺汗者，无血，故人生有两死而无两生。黄帝曰：愿闻下焦之所出。岐伯答曰：下焦者，别回肠，注于膀胱而渗入焉。故水谷者常并居于胃中，成糟粕而俱下于大肠而成下焦，渗而俱下，济泌别汁，循下焦而渗入膀胱焉。黄帝曰：善。余闻上焦如雾，中焦如沤，下焦如渎，此之谓也。（《荣卫生会篇》）〔海藏〕头至心，为上焦；心至脐，为中焦；脐至足，为下焦。此三焦者，足太阳之别也。又《灵枢经》云：脐下膀胱至足为足三焦。右手尺脉为命门，与包络脉同诊，此包络亦有三焦之称，为命门之火，游行于五脏之间，主持乎内。手三焦主持乎上，足三焦主持乎下，上、中、下三焦通为一气，卫于一身为外护。既云头至心、心至脐、脐至足，是有状也。呼为三焦，是有名也。以为无状，可乎？经曰：三焦者，水谷之道路也。却是有形状，何以然？上焦者，主内而不出；中焦者，主腐熟水谷；下焦者，主出而不内。故经曰上焦如雾，中焦如沤，下焦如渎也。手经者，主持上也；足经者，主持下也；命门者，主持内也；为卫者，主持外也。三焦真气为父，气散于包络，相从母也。并行而不相离，母之真气也，故俱会于胸中。经云：膻中之分，父母居之，气之海也，如天地之尊，不系五行也。清邪中于上焦，名曰洁也，头项强，腰脊痛。浊邪中于下焦，名曰浑也，阴气为栗，便溺妄出。表虚里急，上焦、下焦与中焦相混。上焦怫郁，脏气相熏。中焦不治，卫气上冲，荣气不通，血凝不流。若卫气前通者，小便赤黄，与热相搏，因热作使，游于经络，出入脏腑，阴气前通，阳气后微，阴无所使，客气内入，嚏而出之，声咽塞，寒厥热壅，必下血。阴阳俱厥，脾弱液下。下焦不固，清便下重，便数而难，腹筑湫痛，命将难全。此命门之脉，诊在右手尺也。<br />
<br />
　　经曰：五脏不和，五液不下，当阖不阖，便溺俱脱，生气绝矣，所以腹脐湫痛也，故曰命将难全。前三焦自外而入，后三焦自内而出。雾不收则为喘满，此出而不内也。沤不利则为留饮，留而不散，久为中满，上不能内，下不能出也。渎不利则为肿满，此因上内而下不出也。此三焦之所不归也。三焦有脏而无腑，在内则游行，是血也，在外则固护，是气也。上焦如雾者气也，中焦如沤者血也。中焦者，血气之分也。下焦在脐膀胱上口，主分别清浊，出而不纳，即传道也治在脐下。名曰三焦，其腑在气街中，又云有脏无腑。成氏云：血室者，血之所居也，荣卫停止之所，经脉流会之处，冲脉是矣。夫冲者，奇经之一也，起于肾下，出于气街，并足阳明经挟脐上行，至胸中而散焉，为诸经之海也。<br />
<br />
　　启玄子云：冲为血海，诸经朝会，男子则运而行之，女子则停而止之，是皆谓之血室。<br />
<br />
　　《内经》云：任脉通冲脉，男既营运，女既停止，故营运者无积而不满，动也；停止者有积而能满，静也。不满者，阳也，气也。能满者，阴也，血也。故满者以时而溢，为之信有期者动也。干道成男，坤道成女，故营运者，阳之象也；停止者，阴之象也。血气荣卫，男女皆有，内外谐和，其脉同诊，脉者，血之府也，故为气血之室，为藏物之舍，亦为府也。三焦之府，在气街中，为男、女血海之府。经又曰：有脏而无腑，从无形而言之也。有脏而有腑，从有形而言之也。清邪浊邪所伤，三焦齐病，亦同两感。经云：心包络主之脉，出胸中，下膈，历络三焦，此其所以与相火并行，与命门脉同诊于右尺中也。东垣云：三焦有名无形，主持诸气，以象三才之用，故呼吸升降，水谷往来，皆待此以通达。是以上焦在心下，主内而不出；中焦在胃脘，主腐熟水谷；下焦在脐下，主分别清浊，出而不内。统而论之，三才之用，本于中焦。中焦者，胃脘也，禀天五之冲气，阴阳清浊自此而分，十二经络自此而始。或不得其平，则寒热偏胜，虚实不同，荣卫涩滞，清浊不分，而生诸病。故曰气会三焦。手少阳脉通于膻中，膻中者，臣使之官，为气之海。审此则知三焦者冲和之本也。三焦相火及包络之脉，人之元气也，周身何处无之，是名相火用事，主持阴阳之气，神明之府也。<br />
<br />
　　〔《素》〕夫自古通天者，生之本（此九字着意玩味。王太仆云：论天谓元气，即天真也），本于阴阳。天地之间，六合之内，其气九州九窍，五脏十二节，皆通乎天气。其生五，其气三，数犯此者，则邪气伤人，此寿夭之本也。苍天之气清净，则志意治，顺之则阳气固，虽有贼邪，弗能害也，此因时之序。故圣人传精神，服天气而通神明。失之则内闭九窍，外壅肌肉，卫气散解，此谓自伤，气之削也。阳气者，若天与日，失其所则折寿而不彰，故天运当以日光明，是故阳因而上卫外者也（阳主动，凡人之知觉运动耳目视听言嗅，皆阳气熏肤充身泽毛，若雾露之溉，而充之耳。若阳气一失其所，则散解不行，而熏充泽溉之道涩，所以九窍闭塞于内，肌肉壅滞于外，而知觉运动视听言嗅之灵皆失也。故人之阳气犹天之日光，人失阳气而知觉运动视听言嗅之灵明隳坏不彰，寿命易折，犹天之失光明则万物无以发生也）。因于寒，欲如运枢，起居如惊，神气乃浮（丹溪云：“欲如运枢”以下三句皆衍文也。下文“体若燔炭，汗出而散”两句当移在此。夫寒邪初伤，客于肌表，邪郁而为热，有似燔炭得汗则解，此仲景麻黄汤之类是也）。因于暑，汗，烦则喘喝，静则多言，体若燔炭，汗出而散（丹溪云：君火为病也，火主动而散，故自汗烦喘多言也）。因于湿，首如裹，湿热不攘，大筋短，小筋弛长，短为拘，弛长为痿（丹溪云：湿者，浊土之气，首为诸阳之会，其位高而气清，其体虚故聪明得而系焉。浊气熏蒸，清道不通，沉重而不爽利，似乎有物以蒙冒之。失而不治，湿郁为热，热留不去。大筋短者，热伤血不能养筋，故为拘挛。小筋弛张者，湿伤筋不能束骨，故为痿弱。“因于湿，首如裹”各三字为句，“湿热不攘”以下各四字为句，文整而意明。王太仆谓反湿其首，若湿物裹之，以“因于湿首”为句，“如裹”为句，则湿首之湿、如裹湿之湿皆是人为，文义舛乖也）。因于气为肿，四维相代，阳气乃竭。阳气者，烦劳则张，精绝辟积，于夏使人煎厥，目盲不可以视，耳闭不可以听，溃溃乎若坏都，汨汨乎不可止（辟，偏也，盖阳者，视听动作之体也。若烦劳而不清静，则视听动作所张之精竭绝偏枯，至夏月而剧，故目盲耳闭而视听失，溃溃汨汨而动作废。正仲景所谓春夏剧、秋冬瘥之病，俗人名曰注夏者是也。或曰郑康成云：口鼻之呼吸，为魂；耳目之聪明，为魄。夫魄者，阴血也，耳目之聪明乃阴血所为，今经言阳气烦劳则目盲耳闭者何也？曰：以耳目与口鼻对言则口鼻为阳，耳目为阴。以耳目口鼻与脏腑对言，则耳目口鼻为阳，脏腑为阴。故阳气行阳二十五度，于身体之外，则耳目口鼻皆受阳气，所以能知觉视听动作而寤，行阴二十五度于脏腑之内，则耳目口鼻无阳气运动，所以不能知觉而寐，聪明者岂非阳气为之乎。夫人之耳目犹月之质也，月质必受日光所加始能明，耳目亦必受阳气所加始能聪明，是故耳目之阴血虚，则阳气之加，无以受之，而视听之聪明失。耳目之阳气虚，则阴血不能自施，而聪明亦失。是故耳目之聪明必阴血阳气相须始能视听也）。阳气者，大怒则形气绝，而血菀于上，使人薄厥。有伤于筋，纵，其若不容，汗出偏沮，使人偏枯，汗出见湿，乃生痤痱。膏粱之变，足生大疔。受如持虚，劳汗当风，寒薄为，郁乃痤（王注云：菀，积也。曰粉刺，形如米如针也。痤，小疖也）。阳气者，精则养神，柔则养筋，开阖不得，寒气从之，乃生大偻。荣气不从，逆于肉理，乃生痈肿。陷脉为，留连肉腠，气化薄，传为善畏，及为惊骇（“荣气不从，逆于肉理，乃生痈肿”十二字，旧本元误在“及为惊骇”之下。夫阳气因失卫而寒气从之为偻，然后荣气逆而为痈肿，痈肿失治然后陷脉为，而陷留连于肉腠焉。偻，力主切，背俯不能仰也）。魄汗未尽，形弱而气烁，穴俞以闭，发为风疟。故风者百病之始也，清净则肉腠闭拒，虽有大风苛毒，弗之能害，此因时之序也。故病久则传化，上下不并，良医弗为。故阳蓄积病死，而阳气当隔，隔者当泻，不亟正治，粗乃败之。（《生气通天论》）帝曰：余知百病生于气也。怒则气上。喜则气缓，悲则气消，恐则气下，寒则气收，炅则气泄，惊则气乱，劳则气耗，思则气结，九气不同，何病之生？岐伯曰：怒则气逆，甚则呕血及飧泄，故气上矣。喜则气和志达，荣卫通利，故气缓矣。悲则心系急，肺布叶举，而上焦不通，荣卫不散，热气在中，故气消矣。恐则精却，却则上焦闭，闭则气还，还则下焦胀，故气不行矣。寒则腠理闭，气不行，故气收矣。炅则腠理开，荣卫通，汗大泄，故气泄矣。惊则心无所倚，神无所归，虑无所定，故气乱矣。劳则喘息汗出，外内皆越，故气耗矣。思则心有所存，神有所归，正气留而不行，故气结矣。（《举痛篇》）年四十而阴气自半也，起居衰矣。（《阴阳应象论》）阴气者，静，则神藏；躁，则消亡，饮食自倍，肠胃乃伤。（《痹论》）阴之所生，本在五味。阴之五宫，伤在五味。（《生气通天论》）〔垣〕《劳倦所伤论》《调经篇》云：阴气生内热。岐伯曰：有所劳倦，形气衰少，谷气不盛，上焦不行，下脘不通，而胃气热，热气熏胸中，故内热。《举痛论》云：劳则气耗，劳则喘息汗出，外内皆越，故气耗矣。夫喜怒不节，起居不时，有所劳倦，皆损其气，衰则火旺，火旺则乘脾土，脾主四肢，故困热，无气以动，懒于语言，动作喘乏，表热自汗，心烦不安。当病之时，宜安心静坐，以养其气，以甘寒泻其热火，以酸味收其散气，以甘温调其中气，经言劳者，温之；损者，温之是也。仲景云：平人脉大为劳，脉极虚亦为劳。夫劳之为病，其脉浮大，手足烦热，春夏剧，秋冬瘥。脉大者，热邪也。极虚者，气损也。春夏剧，邪助时也。秋冬瘥，时胜邪也。以黄建中汤补之，此亦温之也。夫上古圣人，饮食有节，起居有常，不妄作劳，故能形与神俱，而尽终其天年，度百岁乃去，谓治未病也。中古以下，去圣久远，饮食失节，起居失宜，妄作劳役，形神俱伤，故病而后以药之，是治已病也。推其百病之源，皆因饮食劳倦，胃气元气散解，不能滋荣百脉，溉灌脏腑，卫护周身之所致也。故苍天之气贵清净，阳气恶烦劳，则饮食喜怒之间，寒暑起居之际，可不慎欤。<br />

                    <br>
                        <br />
　　上东垣《劳倦所伤论》。余论见治虚实法补中益气汤方条。<br />
<br />
　　〔《素》〕夫邪之生也，或生于阴，或生于阳。其生于阳者，得之风雨寒暑；其生于阴者，得之饮食居处，阴阳喜怒。（《调经论》）此阴阳以内外言之，而总诸阴阳形气之伤，东垣先生谓内外伤者是也。谓男女饮食喜怒所伤者，皆属内为阴也，诸寒温风湿所伤，皆属外为阳也。<br />
<br />
　　〔《灵》〕夫百病之始生也，皆生于风雨寒暑，阴阳喜怒，饮食居处，大惊卒恐，则血气分离，阴阳破散，经络厥绝，脉道不通，阴阳相逆，卫气稽留，经脉空虚，血气不次，乃失其常。（《口问篇》）〔《素》〕喜怒伤气，寒暑伤形，暴怒伤阴，暴喜伤阳。厥气上行，满脉去形，喜怒不节，寒暑过度，生乃不固（《阴阳应象论》）。寒伤形，热伤气，气伤痛，形伤肿，故先痛而后肿者，气伤形也；先肿而后痛者，形伤气也。（此上二节经旨似自相矛盾，既曰喜怒伤气，又曰暴怒伤阴，暴喜伤阳；既曰寒暑伤形，又曰寒伤形，热伤气者，何也？盖言虽不一，而理则有归。夫喜怒之伤人从内出而先发于气，故曰喜怒伤气也。寒暑之伤人从外入而先着于形，故曰寒暑伤形也。分而言之，则怒之气从下上而先发于阴，故曰暴怒伤阴；喜之气从上下而先发于阳，故曰暴喜伤阳。寒则人气内藏，气内藏则寒之伤人先着于形，故曰寒伤形。<br />
<br />
　　暑则人气外溢，气外益则暑之伤人先着于气，故曰热伤气也）<br />
<br />
　　卷之一阴阳脏腑部<br />
<br />
　　五脏<br />
<br />
　　〔《灵》〕五脏者，所以藏精神血气魂魄者也。六腑者，所以化水谷而行津液者也。（《本藏论》）〔《素》〕五脏者，藏精气而不泻也，故满而不实；六腑者，传化物而不藏，故实而不满。所以然者，水谷入口，则胃实而肠虚；食下，则肠实而胃虚。故曰：实而不满，满而不实也。（《五脏别论》）平旦至日中，天之阳，阳中之阳也；日中至黄昏，天之阳，阳中之阴也；合夜至鸡鸣，天之阴，阴中之阴也；鸡鸣至平旦，天之阴，阴中之阳也，故人亦应之。夫言人之阴阳，则外为阳，内为阴，言人身之阴阳，则背为阳，腹为阴，言人身之脏腑中阴阳，则脏者，为阴；腑者，为阳。肝、心、脾、肺、肾，五脏皆为阴，胆、胃、大肠、小肠、膀胱、三焦，六腑皆为阳。背为阳，阳中之阳心也。背为阳，阳中之阴肺也。腹为阴，阴中之阴肾也。腹为阴，阴中之阳肝也。腹为阴，阴中之至阴脾也。此皆阴阳表里内外雄雌相输应也（《金匮真言论》）。心者，生之本，神之变也。其华在面，其充在血脉，为阳中之太阳，通于夏气。<br />
<br />
　　肺者，气之本，魄之处也。其华在毛，其充在皮，为阳中之太阴，通于秋气。肾者，主蛰，封藏之本，精之处也。其华在发，其充在骨，为阴中之少阴，通于冬气。肝者，罢极之本，魂之居也。其华在爪，其充在筋，以生血气，此为阳中之少阳，通于春气（罢，音疲）。脾胃、大肠、小肠、三焦、膀胱者，仓廪之本，荣之居也。名曰器，能化糟粕转味而入出者也。<br />
<br />
　　其华在唇四白，其充在肌，此至阴之类，通于土气（东垣云“四白”当作“四红”）。凡十一脏，取决于胆也。（《六节脏象论》）东方生风，风生木，木生酸，酸生肝，肝生筋，筋生心，肝主目，其在天为玄，在人为道，在地为化，化生五味，道生智，玄生神，神在天为风，在地为木，在体为筋，在脏为肝，在色为苍，在音为角，在声为呼，在变动为握，在窍为目，在味为酸，在志为怒。怒伤肝，悲胜怒，风伤筋，燥胜风，酸伤筋，辛胜酸。南方生热，热生火，火生苦，苦生心，心生血，血生脾，心主舌，其在天为热，在地为火，在体为脉，在脏为心，在色为赤，在音为征，在声为笑，在变动为忧，在窍为舌，在味为苦，在志为喜。喜伤心，恐胜喜，热伤气，寒胜热，苦伤气，酸胜苦。中央生湿，湿生土，土生甘，甘生脾，脾生肉，肉生肺，脾主口，其在天为湿，在地为土，在体为肉，在脏为脾，在色为黄，在音为宫，在声为歌，在变动为哕，在窍为口，在味为甘，在志为思。思伤脾，怒胜思，湿伤肉，风胜湿，甘伤肉，酸胜甘。西方生燥，燥生金，金生辛，辛生肺，肺生皮毛，皮毛生肾，肺主鼻，在天为燥，在地为金，在体为皮毛，在脏为肺，在色为白，在音为商，在声为哭，在变动为咳，在窍为鼻，在味为辛，在志为忧。忧伤肺，喜胜忧，热伤皮毛，寒胜热，辛伤皮毛，苦胜辛。北方生寒，寒生水，水生咸，咸生肾，肾生骨髓，骨髓生肝，肾主耳，其在天为寒，在地为水，在体为骨，在脏为肾，在色为黑，在音为羽，在声为呻，在变动为栗，在窍为耳，在味为咸，在志为恐。恐伤肾，思胜恐，寒伤血，燥胜寒，咸伤血，甘胜咸。天气通于肺，地气通于嗌，风气通于肝，雷气通于心，谷气通于脾，雨气通于肾。六经为川，肠胃为海，九窍为水注之气。以天地为之阴阳，阳之汗，以天地之雨名之，阳之气，以天地之疾风名之。暴风象雷，逆气象阳，故治不法天之纪，不用地之理，则灾害至矣。（《阴阳应象论》）〔《灵》〕肺合大肠，大肠者，传道之府；心合小肠，小肠者，受盛之府；肝合胆，胆者，中正之府；脾合胃，胃者，五谷之府；肾合膀胱，膀胱者，津液之府。少阳属肾，肾上连肺，故将两脏。三焦者，中渎之府，水道出焉，属膀胱，是孤之府也。是六腑之所与合者。<br />
<br />
　　（《本输篇》）五脏常内阅于上七窍也。故肺气通于鼻，肺和则鼻能知香臭矣；心气通于舌，心和则舌能知五味矣；肝气通于目，肝和则目能辨五色矣；脾气通于口，脾和则口能知五谷矣；肾气通于耳，肾和则耳能闻五音矣。五脏不和，则七窍不通，六腑不和，则留为痈。（《脉度论》）〔《难》〕肝主色，心主臭，脾主味，肺主声，肾主液。鼻者肺之候，而反知香臭。耳者肾之候，而反闻声，其意何也？然肺者西方金也，金生于巳。巳者南方火也，火者心，心主臭，故令鼻知香臭。肾者北方水也，水生于申，申者西方金也，金者肺主声，故令耳闻声。<br />
<br />
　　（《四十难》）〔《素》〕心之合脉也，其荣色也，其主肾也；肺之合皮也，其荣毛也，其主心也；肝之合筋也，其荣爪也，其主肺也；脾之合肉也，其荣唇也，其主肝也；肾之合骨也，其荣发也，其主脾也（《五脏生成篇》）。五脏所主，心主脉，肺主皮，肝主筋，脾主肉，肾主骨，是谓五主（《宣明五气篇》）。五脏化液，心为汗，肺为涕，肝为泪，脾为涎，肾为唾，是为五液（同上）。诸脉者，皆属于目；诸髓者，皆属于脑；诸筋者，皆属于节；诸血者，皆属于心；诸气者，皆属于肺。（《五脏生成篇》）〔《难》〕经言八会者何也？府会太仓，脏会季胁，筋会阳陵泉，髓会绝骨，血会膈，骨会大杼，脉会太渊，气会三焦外一筋直两乳内也。热病在内者，取其会之气穴也。（《四十五难》）〔《素》〕心者，君主之官也，神明出焉。肺者，相傅之官，治节出焉。肝者，将军之官，谋虑出焉，胆者，中正之官，决断出焉。膻中者，臣使之官，喜乐出焉。脾胃者，仓廪之官，五味出焉。大肠者，传道之官，变化出焉。小肠者，受盛之官，化物出焉。肾者，作强之官，伎巧出焉。三焦者，决渎之官，水道出焉。膀胱者，州都之官，津液藏焉，气化则能出矣。凡此十二官者，不得相失也。故主明则下安，以此养生则寿，殁世不殆，以为天下则大昌；主不明则十二官危，使道闭塞不通，形乃大伤，以此养生则殃，以为天下，其宗大危，戒之戒之（《灵兰秘典论》）。五脏所藏，心藏神，肺藏魄，肝藏魂，脾藏意，肾藏志，是谓五脏所藏（《宣明五气篇》）。五精所并，精气并于心则喜，并于肺则悲，并于肝则忧，并于脾则畏，并于肾则恐，是谓五并，虚而相并者也。（“忧”当作“怒”，“畏”当作“思”。同上）帝曰：脾不主时何也？岐伯曰：脾者土也，治中央，常以四时长四脏，各十八日寄治，不得独主于时也。脾脏者常着胃土之精也，土者生万物而法天地，故上下至头足，不得主时也。（《太阴阳明论篇》）〔《灵》〕黄帝曰：愿闻谷气有五味，其入五脏，分别奈何？伯高曰：胃者五脏六腑之海也，水谷皆入于胃，五脏六腑皆禀气于胃，五味各走其所喜，谷味酸，先走肝。谷味苦，先走心。谷味甘，先走脾。谷味辛，先走肺。谷味咸，先走肾。谷气津液已行，荣卫大通，乃化糟粕，以次传下。（《五味篇》）人之所受气者谷也，谷之所注者胃也，胃者水谷气血之海也。海之所行云气者天下也，胃之所出气血者经隧也，经隧者五脏六腑之大络也。<br />
<br />
　　食气入胃，散精于肝，淫气于筋（《经脉别论》）。食气入胃，浊气归心，淫精于脉，脉气流经，经气归于肺，肺朝百脉，输精于皮毛，毛脉合精，行气于府，府精神明，留于四脏，气归于权衡，权衡以平，气口成寸，以决死生。饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时五脏阴阳，揆度以为常也。（同上）〔丹溪〕：《相火论》：太极动而生阳，静而生阴，阳动而变，阴静而合，而生水、火、木、金、土，各一其性。惟火有二，曰君火，人火也；曰相火，天火也。火内阴而外阳，主乎动者也，故凡动皆属火。以名而言，形质相生，配于五行，故谓之君。以位而言，生于虚无，守位禀命，因其动而可见，故谓之相。天主生物，故恒于动，人有所生，亦恒于动，其所以常于动者，皆相火助之也。见于天者，出于龙雷，则木之气，出于海，则水之气也。<br />
<br />
　　具于人者，寄于肝肾二部，肝属木而肾属水也。胆者肝之腑，膀胱者肾之腑，心包络者肾之配，三焦以焦言，而下焦司肝肾之分，皆阴而下者也。天非此火不能生物，人非此火不能有生，天之火虽出于木水，而皆本乎地，故雷非伏，龙非蛰，海非附地，则不能鸣，不能飞，不能波也。鸣也，飞也，波也，动而为火者也。肝肾之阴，悉具相火，人而同乎天地。或曰：相火天人之所同，何东垣以为元气之贼？又曰：火与元气不两立，一胜则一负。然则如之何而可使之无胜负乎？曰：周子言神发知矣。五性感动而万事出，有知之后，五者之性，为物所感不能不动，谓之动者，即《内经》五火也。相火易起，五性厥阳之火相扇，则妄动矣。火起于妄，变化莫测，无时不有，煎熬真阴，阴虚则病，阴绝则死。君火之气，《内经》以暑与热言之；相火之气，经以火言之，盖表其暴悍酷烈，有甚于君火者也。故曰：相火元气之贼。周子又曰：圣人定之以中正仁义而主静。朱子亦曰：必使道心常为一身之主，而人心每听命焉，此善处乎火也。人心听命道心，而又能主之以静。彼五火将寂然不作，而相火惟有裨补造化，以为生生不息之运用尔，何贼之有？或曰：《内经》相火注言少阴少阳矣，未尝言及厥阴太阳，而吾子言之，何也？曰：足太阳少阴，东垣尝言之矣，治以炒柏，取其味辛，能泻水中之火是也。戴人亦言：胆与三焦寻火治，肝和包络俱无异。此历指龙雷之火也。予亦备述天人之火，皆生于动，如上文所云者，实推展二公之意。或曰：《内经》言火不一，往往于六气中见之，言脏腑者未之见也。二公岂自有所据邪，子能为我言之乎？经曰：百病皆生于风、寒、暑、湿、燥、火之动而为变者，岐伯历举病机一十九条，而属火者五，此非相火为病之出于脏腑者乎！考诸《内经》，少阳病为螈，太阳病时眩仆，少阴病瞀暴喑，郁冒不知人，非诸热瞀之属火者乎！手少阳病恶寒鼓栗，胆病振寒，少阴病洒淅恶寒振栗，厥阴病洒淅振寒，非诸振鼓栗如丧神守之属火者乎！少阳病呕逆，厥气上行，膀胱病冲头痛，太阳病厥气上冲胸，少腹控睾引腰脊上冲心，少阴病气上冲胸呕逆，非诸逆冲上之属火者乎！少阳病谵妄，太阳病谵妄，膀胱病狂颠疾，非诸燥狂越之属火者乎！少阳病肿善惊，少阴病瞀热吐酸，肿不能久立，非诸病肿疼酸惊骇之属火者乎！又《原病式》曰：诸风掉眩，属于肝火之动也；诸气愤郁病痿，属于肺火之升也；诸湿肿满，属于脾火之胜也；诸痛痒疮疡，属于心火之用也；是皆火之为病出于脏腑者然也，注文未之发尔。以陈无择之通达，且以暖炽论君火，日用之火言相火，而又不曾深及，宜乎后人之不无聋瞽也。悲夫！〔东垣〕胃虚则脏腑经络俱病论《针经》本输曰：手阳明大肠，手太阳小肠，皆属足阳明胃。小肠之穴在巨虚下廉，大肠之穴在巨虚上廉。此二穴皆在足阳明胃三里穴下也。大肠主津，小肠主液，大肠、小肠受胃之荣气，乃能行津液于上焦，溉灌皮毛，充实腠理。若饮食不节，胃气不及，大肠、小肠无所禀受，故津液涸竭焉。《内经》曰：耳鸣、耳聋，九窍不利，肠胃之所生也，此胃弱不能滋养手太阳小肠、手阳明大肠，故有此证，然亦止从胃弱而得之，故圣人混言肠、胃之所生也。或曰：子谓混言肠、胃所生，亦有据乎？予应之曰：经云脾不及令人九窍不通，谓脾为至阴，受胃之阳气，能上升水谷之气于肺，充溢皮毛，散入四脏。今脾无所禀，不能行气于脏腑，故有此症，此则脾虚九窍不通之谓也。虽曰脾虚，亦胃之不足所致耳。或曰：经云五脏不利则九窍不通，此不言脾，不言肠，而言五脏，何也？予曰：此说与上二说无以异也。盖谓脾不受胃之禀命，致五脏所主九窍不能上通天气，皆闭塞不利，故以五脏言之。此三者，止是胃虚所致耳。然亦何止于此，胃虚则五脏、六腑、十二经、十五络、四肢皆不得荣运之气，而百病生焉，岂一端尽之乎。<br />

                    <br>
                        <br />
　　真气又名元气，乃先身生之精气也，非胃气不能滋之。胃气者，谷气也，荣气也，运气也，生气也，清气也，卫气也，阳气也。又天气、人气、地气，乃三焦之气，分而言之则异，其实一也，不当作异名异论而观之。饮食、劳役所伤，自汗小便数，阴火乘土位，清气不生，阳道不行，乃阴血伏火。况阳明胃土右燥左热，故化燥火而津液不能停。且小便与汗，皆亡津液，津液至中宫，变化为血者也。血者，脉之腑也，血亡则七神何根据，百脉皆从此中变来也。人之百病，莫大于中风，有汗，则风邪客之；无汗，则阳气固密，腠理闭拒，诸邪不能伤也。或曰：经云阳不胜其阴，则五脏气争，九窍不通。又脾不及则令人九窍不通，名曰重强。又五脏不和，则九窍不通。又头痛耳鸣，九窍不利，肠胃之所生也。请析而解之？答曰：夫脾者，阴土也，至阴之气，主静而不动。胃者，阳土也，主动而不息。阳气在于地下，乃能生化万物，故五运在上，六气在下。其脾长一尺掩太仓，太仓者，胃之上口也。脾受胃禀，乃能熏蒸腐熟五谷者也。胃者，十二经之源，水谷之海也，平则万化安，病则万化危。五脏之气，上通九窍。五脏禀受气于六腑，六腑受气于胃。六腑者，在天为风、寒、燥、湿、暑、火，此无形之气也。胃气和平，荣气上升，始主湿热。湿热者春夏也，行阳二十五度，六阳升散之极，下而生阴，阴降则下行为秋冬，行阴道为寒凉也。胃既受病，不能滋养，故六腑之气绝，以致阳道不行，阴火上行。五脏之气，各受一腑之化，乃能滋养皮肤血脉筋骨，故言五脏之气已绝于外，是六腑生气先绝，五脏无所禀受，而气后绝矣。肺本收下，又主五气，气绝则下流与脾土叠于下焦，故曰重强。胃气既病，则下溜。经曰：湿从下受之。脾为至阴，本乎地也，有形之土，下填九窍之源，使不能上通于天，故五脏不和，则九窍不通。胃者，行清气而上，即地之阳气也。清阳成天，曰清阳出上窍，曰清阳实四肢，曰清阳发腠理者也。脾胃既为阴火所乘，谷气闭塞而下流，即清气不升，九窍为之不利。胃之一腑病，则十二经元气皆不足也，气少则津液不行，津液不行则血亏，故筋骨皮肉血脉皆弱，是气血俱羸弱矣。劳役动作，饮食饥饱，可不慎乎。凡有此病者，虽不变易他疾，已损其天年，更加之针灸用药差误，欲不夭枉得乎。<br />
<br />
　　〔《素》〕凡阴阳之要，阳密乃固。两者不和，若春无秋，若冬无夏，因而和之，是谓圣度。故阳强不能密，阴气乃绝，阴平阳秘，精神乃治，阴阳离决，精气乃绝。因于露风，乃生寒热。是以春伤于风，邪气留连，乃为洞泄；夏伤于暑，秋为疟；秋伤于湿，上逆而咳，发为痿厥；冬伤于寒，春必温病。四时之气，更伤五脏。（《生气通天论》）黄帝问曰：天有八风，经有五风，何谓？岐伯对曰：八风发邪，以为经风，触五脏，邪气发病。所谓得四时之胜者，春胜长夏，长夏胜冬，冬胜夏，夏胜秋，秋胜春，所谓四时之胜也。东风生于春，病在肝，在颈项。南风生于夏，病在心，在胸胁。西风生于秋，病在肺，在肩背。北风生于冬，病在肾，在腰股。中央为土，病在脾，在脊。故春气者，病在头；夏气者，病在脏；秋气者，病在肩背；冬气者，病在四肢。故春善病鼽衄，仲夏善病胸胁，长夏善病洞泄寒中，秋善病风疟，冬善病痹厥。故冬不按跷，春不鼽衄；春不病颈项，仲夏不病胸胁；长夏不病洞泄寒中，秋不病风疟。冬不病痹厥飧泄而汗出也。夫精者，身之本也，故藏于精者，春不病温。（《金匮真言论》。“按跷”二字非衍文，其上下必有脱简。盖即冬不藏精者，春必温病之义也。）五劳所伤，久视伤血，久卧伤气，久坐伤肉，久立伤骨，久行伤筋，是谓五劳所伤（《宜明五气篇》）。多食咸，则脉凝泣而变色；多食苦，则皮槁而毛拔；多食辛，则筋急而爪枯；多食酸，则肉胝KT而唇揭；多食甘，则骨痛而发落，此五味之所伤也。（《五脏生成篇》）〔《灵》〕黄帝曰：酸走筋，多食之令人癃，何也？少俞曰：酸入于胃，其气涩以收，上之两焦，不能出入也。不出即留于胃中，胃中和温则下注膀胱，膀胱之胞薄以懦，得酸则缩绻，约而不通，水道不行，故癃。阴者，积筋之所终也，故酸入而走筋矣。黄帝曰：咸走血，多食之令人渴，何也？少俞曰：咸入于胃，其气上走中焦，注于脉，则血气走之，血与咸相得则凝，凝则胃中汁注之，注之则胃中竭，竭则咽路焦，故舌本干而善渴。血脉者中焦之道也，故咸入而走血矣。黄帝曰：辛走气，多食之令人洞心，何也？少俞曰：辛入于胃，其气走于上焦，上焦者，受气而荣诸阳者也。姜韭之气熏之，荣卫之气不时受之，久留心下，故洞心。辛与气俱行，故辛入而与汗俱出。黄帝曰：苦走骨，多食之令人变呕，何也？少俞曰：苦入于胃，五谷之气皆不能胜苦，苦入下脘，三焦之道皆闭而不通，故变呕。齿者，骨之所终也，故苦入而走骨，故入而复出，知其走骨也。黄帝曰：甘走肉，多食之令人心，何也？少俞曰：甘入于胃，其气弱小，不能上至于上焦，而与谷留于胃中者，令人柔润者也。胃柔则缓，缓则虫动，虫动则令人心，其气外通于肉，故甘走肉。（《五味论》）〔《素》〕天之邪气，感则害人五脏；水谷之寒热，感则害人六腑；地之湿气，感则害人皮肉筋脉（《阴阳应象论》）。犯贼风虚邪者，阳受之；食饮不节，起居不时者，阴受之。阳受之则入六腑，阴受之则入五脏。入六腑则身热不时卧，上为喘呼；入五脏则满闭塞，下为飧泄，久为肠。（《太阴阳明论》）〔《灵》〕黄帝问曰：邪气之中人也，奈何？岐伯答曰：邪气之中人高下也。黄帝曰：高下有度乎？岐伯曰：身半以上者，邪中之也；身半以下者，湿中之也，故曰邪之中人也无常。中于阴，则溜于府；中于阳，则溜于经。黄帝曰：阴之与阳也，异名同类，上下相会，经络之相贯，如环无端，邪之中人，或中于阴，或中于阳，上、下、左、右，无有恒常，其故何也？岐伯曰：诸阳之会，皆在于面。中人也，方乘虚时，及新用力，若饮食汗出，腠理开而中于邪。中于面，则下阳明；中于项，则下太阳；中于颊，则下少阳。其中于膺背两胁，亦中其经。黄帝曰：其中于阴，奈何？岐伯曰：中于阴者，常从臂始。夫臂与，其阴皮薄，其血淖泽，故俱受于风，独伤其阴。黄帝曰：此故伤其脏乎？岐伯曰：身之中于风也，不必动脏。故邪入于阴经，则脏气实，邪气入而不能容，故还之于腑，故中阳则溜于经，中阴则溜于腑。黄帝曰：邪之中人脏，奈何？岐伯曰：愁忧恐惧则伤心，形寒饮冷则伤肺，以其两寒相感，中外皆伤，故气逆而上行。有所堕坠，恶血留内；有所大怒，气上而不下，积于胁下，则伤肝。有所击仆，若醉入房，汗出当风，则伤脾。有所用力举重，若入房过度，汗出浴水，则伤肾。黄帝曰：五脏之中风，奈何？岐伯曰：阴阳俱感，邪乃得往。（《邪气脏腑病形篇》）黄帝曰：有一脉生数十病者，或痛或痈，或热或寒，或痒或痹或不仁，变化无穷，其故何也？岐伯曰：此皆邪气之所生也。帝曰：余闻气者，有真气，有正气，有邪气。何谓真气？岐伯曰：真气者，所受于天，与谷气并而充身也。正气者，正风也，从一方来，非实风，又非虚风也。邪气者，虚风之贼伤人也，其中人也深，不能自去。正风者，其中人也浅，合而自去，其气来柔弱，不能胜真气，故自去。虚邪之中人也，洒淅动形，起毫毛而发腠理。其入深，内搏于骨，则为骨痹；搏于筋，则为筋挛；搏于脉中，则为血闭，不通则为痈；搏于肉与卫气相搏，阳胜者，则为热；阴胜者，则为寒；寒则真气去，去则虚，虚则寒，搏于皮肤之间，其气外发，腠理开，毫毛摇，气往来行则为痒，留而不去则为痹，卫气不行则为不仁。（《刺节真邪篇》）<br />
<br />
　　卷之二阴阳脏腑部<br />
<br />
　　诊法通论<br />
<br />
　　〔《难》〕经言望而知之，谓之神；闻而知之，谓之圣；问而知之者，谓之工；切脉而知之者，谓之巧，何谓也？望而知之者，望见其五色以知其病。闻而知之者，闻其五音以别其病。问而知之者，问其所欲五味以知其病所起所在也。切脉而知之者，诊其寸口，视其虚实，以知其病在何脏腑也。经言以外知之曰圣，以内知之曰神，此之谓也。<br />
<br />
　　〔《素》〕诊法当以平旦，阴气未动，阳气未散，饮食未进，经脉未盛，络脉调匀，气脉未乱，故乃可诊有过之脉。切脉动静而视精明，察五色，观五脏有余不足，六腑强弱，形之衰盛，以此参伍，决死生之分。（《脉要精微论》）〔丹〕：经曰：诊脉之道，观人勇怯，肌肉皮肤，能知其情，以为法也。凡人形长不及短，大不及小，肥不及瘦。人之色白不及黑，嫩不及苍，薄不及浓。而况肥人湿多，瘦人火多，白者，肺气虚；黑者，肾气足，形色既殊，脏腑亦异，外证虽同，治法迥别。所以肥人责脉浮，瘦人责脉沉，躁人责脉缓，缓人责脉躁，不可一概述之。<br />
<br />
　　仲景云：肥人当沉今反浮，瘦人当浮今反沉，故责之。<br />
<br />
　　〔《素》〕善诊者，察色按脉，先别阴阳；审清浊，而知部分；视喘息，听音声，而知所苦；观权衡规矩，而知病所主；按尺寸，观浮沉滑涩，而知病所生，以治无过，以诊则不失。（《阴阳应象论》）闭户塞牖，系之病者，数问其情，以从其意。得神者昌，失神者亡（《移精变气论》）。<br />
<br />
　　必审问其所始病，与今之所方病，而后各切循其脉，视其经络浮沉，以上下逆从循之（《三部九候论》）。凡未诊病者，必问尝贵后贱，虽不中邪，病从内生，名曰脱荣。尝富后贫，名曰失精。五气留连，病有所并。医工诊之，不在脏腑，不变躯形，诊之而疑，不知病名，身体日减，气虚无精，病深无气，洒洒然时惊，病深者以其外耗于卫，内夺于荣，良工所失，不知病情。（《疏五过论》）〔东垣〕百病昼则增剧，夜则安静，是阳病有余，乃气病而血不病也。夜则增剧，昼则安静，是阴病有余，乃血病而气不病也。昼则发热，夜则安静，是阳气自旺于阳分也。昼则安静，夜则发热烦躁，是阳气下陷入阴中也，名曰热入血室。昼则发热烦躁，夜亦发热烦躁，是重阳无阴，当亟泻其阳，峻补其阴。夜则恶寒，昼则安静，是阴血自旺于阴分也。夜则安静，昼则恶寒，是阴气上溢于阳中也。夜则恶寒，昼亦恶寒，是重阴无阳，当急泻其阴，峻补其阳。昼则恶寒，夜则烦躁，饮食不入，名曰阴阳交错者死矣。<br />
<br />
　　〔丹〕肺主气，其脉居右寸，脾胃命门三焦，各以气为变化运用，故皆附焉。心主血，其脉居左寸，肝、胆、肾、膀胱，皆精血之隧道管库，故皆附焉。男以气成胎，则气为之主。<br />
<br />
　　女挟血成胎，则血为之主。男子病，右脉充于左者，有胃气也，病虽重可治。女子病，左脉充于右者，有胃气也，病虽重可治。反此者，虚之甚也。<br />
<br />
　　〔《素》〕脉有阴阳，知阳者，知阴；知阴者，知阳。凡阳有五，五五二十五阳。所谓阴者，真藏也，见则为败，败必死也。所谓阳者，胃脘之阳也。别于阳者，知病处也。别于阴者，知死生之期。三阳在头，三阴在手，所谓一也。别于阳者，知病忌时，别于阴者，知死生之期（《阴阳别论》。王注曰：头谓人迎脉，在结喉两傍一寸五分，手谓气口脉，在手鱼际之后一寸，两者相应，俱往俱来，若引绳小大齐等者曰平人，故言“所谓一也”）。别于阳者，知病从来。别于阴者，知死生之期。（《玉机真藏论》）〔《灵》〕气口候阴，人迎候阳。（《四时气论》）〔《素》〕谨熟阴阳，无与众谋。所谓阴阳者，去者为阴，至者为阳，静者为阴，动者为阳，迟者为阴，数者为阳。（《阴阳别论》）诸浮不躁者皆在阳，则为热，其有躁者在手。但浮不躁则病在足阳脉之中，其有躁者病在手阳脉之中。）诸细而沉者皆在阴，则为骨痛，其有静者在足。（《脉要精微论》。沉细而躁者病生于手阴脉之中，静者病生于足阴脉之中也。<br />
<br />
　　〔《脉经》〕〔无择〕：浮脉按之不足，举之有余。沉脉举之不足，按之有余。迟脉呼吸三至，去来极迟。数脉去来促急。（一息六七至。）虚脉迟大而软，按之不足，指下豁豁然空。实脉大而长，微强，按之隐指然（一曰举按有力）。缓脉去来亦迟，小于迟（一曰浮大而软）。紧脉数如切绳状（一曰如转索之无常）。洪脉极大在指下。细脉小甚，似无而有。滑脉往来前却，流利展转，替替然与数相似（一曰漉漉如欲脱。仲景云：翕奄沉为滑，沉为纯阴，翕为正阳，阴阳和合故名曰滑。许学士云：仲景此三字论滑脉是也。翕，合也，言张而复合也。奄沉，言忽降而下也。方翕而合，俄降而下，奄谓奄忽之间，仲景论滑脉可谓谛矣）。涩脉细而迟，往来难且散，或一止复来（一曰短而止，《脉诀》云：如刀刮竹痕。<br />
<br />
　　陈无择云：如雨沾沙）。弦脉举之无有，按之如弓弦状（弦而不大为弦，弦而大为革）。革脉有似沉伏，实大而长，微弦（陈无择云：如按鼓皮。仲景云：弦而大）。软脉极软而浮细（软，一作濡）。弱脉极软而沉细，按之欲绝指下。结脉往来缓，时一止复来（仲景云：脉来动而中止，更来小数，中有还者反动，名曰结，阴也。脉来动而中止，不能自还，因而复动，名曰代，阴也，得此脉难治）。促脉来去数，时一止复来。芤脉浮大而软，按之中央空，两边实。微脉极细而软，或时欲绝，若有若无。动脉见于关上，无头尾，大如豆，厥厥然动摇。<br />

                    <br>
                        <br />
　　伏脉，极重指按之，着骨乃得。散脉大而散，散者气实血虚，有表无里。代脉来数而中止，不能自还，因而复动（脉结者生，代者死）。<br />
<br />
　　上阴阳相反脉状者，以王氏经文之脉形状移置。如陈氏《三因》云：脉偶也。盖浮沉相反，浮主表病属阳，沉主里病属阴也。迟数相反，迟主寒并病及阳气虚，数主热并病及血虚也。虚实相反，虚主血气虚，实主血气实也。洪细相反，洪主血气多，细主血气少也。滑涩相反，滑主血实气虚，涩主气实血虚也。缓紧相反，热主缓纵，寒主紧缩也。强革与濡弱相反，强革主虚寒，濡弱主虚热，与缓紧同法推也。结促相反，结主阴盛，促主阳盛也。浮、数、实、紧、洪、滑、强、革、芤、散属阳，沉、迟、虚、缓、细、涩、软、弱、结、微、动、伏、代属阴，后贤因别阳脉为七表，阴脉为八里也。<br />
<br />
　　浮与芤相类，弦与紧相类，滑与数相类，革与实相类，沉与伏相类，微与涩相类，软与弱相类，缓与迟相类。<br />
<br />
　　〔海藏〕气证则饮水，血证不饮水。气病则麻，血病则痛。无阳则厥，无阴则呕。阴证身静重语无声，气难布息，目睛不了了，鼻中呼不出，吸不入，往来口与鼻中气冷，水浆不入，大小便不禁而止，恶寒有如刀刮。阳证身动轻语有声，目睛了了，鼻中呼吸出入，能往能来，口与鼻中气皆热。<br />
<br />
　　〔《诊》〕两手脉浮之俱有阳，沉之俱有阴，阴阳皆实盛者，此为冲、督之脉也。冲、督之脉者，十二经之道路也，冲督用事，则十二经不复朝于寸口，其人皆苦恍惚狂痴，不者必当犹豫有两心也。两手阳脉浮而细微绵绵，不可知俱有，阴脉亦复细微绵绵，此为阴跷、阳跷之脉也，此家曾有病鬼魅风，死苦恍惚，亡人为祸也。尺寸脉俱浮，直上直下，此为督脉，腰背强痛，不得俯仰，大人癫病，小儿风痫疾。尺寸脉俱牢（一作“芤”）。直上直下，此为冲脉，胸中有寒疝也。<br />
<br />
　　〔《难》〕奇经之为病，何如？然，阳维维于阳，阴维维于阴，阴阳不能自相维，则怅然失志，溶溶不能自收持。阴跷为病，阳缓而阴急。阳跷为病，阴缓而阳急。冲之为病，逆气而里急。督之为病，脊强而厥（《素问》作“脊强反折”）。任之为病，其内苦结，男子为七疝，女子为瘕聚。带之为病，腹满腰溶溶若坐水中。阳维为病，苦寒热。阴维为病，苦心痛。此奇经八脉之为病也。（《二十九难》）〔丹〕阳滞于阴，阴滞于阳论《精要》云：阳滞于阴，脉浮、洪、弦、数。阴滞于阳，脉沉、细、弱、涩。阳滞以寒治之，阴滞以热治之。窃详其意，阳滞阴滞，当作热滞寒滞，求之寒热，固可作阴阳论，能于阴于阳分明，是于气血，他无可言也。热滞于气固矣，独无寒滞耶。寒滞于血固矣，独无热滞耶。何寒不能伤气，何热不能伤血耶。以愚观之，气为阳，行脉外；血为阴，行脉内。相并分派，周流循环，一身无停止，谓之脉。一呼脉行三寸，一吸脉行三寸，呼吸定息，脉共得六寸，一身通七尺五寸，行得八百一十丈。得热则行速，为太过；得寒则行迟，为不及。五味之偏，七情之过，气为疑滞，津液稠浓，积而久之，为饮为痰，渗入脉内，血为所乱，因而凝浊，营运泣，或为沸腾，此阴滞于阳也，正是血滞于气也。气病矣，或以药助邪，病上生病，血病日增，溢出脉外，隧道隘塞，升降有妨，运化失令，此阳滞于阴也，正是气滞于血也。病分寒热者，当是禀受之索偏，虚邪之杂合，岂可专以阳为热阴为寒耶。浮洪弦数，气病之脉也，岂可遽作热论。沉细弱涩，血病之脉也，岂可遽作寒论。此万病之根本，岂止疥癣疮疡痈疽而已，幸相评其是否（，胡故切，闭塞也）。<br />
<br />
　　〔《素》〕寸口脉沉而坚者，曰病在中；寸口脉浮而盛者，曰病在外（《平人气象论》。<br />
<br />
　　下同。海藏云：脉浮为表。浮之实大，沉之损小，是为表也。浮之实大，沉之亦然，即非表也，邪已入深矣）。脉盛滑坚者，病在外；脉小实而坚者，病在内。<br />
<br />
　　〔《灵》〕气口主中，人迎主外（《禁服篇》）。人迎盛坚者，伤于寒；气口盛坚者，伤于食。（《五色篇》）上气口脉谓两手掌后手太阴之脉也，人迎脉谓挟喉两傍足阳明之脉也。<br />
<br />
　　〔海〕：辨内外伤，伤风鼻中气出粗，合口不开，肺气通乎天地；伤食口无味，津液不纳，鼻息气匀，脾气通乎地也。外伤一身尽热，先太阳也，从外而之内者，先无形也。内伤手足不和，两胁俱热，先少阳也，从内之外者，先有形也。内外俱伤，人迎气口俱盛，或举按皆实大，表发热而恶寒，腹不和而口渴，此内外两伤也。凡诊则先扪手心手背，手心热则内伤，手背热则外伤，次以脉别之。<br />
<br />
　　〔《难》〕脉有三部九候，各有所主之。然，三部者，寸、关、尺也。九候者，浮、中、沉也。上部法天，主胸以上至头有疾；中部法人，主膈下至脐上有疾；下部法地，主脐以下至足有疾。宜审刺之。（《十八难》）〔《活人》〕凡初下指，先以中指端按得关位，掌后高骨为关，乃齐下前后二指，为三部脉，前指寸口也，后指尺部也。若人臂长乃疏下指，臂短则密下指。若先诊寸口，浮按消息之，次中按消息之，次重按消息之，次上竟消息之，次下竟消息之，次推指外消息之，次推指内消息之。凡诊脉以气息平定方下指，以一呼一吸为一息，其一息之间，脉息四至或五至，不大不小，与所属部分四时相应者为平和脉矣。过则为至，不及则为损，损至之脉，《难经》详言之矣。<br />
<br />
　　仲景曰：吸而微数，其病在中焦实也，当下之即愈，虚者不治。在上焦者，其吸促；在下焦者，其吸远，此皆难治，呼吸动摇振振者不治。<br />
<br />
　　〔《素》〕五脏不平，六腑闭塞之所生也。（《通评虚实论》）〔《难》〕何以别知脏腑之病也？然，数者腑也，迟者脏也，数则为热，迟则为寒。诸阳为热，诸阴为寒。故以别知脏腑之病也（《九难》）。病有欲得温者，有欲得寒者，有欲得见人者，有不欲得见人者，而各不同，其病在何脏腑？然，病欲得寒而欲得见人者，病在腑也。病欲得温而不欲得见人者，病在脏也。何以言之？腑者阳，阳病欲得寒，又欲见人。脏者阴，阴病欲得温，又欲闭户独处，恶闻人声。故以别知脏腑之病也（《五十一难》）。脏腑发病，根本等不？然，不等也。奈何？然，脏病者，止而不移，其病不离其处。腑病者，仿佛贲响，上下行流，居处无常。（《五十二难》）〔《素》〕帝曰：夫百病之生也，皆生于风、寒、暑、湿、燥、火以之化之变也。经言盛者泻之，虚者补之，余锡以方士，而方士用之尚未能十全，余欲令要道必行，桴鼓相应，犹拔刺雪污，功巧神圣，可得闻乎？岐伯曰：审察病机，无失气宜，此之谓也。帝曰：愿闻病机何如？岐伯曰：诸风掉眩，皆属于肝。诸寒收引，皆属于肾，诸气郁，皆属于肺。<br />
<br />
　　诸湿肿满，皆属于脾。诸热瞀，皆属于火。诸痛痒疮，皆属于心。诸厥固泄，皆属于下。<br />
<br />
　　诸痿喘呕，皆属于上。诸禁鼓栗，如丧神守，皆属于火。诸痉项强，皆属于湿。诸逆冲上，皆属于火。诸胀腹大，皆属于热。诸躁狂越，皆属于火。诸暴强直，皆属于风。诸病有声，鼓之如鼓，皆属于热。诸病肿，疼酸惊骇，皆属于火。诸转反戾，水液混浊，皆属于热。诸病水液，澄彻清冷，皆属于寒。诸呕吐酸，暴注下迫，皆属于热。故《大要》曰：谨守病机，各司其属，有者求之，无者求之，盛者责之，虚者责之，必先五胜，疏其血气，令其调达，而致和平，此之谓也。（《至真要大论》）上病机一十九条，实察病之要旨。而“有者求之，无者求之，盛者责之，虚者责之”一十六字，乃答篇首盛者泻之，虚者补之之旨，而总结病机一十九条之义，又其要旨中之要旨也。河间《原病式》但用病机一十九条立言，而遗此一十六字，犹有舟，无操舟之工；有兵，无将兵之帅，不免临病之际，汤剂误投，致人夭折。今负逾，引经传之旨，证其得失，其补大矣。夫诸风病，皆属于肝也。风木盛，则肝太过，而病化风，如木太过，发生之纪，病掉眩之类，俗谓之阳、急惊等病，治以凉剂是也。燥金胜，则肝为邪攻而病亦化风，如阳明司天，燥气下临，病掉振之类，俗谓之阴、慢惊等病，治以温剂是也。诸火热病，皆属于心也，热甚，则心太过，而病化火热，如岁火太过，病谵妄狂越之类，俗谓之阳躁谵语等病，治以攻剂是也。寒水胜，则心为邪攻，而病亦化火热，如岁水太过，病躁悸烦心谵妄之类，俗谓之阴躁郑声等病，治以补剂是也。诸湿病皆属于脾也，湿土甚，则脾太过，而病化湿，如湿胜则濡泄之类，仲景用五苓等剂去湿是也。风木胜，则脾为邪攻，而病亦化湿，如岁木太过，病飧泄之类，钱氏用宣风等剂去风是也。诸气郁，皆属于肺也，燥金甚，则肺太过，而病化郁，如岁金太过，甚则喘咳之类，东垣谓之寒喘，治以热剂是也。火热胜，则肺为邪攻，而病亦化郁，如岁火太过，病咳喘之类，东垣谓之热喘，治以寒剂是也。诸寒病皆属于肾也，寒水甚，则肾太过，而病化寒，如太阳所至为屈伸不利之类，仲景用乌头汤等剂是也。湿土气胜，肾为邪攻，而病亦化寒，如湿气变物，病筋脉不利之类，东垣用复煎散、健步丸等剂是也。其在太过而化之病为盛，盛者真气也，其在受攻而化之病为虚，虚者假气也。故有其病化者，恐其气之假，故有者亦必求之无，其病化者恐其邪隐于中，如寒胜化火之类，故无者亦必求之。其病之化似盛者，恐其盛之未的，故盛者亦必责之，其病之化似虚者，恐其虚之未真，故虚者亦必责之。凡一十九条病机，皆用此一十六字为法求之，庶几补泻不瘥也。今河间损此一十六字，但以病化有者为盛，无者为虚，而不复究其假者虚者为未备，此实智者之一失也。<br />
<br />
　　〔《素》〕五气所病，心为噫，肺为咳，肝为语，脾为吞，肾为欠为嚏，胃为气逆为哕为恐，大肠小肠为泄，下焦溢为水，膀胱不利为癃，不约为遗溺，胆为怒，是为五病。（《宣明五气论》）色味当五脏，白当肺辛，赤当心苦，青当肝酸，黄当脾甘，黑当肾咸。故白当皮，赤当脉，青当筋，黄当肉，黑当骨。（《五脏生成篇》）〔《灵》〕目赤色者病在心，白在肺，青在肝，黄在脾，黑在肾，黄色不可名者，病在胸中。（《论疾诊尺篇》）〔《素》〕五脉应象，肝为弦，心脉钩（《难经》改钩作大），脾脉代（《难经》改代作缓），肺脉毛（《难经》改毛作涩），肾脉石（《难经》改石作沉）。<br />
<br />
　　〔《灵》〕色青者，其脉弦也。赤者，其脉钩也。黄者，其脉代也。白者，其脉毛。黑者，其脉石。见其色而不得其脉，反得相胜之脉，则死矣。得其相生之脉，则病已矣。（《邪气脏腑病形篇》）〔《难》〕经言见其色而不得其脉，反得相胜之脉者，即死，得相生之脉者，病即自已，色之与脉，当参相应，为之奈何？然，五脏有五色，皆见于面，亦当于寸口尺内相应。假令色青，其脉当弦而急；色赤，其脉浮大而散；色黄，其脉中缓而大；色白，其脉浮涩而短；色黑，其脉沉濡而滑，此所谓五色之与脉当参相应也。脉数，尺之皮肤亦数；脉急，尺之皮肤亦急；脉缓，尺之皮肤亦缓；脉涩，尺之皮肤亦涩；脉滑，尺之皮肤亦滑。五脏各有声色臭味，当于寸口尺内相应，其不相应者病也。假令色青其脉浮涩而短，若大而缓为相胜；浮大而散，若小而滑为相生也（《十三难》）。假令得肝脉，其外证善洁，面青善怒，其内证脐左有动气，按之牢若痛，其病四肢满闭，淋溲便难转筋，有是者，肝也，无是者，非也。假令得心脉，其外证面赤，口干，善笑，其内证脐上有动气，按之牢若痛，其病烦心心痛，掌中热而，有是者心也，无是者，非也（，之曰切）。假令得脾脉，其外证面黄善噫善思善味，其内证当脐上有动气，按之牢若痛，其病腹胀满，食不消，体重节痛，怠堕嗜卧，四肢不收，有是者，脾也，无是者，非也。假令得肺脉，其外证面白善嚏，悲愁不乐欲哭，其内证脐右有动气，按之牢若痛，其病喘咳，洒淅寒热，有是者，肺也，无是者，非也。假令得肾脉，其外证面黑，善恐数欠，其内证脐下有动气，按之牢若痛，其病逆气，小腹急痛，泄如下重，足胫寒而逆，有是者，肾也，无是者，非也。（《十六难》）海藏四正脉伤之图（有正经自病，有五邪相干，以上经文，皆诊正经自病，其五邪相干诊法，附在治法门。<br />
<br />
　　〔海藏〕：相合脉变（脉之相合，各有虚实，不可作一体观之）。假令洪、弦相合，洪客弦主也。子能令母实也。弦、洪相合，弦客洪主也，母能令子虚也（洪、弦相合见于春，为子能令母实也，弦、洪相合见于夏，为母能令子虚也。又如沉、涩相合见于秋，亦子能令母实也，涩、沉相合见于冬，亦母能令子虚也，余皆仿此）。至于手足之经亦相合。假令伤寒膀胱脉浮坚而洪者，即手足经合也（余仿此）。<br />
<br />
　　〔海〕脉不胜者，挟其子之势也。脉弦而入金之分，非火之势则不敢侵金之分。弦而带数，甲经于申也。紧而带洪，壬经于丙也。<br />
<br />
　　〔《素》〕五病所发，阴病发于骨，阳病发于血，阴病发于肉，阳病发于冬，阴病发于夏，是五发也。五邪所乱，凡邪入于阳则狂，邪入于阴则痹，搏阳则为癫疾，搏阴则为喑，阳入之阴则静，阴出之阳则怒，是为五乱。（《宣明五气篇》）〔《难》〕脉有阴阳之法，何谓也？然，呼出心与肺，吸入肾与肝，呼吸之间，脾受谷味也，其脉在中。浮者，阳也，沉者，阴也，故曰阴阳也。心肺俱浮，何以别之？然，浮而大散者，心也。浮而短涩者，肺也。肾肝俱沉，何以别之？然，牢而长者，肝也。按之濡，举指来实者，肾也。脾者中州，故其脉在中，是阴阳之法也（《四难》）。脉有轻重，何谓也？然，初持脉，如三菽之重，与皮毛相得者，肺部也。如六菽之重，与血脉相得者，心部也。<br />

                    <br>
                        <br />
　　如九菽之重，与肌肉相得者，脾部也。如十二菽之重，与筋平者，肝部也。按之至骨，举指来疾者，肾部也。故曰轻重也。（《五难》）上以脉之轻重候五脏。<br />
<br />
　　〔《素》〕尺内两傍，则季胁也。尺外以候肾，尺里以候腹（两尺脉也。《脉经》左尺脉以候肾膀胱，右尺脉以候命门三焦。凡言外者皆指臂之外侧，凡言内者皆指近臂筋也）。中附上，左外以候肝，内以候膈（左关脉也。《脉经》左关脉以候肝胆）。右外以候胃，内以候脾（右关脉也。《脉经》右关脉候脾胃，与经文同）。上附上，右外以候肺，内以候胸中（右寸脉也。《脉经》右寸脉以候肺大肠）。左外以候心，内以候膻中（左寸脉也。《脉经》左寸脉以候心小肠）。前以候前，后以候后。上竟上者，胸喉中事也。下竟下者，少腹腰股膝胫足中事也。（《脉要精微论》）《内经》以寸关尺脉候脏腑者，止于如此，至《难经》始定寸、关、尺为三部，浮、中、沉为九候，至后世但诊寸、关、尺之三部，湮晦其足手面之三部，为大失也。<br />
<br />
　　无择：心部在左手寸口，属手少阴经，与小肠手太阳经合。肝部在左手关上，属足厥阴经，与胆足少阳经合。肾部在左手关后尺中，属足少阴经，与膀胱足太阳经合。肺部在右手关前寸口，属手太阴经，与大肠手阳明经合。脾部在右手关上，属足太阴经，与胃足阳明经合。右肾部在右手尺中，属手厥阴心包络，与三焦手少阳经合。<br />
<br />
　　〔《难》〕脉有三部，部有四经，手有太阴、阳明，足有太阳、少阴，为上下部，何谓也？然，手太阴、阳明金也，足太阳、少阴水也，金生水，水流下行而不能上，故在下部也。<br />
<br />
　　足厥阴、少阳木也，生手太阳少阴火，火炎上行而不能下，故为上部。手心主少阳火，生足太阴、阳明土，土主中宫，故在中部也。此皆五行子母更相生养者也。（《十八难》）〔东垣〕两手搀抄于前，俱仰其手掌，左手居外，右手居里，则木、火、土、金、水五行相序，而经纶四时之令无差忒矣。《六微旨大论》曰：显明之右，君火之位也。君火之右，退行一步，相火治之；复行一步，土气治之；复行一步，金气治之；复行一步，水气治之；复行一步，木气治之；复行一步，君火治之，是次列五行相生之理也。<br />
<br />
　　〔《素》〕帝曰：何谓三部？岐伯曰：有下部，有中部，有上部，部各有三候。三候者，有天，有地，有人也。必指而导之，乃以为真。上部天，两额之动脉（王注云：在额两傍动脉应手是也）。上部地，两颊之动脉（王注云：在鼻孔下两傍近于巨之分动脉应手）。<br />
<br />
　　上部人，耳前之动脉（王注云：在耳前陷者中动应于手是也）。中部天，手太阴也（王注云：在掌后寸口中，是谓经渠动脉应手）。中部地，手阳明也（王注云：在手大指次指岐骨间，合谷之分动应于手）。中部人，手少阴也（谓掌后锐骨之端，神门之分）。下部天，足厥阴也（王注云：在足大指本节后二寸陷中，太冲之分）。下部地，足少阴也（王注云：在足内踝后跟骨上陷中，太溪之分，动应于手）。下部人，足太阴也（王注云：在鱼腹上越筋间直五里下，箕门之分，沉取动应于手。候胃气者当取足跗之上，冲阳之分，动应于手是也）。故下部之天以候肝，地以候肾，人以候脾胃之气。中部天以候肺，地以候胸中之气，人以候心。上部天以候头角之气，地以候口齿之气，人以候耳目之气。九候之相应也，上下若一，不得相失，一候后则病，二候后则病甚，三候后则病危，所谓后者，应不俱也（王注曰：“俱”犹“同”也）。<br />
<br />
　　搀抄两手六脉五行相生之图手心主少阳火，生足太阴阳明土。足太阴阳明土，生手太阴阳明金。手太阴阳明金，生足太阳少阴水。足太阳少阴水，水流下而不能上，生足厥阴少阳木。足厥阴少阳木，生手太阳少阴火。手太阳少阴火，炎上行而不能下，生手心主少阳火。<br />
<br />
　　三部九候皆相失者，死，上下左右之脉相应如参舂者，病甚，上下左右相失不可数者，死。中部之候虽独调，与众脏相失者，死。察九候独小者，病；独大者，病；独疾者，病；独迟者，病；独热者，病；独寒者，病；独陷下者，病。（以上并《三部九候论》）上以三部九候候五脏。<br />
<br />
　　〔《灵》〕庭者，首面也。关上者，咽喉也。阙中者，肺也。下极者，心也。直下者，肝也。肝左者，胆也。下者，脾也。方上者，胃也。中央者，大肠也。挟大肠者，肾也。当肾者，脐也。面王以上者，小肠也。面王以下者，膀胱子处也。颧者，肩也。颧后者，臂也。<br />
<br />
　　臂下者，手也。目内上者，膺乳也。挟绳而上者，背也。循牙车以下者，股也。中央者，膝也。膝以下者，胫也。当胫以下者，足也。巨分者，股里也。巨屈者，膝膑也。此五脏六腑肢节之部也（庭者，额中也。关中者，两眉之间也。下极者，两目之间也。直下者，两鼻而下也。方者，鼻隧也。面王者，鼻柱之端也。盖自额而下阙上属首咽喉之部分也，自阙中循鼻而下鼻端属肺、心、肝、脾、肾五脏之部分也，自目内挟鼻而下至承浆属胆、胃、大肠、小肠、膀胱六腑之部分也，自颧而下颊则属肩臂手之部分也，自牙车而斜下颐属股膝胫足之部分也。经云：五脏次于中央，六腑挟其两侧，首面上于阳庭，王宫在于下极者，正谓此也）。各有部分。有部分，用阴和阳，用阳和阴，当明部分，万举万当，能别左右，是谓大道，男女异位，故曰阴阳。审察泽夭，谓之良工。沉浊为内，浮泽为外，黄赤为风，青黑为痛，白为寒，黄而膏润为脓，赤甚者为血，痛甚为挛，寒甚为皮不仁，五色各见其部，察其浮沉以知浅深，察其泽夭以观成败，察其散搏以知远近，视色上下以知病处，积神于心以知往今。故相气不微，不知是非，属意勿去，乃知新故，色明不粗，沉夭为甚，不明不泽，其病不甚。其色散，驹驹然未有聚，其病散而气痛，聚未成也。肾乘心，心先病，肾为应，色皆如是。男子色在于面王，为小腹痛，下为卵痛，其圜直为茎痛，高为本，下为首，狐疝阴之属也。女子在于面王。为膀胱子处之病，散为痛，搏为聚，方圆左右，各如其色形。其随而下至胝为淫，有润如膏状，为暴食不洁。左为左，右为右，其色有邪，聚散而不端，面色所指者也。色者青、黑、赤、白、黄，皆端满有别乡。别乡赤者，其色亦大如榆荚，在面王为不日。其色上锐，首空上向，下锐下向，在左右如法。以五色命藏，青为肝，赤为心，白为肺，黄为脾，黑为肾。肝合筋，心合脉，肺合皮，脾合肉，肾合骨也。（《五色篇》）鼻者，肺之官也。目者，肝之官也。口唇者，脾之官也。舌者，心之官也。耳者，肾之官也。故肺病者喘息鼻张；肝病者，青；脾病者，唇黄；心病者，舌卷短颧赤；肾病者，颧与颜黑（《五阅五使篇》）。色起两眉薄泽者，病在皮。唇青黄赤白黑者，病在肌肉。荣卫濡然者，病在血气。目色青黄赤白黑者，病在筋。耳焦枯受尘垢，病在骨。（《卫气失常篇》）图图黄帝曰：五脏之气，阅于面者，余已知之矣。以肢节知而阅之，奈何？岐伯曰：五脏六腑者，肺为之盖，巨肩陷，咽喉见其外。五脏六腑者，心为之主，缺盆为之道，骨有余，以候KT。肝者，主为将，使之候外，欲知坚固，视目大小。脾者，主为卫，使之迎粮，视唇舌好恶，以知吉凶。肾者，主为外，使之远听，视耳好恶，以知其性。黄帝曰：善。愿闻六腑之候。岐伯曰：六腑胃为之海，广骸大颈张胸，五谷乃容，鼻隧以长，以候大肠。唇浓人中长，以候小肠。目下裹大，其胆乃横。鼻孔在外，膀胱漏泄。鼻柱中央起，三焦乃约。此所以候六腑者也。（《师传论》）赤色小理者，心小，粗理者，心大，无KT者，心高，KT小短举者，心下，KT长者，心下坚，KT弱小以薄者，心脆，KT直下不举者，心端正，KT倚一方者，心偏倾也。心小则安，邪弗能伤，易伤以忧。心大则忧不能伤，易伤于邪。心高则满于肺中，而善忘，难开以言。心下则藏外，易伤于寒，易恐以言。心坚则藏安守固，心脆则善病消瘅热中，心端正则和利难伤，心偏倾则操持不一，无守司也。<br />
<br />
　　白色小理者，肺小，粗理者，肺大，巨肩反膺陷喉者，肺高，合腋张胁者，肺下，好肩背浓者，肺坚，肩背薄者，肺脆，背膺浓者，肺端正，胁偏疏者，肺偏倾也。肺小则少饮，不病喘喝。肺大则多饮，善病胸痹喉痹逆气。肺高则上气肩息咳。肺下则居贲迫肺，善胁下痛。肺坚则不病咳上气，肺脆则苦病消瘅易伤，肺端正则和利难伤，肺偏倾则胸偏痛也。<br />
<br />
　　青色小理者，肝小，粗理者，肝大，广胸反者，肝高，合胁兔者，肝下，胸胁好者，肝坚，胁骨弱者，肝脆，膺腹好相得者，肝端正，胁骨偏举者，肝偏倾也。肝小则脏安，无胁下之病。肝大则逼胃迫咽，迫咽则苦膈中，且胁下痛。肝高则上支贲切，胁为息贲。肝下则逼胃胁下空，胁下空则易受邪。肝坚则藏安难伤，肝脆则善病消瘅易伤，肝端正则和利难伤，肝偏倾则胁下痛也。<br />
<br />
　　黄色小理者，脾小，粗理者，脾大，揭唇者，脾高，唇下纵者，脾下，唇坚者，脾坚，唇大而不坚者，脾脆，唇上下好者，脾端正，唇偏举者，脾偏倾也。脾小则脏安，难伤于邪也。脾大则苦凑而痛，不能疾行。脾高则引季胁而痛。脾下则下加于大肠，下加于大肠则脏苦受邪。脾坚则脏安难伤，脾脆则善病消瘅易伤，脾端正则和利难伤，脾偏倾则善满善胀也。<br />
<br />
　　黑色小理者，肾小，粗理者，肾大，高耳者，肾高，耳后陷者，肾下，耳坚者，肾坚，耳薄不坚者，肾脆，耳好前居牙车者，肾端正，耳偏高者，肾偏倾也。肾小则脏安难伤。肾大则善病腰痛，不可以俯仰，易伤以邪。肾高则苦背膂痛，不可以俯仰。肾下则腰尻痛，不可以俯仰，为狐疝。肾坚则不病腰背痛，肾脆则善病消瘅易伤，肾端正则和利难伤，肾偏倾则苦腰尻痛也。<br />
<br />
　　五脏皆小者，少病，苦焦心，大愁忧。五脏皆大者，缓于事，难使以忧。五脏皆高者，好高举措。五脏皆下者，好出人下。五脏皆坚者，无病。五脏皆脆者，不离于病。五脏皆端正者，和利得人心。五脏皆偏倾者，邪心而善盗，不可以为人平，反复言语也。<br />
<br />
　　肺应皮，皮浓者大肠浓，皮薄者大肠薄，皮缓腹里大者大肠大而长，皮急者大肠急而短，皮滑者大肠直，皮肉不相离者大肠结。心应脉，皮浓者脉浓，脉浓者小肠浓，皮薄者脉薄，脉薄者小肠薄，皮缓者脉缓，脉缓者小肠大而长，皮薄而脉波小者小肠小而短，诸阳经脉皆多纡屈者小肠结。脾应肉，肉坚大者胃浓，肉么者胃薄，肉小而么者胃不坚，肉不称身者胃下，胃下者管约不利，肉不坚者胃缓，肉无小里累者胃急，肉多少里累者胃结，胃结者上管约不利也。肝应爪，爪浓色黄者胆浓，爪薄色红者胆薄，爪坚色青者胆急，爪濡色赤者胆缓，爪直色白无约者胆直，爪恶色黑多纹者胆结也。肾应骨，密理浓皮者三焦膀胱浓，粗理薄皮者三焦膀胱薄，疏腠理者三焦膀胱缓，皮急而无毫毛者三焦膀胱急，毫毛美而粗者三焦膀胱直，稀毫毛者三焦膀胱结也。（出《本藏篇》）黄帝问：余欲无视色持脉，独调其尺，以言其病，从外知内，为之奈何？岐伯曰：审其尺之缓急小大滑涩，肉之坚脆，而病形定矣。视人之目窠上微痈如新卧起状，其颈脉动，时咳，按其手足上而不起者，风水肤胀也。尺肤滑其淖泽者，风也。尺肉弱者，解安卧。脱肉者，寒热不治，尺肤滑而泽脂者，风也。尺肤涩者，风痹也。尺肤粗如枯鱼之鳞者，水饮也。尺肤热甚脉盛躁者，病温也。其脉盛而滑者，病且出也。尺肤寒其脉小者，泄少气。尺肤炬然先热后寒者，寒热也。尺肤先寒久大之而热者，亦寒热也。肘所独热者，腰以上热。手所独热者，腰以下热。肘前独热者，膺前热。肘后独热者，肩背热。臂中独热者，腰腹热。肘后粗以下三四寸热者，肠中有虫。掌中热者，腹中热。掌中寒者，腹中寒。鱼上白肉有青血脉者，胃中有寒。尺炬然热，人迎大者，当夺血。尺坚大脉小甚，少气，有加，立死。（《论疾诊尺篇》）〔仲〕鼻头色青，腹中痛，舌冷者，死。鼻头色微黑者，有水气。色黄者，胸上有寒。色白者，亡血也。设微赤非时者，死。其目正圆者，，不治。又色青为痛，色黑为劳，色赤为风，色黄者便难也，鲜明者有留饮。言迟者，风也；摇头言者，其里痛也；行迟者，其表也；坐而伏者，短气也；坐而下一膝者，必腰痛也；里实护腹而怀卵者，必心痛也。师持脉，病患欠者，无病也。脉之因伸者，无病也。假令向壁卧，闻师到不惊，起而目盼视，若三言三止，脉之咽唾，此为诈病。假令脉自和，更言此病大重，当须服吐下药，针灸数十百处乃愈。病者素不应食，而反暴思之，必发热也。师曰：息摇肩者，心中坚。息引胸中上气者，咳。息张口短气者，肺痿吐沫。师曰：病患语声寂然，善惊呼者，骨节间病。<br />
<br />
　　语声喑喑然不彻者，心膈间病。语声啾啾细而长者，头中病。<br />
<br />
　　〔《脉经》〕脉一来而久住者，病在心主中治。脉二来而久住者，病在肝支中治。脉三来而久住者，病在脾下中治。脉四来而久住者，病在肾间中治。脉五来而久住者，病在肺支中治。五脉病，虚羸人得此者，死。所以然者，药不得而治，针不得而及。盛人可治，气全故也。<br />

                    <br>
                        <br />
　　卷之二阴阳脏腑部<br />
<br />
　　诊虚实法、诊寒热法<br />
<br />
　　（俱入治法）<br />
<br />
　　卷之二阴阳脏腑部<br />
<br />
　　诊病传变（诊病将死期入诊生死条）<br />
<br />
　　〔《素》〕帝曰：病成而变，何谓？岐伯曰：风成为寒热，瘅成为消中，厥成为癫疾，久风为飧泄，脉风成为疠。病之变化，不可胜数（《脉要精微论》）。曰：二阳之病发心脾，有不得隐曲，女子不月。其传为风消，其传为息贲者，死不治。曰：三阳为病发寒热，下为痈肿，及为痿厥，其传为索泽，其传为颓疝。曰：一阳发病少气，善咳善泄，其传为心掣，其传为膈。二阳一阴发病，主惊骇背痛，善噫善欠，名曰风厥。二阴一阳发病，善胀，心满善气。三阳三阴发病，为偏枯痿易，四肢不举。（《阴阳别论》）黄帝问曰：五脏六腑寒热相移者何？岐伯曰：肾移寒于肝，痈肿少气。脾移寒于肝，痈肿筋挛。肝移寒于心，狂膈中。心移寒于肺，肺消。肺消者饮一溲二，死不治。肺移寒于肾，为涌水。涌水者，按腹不坚，水气客于大肠，疾行则鸣濯濯，如囊裹浆，水之病也。脾移热于肝，则为惊衄。肝移热于心，则死。心移热于肺，传为膈消。肺移热于肾，传之柔。肾移热于脾，传为虚，肠，死不可治。胞移热于膀胱，则癃溺血。膀胱移热于小肠，膈肠不便，上为口糜。小肠移热于大肠，为虑瘕，为沉。大肠移热于胃，善食而瘦，又谓之食。胃移热于胆，亦曰食。胆移热于脑，则辛鼻渊。鼻渊者，浊涕下不止也，传为衄瞑目，故得之气厥也。（《气厥论》）<br />
<br />
　　卷之二阴阳脏腑部<br />
<br />
　　诊病愈剧<br />
<br />
　　〔《灵》〕黄帝曰：夫百病者，多以旦慧、昼安、夕加、夜甚，何也？岐伯曰：朝则人气始生，病气衰，故旦慧。日中人气长，长则胜邪，故安。夕则人气始衰，邪气始生，故加。<br />
<br />
　　夜半人气入脏，邪独居于身，故甚也。黄帝曰：其时有反者，何也？岐伯曰：是不应四时之气，脏独主其病者，是必以脏气之所不胜时者，甚；以其所胜时者，起也。（《一日分为四时篇》）〔《素》〕肝主春，足厥阴少阳主治，其日甲乙。病在肝，愈于夏。夏不愈，甚于秋。秋不死，持于冬。起于春，禁当风。肝病者，愈在丙丁。丙丁不愈，加于庚辛。庚辛不死，持于壬癸，起于甲乙。肝病者，平旦慧，下晡甚，夜半静。心主夏，手少阴太阳主治，其日丙丁。病在心，愈在长夏。长夏不愈，甚于冬。冬不死，持于春。起于夏，禁温食热衣。心病者，愈在戊己。戊己不愈，加于壬癸。壬癸不死，持于甲乙，起于丙丁。心病者，日中慧，夜半甚，平旦静。脾主长夏，足太阴、阳明主治，其日戊己。病在脾，愈在秋。秋不愈，甚于春。春不死，持于夏。起于长夏，禁温食、饱食、湿地、濡衣。脾病者，愈在庚辛。庚辛不愈，加于甲乙。甲乙不死，持于丙丁，起于戊己。脾病者，日慧，日出甚，下晡静。肺主秋，手太阴、阳明主治，其日庚辛。病在肺，愈在冬。冬不愈，甚于夏。夏不死，持于长夏，起于秋，禁寒饮食寒衣。肺病者，愈在壬癸。壬癸不愈，加于丙丁。丙丁不死，持于戊己，起于庚辛。肺病者，下晡慧，日中甚，夜半静。肾主冬，足少阴、太阳主治，其日壬癸。病在肾，愈在春。春不愈，甚于长夏。长夏不死，持于秋。起于冬，禁犯HT热食，温炙衣。肾病者，愈在甲乙。甲乙不愈，甚于戊己。戊己不死，持于庚辛，起于壬癸。肾病者，夜半慧，四季甚，不晡静。夫邪气之客于身也，以胜相加，至其所生而愈，至其所不胜而甚，至其所生而持，自得其位而起，必先定五脏之脉，乃可言间甚之时，死生之期也。（《脏气法时论》）上以五脏时日占病愈甚极准，钱仲阳深得此理，学人究心而又扩充之。<br />
<br />
　　〔《灵》〕病在脏，沉而大者，其病易已，小为逆。病在腑，浮而大者，其病易已。脉口滑小紧以沉者，病益甚，在中。人迎气大紧以浮者，其病益甚，在外。脉口滑以沉者，病日进，在内。人迎脉滑盛以浮者，病日进，在外。脉口浮滑者，病日进。人迎沉而滑者，病日损。（《五色篇》）<br />
<br />
　　卷之二阴阳脏腑部<br />
<br />
　　诊生死<br />
<br />
　　〔《素》〕凡治病，察其形气色泽，脉之盛衰，病之新故，乃治之，无后其时。形气相得，谓之可治。色泽以浮，谓之易已。脉从四时，谓之可治。脉弱以滑，是有胃气，命曰易治，取之以时。形气相失，谓之难治。色夭不泽，谓之难已。脉实以坚，谓之益甚。脉逆四时，为不可治，必察四难而明告之。所谓逆四时者，春得肺脉，夏得肾脉，秋得心脉，冬得脾脉。其至皆悬绝沉涩者，命曰逆四时（《玉机真脏论》）。气实形实，气虚形虚，此其常也，反此者病。谷盛气盛，谷虚气虚，此其常也，反此者病。脉实血实，脉虚血虚，此其常也，反此者病（《刺志论》）。气虚身热，此谓反也。谷入多而气少，此谓反也。谷不入而气多，此谓反也。脉盛血少，此谓反也。脉少血多，此谓反也。气盛身寒，得之伤寒。气虚身热，得之伤暑。谷入多而气少者，得之有所脱血，湿居下也。谷入少而气多者，邪在胃及与肺也。脉少血多者，饮中热也。脉大血少者，脉有风气，水浆不入，此之谓也（同上）。形盛脉细，少气不足以息者，危。形疲脉大，胸中多气者，死。形气相得者，生；参互不调者，病；三部九候皆相失者，死。上下左右之脉相应如参舂者，病甚；上下左右相失不可数者，死。<br />
<br />
　　中部之候虽独调，与众脏相失者，死。中部之候相减者，死。目内陷者，死（全文见前上下条，下同）。形肉已脱，九候虽调，犹死。<br />
<br />
　　〔《灵》〕热病脉静，汗已出，脉盛躁，是一逆也。病泄，脉洪大，是二逆也。着痹不移，肉破，身热，脉偏绝，是三逆也。淫而夺形，身热，色夭然白，及后下血，血笃重，是谓四逆也。寒热夺形，脉坚搏，是谓五逆也。（《五禁篇》。，渠损切。肘膝后肉如块者）腹胀身热脉大，是一逆也。腹鸣而满，四肢清泄，其脉大，是二逆也。衄而不止，脉大，是三逆也。咳且溲血脱形，其脉小劲，是四逆也。咳脱形，身热，脉小以疾，是谓五逆也。如是者不过十五日而死矣。其腹大胀，四末清，脱形，泄甚，是一逆也。腹胀便血，其脉大，时绝，是二逆也。咳溲血，形肉脱，脉搏，是三逆也。呕血胸满引背，脉小而疾，是四逆也。咳呕，腹胀且飧泄，其脉绝，是五逆也。如是者，不及一时而死矣。工不察此者而刺之，是谓逆治。（《玉版篇》。搏，蒲谷切）〔《素》〕热而脉静，泄而脱血，脉实，病在中；脉虚，病在外；脉坚涩者，皆难治。（《平人气象论》）〔仲〕脉曰：脉病患不病，名曰行尸，以无旺气。卒眩仆不识人者，短命则死。人病脉不病，名曰内虚，以有正气，虽困无苦。左有病而右痛，右有病而左痛，下有病而上痛，上有病而下痛，此为逆，逆者，死，不可治。肥人脉细小如丝，欲绝者，死。羸人脉躁者，死。人身涩而脉往来滑者，死。人身小而脉往来大者，死。人身大而脉往来小者，死。人身短而脉往来长者，死。人身长而脉往来短者，死。人身滑而脉往来涩者，死。<br />
<br />
　　〔《素》〕五脏者，中之守也。中盛脏满，气胜伤恐者，声如从室中言，是中气之湿也。<br />
<br />
　　言而微，终日乃复言者，此夺气也。衣被不，言语善恶不避亲疏者，此神明之乱也。<br />
<br />
　　仓廪不藏者，是门户不要也。水泉不止者，是膀胱不藏也。得守者，生；失守者，死（《脉要精微论》）。五脏者，身之强也。头者精神之府，头倾视深，精神将夺矣。背者，胸中之府，背曲肩垂，府将坏矣。腰者，肾之府，转摇不能，肾将惫矣。膝者，筋之府，屈伸不能，行则偻俯，筋将惫矣。骨者，髓之府，不能久立，行则振掉，骨将惫矣。得强者，生；失强者，死（同上）。五脏之气，故色见青如草兹者，死；黄如枳实者，死；黑如者，死；赤如血者，死；白如枯骨者，死，此五色之见死也（《五脏生成篇》。，芳杯切，凝血也）。青如翠羽者，生；赤如鸡冠者，生；黄如蟹腹者，生；白如豕膏者，生；黑如乌羽者，生；此五色之见生也（同上）。生于心如以缟裹朱，生于肺如以缟裹红，生于肝如以缟裹绀，生于脾如以缟裹栝蒌实，生于肾如以缟裹紫，此五脏所生之外荣也（同上）。夫精明五色者，气之华也。赤欲如白裹朱，不欲如赭。白欲如鹅羽，不欲如盐。青欲如苍璧之泽，不欲如蓝。黄欲如罗裹雄黄，不欲如黄土。黑欲如重漆色，不欲如地苍。（《脉要精微论》华佗：病患面目俱等者，不死。<br />
<br />
　　〔《素》〕面黄目青，面黄目赤，面黄目白，面黄目黑者，皆不死也。面青目赤，面赤目白，面青目黑，面黑目白，面赤目青，皆死也。（王注云：凡色见黄者，为有胃气，故不死。五脏以胃为本，故无黄色皆自死焉。《五脏生成篇》）华佗：病患面青目白者，死。病患面青目黄者，五日死。病患着床，心痛短气，脾竭内伤，百日后愈。能起徨，因坐于地，其立倚床，能治此者，可谓神良。病患面赤目白者，十日死，忧恚思虑，心气内索，面色反好，急求棺椁。病患面赤目青者，六日死。<br />
<br />
　　病患面黑目白者，八日死，肾气内伤，病因留积。病患面黑，目直视，恶风者死。病患面白目黑者，死，此谓荣华已去，血脉空虚。赤色出两颧，大如母指者，病虽小愈，必卒死。（全文见暴死。颧，额骨也。东垣曰：《脉诀》言面赤如妆不久居。面显赤色于两颊。<br />
<br />
　　若涂胭脂之状，而又且圆也。病至于此，不可久居于世。譬犹根本已竭，枝叶未即衰落，赤如红霞满天者是也）〔扁鹊、华佗〕病患耳目及颧颊赤者，死在五日中。黑色出于庭，大如母指，必不病而卒死（全文见暴死。额中也）。病患黑出于额上发际，下直鼻脊两颧上者，亦死在五日中。病患黑气出天中，下至年上颧上者，死。病患及健人，或黑色及白色起入目及鼻口者，死在三日中。病患耳目鼻口有黑色起入于口者，必死。病患面黑，两胁下满，不能自转反者，死。病人面黑唇青者，死。病患面青唇黑者，死。病患及健人面忽如马肝色，望之如青，近之如焦黑者，死。病患面无精光若土色，不受饮食者，四日死。病患目无精光，及牙齿黑色者，不治。<br />
<br />
　　〔《素》〕五邪所见，春得秋脉，夏得冬脉，长夏得春脉，秋得夏脉，冬得长夏脉，是谓五邪，皆同命，死不治（《宣明五气篇》。仲景云：二月得毛脉，何以言至秋当死？答曰：二月之时脉当濡弱，反得毛浮者，故知至秋死。二月肝用事，肝脉属木，应濡弱反得毛脉者，是肺脉也。肺属金，金来克木，故知死是也）。春胃微弦曰平，弦多胃少曰肝病，但弦无胃曰死。胃而有毛曰秋病，毛甚曰今病，藏真散于肝，肝藏筋脉之气也。平肝脉来，弱招招，如揭长竿末梢，曰肝平，春以胃气为本。病肝脉来，盈实而滑，如循长竿，曰肝病，死。<br />
<br />
　　肝脉来，急益劲，如新张弓弦，曰肝死。<br />
<br />
　　夏胃微钩曰平，钩多胃少曰心病，但钩无胃曰死。胃而有石曰冬病，石甚曰今病。藏真通于心，心藏血脉之气也。平心脉来，累累如连珠，如循琅，曰心平，夏以胃气为本。病心脉来，喘喘连属，其中微曲曰心病。死心脉来，前曲后居，如操带钩，曰心死。<br />
<br />
　　秋胃微毛曰平，毛多胃少曰肺病，但毛无胃曰死。毛而有弦曰春病，弦甚曰今病。藏真高于肺，以行荣卫阴阳也。平肺脉来，厌厌聂聂，如落榆荚，曰肺平，秋以胃气为本。病肺脉来，不上不下，如循鸡羽，曰肺病。死肺脉来，如物之浮，如风吹毛，曰肺死。<br />
<br />
　　冬胃微石曰平，石多胃少曰肾病，但石无胃曰死。石而有钩曰夏病，钩甚曰今病。藏真下于肾，肾藏骨髓之气也。平肾脉来，喘喘累累如钩，按之而坚，曰肾平，冬以胃气为本。<br />
<br />
　　病肾脉来，如引葛，按之益坚，曰肾病。死肾脉来，发如夺索，辟辟如弹石，曰肾死。<br />
<br />
　　长夏胃微弱曰平，弱多胃少曰脾病，但代无胃曰死。弱有石曰冬病，弱甚曰今病。<br />
<br />
　　藏真濡于脾，脾藏肌肉之气也。平脾脉来，和柔相离，如鸡践地，曰脾平，长夏以胃气为本。病脾脉来，实而盈数，如鸡举足，曰脾病。死脾脉来，锐坚如乌之啄，如鸟之距，如屋之漏，如水之流，曰脾死。（以上并见《平人气象论》）真肝脉至，中外急。如循刀刃，责责然，如按琴瑟弦，色青白不泽，毛折乃死（仲景云：肝死藏，浮之弱，按之如索不来，或曲如蛇形者死）。真心脉至，坚而搏，如循薏苡子累累然，色赤黑不泽，毛折乃死（仲景云：心死藏，浮之脉实如豆麻击手，按之益躁疾者死）。<br />
<br />
　　真肺脉至，大而虚，如以毛羽中人肤，色白赤不泽，毛折乃死（仲景云：肺死藏，浮之虚，按之弱，如葱叶下无根者死）。真肾脉至，搏而绝，如指弹石辟辟然，色黑黄不泽，毛折乃死（仲景云：肾死藏，浮之坚，按之乱如转丸，益下入尺中者死）。真脾脉至，弱而乍疏乍数，色黄青不泽，毛折乃死（仲景云：脾死藏，浮之大坚，按之中如覆杯，洁洁然如摇者死）。诸真藏脉见，皆为死不治也。黄帝曰：见真藏曰死，何也？岐伯曰：五脏者皆禀气于胃，胃者五脏之本也。脏气者，不能自致于手太阴，必因于胃气乃至于手太阴也，故五脏各以其时，自为而至于手太阴也。故邪气胜者，精气衰也。故病甚者，胃气不能与之俱至于手太阴，故真脏之气独见。独见者病胜藏也，故曰死（以上并《玉机真藏篇》）。人以水谷为本，故人绝水谷则死。脉无胃气亦死，所谓无胃气者，但得真藏脉不得胃气也（《平人气象论》）。所谓阴者，真藏也，见则为败，败必死也。所谓阳者，胃脘之阳也（《阴阳别论》）。凡持真脉之藏脉者，肝至悬绝急，十八日死。心至悬绝，九日死。肺至悬绝，十二日死。<br />

                    <br>
                        <br />
　　肾至悬绝，七日死。脾至悬绝，四日死。（同上）〔仲〕寸脉下不至关为阳绝，尺脉上不至关为阴绝，此皆不治，决死也。若计其余命死生之期，以月节克之也（王注云：阳绝死于春夏，阴绝死于秋冬，此言甚应）。<br />
<br />
　　〔《灵》〕：所谓五十荣者，五脏皆受气，持其脉口，数其至也。五十动而不一代者，五脏皆受气。四十动一代者，一脏无气（《脉经》云：却后四岁，春草生而死）。三十动一代者，二脏无气（《脉经》云：却后三岁，麦熟而死）。二十动一代者，三脏无气（《脉经》云：却后二岁，桑椹赤而死）。十动一代者，四脏无气（《脉经》云：岁中死，得节不动出清明日死，远不出谷雨死矣）。不满十动一代者，五脏无气（《脉经》云：却后五日死）。予之短期，要在终始。所谓五十动而不一代者，以为常也。以知五脏之期，予之短期者，乍数乍疏也。（《根结篇》）〔《难经》〕云：脉不满五十动而一止，一脏无气者，何脏也？然，人吸者，随阴入；呼者，因阳出。今吸不能至肾，至肝而还，故知一脏无气者，肾气先尽也。<br />
<br />
　　〔仲〕：按脉之来缓而时一止复来者，名曰结，阴也。又脉来动而中止，更来小数，中有还者及动，名曰促，阳也。脉来动而中止，不能自还者，动而中止，复来如前，名曰代，阴也。得此脉者，必难治。<br />
<br />
　　自还者，动而中止复来，数于前动也。不能自还者，动而中止，复来如前，动同而不数也。<br />
<br />
　　〔《活》〕有结脉，有促脉，有代脉。结者，阴也，阴盛则结，脉来缓，时一止复来曰结，主胸满烦躁。促者，阳也，阳盛则促脉来数，时一止复来曰促，主积聚气痞，忧思所成。<br />
<br />
　　大抵结促之脉，虽时一止，为病脉，非死脉也。唯代脉者，真死矣。往来缓动，中止不能自还，因而复动，名曰代也，代者，死也。仲景伤寒脉结代，心动悸，炙甘草汤主之。<br />
<br />
　　〔《脉》〕热病脉四至，三日死。脉四至者，平人一至，病患脉四至也。热病脉五至，一日死。时一大至，半日死。忽忽闷乱者，死。热病脉六至，半日死。忽忽疾大至，有顷死。<br />
<br />
　　热病脉四损，三日死。所谓四损者，平人四至，病患脉一至，名曰四损。热病脉五损，一日死。所谓五损者，平人脉五至，病患脉一至，名曰五损。热病脉六损，一时死。所谓六损者，平人脉六至，病患脉一至，名曰六损。若绝不至，良久乃至，立死。<br />
<br />
　　〔《脉》〕平人不病，脉来如屋漏雀啄者，死（此脾真藏脉也。王注云：屋漏者，其来既绝而止，时时复起而不相连属也。雀啄者，如啄米甚数频来是也）。脉来如弹石，去如解索者，死（此肾真藏脉也。王注云：弹石者，辟辟急也。解索者，动数而随散乱无复次第也）。<br />
<br />
　　病患脉如虾之游，如鱼之翔者，死（王注云：虾游者，冉冉而起，寻复退没不知所至，久乃复起，起辄迟而没去速者是也。鱼翔者，似鱼不行，而但掉尾动头身摇而久住者是也）。脉如转豆者，死。脉如偃刀者，死。脉涌涌不去者，死。脉忽去忽来暂止复来者，死。脉分绝者，死（转豆者，心真脏脉。偃刀者，肝真脏脉。忽去忽来者，脾真脏脉也）。三部脉如釜中汤沸，朝得暮死，半夜得日中死，日中得半夜死。<br />
<br />
　　〔《难》〕寸口脉平而死者，何谓也？然，诸十二经脉者，皆系于生气之原。所谓生气之原者，谓十二经之根本也，谓肾间动气也，此五脏六腑之本，十二经脉之根，呼吸之门，三焦之原，一名守邪之神。故气者，人之根本也，根绝则茎叶枯矣。寸口脉平死者，生气独绝于内也。（《八难》谓两手寸关尺脉皆平而难也）〔《素》〕五脏相通，移皆有次，五脏有病，则各传其所胜。不治，法三月若六月，若三日若六日，传五脏而当死。风者，百病之长也。今风寒客于人，使人毫毛毕直，皮肤闭而为热，当是之时，可汗而发也。或痹不仁肿痛，当是之时，可汤熨及火灸，刺而去之。弗治，病入舍于肺，名曰肺痹，发咳上气。弗治，肺即传而行之肝，病名曰肝痹，一名曰厥，胁痛出食，当是之时，可按若刺耳。弗治，肝传之脾，病名曰脾风，发瘅，腹中热，烦心，出黄，当此之时，可按可药可浴（王注云：出黄谓黄色出于便泻之所是也）。弗治，脾传之肾，病名曰疝瘕，少腹冤热而痛，出白，一名曰蛊，当此之时，可按可药。弗治，肾传之心，病筋脉相引而急，病名曰，当此之时，可灸可药。弗治，满十日者法当死。肾因传之心，心即复反传而行之肺，发寒热，法当三岁死，此病之次也。然其卒发者，不必治于传，或其传化有不以次，不以次入者，忧恐悲喜怒，令不得以其次，故令人有大病矣。因而喜大虚则肾气乘矣，怒则肝气乘矣，悲则肺气乘矣，恐则脾气乘矣，忧则心气乘矣，此其道也。故病有五，五五二十五变，及其传化。传，乘之名也。（《玉机真藏论》）上邪初入表，盖传之缓者也。<br />
<br />
　　夫病传者，心病先心痛，一日而咳（心火传肺金也）。三日胁支痛（肺金传肝木也），五日闭塞不通，身痛体重（肝木传肺金也），三日不已死，冬夜半，夏日中。肺病喘咳，三日而胁支满痛（肺金传肝木也），一日身重体痛，五日而胀（肝木一日传脾土，脾五日传胃也）。十日不已死，冬日入，夏日出。肝病头目眩，胁支满，三日体重身痛，五日而胀（肝木三日传脾土，脾五日传胃也），三日腰脊少腹痛，胫酸（脾胃土传肾水也），三日不已死，冬日入，夏早食。脾病身痛体重，一日而胀，（脾自传胃），二日少腹腰脊痛，胫酸。三日背KT筋痛，小便闭（脾土三日传肾水，肾三日传膀胱也），十日不已死，冬人定，夏晏食。肾病少腹腰脊痛，酸，三日背KT筋痛，小便闭（肾传膀胱也）。三日腹胀（膀胱水传小肠火也），三日两胁支痛（小肠传心也，两胁恐错），二日不已死，冬大晨，夏晏晡。胃病胀满，五日少腹腰脊痛，酸（胃土传肾水也）。三日背KT筋痛，小便闭（肾传膀胱也）。五日身体重（膀胱水传心火，身体重亦错简），六日不已死，冬夜半后，夏日。膀胱病小便闭，五日少腹胀腰脊痛，酸（膀胱传肾也）。一日腹胀（肾水传小肠火也），二日身体痛（小肠传心也，身体痛亦错简）。二日不已死，冬鸡鸣，夏下晡。诸病以次是（《灵枢》无“是”字）。相传如是者，皆有死期。不可刺，间一脏止（《灵枢》无止字）。及至三四脏者，乃可刺也。（《标本病传论》）上《灵枢》谓之大气入脏，盖传之急者也。王注云：有缓传者，有急传者，缓者或一岁、二岁、三岁而死，其次或三月若六月而死。急者一日、二日、三日、四日或五、六日而死，则此类也。王氏此言，甚能推展经意，然不能验日数者，但验病之次传。如心先病心痛，次传于肺，或咳或喘。次传于肝，或胁痛，或头眩。次传于脾胃，或闭塞不通，或身痛体重，或胀或泄。次传于肾膀胱，或少腹腰脊痛，胫酸，或背KT筋痛，小便闭。如此曰必死无疑，累验有准。邻人赵氏，始肝病胁痛半载，次传之脾，腹胀而死。又卜叔英嫂氏，始肺病咳喘，次传之肝，头眩不寐。次传之脾，腹胀而死。又杨白鹿师，始脾病腹痛，次传之膀胱，小便淋闭。次传之心，胸痹痛，通身青脉而死矣，盖心主血脉故也。<br />
<br />
　　〔《难》〕经言七传者，死；间脏者，生，何谓也？然，七传者，传其所胜也。间脏者，传其子也。何以言之。假令心病传于肺，肺传于肝，肝传于脾，脾传于肾，肾传于心，一脏不再伤，故言七传者，死也。间脏者，传其所生也，假令心病传脾，脾传肺，肺传肾，肾传肝，肝传心，是母子自相传，周而复始，如环之无端，故言生也。（《五十三难》）经言者，《素问》《灵枢》二经之病传论所言也。七传当作次传，次传者，死，即《素》《灵》二经病传论言诸病以次相传，皆有死期，不可刺者是也。心火传所胜之肺金，肺金传所胜之肝木，故曰传其所胜也。间脏者，生，即《素》《灵》二经病传论言间一脏及至三四脏乃可刺者是也。盖心病本传肺，肺本传肝，肝本传脾。今心病间肺一脏传肝，或间肺肝二脏传脾，肝木生心火，心火生脾土，故曰传其所生也。《难经》诸证，惟吕广释七传为次传，为得经旨，虞庶父非是注而穿凿释之，实秦越人吕广之罪人也。<br />
<br />
　　〔《活》〕伤寒入里，见标脉则生，假令胃病下之，脉浮而汗出是也。杂病出表，见标脉则死，假令脾病补之，脉弦而面青者是也。<br />
<br />
　　〔《素》〕九候之脉，皆沉细悬绝者为阴，主冬，故以夜半死。盛躁喘数者为阳，主夏，故以日中死。寒热病者，以平旦死。热中及热病者，以日中死。病风者，以日夕死。病水者，以夜半死。脉乍疏乍数乍迟乍疾者，日乘四季死（《三部九候论》）。肝见庚辛死，心见壬癸死，脾见甲乙死，肺见丙丁死，肾见戊己死，是谓真藏见皆死（《平人气象论》）。五脏受气于其所生，传之于其所胜，气舍于其所生，死于其所不胜。病之且死，必先传行，至其所不胜，病乃死。此言气之逆行也，故死。（同下）肝受气于心，传之于脾，气舍于肾，至肺而死。<br />
<br />
　　缓者，秋死；急者，庚辛日及日晡死是也。<br />
<br />
　　心受气于脾，传之于肺，气舍于肝，至肾而死。<br />
<br />
　　缓者，冬死；急者，壬癸日及夜半死也。<br />
<br />
　　脾受气于肺，传之于肾，气舍于心，至肝而死。<br />
<br />
　　缓者，春死；急者，甲乙日及朝死也。<br />
<br />
　　肺受气于肾，传之于肝，气舍于脾，至心而死。<br />
<br />
　　缓者，夏死；急者，丙丁日及日中死也。<br />
<br />
　　肾受气于肝，传之于心，气舍于肺，至脾而死。<br />
<br />
　　缓者，长夏死；急者，戊己日及戌辰丑未死也。<br />
<br />
　　此皆逆死也，一日一夜五分之，此所以占死生之早暮也。（《玉机真藏论》《甲乙经》“死生”作“死者”。一日一夜五分之，谓朝主肝，昼主心，辰戌丑未主脾，晡主肺，夜主肾也）大骨枯槁，大肉陷下，胸中气满，喘息不便，其气动形，期六月死。真脏脉见，乃予之期日。（王注云：皮肤干着，骨间肉陷，谓人骨枯槁，大肉陷下也。真脏脉形见前按脉条）大骨枯槁，大肉陷下，胸中气满，喘息不便，内痛引肩项，期一月死。真脏见，乃予之期日。<br />
<br />
　　大骨枯槁，大肉陷下，胸中气满，喘息不便，内痛引肩项，身热，脱肉破，真脏见，十月之内死。（王注云：谓肘膝后肉也如块者。，渠损切）大骨枯槁，大肉陷下，肩髓内消，动作益衰，真脏未见，期一岁死。见其真脏，乃予之期日（王注云：肩髓内消，谓缺盆深也。动作衰，谓交接微也）。<br />
<br />
　　大骨枯槁，大肉陷下，胸中气满，腹内痛，心中不便，肩项身热，破脱肉，目眶陷，真脏见，目不见人，立死。其见人者，至其所不胜之时则死。急虚身中卒至，五脏绝闭，脉道不通，气不往来，譬于堕溺，不可为期。其脉绝不来，若人一息五六至，其形肉不脱，真脏虽不见，犹死也。（林注云：一息当作一呼。以上并《玉机真脏论》）〔《灵》〕是故怵惕思虑者则伤神，神伤则恐惧，流淫而不止。因悲哀动中者，竭绝而失生。喜乐者，神惮散而不藏。愁忧者，气闭塞而不行。盛怒者，迷惑而不治。恐惧者，神荡惮而不收。（《本神篇》。下同）心怵惕思虑则伤神，神伤则恐惧自失，破脱肉，毛悴色夭，死于冬。<br />
<br />
　　脾忧愁而不解则伤意，意伤则乱，四肢不举，毛悴色夭，死于春。<br />
<br />
　　肝悲哀动中则伤魂，魂伤则狂忘不精，不精则不正，当人阴缩而挛筋，两胁骨不举，毛悴色夭，死于秋。<br />
<br />
　　肺喜乐无极则伤魄，魄伤则狂，狂者意不存人，皮革焦，毛悴色夭，死于夏。<br />
<br />
　　肾盛怒而不止则伤志，志伤则喜忘其前言，腰脊不可以俯仰屈伸，毛悴色夭，死于季夏。<br />
<br />
　　恐惧而不解则伤精，精伤则骨酸痿厥，精时自下，是故五脏主藏精者也，不可伤，伤则失守而阴虚，阴虚则无气，无气则死矣。<br />
<br />
　　〔《素》〕瞳子高者，太阳不足。戴眼者，太阳已绝。此决死生之要，不可不察。（《三部九候论》。下同）足太阳气绝者，其足不可屈仲，死必戴眼。太阳之脉，其终也，戴眼反折螈，其色白，绝汗乃出，出则死矣。（《诊要经终篇》。下同。凡痫亦戴眼，灸昆仑穴，即随下不戴也。若灸昆仑仍眼戴不下者，是为太阳终也。王注：绝汗谓出汗如珠不流复旋干也）少阳终者，耳聋，百节皆纵，目HT绝系，绝系一日半死。其死也色先青白，乃死矣。（HT音琼。王注云：目HT，谓直视如惊貌）阳明终者，口目作动，善惊妄言，色黄，其上下经盛不仁，则终矣。（王注云：经盛谓面目颈额足跗腕胫皆躁盛而动也。不仁谓不知善恶也）少阴终者，面黑齿长而垢，腹胀闭，上下不通而终矣。（面黑者手少阴绝，齿长者足少阴绝）太阴终者，腹胀闭不得息，善噫善呕，呕则逆，逆则面赤，不逆则上下不通，不通则面黑，皮毛焦而终矣。<br />
<br />
　　厥阴终者，中热嗌干，善溺心烦，甚则舌卷卵上缩而终矣。此十二经之所败也。<br />
<br />
　　〔《灵》〕手太阴气绝，则皮毛焦。太阴者，行气温于皮毛者也。故气不荣则皮毛焦，皮毛焦则津液去皮节，津液去皮节者，则爪枯毛折，毛折者则毛先死。丙笃丁死，火胜金也。<br />
<br />
　　（《经脉篇》。下同）手少阴气绝，则脉不通，脉不通则血不流，血不流则髦色不泽，故其面黑如漆柴者，血先死。壬笃癸死，水胜火也。<br />

                    <br>
                        <br />
　　足太阴气绝者，则脉不荣肌肉，唇舌者，肌肉之本也。脉不荣则肌肉软，肌肉软则舌痿，人中满，人中满则唇反，唇反者肉先死。甲笃乙死，木胜土也。<br />
<br />
　　足少阴气绝则骨枯，少阴者，冬脉也，伏行而濡骨髓者也，故骨不濡则肉不能着也。骨肉不相亲，则肉软却，肉软却故齿长而垢，发无泽，发无泽者骨先死。戊笃己死，土胜水也。<br />
<br />
　　足厥阳气绝，则筋绝。厥阴者，肝脉也。肝者筋之合也，筋者聚于阴器而脉络于舌本，故脉弗荣则筋急，筋急则引舌与卵，故唇青舌卷卵宿，则筋先死。庚笃辛死，金胜木也。<br />
<br />
　　五阴气俱绝则目系转，转则目运。目运者为志先死，志先死则远一日半死矣。六阳气绝则阴与阳相离，离则腠理发泄，绝汗乃出，故旦占夕死，夕占旦死。<br />
<br />
　　仲：脉浮而洪，身汗如油，喘不休，水浆不下，体形不仁，乍静乍乱者，此为命门绝也，又未知何脏先受其灾。若汗出发润，喘不休者，此为肺先绝也。阳反独留，形体如烟煤，直视摇头者，此为心绝也。唇吻反青，四肢汗出者，此为肝绝也。环口黧黑，柔汗发黄者，此为脾绝也。溲便遗屎，狂言，目反直视者，此为肾绝也。又未知何脏阴阳相绝，若阳气前绝，阴气后竭者，其人死身色必青；阴气前绝，阳气后竭者，其人死身色必黄，腋下温，心下热也。六腑气绝于外者，手足寒，上气脚缩。五脏气绝于内者，利不禁，下甚，手足不仁。<br />
<br />
　　〔《脉》〕病患肝绝，八日死。何以知之？面青但欲伏眠，目视而不见人，汗出如水不止（一云：二日死也）。病患胆绝，七日死，何以知之？眉为之倾。病患筋绝，九日死，何以知之？手足爪甲青，呼骂不休（一云：八日死）。病患心绝，一日死，何以知之？肩息回视立死（一云：目停停二日死）。病患肠绝，六日死，何以知之？发直如干麻，不得屈伸，自汗不止（一云：小肠绝）。病患脾绝，十二日死，何以知之？口冷足肿，腹热胪胀，泄利不觉，出无时度（一云：五日死）。病患胃绝，五日死，何以知之？脊痛腰中重，不可反复（一曰：腓肠平，九日死）。病患肉绝，六日死，何以知之？耳干舌背肿，溺血，大便赤泄（一曰：足肿九日死）。病患肺绝，三日死，何以知之？口张，但气出而不还（一曰：鼻口虚张短气）。病患大肠绝不治，何以知之？泄痢无度，痢绝则死。病患肾绝，四日死，何以知之？齿为暴枯，面为正黑，目中黄色，腰中欲折，自汗出如流水（一云：人中平七日死）。病患骨绝，齿黄落，十日死。诸浮脉无根者，皆死。以上五脏六腑为根也。<br />
<br />
　　〔扁鹊、华佗〕病患五脏已夺，神明不守，声嘶者，死。病患循衣缝，谵语者，不可治（阳明绝）。病患阴阳俱绝，掣衣掇空，妄言者，死。病患妄语错乱及不能语者，不治，热病者可治（以上三条皆阳明绝）。病患阴阳俱绝，失音不能言者，三日半死。病患卧遗尿不觉者死（阳明绝）。病患尸臭者，不可治。病患面晃白直视肩息者，一日死（胆肺绝）。病患阴结阳绝，目精KTKT者死。病患阴阳绝竭，目眶陷者，死。病患目系倾者，七日死。病患口如鱼口，不能复闭，而气出多不反者死。病患口张者，三日死。病患唇青，人中反者，死（脾肝绝，下同）。病患唇反，人中满者，死。病患唇口忽干者，不治（未详）。病患唇肿齿焦者，死（肝肾绝）。病患阴阳俱竭，其齿如熟小豆，其脉者，死。病患齿忽变黑者，十三日死（少阴绝）。病患舌卷卵缩者，必死（厥阴绝）。病患汗出不流，舌卷黑者，死（太阴厥阴绝）。病患发直者，十五日死（少阴绝）。病患发如干麻，善怒者，死（少阴绝）。病患发与眉冲起者，死（同上）。病患爪甲青者，死。病患爪甲白者，不治。病患手足爪甲下肉黑者，八日死。病患荣卫竭绝，面浮肿者，死。病患卒肿，其面苍黑者死。病患手掌肿无文者，死。病患脐肿反出者，死（脐反出者此为脾先绝）。病患阴囊茎俱肿者，死，病患脉绝，口张足肿，五日死。病患足跗上肿，两膝大如斗者，十日死。<br />
<br />
　　卷之二阴阳脏腑部<br />
<br />
　　诸脉诊病杂法<br />
<br />
　　诸脉诊病杂法者，窍恐迷乱诊病大纲，故以杂法名之也。凡前篇脉之浮、沉、迟、数、虚、实、洪、细、滑、涩，所指阴、阳、表、里、寒、热、血、虚、气实之病者，皆诊病之大纲，学人常须识此，勿令误也。故《内经》论脉主病，必以阴阳相对言之，或以五脏分发言之，未尝杂他法者，欲人识其纲也。故诊病先定大纲，然后杂究诸病，如诊得浮脉大纲主表也，沉脉大纲主里也，然后杂究其或属寒属风属气等病之类是也。余见如左方。<br />
<br />
　　〔无择〕浮为在表，为风，为气，为热，为痛，为呕，为胀，为痞，为喘，为厥，为内结，为满不食。浮大为鼻塞，浮缓为不仁，浮大长为风眩癫疾，浮滑疾为宿食，浮大而涩为宿食滞气，浮短为肺伤诸气，浮滑为饮为走刺，浮细而滑为伤饮，浮滑疾紧为百合病，浮数为大便坚，小便数，浮紧为淋，为癃闭。<br />
<br />
　　〔东垣〕辨脉浮所主病不同，浮者沉之反也，瞥瞥然见于皮毛上，与皮毛相得，微按之则绝无，有如空中之浮云。所主病一则为风，一则为虚。古人云：浮而有热者，虚也；浮而无热者，风也。予谓此未尽善，盖风有八风，寒热温凉，各各不同，其中有风热。止言脉浮，虽不能分别八面之风，兼见脉候，止说浮而已。须兼见的证，单在一脏或两脏相合，亦足以分何脏之病，言风无热则非也。况八风之脉皆见于左手寸脉外侧，若右手行阴道脉中受虚邪贼邪之风，亦于气口外侧显见，推而内之，外而不内者是也。其虚劳脉虽有传变，必显于内侧。六脉互传，皆为不足之病，则是五脏传变，必从四时传变于外，六腑乃受之，如是则胜复之作，不能相过，此之谓也。若浮而弦者风也，见于左关。浮而涩者虚也，见于右寸。<br />
<br />
　　〔无择〕寸芤为吐血，微芤为衄血，关芤为更血，为肠痈；尺芤为下焦虚，小便血出。滑为吐，为满，为热，为伏痰，为宿食，为蓄血，为经闭，为咳，为血气俱实。滑而浮散为瘫痪，滑数为结热，滑实为胃热，滑利为妊娠，滑而大小不匀必吐，为病进，为泄利，滑而浮大，小腹痛，溺则阴中痛，大便亦然。又滑为鬼疰。<br />
<br />
　　〔《素》〕脉滑曰风。<br />
<br />
　　无择：实为热为呕，为痛，为气塞，为喘咳，为大便不禁。实紧为阴不胜阳，为胃寒，为腰痛。弦为寒，为痛，为饮，为疟，为水气，为中虚，为厥逆，为拘急，为寒癖。弦紧为恶寒，为疝瘕，为癖。弦而钩为胁下刺痛。弦长为积，随左右上下为瘀血。<br />
<br />
　　〔仲〕弦则卫气不行。<br />
<br />
　　〔无择〕紧为寒，为痛，为咳，为喘，为满。浮紧为肺有水。紧滑为蛔动。急为遁尸。紧数为寒热，又为宿食，为吐逆。<br />
<br />
　　〔《素》〕盛而紧曰胀。<br />
<br />
　　〔《本事》〕记有人患伤寒六七日，心烦昏睡，咽燥，小便白色，自汗。予诊之，寸口尺中俱紧。予曰：寒中少阴之经，是以脉紧。仲景云：脉紧而汗出者，亡阳也，属少阴，法当咽痛而复下痢，盖谓此也。有难之曰：《脉诀》紧脉属七表，仲景以紧脉属少阴，然则紧脉属阳耶？属阴耶？予言：仲景云，寸口脉俱紧者，清邪中于上焦，浊邪中于下焦。又云：阴阳俱紧者，口中气出，唇口干燥，蜷卧足冷，鼻中涕出，舌上滑苔，勿妄治也。又云：紧则为寒。又云：诸紧为寒。又曰：曾为人所难，紧脉从何而来？师云：假令亡汗若吐，以肺里寒，故令脉紧。假令咳者坐饮冷水，故令脉紧。假令下痢，以胃虚故令脉紧。又云：寸口脉微，尺脉紧，其人虚损多汗。由是观之，则是寒邪之气，久客经脉所致，皆虚寒之脉也。其在阳经则浮而紧，在阴经则沉而紧。故仲景云：浮紧名为伤寒。又曰：阳明脉浮而紧者，必潮热。此在阳则浮而紧也，在阴则沉而紧。故仲景云：寸口脉微，尺脉紧，其人虚损多汗，则阴当先绝而不见阳。又云：少阴紧至七八日，自下痢，脉暴微，手足反温，脉紧反去者，此欲解也。此在阴则沉而紧也。仲景云：浮为在表，沉为在里，数为在腑，迟为在脏。欲知表里脏腑，先以浮沉迟数为定，然后兼于证而别阴阳也。<br />
<br />
　　〔无择〕洪为胀，为满，为痛，为热，为烦。洪实为癫。洪紧为痈疽，为喘急，亦为胀。<br />
<br />
　　洪浮为阳邪，大为祟。<br />
<br />
　　〔《素》〕粗大者，阴不足，阳有余，为热中也（《脉要精微论》）。大则病进。（丹溪云：大，洪之别名。其病得之于内伤者，阴虚为阳所乘，故脉大当作虚治之。其病得之于外伤者，邪客于经脉亦大，当作邪胜治之。合二者观之，皆病方长之势也。谓之病进，不亦宜乎。海藏云：君侵臣是也）〔仲〕平人脉大为劳。大则为虚。<br />
<br />
　　〔无择〕数为热，为虚，为吐，为痛，为烦渴，为烦满。<br />
<br />
　　促（经无文）释曰：其促有五：一曰气，二曰血，三曰饮，四曰食，五曰痰。但脏热则脉促，以气血痰饮留滞，不行则止，促非恶脉也。<br />
<br />
　　散（经无文）释曰：六腑气绝于内，则手足寒，上气；五脏气绝于内，则下痢不禁，甚者不仁，其脉皆散，散则不聚，病亦危矣。<br />
<br />
　　革为满，为急，为虚寒相搏。妇人为半产漏下。<br />
<br />
　　释曰：革者，革也，固结不移之状。三部应之，皆危脉也。<br />
<br />
　　微为虚，为弱，为衄，为呕，为泄，为亡汗，为拘急。微弱为少气，为中寒。<br />
<br />
　　沉为在里，为实，为水，为寒，为喘，为瘕。沉弱为寒热。沉细为少气，臂不能举。沉滑为风水，为下重。沉紧为上热下冷。沉重而直前绝者为瘀血，沉重而中散者为寒食成。沉重不至寸，细绝者为遁尸。沉紧为悬饮。沉迟为痼冷。沉重为伤暑发热。<br />
<br />
　　缓为在下，为风，为寒，为弱，为痹，为疼，为不仁，为气不足，为眩晕。缓而滑为热中。缓而迟虚寒相搏，食冷则咽痛。<br />
<br />
　　涩为少血，为亡汗，热气不足，为逆冷，为下痢，为心痛。涩而紧为痹，为寒湿。<br />
<br />
　　〔《素》〕脉涩曰痹。<br />
<br />
　　丹：脉之状不一，大率多兼见之。人之病有四：曰实，曰热，曰寒，曰虚。故学人诊亦必浮、沉、迟、数为之纲，以察病情。初学人又以浮数为热为有余，沉迟为寒为不足。其间最难体认者，涩脉也。最难调治者，弦脉也。涩脉细而迟，往来难且散，又曰短而止。得此脉者，固为寒，为湿，为血虚，为污血，为气多，然亦有病热与实者。或者得脉之带涩，徒见其有细有迟又散，皆是不足之象，便以为虚而寒，猛浪用药，宁不误人。若夫或因多怒，或因忧郁，或因浓味，或因补剂，燥剂，或因表里无汗，气腾血沸，清化为浊，老痰凝血，胶固杂揉，脉道涩滞，亦见涩状。参之形证，病情斯得。先贤曰：涩而坚，按之不减有力，为中焦实，有伏结，脾肺气寒，实热在胃中，可不慎欤。弦为春令之脉，非春时而见者，木为病也。五脏更相制伏，以防其太过，木为病则肝邪盛矣，肝之盛金之衰也，金之衰火之炎也，火之炎水之弱也，金不足以制木，则土病矣。考之诸家，则曰弦者虚也，为反胃，为痛痹。沉弦为疝瘕，弦长为积病，双弦为寒饮，双弦而迟为心下坚。偏弦，饮也。弦急为腹痛，弦而钩主蜚尸，弦紧而微细主寒积，微弦而伏主不治，弦而大主半产漏下亡血失精，弦而小主寒痹，弦在左寸头痛，弦在右寸水走肠胃，弦在左关怒而血聚，弦在右关寒痛，四肢拘急，弦在趺阳肠痔下血，弦在尺中，小腹痛白肠挺核，木邪风气上极，土败为病，先哲盖常言之矣。惟金因火伏，木寡于畏之论，犹未发明，倘非滋水以降火，浓土以养金，而又以行湿散风导郁，为之辅佐，邪何由去，病何由安。况弦脉为病甚多，而治法又有隔二隔三之异，故不容于自默也。若曰不然，何弦属阳，而仲景列沉涩弱微弦为五阴之数。至于败散残贼之脉，又以弦为之首，涩为之中，其意可见。（蜚，扶滑切）〔无择〕迟为寒，为痛，迟而涩为瘕咽酸。<br />
<br />
　　伏为霍乱，为疝瘕，为水气，为溏泄，为停痰，为宿食，为诸气上冲，为恶脓死肌。<br />
<br />
　　濡为虚，为痹，为自汗，为气弱，为下重。濡而弱为内热外冷自汗，为小便难。<br />
<br />
　　弱为虚，为风热，为自汗。<br />
<br />
　　细为血气俱虚，为病在内，为积，为伤湿，为后泄，为寒，为神劳，为忧伤过度，为腹满。细而紧为瘕积聚，为刺痛。细而滑为僵仆，为发热，为呕吐。<br />
<br />
　　动为痛，为惊，为痹，为泄，为恐。<br />
<br />
　　虚为寒，为脚弱，为虚，为食不消化，为伤暑。<br />
<br />
　　结为痰，为饮，为血，为积，为气。<br />
<br />
　　释曰：气寒脉缓则为结，气热脉数则为促，虽缓数不同，亦当如促脉分别可也。<br />
<br />
　　代者，一脏绝，他脏代至。<br />
<br />
　　释曰：代真死脉，不分三部，随应皆是。<br />
<br />
　　〔《脉经》〕寸浮则中风，寸芤则胸中积血，寸滑则呕逆，寸实则胸中热，寸弦则胸中急痛，寸紧则头项急，寸洪则热甚于胸中，寸微则阳虚，寸沉则阴中伏阳、胸中痰，寸缓则太阳中湿，寸涩则中气虚，寸迟则阴溢于上，寸伏则胸中积气，寸濡则多自汗，寸弱则阳气虚微。<br />
<br />
　　关浮则腹胀满，关芤则肠中积血，关滑则胃寒不能食，关实则胃中切痛，关弦则胃寒不能食，关紧则腹中郁结，关洪则番胃吐食，关微则气结于心下，关沉则心下痛，关缓则腰痛难伸，关涩则血少而留停，关迟则粥浆不入，关伏则肠癖瞑目，关濡则少气精神散，关弱则胃气虚。<br />

                    <br>
                        <br />
　　尺浮则大便干涩，尺芤则小便有血，尺滑则下焦停寒，尺实则小腹胀、小便不禁，尺弦则下焦停水，尺紧则脐腹痛，尺洪则阴绝，尺微则脐下有积，尺沉则腰脚重，尺缓则饮食不消，尺涩则逆冷伤血，尺迟则寒甚于腰脚，尺伏则飧泄谷不化，尺濡则骨肉不相亲，尺弱则阴气内绝。<br />
<br />
　　〔《素》〕夫脉者，血之府也，长则气治，短则气病，数则烦心，大则病进，上盛则气高下盛则气胀，代则气衰，细则气少，涩则心痛，浑浑革至如涌泉，病进而色敝，绵绵其去如弦绝者，死。（《脉要精微论》）寸口之脉中手短者，曰头痛。寸口脉中手长者，曰足胫痛。寸口脉中手促上击者，曰肩背痛。脉小弱以涩者，谓之久病。脉滑浮而疾者，谓之新病（以上《平人气象论》）。征其脉小色不夺者，新病也，征其脉不夺，其色夺者，此久病也。征其脉与五色俱夺者，此久病也。征其脉与五色俱不夺者，新病也。推而外之，内而不外，有心腹积也（王注云：脉附臂筋，取之不审，推筋令远，使脉外行而不出外者，心腹积也）。推而内之，外而不内，身有热也（王注云：脉远臂筋，推之令近，远而不近，身有热也）。推而上之，上而不下，腰足清也（“上而不下”《甲乙经》作“聚而不上，治宜举之”也）。推而下之，下而不上，头项痛也（“下而不上”《甲乙经》“作上而不下，用宜抑之”也）。按之至骨，脉气少者，腰脊痛而身有痹也。（以上《脉要精微论》）〔孙〕按开宝寺僧，衣钵甚浓，常施惠于人，孙重之，与往还。一日，谓孙曰：某有一事，于翁约赏罚为戏，可否？孙曰：如何为赏罚？僧曰：若诊吾脉，若知某病，赏三十千为一筵；若不中，罚十千归小僧。孙曰：诺。与之诊，左手无脉，右手有脉，遂寻左手之脉，乃转左臂上，动遥如常。孙曰：此异脉也。医书不载。脉行常道，岂有移易之理，往昔少年为惊扑震动心神，脉脱旧道，乍移臂外，复遇惊扑，不能再归，年岁长大，气血已定，不能复移，目下无病尔。僧曰：某襁褓而扑，皆几死，固宜脉失所，某亦平生无病，亦不曾诊脉，闻公神医，试验之，果神医也。<br />
<br />
　　卷之二阴阳脏腑部<br />
<br />
　　诊一岁病证相同<br />
<br />
　　一岁病证相同者，五运六气所为之病也。五运六气之病，有常有变难诊。另详于《运气类证》，今但取常而不变者编之。<br />
<br />
　　图立秋二（玄委西南方）秋分七（仓果西方）立冬六（新洛西北方）夏至九（上天南方）招摇中央冬至一（叶蛰北方）立夏四（阴洛东南方）春分三（仓门东方）立春八（天留东北方）〔《灵》〕太乙常以冬至之日，居叶蛰之宫四十六日，明日居天留四十六日，明日居仓门四十六日，明日居阴洛四十五日，明日居天宫四十六日，明日居玄委四十六日，明日居仓果四十六日，明日居新洛四十五日，明日复居叶蛰之宫，曰冬至矣。太乙日游，以冬至之日居叶蛰之宫。数所在日，从一处至九日，复反于一。常如是无已，终而复始。太乙移日，天必应之以风雨，以其日风雨则吉，岁美民安少病矣。先之则多雨，后之则多旱。太乙在冬至之日有变，占在君。太乙在春分之日有变，占在相。太乙在中宫之日有变，占在吏。太乙在秋分之日有变，占在将。太乙在夏至之日有变，占在百姓。所谓有变者，太乙居五宫之日，疾风折树木，扬沙石，各以其所主占贵贱。因视风所从来而占之，风从其所居之乡来为实风，主生，长养万物，从其冲后来为虚风，伤人者也，主杀主害。谨候虚风而避之。故圣人曰：避虚邪之道，如避矢石然，邪弗能害，此之谓也，是故太乙入徙立于中宫，乃朝八风以占吉凶也。风从南方来，名曰大弱风，其伤人也，内舍于心，外在于脉，其气主为热。风从西南方来，名曰谋风，其伤人也，内舍于脾，外在于肌，其气主为弱。风从西方来，名曰刚风，其伤人也，内舍于肺，外在于皮肤，其气主为燥。风从西北方来，名曰折风，其伤人也，内舍于小肠，外在于手太阳脉，脉绝则溢，脉闭则结不通，善暴死。风从北方来，名曰大刚风，其伤人也，内舍于肾，外在于骨与肩背之膂筋，其气主为寒。风从东北方来，名曰凶风，其伤人也，内舍于大肠，外在于两胁腋骨下及肢节。风从东方来，名曰婴儿风，其伤人也，内舍于肝，外在于筋纽，其气主为身湿。风从东南方来，名曰弱风，其伤人也，内舍于胃，外在肌肉，其气主体重。此八风皆从其虚之乡来，乃能病患。三虚相搏，则为暴病卒死。两实一虚，病则为淋露寒热，犯其雨湿之地，则为痿。故圣人避风，如避矢石焉。其有三虚而偏中于邪风，则为击仆偏枯矣。（《九宫八风篇》）中宫之日，立春、立夏、立秋、立冬四日，属四维，中央之土也。太乙入徙立于中宫，当作立于五宫。<br />
<br />
　　黄帝曰：愿闻岁之所以皆同病者，何因而然？少师曰：此八正之候也。黄帝曰：候之奈何？少师曰：候此者当以冬至之日，太乙立于叶蛰之宫，其至也，天必应之以风雨。风雨从南方来者为虚风，贼伤人者也。其夜半至者，万民皆卧而弗犯，故其岁民少病。其以昼至者，万民懈惰而皆中于虚风，故万民多病。虚邪入客于骨而不发于外，至其立春，阳气大发，腠理开，因立春之日，风从西方来，万民又皆中于虚风，此两邪相搏，经气结代者矣。故诸逢其风而遇其雨者，命曰遇岁露焉，因岁之和而少贼风者，民少病而少死。岁多贼风邪气，寒温不和，则民多病而死矣。黄帝曰：虚邪之风，其所伤贵贱何如？候之奈何？少师答曰：正月朔日，太乙居天留之宫，其日西北风不雨，人多死矣。正月朔日，平旦北风，春，民多死。正月朔日，平旦北风行，民病多者，十有三也。正月朔日，日中北风，夏，民多死。正月朔日，夕时北风，秋，民多死。终日北风，大病死者，十有六也。正月朔日，风从南方来，命曰旱乡。从西方来，命曰白骨，将国有殃，人多死亡。正月朔日，风从东方来，发屋，扬沙石，国有大灾。正月朔日，风从东南方行，春有死亡。正月朔，天和温不风，籴贱，民不病，天寒而风，籴贵，民多病，此所谓候岁之风，贱伤人者也。二月丑不风，民多心腹病。三月戌不温，民多寒热。四月巳不暑，民多瘅病。十月申不寒，民多暴死。诸所谓风者，皆发屋，折树木，扬沙石，起毫毛，发腠理者也。（《岁露论》）<br />
<br />
　　卷之三阴阳脏腑部<br />
<br />
　　治法通论<br />
<br />
　　〔垣〕医之可法，自伏羲神农、黄帝而下，名医虽多，可法者有数人。至于华氏之剖腹，王氏之针法，术非不神也。后人安得而效之。非若岐伯之圣经，雷公之炮炙，伊芳挚之汤液，箕子之五行，越人之问难，仲景之《伤寒论》，叔和之《脉诀》，士安之《甲乙》，启玄子之述作，钱仲阳之议论，洁古之方书，皆活法所可学人。岂千方万论，印定后人眼目者，所能比哉。其间德高行远，奇人异士，与夫居缙绅隐草莽者，虽有一法一节之可观，非百世可行之活法，皆不取也。予岂好辨哉！欲使学人观此数圣贤而知所向慕而已。或有人焉，徒欲广览泛涉，自以为多学而用之无益者，岂为知本。<br />
<br />
　　〔海〕钱氏、《活人》、王朝奉、王德孚所论，皆宋人，易老、守真，皆金人，所用之剂寒热之不同者，盖本诸此。读此数书而用之，亦当以地方世代所宜责之。然莫若取法于洁古，折衷于仲景汤液，则万世不易之大法也。<br />
<br />
　　〔《素》〕邪风之至，疾如风雨。故善治者治皮毛，其次治肌肤，其次治筋脉，其次治六腑，其次治五脏，治五脏者，半死半生也。<br />
<br />
　　病之始起也，可刺而已。其盛，可待衰而已。故因其轻而扬之，因其重而减之，因其衰而彰之。形不足者，温之以气；精不足者，补之以味；其高者，因而越之；其下者，引而竭之；中满者，泻之于内；其有邪者，渍形以为汗；其在皮者，汗而发之；其悍者，按而收之；其实者，散而泻之。审其阴阳，以别柔刚，阳病治阴，阴病治阳。定其血气，各守其乡。血实宜决之，气虚宜掣引之。（并见《阴阳应象论》）〔仲〕大法春宜吐，夏宜汗，秋宜下，冬宜温及灸。<br />
<br />
　　〔海〕病在天之无形，当汗；病在天之有形，当吐；病在地之无形，当利小便；病在地之有形，当利大便。<br />
<br />
　　〔《脉》〕夫欲治病，当先知其证何起，乃可攻之耳。<br />
<br />
　　〔垣〕假令治病，无问伤寒、蓄血、结胸、发黄等诸证，并一切杂证等，各当于六经中求责之。如发黄症，或头痛、腰脊强、恶寒，即有太阳证；或身热目痛、鼻干、不得卧，即有阳明证；余仿此。（不独六经中求责，五脏求责，尤急务也。假令面青、脉弦、善怒、淋溲、便难、转筋，即有肝证也；或面赤脉洪善笑，口干身热烦心，心痛，掌中热而，即有心证也；余仿此）〔丹〕治病必求其本病之有本，犹草木之有根也，去叶不去根，草犹在也。治病犹去草，病在脏而治腑，病在表而攻里，非惟戕贼胃气，抑且资助病邪，医云乎哉。<br />
<br />
　　一法，治疟积下痢，吐痰而愈。一法治污血哽噎，用韭汁开污血而愈。一法，治下疳疮自痢，用龙荟丸、柴胡汤而愈。其详分见各门。<br />
<br />
　　〔海〕治病必求其本假令腹痛，桂枝加芍药；大实痛，桂枝加大黄。何为不只用芍药大黄等，而于桂枝内加之？要从太阳中来，以太阳为本也。又如结胸证，自高而下，脉浮者，不可下，故先用麻黄汤解表。表已脉沉，后以陷胸汤下之，是亦求其本也。至于蓄血下焦，血结膀胱，是从太阳中来，侵尽无形之气，乃侵膀胱中有形血也。<br />
<br />
　　〔《素》〕先病而后逆者，治其本。先逆而后病者，治其本。先寒而后生病者，治其本。<br />
<br />
　　先病而后生寒者，治其本。先热而后生病者，治其本。先热而后生中满者，治其标。先病而后泄者，治其本。先泄而后生他病者，治其本，必且调之，乃治其他病。先病而后生中满者，治其标。先中满而后烦心者，治其本。人有客气，有同气。小大不利，治其标。小大利，治其本。病发而有余，本而标之，先治其本，后治其标。病发而不足，标而本之，先治其标，后治其本。谨察间甚，以意调之，间者并行，甚者独行。先小大不利而后生病者，治其本。（《标本病传论》）〔仲〕夫病痼疾，加以卒病，当先治其卒病，后乃治其痼疾也。<br />
<br />
　　〔海〕初治之道，法当峻猛者，谓所用药势疾痢猛峻也。缘病得之新暴感，虽轻得之重，皆宜以疾痢之剂急去之。中治之道，法当宽猛相济，为病得之非新非久，宜以缓疾得中之药，养正去邪，相济而治之。假令如见邪气多，正气少，宜以去邪药多，养正药少。凡加减法如此之类，更宜临证消息增减用之。仍根据时令行之，无妄也。更加针灸，其病即愈。末治之道，法宜宽缓，宽者察药性平和，缓者广服无毒以养气血安中。盖为病证已久，邪气伏潜至深而正气微少，故以善药广服，养正气而邪气自去，更加针灸，其效必速。<br />
<br />
　　治病之道有五法：和、取、从、折、属也。一治各有五，五五二十五，如火之属衰于戌，金之属衰于辰是也。一治曰和，假令小热之病，当以凉药和之，和之不已，次用取。二治曰取，为热势稍大，当以寒药取之，取之不已，又用从。三治曰从，为势已甚，当以温药从之，为药气温也，味随所用，或以寒因热用，或以热因寒用，或以汗发之，发之不已，又用折。四治曰折，为病势极甚，当以逆制之，制之不已，当以下夺之，下夺之不已，又用属。<br />
<br />
　　五治曰属，为求其属以衰之，缘热深陷在骨髓间，无法可出，针药取之不能及，故求其属以衰之（求属之法，同声相应，同气相求）。经曰：陷下者衰之。夫衰热气之法，同前所云，火衰于戌，金衰于辰之类是也。如或又不已，当广其法而治之。譬孙子之用兵，若在山谷则塞渊泉，有水则把渡口，在平川广野当清野千里。塞渊泉者，刺穴。把渡口者，夺病发时前。清野千里者，如肌羸瘦弱，宜广服大药以养正气。夫病有中外，治有缓急。在内者，以内治法和之。在外者，以外治法和之。气微不和，以调气法调之。其次大者，以平气法平之。<br />
<br />
　　盛甚不已，则夺其气，令其衰也。故经曰：调气之方，必别阴阳，定其中外，各守其乡。内者内治，外者外治，微者调治，其次平治，盛者夺之，汗之下之，寒热温凉，衰之以属，随其攸利。<br />
<br />
　　〔《难》〕脏病难治，腑病易治，何谓也？然，脏病所以难治者，传其胜也。腑病易治者，传其子也。与七传间脏同法也。<br />
<br />
　　〔海〕脉之不病，其神不言，当自有也。脉之即病，当求其中神之有与无焉。谓如六数七极，热也，脉中有力，即有神也。三迟二败，寒也，脉中有力，即有神也。热则有神也，当泄其热，则神在焉。寒则有神也，当去其寒，则神在焉。寒热之脉，无力无神，将何药以泄热去寒乎？苟不知此而遽泄去之，将何根据以生，所以十亡八九。<br />
<br />
　　〔《素》〕形乐志苦，病生于脉，治之以灸刺。形乐志乐，病生于肉，治之以针石。形苦志乐，病生于筋，治之以熨引。形苦志苦，病生于咽嗌，治之以百药。形数惊恐，经络不通，病生于不仁，治之以按摩醪药，是谓五形志也。（《血气形志篇》）〔海〕缓急辨经云：治主以缓，治客以急，所当知也。诸有表证当汗。脉浮，急汗之；脉沉，缓汗之。诸有里证当下。脉浮，缓下之；脉沉，急下之。三阳汗当急，而下当缓。三阴汗当缓，而下当急。主为病，则缓去之；客为病，则急去之。胸中气病，自病也。为主，治当缓。胸中血病，他病也。为客，治当急。上无形，下入腹中，即为客也，治当急。下有形，上入胸中，即为主也，治当缓。岁之六气，主也。司天在泉间气，客也。补上治上制以缓，不犯血药，便谓之缓，非缓慢之缓也。补下治下制以急，不犯气药，便谓之急，非急速之急也。热在至高之分，故用轻剂从高而按治从缓也，若急服之，上热未退，而中寒复生矣；若入有形，当下之者从其急，从其急者从其权也。大肠滑泄，治以收之，服药当以一物压之，欲其及于下部也，故服在空心食前，若在食后，非徒无益，而又害之，此谓治之缓也。<br />

                    <br>
                        <br />
　　近者奇之，先急而后缓。远者偶之，先急而后缓。下者奇之，先缓而后急。汗者偶之，先缓而后急。<br />
<br />
　　〔灵枢〕奇偶汗从九地之下，下从九地之上。<br />
<br />
　　东垣：诸病四时用药之法不问所病或温或凉，或热或寒，如春时有疾，于所用药内加清凉风药；夏月有疾，加大寒之药；秋月有疾，加温气药；冬月有疾，加大热药，是不绝生化之源也。钱仲阳医小儿，深得此理。《内经》曰：必先岁气，无伐天和，是为至治。又曰：无违时，无伐化。又曰：无伐生生之气，此皆常道也。用药之法，若反其常道，而变生异证，则当从权施治。假令病患饮酒，或过食寒，或过食热，皆可以增疾。如此，以权衡应变治之。权变之药，岂可常用乎？权变之药，于时禁药禁，有不暇顾者矣，故不可轻用。<br />
<br />
　　〔丹〕愚阅张子和书，惟务攻击，其意以正气不能自病，因为邪所客，所以为病也，邪去正气自安。因病有在上、中、下、深、浅之不同，立为吐、汗、下三法以攻之。初看其书，将谓医之法尽于是矣。复因思《内经》有言：谓之虚者，精气虚也；谓之实者，邪气实也。<br />
<br />
　　夫邪所客，必因正气之虚，然后邪得而客之。苟正气实，邪无自入之理。由是于子和之书，不得不致疑于其间。又思《内经》有言：阴平阳秘，精神乃治，阴阳离决，精气乃绝。又思仲景有言：病当汗解，诊其尺脉涩，当与黄建中汤补之，然后汗之。于是知张子和之书，非子和之笔也。子和驰名中土，其法必有过于同辈者，何其书之所言，与《内经》仲景之意，若是之不同也。于是决意于得明师以为之根据归，发其茅塞，遂游江湖，但闻某处有某医，便往而拜问之，连经数郡，无一人焉。后到真定，始得《原病式》东垣，乃大悟子和之孟浪，然终未得的然之议论，将谓江浙间无可为师者。泰定乙丑夏，始得闻罗太无于陈芝岩之言，遂往拜之，蒙叱骂者五七次，趄二阅月，始得降接。因观罗先生治一病僧，黄瘦倦怠，罗询其病因，乃蜀人出家时，其母在堂，又游浙右，经七年，忽一日念母之心不可遏，欲归，无腰缠，徒尔昕夕西望而泣，以是得病。时僧二十五岁，罗令隔壁宿泊，每日以牛肉猪肚甘肥等，煮糜烂与之，凡经半月余，且时以慰论之言劳之，又曰：我与银拾锭作路费，我不望报，但欲救汝之死命耳。察其形稍苏，脉稍充，与桃仁承气一日三帖，下之，皆是血块痰积，方止。次日乃与熟菜稀粥，将息又半月，其人遂如旧，又半月余，与银遂行。因大悟攻击之法，必其人充实，禀受素壮，乃可行也。否则邪去而正气伤，小病必重，重病必死。罗每日有求医者，必令某诊视其脉状，回禀罗。但卧听，口授用某药治某病，以某药监某药，以某药为引经，往来一年半，并无一定之方。至于一方之中，有攻补兼施者，亦有先攻后补者，有先补后攻者，又大悟用古方治今病，焉能吻合，随时取中，此之谓欤。其时罗又言，用古方治今病，正如拆旧屋，补凑新屋，其材木非一一再经匠氏之手，其可用乎？由是又思许学士《发微论》曰：予读仲景书，用仲景法，然未尝守仲景之方，乃为得仲景之心也。遂取东垣方稿，手自抄录，乃悟治病患当如汉高祖继暴秦，周武王继商之后，自非散财发粟，与三章之法，其受伤之气，倦惫之人，何由而平复也。于是知阴易乏，阳易亢，攻击宜审，正气须保护，以局方为惩戒哉。<br />
<br />
　　〔海藏〕许先生论梁宽父症右胁肺部也，咳而吐血，举动喘逆者，肺诊也。发热脉数不能食者，火来刑金，肺与脾俱虚也。肺与脾俱虚而火乘之，其病为逆。如此者，例不可补泻。盖补金则虑金与火持，而喘咳益增。泻火则虑火不退位，而癖反盛，止宜补中益气汤，先扶元气，少以治病药和之。闻已用药而未获效，必病势苦逆，而药力未到也。当与宽父熟论，远期秋凉，庶可平复。盖肺病者恶春夏火气，至秋冬则退，正宜于益气汤中，随四时阴阳升降浮沉温凉寒热，及见有症增损服之。升降浮沉则顺之，温凉寒热则反之，顺其理，和其气，为治之大方也。或觉气壅，间与加减枳术丸。或有饮，间服局方枳术汤。数月后，庶逆气少回，逆气回则治法可施，但恐已至色青色赤，脉弦脉洪则无及矣。近世论医有主河间刘氏者，有主易州张氏者。张氏用药，根据准四时阴阳升降而增损之，正《内经》四气调神之义。医而不知此，是妄行也。刘氏用药，务在推陈致新，不使少有怫郁，正造化新新不停之意。医而不知此，是无术也。然主张氏者，或未尽张氏之妙，则瞑眩之剂，终莫敢投，至失几后时，而不救者多矣。主刘氏者，或未极刘氏之妙，则取效目前，阴损正气，遗害后日者多矣。能用二子之长，而无二子之弊，其庶几乎，史副使病，不见色脉，不能悬料，以既愈复发言之，则恐亦宜取张氏根据准四时阴阳升降用药以扶元气，庶他日既愈而不发也。宽父病后，初感必深，所伤物恐当时消导不尽，停滞淹延，变生他症，以至于今，恐亦宜效刘氏推陈致新之法，少加消导药于益气汤中，庶可以取效也。<br />
<br />
　　卷之三阴阳脏腑部<br />
<br />
　　倒仓法<br />
<br />
　　〔丹溪〕倒仓论经曰：肠、胃为市。以其无物不有，而谷最为多，故谓之仓，若积谷之室也。倒者，倾去旧积而涤濯使之洁净也，胃居中属土，喜容受而不能自运者也。人之饮食，遇适口之物，宁无过量而伤积者乎？七情之偏，五味之浓，宁无伤于冲和之德乎？糟粕之余，停痰瘀血，互相纠缠，日积月深，郁结成聚，甚如桃核之穣，诸般奇形之虫，中宫不清矣，土德不和矣。诚于中，形于外，发为瘫痪，为痨瘵，为蛊胀，为癞疾，为无名奇病。先哲制为万病丸、温白丸等剂，攻补兼施，寒热并用，期中病情，非不功巧，然不若倒仓之为便捷者也。以黄牡牛择肥者买一二十斤，长流水煮烂，融入汤中为液，以绵滤出渣滓，取净汁，再入锅中，文武火熬至琥珀色则成矣。每饮一钟，少时又饮，如此者积数十钟，寒月则重汤温而饮之。病在上者欲其吐多，病在下者欲其利多，病在中者欲其吐下俱多，全在活法而为之缓急多寡也。须先置一室，明快而不通风者，以安病患。视所出之物，可尽病根则止。<br />
<br />
　　吐利后或渴，不得饮汤。其小便必长，取以饮病者，名曰轮回酒，与一二碗，非惟可以止渴，抑且可以涤濯余垢。睡一二日，觉肌甚，乃与粥淡食之，待三日后，始与小菜羹。自养半月，觉精神涣发，形体轻健，沉悉安矣。其后须五年忌食牛肉。吾师许文懿公始病心痛，用热燥香辛，如丁附桂姜辈，治数年而足挛痛，甚且恶寒而多呕，甚而至于灵砂、墨锡、黄芽秽丹，继之艾火十余万，又杂治数年而痛益甚，自度为废人矣，众工亦技穷矣。如此者又数年，困甚，烦渴恶食者一月，已服通圣散半月余，而大腑逼迫后重，肛门热气如烧，始时下积滞如五色烂锦者，又如烛油腻者，近半月而病似退减，又半月而略思谷，唯两足难移，计无所出。至次年三月，遂作此法，节节如应，因得为全人。次年再得一男，又十四年而寿终。又一妇人，久年香港脚，吐利而安。又临海林兄患久嗽吐血，发热消瘦，众以瘵治之，百方不应。召予视之，脉两手弦数，日轻夜重。计无所出，亦因此而安。时冬十月也，第三年得一子。又镇守百户萧伯善公，以便浊而精不禁，亲与试之有效。夫牛坤土也，黄土之色也，以顺为德，而效法乎健以为功者，牡之用也。肉者胃之乐也，熟而为液，无形之物也，横散入肉，经由肠胃而渗透肤腠毛窍爪甲，无不入也。积聚久则形质成，根据附肠胃，回薄曲折处，以为栖泊之窠臼，阻碍津液，气血熏蒸，燔灼成病，自非倒肠刮骨之神妙，孰能去之。又岂以合勺铢两之丸散所能窥犯其藩墙户牖乎。切详肉液之散溢，肠胃受之，其浓皆倍于前，有似乎肿。其回薄曲折处，非复向日之旧肉液，充满流行，有如洪水泛涨，其浮陈朽，皆推逐荡漾，顺流而下，不可停留。表者因吐而汗，清道者自吐而涌，浊道者自泄而去，凡属滞碍，一洗而空。牛肉全重浓和顺之性，盎然涣然，润泽枯槁，补益虚损，宁无精神涣发之乐乎。正似武王克商之后，散财发粟，以赈殷民之望也。其方出于西域之至人，于中年后可行一二次，亦却疾养寿之一助也。《与戴肃斋书》倒仓法非敢吝也，志于学人不多也。然患者往往狃于苟安，而靠后功夫，全藉自饮轮回酒十余杯，以祛逐余垢，迎接调匀，新布荣卫，使脏腑肓膜，生意敷畅，有脱胎换骨之功者也。多嫌其秽而不肯吃，若非明物理通造化者，其肯视为美酝良药乎。前日相见时，失议此一节，盖有数人曾因此成中辍者，宁不功亏一篑，徒尔跋涉，且是暴殄天物。敢此详告。又，中间饮到七八钟后，药力经涉经络骨节中搜逐宿垢，正邪宁不牾，必有急闷，似痛非痛，有一段恶况，此皆好消息，邪不胜正，将就擒耳，尤须忍耐而受。又于欲吐未吐，欲泄未泄，或吐泻交作时，自有恼聒意思，皆须欢喜乐受，一听医者以静待之。况此等又有大半日景象，必先说知，使方寸了然，庶临时可以安守也。倒仓治痈劳蛊癞等症，推陈致新，扶虚补损，可吐可下，用黄色肥牯牛腿精肉二十斤，顺取急长流水于大锅内煮，候水耗少再添汤，不可添冷水，以肉烂成渣为度，滤去渣，用肉汤再熬，如琥珀色。隔宿不吃晚饭。如大便秘者隔宿服神功丸，不秘者不用。五更以密室不通风处温服一钟，候膈间药行又服，陆续至七八钟。如病患不欲服，强再与之。必身体皮肤间皆痛，方见吐下。如病在上欲吐多者，须紧服，又不可太紧，恐其不纳。病在下欲利多者，须疏服，又不可太疏，恐其下远。临时消息，大抵先见下方可使吐，须极吐下，使其上下积俱尽出大便中，须见核桃肉状无臭气则止。得睡觉气定，与吃还魂酒一二钟（即病患溲溺也），粥食将息，无有不愈。未行此法前一月，不可近妇人。已行此法后半年，不可近妇人。三年不吃牛肉。如性急好色，不守禁忌者，不可行此法也。倒仓全在初三钟慢饮，最紧要，能行经隧中去。<br />
<br />
　　卷之三阴阳脏腑部<br />
<br />
　　药性不同<br />
<br />
　　图〔《素》〕浓味者为阴，薄为阴之阳；气浓者为阳，薄为阳之阴。味浓则泄，薄则通；气薄则发泄，浓则发热。（《阴阳应象论》）〔东垣〕：风升生，味之薄者，阴中之阳，味薄则通，防风升麻羌活柴胡葛根威灵仙细辛独活白芷桔梗黍粘子本川芎蔓荆子秦艽天麻麻黄荆芥薄荷前胡热浮长，气之浓者，阳中之阳，气浓则发热。<br />
<br />
　　附子乌头干姜生姜良姜肉桂桂枝草豆蔻丁香浓朴木香益智白豆蔻川椒吴茱萸茴香玄胡索缩砂红花神曲湿化成，其兼气味（气温凉寒热，在人则以胃应之。味甘辛咸苦，在人则以脾应之）。<br />
<br />
　　黄人参甘草当归熟地半夏苍术白术陈皮青皮藿香槟榔莪术三棱阿胶诃子杏仁麦芽桃仁紫草苏木燥降收，气之薄者，阳中之阴，气薄则发泄。<br />
<br />
　　茯苓泽泻猪苓滑石瞿麦车前子木通灯草五味子桑白皮犀角白芍药天门冬乌梅牡丹皮地骨皮枳壳琥珀连翘枳实麦门冬寒沉藏，味之浓者，阴中之阴，味浓则泄。<br />
<br />
　　大黄黄柏黄芩黄连石膏草龙胆生地黄知母防己茵陈牡蛎栝蒌根朴硝玄参山栀川楝子香豉地榆（脾不主时，于四季末各旺一十八日，乃坤土也，生化一十一藏，受胃之禀乃能生化。）天有阴阳，温、凉、寒、热四气是也。温热者，天之阳也；寒凉者，天之阴也。地有阴阳，辛、甘、淡、酸、苦咸六味是也。辛甘淡，地之阳也；酸苦咸，地之阴也。轻清成象，味薄，细茶之类，本乎天者亲上。重浊成形，味浓，大黄之类，本乎地者亲下，味之薄者，为阴中之阳。味薄则通，酸苦咸平是也。味之浓者，为阴中之阴。味浓则泄，酸苦咸寒是也。气之浓者，为阳中之阳。气浓则发热，辛甘温热是也。气之薄者，为阳中之阴。气薄则发泄，辛甘淡平凉寒是也。<br />
<br />
　　清阳发腠理，清之清者也。清阳实四肢，清之浊者也。<br />
<br />
　　浊阴归六腑，浊之浊者也。浊阴走五脏，浊之清者也。<br />
<br />
　　粥，淡，阳中之阴，所以利小便。茶，苦，阴中之阳，所以清眼目。<br />
<br />
　　苦药平升，微寒平亦升，甘辛药平降，甘寒泻火，苦寒泻湿热，苦甘寒泻血热。<br />
<br />
　　〔《素》〕壮火之气衰，少火之气壮。壮火食气，气食少火。壮火散气，少火生气（《阴阳应象论》），壮火，姜、附之属，少火，升麻、葛根之属。<br />
<br />
　　帝曰：五味阴阳之用如何？岐伯曰：辛甘发散为阳，酸苦涌泄为阴，咸味涌泄为阴，淡味渗泄为阳，六者或收或散，或缓或急，或燥或润，或软或坚，以所利而行之，调其气使其平也。（《至真要大论》）〔垣〕辛能散结润燥，苦能燥湿坚软，咸能软坚，酸能收缓收散，甘能缓急，淡能利窍。<br />
<br />
　　五辣：蒜辣心，姜辣颊，葱辣鼻，芥辣眼，蓼辣舌。<br />
<br />
　　〔《素》〕五味所入：酸入肝，辛入肺，苦入心，咸入肾，甘入脾，是谓五入。（《宣明五气篇》）东垣：引经药：太阳经手，羌活；足，黄柏。<br />
<br />
　　阳明经手，白芷、升麻；足，石膏。<br />
<br />
　　少阳经手，柴胡；足，青皮。<br />
<br />
　　太阴经手，桔梗；足，白芍药。<br />
<br />
　　少阴经手，独活；足，知母。<br />
<br />
　　厥阴经手，柴胡；足，青皮。<br />
<br />
　　手太阴肺南星款冬花升麻桔梗山药檀香粳米五味子白茯苓天门冬麦门冬阿胶桑白皮葱白杏仁麻黄益智丁香白豆蔻砂仁（檀香、豆蔻为使）知母栀子黄芩石膏足太阴脾草豆蔻茱萸砂仁（人参、益智为使）防风当归益智黄苍术白术胶饴代赭石茯苓麻子甘草半夏通入手足太阴肺脾升麻芍药木瓜藿香白芍药玄胡索砂仁手阳明大肠升麻白芷麻子秦艽薤白白石脂砂仁（白石脂为使）肉豆蔻石膏足阳明胃丁香草豆蔻砂仁防风石膏知母白术神曲葛根乌药半夏苍术升麻白芷葱白通入手足阳明麻黄（酒）大黄（酒）连翘升麻白术葛根石膏檀香（佐以他药）白芷手少阳三焦川芎大黄（酒）柴胡青皮白术熟地黄地骨皮石膏细辛附子。<br />

                    <br>
                        <br />
　　足少阳胆半夏草龙胆柴胡通入手足少阳青皮川芎柴胡连翘手厥阴心包络沙参白术柴胡熟地牡丹皮败酱足厥阴肝草龙胆蔓荆子阿胶瞿麦桃仁山茱萸代赭石紫石英当归甘草青皮羌活吴茱萸白术通入手足厥阴青皮熟地柴胡川芎皂角苦茶桃仁手太阳小肠白术生地黄羌活赤茯苓赤石脂砂仁（赤石脂为使）足太阳膀胱蔓荆子滑石茵陈白茯苓猪苓泽泻桂枝黄柏羌活麻黄通入手足太阳防风羌活本蔓荆子茴香黄柏白术泽泻防己大黄（酒）手少阴心麻黄桂心当归生地黄连代赭石紫石英栀子独活赤茯苓足少阴肾知母黄柏地骨皮阿胶猪肤牡丹皮玄参败酱牡蛎乌药山茱萸天门冬猪苓泽泻白茯苓檀香甘草五味子吴茱萸益智丁香独活（或用梢）桔梗（或用梢）砂仁（黄柏、茯苓为使）通入手足少阴细辛熟地五味子泽泻地榆附子知母白术命门附子沉香益智黄<br />
<br />
　　卷之三阴阳脏腑部<br />
<br />
　　制方大法<br />
<br />
　　〔垣〕药有寒、热、温、凉之性，酸、苦、辛、咸、甘、淡之味，各有所能，不可不通也。药之气味，不比同类之物，味皆咸，其气皆寒之类是也。凡同气之物，必有诸味；同味之物，必有诸气。互相为用，各有浓薄，性用不等。制其方者，必宜明其为用。经曰：味为阴，味浓为纯阴，味薄为阴中之阳；气为阳，气浓为纯阳，气薄为阳中之阴。味浓则泄，薄即通。气薄则发泄，浓则发热。又曰：辛甘发散为阳，酸苦涌泄为阴，咸味涌泄为阴，淡味渗泄为阳。凡此之味，各有所能，辛能散结润燥，苦能燥湿软坚，咸能软坚，酸能收缓收散，甘能缓急，淡能利窍。若用其味，必明其气之可否；若用其气，必明其味之所宜。识其病之标本，脏腑寒热虚实，微甚缓急，而用其药之气味，随其症而制其方可也。是故方有君臣佐使，轻重缓急，君臣大小，反正逆从之制也。主治病者为君，佐君者为臣，应臣者为使，用此随病之所宜，而又赞成方而用之。君一臣二，奇之制也。君二臣四，偶之制也。君二臣三，奇之制也。君二臣六，偶之制也。去咽嗌近者奇之，远者偶之。汗者不奇，下者不偶。补上治上，制之以缓；补下治下，制之以急。急者，气味浓也；缓者，气味薄也；薄者，少服而频食；浓者，多服而顿食。又当明五气之郁，木郁达之，谓吐令条达也；火郁发之，谓汗令疏散也；土郁夺之，谓下无壅滞也；金郁泄之，谓解表泄小便也；水郁折之，谓制其冲逆也。通此五法，乃治病之大要也。<br />
<br />
　　〔《素》〕帝曰：非调气而得者，治之奈何？有毒无毒，何先何后，愿闻其道？岐伯曰：有毒无毒，所治为主，适大小为制也。帝曰：请言其制。岐伯曰：君一臣二，制之小也；君一臣三佐五，制之中也；君一臣三佐九，制之大也。寒者热之，热者寒之，微者逆之，甚者从之，坚者削之，客者除之，劳者温之，结者散之，留者攻之，燥者濡之，急者缓之，散者收之，损者益之，逸者行之，惊者平之，上之下之，摩之浴之，薄之劫之，开之发之，适事为故。帝曰：何谓逆从？岐伯曰：逆者正治，从者反治，从少从多，观其事也。帝曰：反治何谓？岐伯曰：热因寒用，寒因热用，塞因塞用，通因通用。必伏其所主而先其所因，其始则同，其终则异，可使破积，可使溃坚，可使气和，可使必已。（《至真要大论》。下同）此言内气失调，而得病之治法也。<br />
<br />
　　帝曰：气调而得者何如？岐伯曰：逆之从之，逆而从之，从而逆之，疏气令调，则其道也。<br />
<br />
　　此言内气本调，因感外邪得病之治法也。盖内气失调之病，根本不固，惟病邪微者，可逆治之。苟病邪甚者，逆治之则病邪格拒，必变危矣，故反从其病势而治之也。如元气本调之病，根本坚固，则不分微甚，皆可逆从而治之也。<br />
<br />
　　帝曰：方制君臣何谓也？岐伯曰：主病之谓君，佐君之谓臣，应臣之谓使，非上下三品之谓也。帝曰：三品何谓？岐伯曰：所以明善恶之殊贯也。<br />
<br />
　　〔垣〕为君者最多，为臣者次之，佐者又次之。药之于症，所主同者各等分。凡药之所用者，皆以气味为主，补泻在味，随时换气，主病者为君。假令治风，防风为君。治上焦热，黄芩为君。治中焦热，黄连为君。治湿，防己为君。治寒，附子之类为君。兼见何症，以佐使药分治之，此制方之要也。如仲景治表虚，制桂枝汤方。桂枝味辛热，发散助阳，体轻，本乎天者亲上，故桂枝为君，甘草、芍药为佐。阳脉涩，阴脉弦，法当腹中急痛，制小建中汤方，芍药味酸寒，主收补中，本乎地者亲下，故芍药为君，桂枝、甘草佐之。一则治表虚，一则治里虚，各言其所主用也。后之用古方者，触类而长之，庶不至差误矣。凡解利伤风，以防风为君，甘草、白术为佐。经云：辛甘发散为阳。风宜辛散，防风味甘辛，又治风通用，故防风为君，甘草、白术为佐。凡解利伤寒，以甘草为君。防风、白术为佐。是寒宜甘发也。或有别症于前，随症治病，药内选用其分两，以君臣论。凡眼暴热赤肿，以防风、黄芩为君以泻火、以黄连、当归根和血为佐，兼以各经药用之。凡眼久病昏暗，以熟地黄、当归根为君，以羌活、防风为臣，甘菊、甘草之类为佐。凡痢疾腹痛，以白芍药、甘草为君，当归、白术为佐，见血先后以三焦热论。凡水泻，茯苓、白术为君，芍药、甘草为佐。凡诸风，以防风为君，随症治病药为佐。凡嗽，以五味子为君，有痰者以半夏为佐，喘者以阿胶为佐，有热无热以黄芩为佐，但分两多寡不同耳。凡小便不利，黄柏、知母为君，茯苓、泽泻为佐、凡下焦有湿，草龙胆、防风为君，甘草、黄柏为佐，凡痔漏，以苍术、防风为君，甘草、芍药为佐，详别症加减。凡诸疮，以黄连、当归为君，甘草、黄芩为佐。凡疟，以柴胡为君，随所发时所属经分用引经药佐之。<br />
<br />
　　以上皆用药之大要，更详诸病症于后，随症治病，药内逐一加减用之。<br />
<br />
　　卷之三阴阳脏腑部<br />
<br />
　　随症用药<br />
<br />
　　〔仲〕夫诸病在脏欲攻之，当随其所得而攻之，如渴者与猪苓汤，余皆仿此。<br />
<br />
　　〔垣〕头痛须用川芎。如不愈，各加引经药（太阳川芎，阳明白芷，太阴苍术，少阴细辛，少阳柴胡，厥阴吴茱萸）。顶巅痛须用本，去川芎（一本作“项颈脑痛”）。肢节痛，须用羌活。去风湿，亦宜用之。腹痛，须用芍药；恶寒而痛者加桂；恶热而痛者加黄柏；心下痞用枳实、黄连；肌热及去痰者，须用黄芩；肌热，亦用黄；腹胀，用姜制浓朴；虚热，须用黄，止虚汗亦用；胁下痛，往来寒热，日晡潮热，须用柴胡脾胃受湿，沉困无力，怠堕好卧，去痰用白术；破滞气，用枳壳，高者用之。夫枳壳者，损胸中至高之气，三二服而已。破滞血，用桃仁、苏木；补血不足，须用甘草；去痰，须用半夏；热痰，加黄芩；风痰，加南星；胸中寒痰痞塞，用陈皮、白术。多用苦寒，则泻脾胃。腹中窄狭，须用苍术；调气，须用木香；补气，须用人参；和血，须用当归。凡血受病者，皆当用当归也。去下焦湿肿及痛，并膀胱有火邪者，必须酒洗防己、草龙胆、黄柏、知母；去上焦湿及热，须用黄芩，泻肺火故也。去中焦湿热与痛，用黄连，泻心火故也。去滞气，用青皮，勿多服，多服则泻人真气。渴者，用干葛、茯苓，禁半夏；嗽者，用五味子；喘者，用阿胶；宿食不消，用黄连、枳实；胸中烦热，须用栀子仁；水泻，须用白术、茯苓、芍药；气刺痛，用枳实，看何部分，以引经药导使之行则可。血刺痛，用当归，详上下用根梢。疮痛不可忍者，用苦寒药，如黄柏、黄芩，详上下根梢用，及引经药则可。眼痛不可忍者，用黄连、当归根，以酒浸煎；小便黄者，用黄柏；数者涩者，或加泽泻。腹中实痛兼热，用大黄、芒硝。小腹痛，用青皮；茎中痛，用生甘草梢。饮水多致伤者，用白术、茯苓、猪苓。胃脘痛，用草豆蔻。<br />
<br />
　　凡用纯寒纯热药，必用甘草以缓其力也。寒热相杂，亦用甘草调和其性也。中满禁用，经曰：中满者勿食甘。<br />
<br />
　　〔洁古〕非白术不能去湿，非枳实不能消痞，非天雄不能补上焦阳之虚，非附子不能补下焦阴之虚。<br />
<br />
　　〔垣〕如脉缓怠惰嗜卧，四肢不收，或大便泄泻，此湿胜，从平胃散。若脉弦气弱自汗，四肢发热，或大便泄泻，或皮毛枯槁，发脱落，从黄建中汤。脉虚而血弱，于四物汤中摘一味或二味，以本显症中加之。或真气虚弱，及气短脉弱，从四君子汤。或渴或小便秘涩，赤黄多少，从五苓散去桂，摘一二味加正药中。假令表虚自汗，春夏加黄；秋冬加桂。如腹中急缩，或脉弦，加防风；急甚，加甘草。腹中窄狭，或气短者，亦加之。腹满气不转者，勿加。虽气不转，而脾胃中气不和者，勿去，但加浓朴以破滞气，然亦不可多用，于甘草五分中加一分可也。腹中夯闷，此非腹胀，乃散而不收，可加芍药；如肺气短促或不足者，加人参、白芍；中焦用白芍，则于脾中升阳，使肝胆之邪不敢犯也。腹中窄狭及缩急者，去之，及诸酸涩药不可用。腹中疼痛者，加甘草、芍药。稼穑作甘，甘者己也。曲直作酸，酸者甲也。甲己化土，此仲景妙法也。腹痛兼发热，加黄芩；恶寒或腹中觉寒，加桂；怠惰嗜卧有湿，胃虚不能食，或沉困，或泄泻，加苍术；自汗，加白术；小便不利，加茯苓，渴亦加之；气弱者，加白茯苓、人参；气盛者，加赤茯苓、缩砂仁；气复不能转运有热者，微加黄连，心烦乱亦加之。小便少者，加猪苓、泽泻，汗多津液竭于上勿加之，是津液还入胃中，欲自行也。不渴而小便秘塞，加炒黄柏、知母；小便涩者，加炒滑石；小便淋涩者，加泽泻，且五苓散治渴，而小便不利无恶寒者，不得用桂；不渴而小便自利，妄见妄闻，乃瘀血症，用炒黄柏、知母以除肾中燥热；窍不利而淋，加泽泻、炒滑石；只治窍不利者，六乙散中加木通亦可。心藏热者，用钱氏导赤散；中满或但腹胀者，加浓朴；气不顺，加橘皮。气滞，加青皮一橘皮三；气短小便利者，四君子汤中去茯苓，加黄以补之。如腹中气不转者，更加甘草一半。腹中刺痛，或周身刺痛者，或里急者，腹中不宽快是也，或虚坐而大便不得者，皆血虚也。血虚则里急，或血气虚弱，而目睛痛者，皆加当归身。头痛，加川芎；苦头痛加细辛，此少阴头痛也；发脱落及脐下痛者，加熟地黄。如皮毛肌肉之不伸，无大热不能食而渴者，加葛根半两。燥热及胃气上冲，为冲脉所逆，或作逆气，而里急者，加炒黄柏、知母；觉胸热而不渴，加炒黄芩。如胸中结滞气涩，或有热者，亦各加之。如食少而小便少者，津液不足也，勿利之，益气补胃自行矣。如气弱气短者，加人参。只升阳之剂，助阳之胜，多加参。恶热发热而燥渴，脉洪大者，白虎汤主之。或喘者，加人参。如渴不止，寒水石、石膏各等分少少与之，即钱氏方中甘露散，主身大热而小便数，或上饮下溲，此燥热也。气燥，加白葵花；血燥，加赤葵花；如小便行病增者，此内燥津液不能停，当致津液少加炒黄柏、赤葵花；如心下痞闷者，加黄连一黄芩三，减诸甘药，不能食心下软而痞者，甘草泻心汤则愈（痞有九种，治有五方，见仲景泻心为的）。如喘满者加炙浓朴（小便不利者加之，如利为禁药）。如胃虚弱而痞者，加甘草；喘而小便不利者，加苦葶苈；如气短气弱而腹微满者，不去人参，去甘草，加浓朴；然不若苦味泄之，而不令大便行。如腹微满而气不转者，加之。如中满者，去甘草，倍黄连，加黄柏，更加三味五苓散少许；此病虽宜升宜汗。如汁多亡阳，加黄；四肢烦热肌热，与柴胡、羌活、升麻、葛根、甘草则愈；如鼻清涕恶风，或项背脊膂强痛，羌活、防风、甘草等分，黄倍加，临卧服之。<br />
<br />
　　脉热身热加减法，见发热门。<br />
<br />
　　《禁服篇》云：约方犹约囊也，囊满弗约则输泄，方成弗约则神与气弗俱。未满而知约之，可以为工，不可以为天下师。此圣人所以退太过而进不及，以平为期也。大凡气味者有毒无毒，固宜常制矣。是以大毒治病，十去其六；常毒治病，十去其七；小毒治病，十去其八；无毒治病，十去其九，余以谷肉菜果食养尽之，无使过之伤其正也。至如君一臣二，奇之制也。君二臣四，偶之制也。近而奇偶，制小其服。远而奇偶，制大其服。大则数少，小则数多，多则九之，少则二之。补上治上制以缓，补下治下制以急。急则气味浓，缓则气味薄。下不以偶，汗不以奇。随其邪之所在高下浅深轻重虚实，影响无间，万举万全，是谓中行，故可为师也。假如证大而汤剂小，则邪气少屈，故药力已乏，欲不复治，其可得乎。犹一杯水救一舆薪之火，火竟不灭，是谓不及，故不可以为师而可以为工矣。证小则汤剂大而邪服，邪已尽而药余力，欲不伤正，何所容哉。犹火炎昆岗，玉石俱焚，莫之能止，是谓太过，此又不可以为工，是为粗医也。三者之论，惟中而已，过与不及，皆为偏废。然而太过犹甚于不及，何以明之？盖失于姑息，邪复胜正者，止于劳而无益，犹可勉而适中。或失苛暴，则血气被伤，因致羸替者有之，危残者有之，灭亡者有之，非徒无益，而又害之，此所谓犹甚也，可不戒哉。尝考仲景之书，于承气汤下攻里，则曰若更衣止后服。于桂枝方后发表，乃云微汗益佳，不可令如水淋漓。皆本乎轩岐之微旨也。<br />
<br />

                    <br>
                        　　〔仲〕言锉如麻头，与咀同意。夫咀，古之制也。古者无铁刃，于口咬细，令如麻头，为粗末。煎之，使药水清，饮于腹中，则易升易散也，此所谓咀也，今人以刀器锉如麻头大，此咀之易成也。若一概为细末，不厘清浊矣。经云：清阳发腠理，浊阴走五脏。果何谓也？又曰：清阳实四肢，浊阴归六腑。咀之药，取汁易行经络故也。若治至高之病，加酒煎；去湿，以生姜；补元气，以大枣；发散风寒，以葱白；去膈上痰，以蜜。细末者，不循经络，止去胃中及脏腑之积。气味浓者，白汤调；气味薄者，煎之和渣服。去下部之疾，其丸极大，而光且圆，治中焦者次之，治上焦者极小。用稠面糊，取其迟化，直至下焦。或酒或醋，取其收其散之意也。如半夏、南星，欲去湿者，以生姜汁稀糊为丸，取其易化也。水浸宿炊饼者，易化。滴水丸者，又易化。炼蜜丸者，取其迟化，而气循经络也。蜡丸者，取其难化而旋旋取效也。大抵汤者荡也，去久病者用之。散者，散也，去急病者用之。丸者，缓也，不能速去之，取用药之舒缓而治之意也。病在心上者，先食而后药。病在心下者，先药而后食，病在四肢者，宜饥食而在旦。病在骨髓者，宜饱食而在夜。古之方剂，锱铢分两，与今不同。云一升者，今之大白盏也。云铢者，六铢为一分，即二钱半也。二十四铢，为一两也。三两者，今之一两。二两者，今之六钱半也。料例大者，合三分之一足矣。大黄恐寒则损胃气，须煨。至于川乌、附子，须炮，以制毒也。<br />
<br />
　　黄柏、知母下部药也，久弱之人须合用之，酒浸曝干，恐寒伤胃气也。熟地黄酒洗亦然。当归酒浸，助发散之意也。<br />
<br />
　　〔垣〕至元庚辰六月，许伯威年五十四，中气本弱，病伤寒八九日。医者见其热甚，以凉药下之。又食梨三四枚，痛伤脾胃，四肢冷，时发昏愦。余诊其脉动而中止，有时自还，乃结脉也。心亦悸动，吃噫不绝。色变青黄，精神减少，目不欲开，倦卧，恶人语笑，以炙甘草汤治之。成无己云：补可去弱，人参、大枣之甘，以补不足之气。桂枝、生姜之辛，以益正气。五脏痿弱，荣卫涸流，湿剂所以润之，故用麻仁、阿胶、麦门冬、地黄之甘，润经益血复脉通心是也。加以人参、桂枝急扶正气，生地黄减半，恐伤阳气。锉一两剂服之，不效。予再候之，脉证相对，莫非药有陈腐，故不效乎？再市药之气味浓者煎服，其证减半，再服而安。凡药之昆虫草木，产之有地，根叶花实，采之有时，失其地则性味少异，失其时则气味不全。又况新陈之不同，精粗之不等，倘不择而用之，其不效者，医之过也。《内经》曰：司岁备物，气味之精专也。修合之际，宜加谨焉。<br />
<br />
　　病患服药，必择人煎熬制度，令亲信恭诚至意者为之。煎药铫器，除油垢腥秽，必用新净甜水为上。量水多少，斟酌以慢火煎熬分数，用纱滤去渣，取清汁服之，无不效也。<br />
<br />
　　卷之四阴阳脏腑部<br />
<br />
　　治虚实法<br />
<br />
　　〔《素》〕邪气盛则实，精气夺则虚。（《通评虚实论》。此二句乃虚实之要领）邪之所凑，其气必虚（《评热论》《针经》云：风雨寒热，不得虚邪不能独伤人。许学士云：邪之所凑，其气必虚，留而不去，其病则实）。<br />
<br />
　　〔《难》〕人有三虚三实，何谓也？有脉之虚实，有病之虚实，有诊之虚实。脉之虚实者，濡者，为虚；紧牢者，为实。病之虚实者，出者，为虚；入者，为实。言者，为虚；不言者，为实。缓者为虚；急者，为实。诊之虚实者，濡者，为虚；牢者，为实。痒者，为虚；痛者，为实。外痛内快为外实内虚，内痛外快为内实外虚。故曰虚实也。<br />
<br />
　　〔《素》〕所谓重实者，言大热病，气热脉满，是谓重实（《通评虚实论》。下同）。脉气虚，尺虚（甲乙经作“脉虚气虚尺虚”），是谓重虚。所谓气虚者，言无常也。尺虚者，行步然。脉虚者，不象阴也。脉盛，皮热，腹胀，前后不通，闷瞀，此谓五实。五实死，身汗得后利，则实者活（《玉机真藏论》。下同。子和诊一舟子病，乃五实也。作大剂下之，殊不动摇，计竭智穷，无如之何。忽忆桃花萼丸，频下七八十丸，连泻二百余行，与前药相兼而下，其昏困数日方已）。脉细，皮寒，气少，泄痢前后，饮食不入，是谓五虚。五虚死，浆粥入胃，泄注止，则虚可活。（治五虚，黄建中汤、理中汤之类方见后条伤寒）〔垣〕胃中元气盛，则能食而不伤，过时而不饥。脾胃俱旺，则能食而肥。脾胃俱虚，则不能食而瘦，或少食而肥，虽肥而四肢不举，脾实而邪气盛也。（治脾胃虚，补中益气汤。<br />
<br />
　　见发热）。<br />
<br />
　　〔《灵》〕形气不足，病气有余，是邪气也，急泻之。形气有余，病气不足，急补之。形气不足，病气不足，此阴阳俱不足也，不可刺之，刺之则重不足，重不足则阴阳俱竭，血气皆尽，五脏空虚，筋骨髓枯，老者绝灭，壮者不复矣。形气有余，病气有余，此谓阴阳俱有余也，急泻其邪，调其虚实。（《根结篇》。东垣云：病来潮作之时，病气精神增添者，是谓病气有余。若病来潮作之时，神气困弱者，是谓病气不足。病气有余，乃邪气胜也，急泻之以寒凉酸苦之剂。病气不足，急补之以辛甘热之剂。不问形气有余及形气不足，只取病气有余不足也。夫形气者，气谓口鼻中气息也，形谓皮肉筋骨血脉也。形胜者为有余，消瘦者为不足。察其气者，审口鼻中气，劳役如鼓为气有余，若喘息气促气短或不足少息者为不足。其曰形气，谓人形体中之血气也。当补当泻，全不在此。只在病势潮作之时，精神困弱，语言无力，懒语者急补之。若形气不足，病未潮作之时，亦为不足，此乃阴阳俱不足也，禁用针，当补之以甘药。不已，灸脐下一寸五分，气海穴也）〔《素》〕阳道实，阴道虚（《太阴阳明论》）。至阴虚，天气绝；至阳盛，地气不足。（《方盛衰论》）〔河〕血实气虚则肥，气实血虚则瘦。所以肥能寒而不能热，瘦能热而不能寒者，由寒则伤血，热则伤气。损其不足，则阴阳愈偏，故不能也。损其有余者，方得平调，故能之矣。<br />
<br />
　　〔《灵》〕肥而泽者，血气有余。肥而不泽者，气有余，血不足。瘦而无泽者，血气俱不足。审察其形气有余不足而调之，可以知逆顺矣。（《阴阳二十五人篇》）卫气虚则汗多，荣血虚则无汗。经云：卫气者，所以肥腠理，司开阖者也。今卫虚则腠理疏，开阖无司，而汗多矣。又云：夺血者无汗，夺汗者无血。今血少则无汗矣。<br />
<br />
　　〔《灵》〕美眉者，太阳多血，通髯极须者，少阳多血。美须者，阳明多血。（《五音五味篇》）黄帝曰：夫子之言脉之上下，血气之候，以知形气，奈何？岐伯曰：足阳明之上，血气盛则髯美长，血少气多则髯短。故气少血多，则髯少。血气皆少，则无髯，两吻多画。足阳明之下血气盛，则下毛美长至胸。血多气少，则下毛美短至脐，行则善高举足，足指少肉，足善寒。血少气多，则肉而善瘃。血气皆少则无毛，有则稀枯瘁，善痿厥，足痹（瘃，少玉切。乃冻疮也）。足少阳之上，气血盛，则通髯美长。血多气少，则通髯美短。血少气多，则少髯。血气皆少，则无须。感于寒湿，则善痹骨痛爪枯也。足少阳之下，血气盛则胫毛美长，外踝肥。血多气少，则胫毛美短，外踝皮坚而浓。血少气多，则毛少，外踝皮薄而软。血气皆少则无毛，外踝瘦无肉。足太阳之上，血气盛则美眉，眉有毫毛。血多气少则恶眉，面多少理，血少气多则面多肉，血气和则美色。足太阴之下，血气盛则跟肉满，踵坚。气少血多则瘦，跟空。血气皆少则喜转筋，踵下痛。手阳明之上，血气盛则髭美，血少气多则髭恶，血气皆少则无髭。手阳明之下，血气盛则腋下毛美，手鱼肉以温。血气皆少则手瘦以寒。手少阳之上，血气盛则眉美以长，耳色美。血气皆少则耳焦恶色。手少阳之下，血气盛则手卷多肉以温，血气皆少则寒以瘦。气少血多则瘦以多脉。手太阳之上，血气盛则颔多须。面多肉以平。血气皆少则面瘦恶色。手太阳之下，血气盛则掌肉充满。血气皆少则掌瘦以寒。（以上见《阴阳二十五人篇》）〔《灵》〕黄帝曰：余闻人有精气津液血脉，余意以为一气耳，今乃辨为六名，余不知其所以然？岐伯曰：两神相搏，合而成形，常先身生，是为精。何谓气？岐伯曰：上焦开发，宣五谷味，熏肤充身泽毛，若雾露之溉，是谓气。何谓津？岐伯曰：腠理发泄，汗出溱溱，是为津。何谓液？岐伯曰：谷入气满，淖泽注于骨，骨属屈伸，泄泽，补益脑髓，皮肤润泽，是谓液。何谓血？岐伯曰：中焦受气取汁，变化而赤，是谓血。何谓脉？岐伯曰：壅遏营气，令无所避，是谓脉（黄帝曰：六气者，云云）。精脱者，耳聋。气脱者，目不明。津脱者，腠理开，汗大泄。液脱者，骨属屈伸不利，色夭，脑髓消，胫酸，耳数鸣。血脱者，色白，夭然不泽，其脉空虚。（以上《见决气篇》）上精气津液血脉六者，盖精气即卫气，津液血脉即营血之异名，卫气根于血，营血根于气，故曰一气也。<br />
<br />
　　〔《素》〕臂多青脉，曰脱血（《平人气象论》。下同）。安卧脉盛，谓之脱血。<br />
<br />
　　〔《灵》〕尺炬然热，人迎大者当夺血。（《论疾诊尺篇》）气虚则脉弦，血虚则脉大，仲景云：脉弦则卫气不行。《内经》云：脉粗大者，阴不足，阳有余也。<br />
<br />
　　〔《脉》〕脉大而坚者，血气俱实；脉小者，血气俱虚；脉大者，血气俱多；脉细微者，血气俱虚。<br />
<br />
　　〔《灵》〕脉动而实且疾者，疾泻之，虚而徐者，则补之。（《终始篇》）〔《难》〕脉有阳虚阴盛，阳盛阴虚，何谓也？然，浮之损小，沉之实大，故曰阴盛阳虚，沉之损小，浮之实大，故曰阳盛阴虚。是阴阳虚实之意也。（《六难》）〔仲〕：脉蔼蔼如车盖者，名曰阳结也；脉累累如循长竿者，名曰阴结也。（如车盖者，浮大而有力也。如循长竿者，弦而有力也）〔《脉》〕寸口脉如羹上肥，阴气微；连连如蜘蛛丝，阴气衰。（如羹上肥者，浮大而无力也。蜘蛛丝者，细而无力也）〔仲〕：脉绵绵如泻漆之绝者，亡其血也。<br />
<br />
　　〔《脉》〕脉滑者，多血少气；脉涩者，少血多气。<br />
<br />
　　〔仲〕：寸口脉微而涩，微者，卫气衰；涩者，荣气不足。<br />
<br />
　　〔《难》〕脉有损至，何谓也？然，至之脉，一呼再至曰平，三至曰离经，四至曰夺精，五至曰死，六至曰命绝，此死至之脉也。何谓损？一呼一至曰离经，二呼一至曰夺精，三呼一至曰死，四呼一至曰命绝，此损之脉也。至脉从下上，损脉从上下也。损脉之为病奈何？然，一损损于皮毛，皮聚而毛落。二损损于血脉，血脉虚少不能荣于五脏六腑。三损损于肌肉，肌肉消瘦，饮食不能为肌肤。四损损于筋，筋缓不能自收持。五损损于骨，骨痿不能起于床。反此者，至脉之病也。从上下者，骨痿不能起于床者死。从下上者，皮聚而毛落者死。治损之法奈何？然，损其肺者，益其气。损其心者，调其荣卫。损其脾者，调其饮食，适其寒温。损其肝者，缓其中。损其肾者，益其精。此治损之法也（治损之法，详见虚门）。脉来一呼再至，一吸再至，不大不小曰平。一呼三至，一吸三至，为适得病。前大后小，即头痛目眩。前小后大，即胸满短气。一呼四至，一吸四至，病欲甚。脉洪大者，苦烦满；沉细者，腹中痛；滑者，伤热；涩者，中雾露。一呼五至，一吸五至，其人当困。沉细夜加，浮大昼加，不大不小，虽困可治，其有大小者，为难治。一呼六至，一吸六至，为死脉也。沉细夜死，浮大昼死，一呼一至，一吸一至，名曰损。人虽能行，犹当着床，所以然者，血气皆不足故也。再呼一至，再吸一至，名曰无魂，无魂者，当死也。人虽能行，名曰行尸。上部有脉，下部无脉，其人当吐，不吐者，死。上部无脉，下部有脉，虽困无能为害也。所以然者，譬如人之有尺，树之有根，枝叶虽枯槁，根本将自生。脉有根本，人有元气，故知不死。（以上《十四难》）〔仲〕寸口诸微亡阳，诸濡亡血。脉来缓时一止复来者，名曰结。脉来数时一止复来者，名曰促。脉阳盛则促，阴盛则结，此皆病脉。<br />
<br />
　　挟喉两旁人迎脉大为阳盛，两手寸口脉大为阴盛。详见针灸门刺虚实法。（《内经》以挟喉两旁动脉为人迎，《脉经》以关前为人迎，当以《内经》为正）〔《素》〕：阴不胜其阳，则脉流薄疾，并乃狂。阳不胜其阴，则五脏气争，九窍不通。（《生气通天论》）洁：气虚气弱者，陈皮、黄、人参；气实气结者，青皮、浓朴、木香、沉香。血虚者，生地黄、当归身；血实恶血积聚者，当归梢、苏木、红花。<br />
<br />
　　〔海〕气血弱者，勿与枳壳，以其损气也；气血盛者，勿与丁香，以其益气也。脉弦而虚者，勿损气，脉大而实者，勿益气；脉中有少力，浮则似止，胸中真气不及也。<br />
<br />
　　人参五味子麦门冬沉香川芎益智白豆蔻丁香气虚，则生脉散；血虚，则三才丸。<br />
<br />
　　四君子汤<br />
<br />
　　治真气虚弱及短气脉弱。<br />
<br />
　　白术人参黄茯苓（等分）上为粗末。每服五钱，水一盏，煎至七分，食远温服。<br />
<br />
　　〔《千金》〕<br />
<br />
　　生脉散<br />
<br />
　　人参五味麦门冬〔（洁）〕益气丸治语言多，损气懒语。补上益气。<br />
<br />
　　麦门冬（去心）人参（各三钱）橘皮（去白）桔梗炙甘草（各半两）五味子（二十一粒）上为极细末。水浸油饼为丸，如鸡头大。每服一丸，细嚼，津唾咽下（油饼，和油烧饼也）。<br />

                    <br>
                        <br />
　　虚损。人参黄汤。<br />
<br />
　　人参（二钱）黄白术陈皮（去白，各一钱）甘草（半钱，炙）当归茯苓（各一钱）上咀。水煎，空心热服。胃热不能食者，加姜、枣汤煎。<br />
<br />
　　〔垣〕补中益气汤治饮食劳倦所伤。（方见《虚热门》）<br />
<br />
　　调中益气汤<br />
<br />
　　治脉弦洪缓而沉，按之中之下，时得一涩，其证心腹满闭，肢节烦疼，难以屈伸，身体沉重，烦心不安，忽肥忽瘦，四肢懒倦，口失滋味，腹难舒伸，大小便溺清利而数。或上饮下泄。或大便涩滞不行，一二日一见，夏月飧泄，米谷不化。或便后见血及白脓，胸满短气，膈咽不通。或痰嗽稠粘，口中沃沫，食入反出，耳鸣耳聋，两目焰火，视物昏花，肉红丝，热壅头目，不得安卧，嗜卧无力，不思饮食。<br />
<br />
　　黄氏（一钱）甘草（五分）人参（半钱，去芦，嗽者去之）柴胡（二分，为上气不足，胃气与脾气下陷，能补上气，从水引火）橘皮（二分，如腹中气不得运转者，更加一分）升麻（二分）苍术（五分）木香（一分）上锉如麻豆大。都作一服，水二盏，煎至一盏，去渣，带热服。宿食消尽服之，宁心绝思，药必神效。盖病在四肢，血脉空虚，宜在旦服。如时显热燥，是下元阴火蒸蒸发也，加真生地黄（二分）、黄柏（三分）；如大便虚坐不得，或大便了而不了，腹常逼迫，血虚血涩也，加当归身（三分）；如身体沉重，虽小便数多，亦加茯苓（二分）、苍术（一钱）、泽泻（五分）、黄柏（三分，时令从权祛湿也，不可常用。兼足太阴已病，其脉络于心中，故显湿热相合而生烦乱也）。<br />
<br />
　　如胃气不和，加汤洗半夏（半钱），生姜三片，以制半夏之毒。有嗽者去之，缘痰厥头痛，非半夏不能除。此足太阴脾经之邪所作也。如无以上证，只服：黄（一钱）人参（二钱）甘草（五分）橘皮（二分）柴胡（二分）升麻（二分）苍术（五分）黄柏（酒洗，一分）上件锉如麻豆大。根据前煎服。<br />
<br />
　　中气不足随时加减用药法：如食少不饥，加炒曲；如食已心下痞，别服橘皮枳术丸；如脉弦四肢满闷，便难而心下痞，加甘草、黄连、柴胡；如腹中气上逆者，是冲脉逆也，加黄柏（三分）、黄连（一钱五分）以泄之；如大便秘燥，心下痞，加黄连、桃仁，少加大黄、当归身；如心下痞夯闷者，加白芍药、黄连；如心下痞腹胀，加五味子、白芍药、缩砂仁；如天寒，少加干姜或中桂；如心下痞中寒者，加附子、黄连；如心下痞呕逆者，加黄连、生姜、橘皮；如冬月，不加黄连，少入丁香、藿香叶；如口干咽干，加五味子、葛根；如胁下急或痛，加柴胡、甘草；如胸中满闷郁郁然，加橘红、青皮、木香少许；如头痛有痰，沉重懒倦者，乃太阴痰厥头痛，加半夏（半钱）、生姜（二分或三分）；如腹中或周身间有刺痛，皆血涩不足，加当归身；如哕，加五味子多，益智少；如脉洪大兼见热症，少加黄连、黄芩、生地黄、甘草；如脉缓沉重，怠惰无力者，湿胜也，加苍术、泽泻、人参、白茯苓、五味子；如脉涩觉气滞涩者，加当归身、天门冬、木香、青皮、陈皮；有寒者，加桂枝、黄；如食不下，乃胸中胃上有寒，或气涩滞，加青皮、陈皮、木香。此三味为定法。冬天加益智仁、草豆蔻仁、缩砂仁；夏月少用，更加黄连；秋月气涩滞，气不下，更加槟榔、草豆蔻仁、缩砂仁，或少加白豆蔻仁如春三月食不下，亦用青皮少，陈皮多，更加风药以退寒覆其上；如初春犹寒，更少加辛热以补春气之不足，以为风药之佐，益智、草豆蔻皆可也。如脉弦者，见风热之证，以风药通之。如胸中窒塞，或气闭闷乱者，肺气涩滞不行，宜破滞气，青皮、陈皮，少加槟榔、木香；冬月加吴茱萸、人参。如胸中窒塞，闭闷不通者，为外寒所遏，使呼出之气不得伸故也。必寸口脉弦，或微紧，乃胸中有寒，若加之以舌上有白苔滑者，乃丹田有热，胸中有寒明矣。丹田有热者，必尻骨冷，前阴间冷汗，两丸冷，是邪气乘其本，而正气走于经脉中也。若遇寒则必作阴阴而痛，以此辨丹田中有伏火；加黄柏、生地黄，勿误作寒证治之。如秋冬天气寒凉而腹痛者，加半夏或益智或草豆蔻之类。如发热或扪之而肌表热者，此表证也，只服补中益气汤一二服，亦能得微汗则凉矣。如脚膝痿软，行步无力，或疼痛，乃肾肝中伏湿热也，少加黄柏，空心服之。不愈，更增黄柏，加汉防己半钱，则脚膝中气力如故也。如多唾或唾白沫者，胃口上停寒也，加益智仁。如少气不足以息者，服正药二三服，气犹短促者，为膈上及表间有寒所遏，当引阳气上伸，加羌活、独活、本最少，升麻多，柴胡次之，黄加倍。<br />
<br />
　　四物汤<br />
<br />
　　益荣卫，滋气血。<br />
<br />
　　熟地黄（补血，如脐下痛非此不能除，乃通肾经之药）川芎（治风泄肝木也，如血虚头痛非此不能除，乃通肾肝之药）芍药（和血）当归（如血刺痛，非此不能除，乃通肾经之药）上为粗末，水煎。又春则防风四物，加防风，倍川芎；夏则黄芩四物，加黄芩、芍药；秋则门冬四物，加天门冬，倍地黄；冬则桂枝四物，加桂枝，倍当归。若血虚而腹痛，微汗而恶风，四物加术桂，谓之腹痛六合；若风眩，加秦艽、羌活，谓之风六合；若发热而烦，不能睡卧者，加黄连、栀子，谓之热六合；若中湿身沉重无力，身凉微汗，加白术、茯苓，谓之湿六合；若气虚弱，起则无力，眶然而倒，加浓朴、陈皮，谓之气六合；若虚寒脉微自汗，气难布息，便清白，加干姜、附子，谓之寒六合；若身热脉躁，头昏项强者，加柴胡、黄芩；若因热生风者，加川芎、柴胡、防风。若目赤暴发作云翳，疼痛不可忍，宜四物龙胆汤（方见眼目门）。若疮疾，加荆芥，酒煎常服。若虚烦不得睡，加竹叶、人参；若虚热病，四物与参苏饮相合，名补心汤主之；若烦躁大渴，加知母、石膏；若阴虚致热，与血相搏，口舌干渴饮水，加栝蒌、麦门冬；若诸痛有湿者，宜四物与白术相半，加天麻、茯苓、穿山甲，酒煎；若四肢肿痛，不能行动，四物苍术各半汤主之；若呕者，加白术、人参、生姜；若水停心下，微吐逆者，加猪苓、茯苓、防己；若治燥结，四物与调胃承气汤各半，为玉烛散；若脏闭涩者，加大黄、桃仁；若老人风秘，加青皮等分煎；若流湿润燥，宜四物理中各半汤；若滑泻者，加官桂、附子；若血痢，加胶艾煎若腹胀，加浓朴、枳实；若虚劳气弱，咳嗽喘满，宜浓朴六合，四物汤四两，浓朴姜制一两，枳实麸炒半两；若血气上冲心腹，肋下满闷，宜治气六合，四物汤四两，加木香、槟榔各一两；若发寒热者，加干姜炒黑、牡丹皮、白芍药、柴胡；若虚壮热似伤寒者，加人参、柴胡。四物与桂枝、麻黄、白虎、柴胡、理中、四逆、茱萸、承气、凉膈等，皆可作各半汤，此易老用药大略也。四物汤加减，治妇人杂病方二十六道，见妇人部，四物汤加减，治妊娠伤寒，方名六合汤一十五道，见伤寒部。四物汤加减调经方七道，见调经。<br />
<br />
　　三才丸<br />
<br />
　　天门冬地黄人参各等分为末，炼蜜丸。空心服。<br />
<br />
　　温卫补血汤<br />
<br />
　　治耳鸣，鼻不闻香臭，口不知五味，气不快，四肢困倦不收，行步欹侧，毛发脱落，食不下，膝冷，阴汗，带下，喉中不得卧，口舌液干，太息，头不可回顾，项筋紧，脊骨强痛，头旋眼黑，头痛，呵欠嚏喷。<br />
<br />
　　苍术（二分）升麻（四分）柴胡根（三分）生地黄（一分）牡丹皮（三分）熟甘草（二分）白术（一分）当归（三分）人参（三分）生甘草（半分）丁香（一分）王瓜根（二分）黄（一钱二分）陈皮（二分）吴茱萸（二分）葵花（七朵）上为粗末。水二盏，煎法如常，食前服。一本，加藿香、黄柏、地骨皮、桃仁。<br />
<br />
　　脾胃不足，皆为血病，是阳气不足，阴气有余，故九窍不通。诸阳气根于阴血之中，阴血受火邪则阴盛，阴盛则上乘阳分，而阳道不行，无生发升腾之气也。夫阳气走空窍者也，阴气附形质者也，如阴气附于土，阳气升于天，则各安其分也。今所立方中，有辛甘温药者，非独用也。复有甘苦大寒之剂，亦非独用也。以火酒二制为之引，使苦甘寒药至顶而复入肾肝之下，所谓升降浮沉之道，自偶而至奇，自奇而至偶也。泻阴火以诸风药，升发阳气以滋肝胆之用，是令阳气生，上出于阴分。末用辛甘温药，投其升药，使大发散阳分而令走九窍也。<br />
<br />
　　治阴不胜阳，脉至数疾六七至，甚则狂者，治见寒热门黄连解毒汤、三黄丸、紫雪诸方求之，甚者承气汤。<br />
<br />
　　〔仲〕云：阳先绝色青，阴先绝色赤。<br />
<br />
　　〔海〕脉绝者，阴入于地中也。脉者，如地中沟渠也。通达诸经，灌溉一体，阳气鼓舞而行之，阳不行则脉不动矣。是以阴离而不守，故大小便皆为之不禁。内温之，外灸之，并行而不可缓。温之，四逆辈。灸之，脐下穴一寸五分，气海是也。<br />
<br />
　　〔洁）〕<br />
<br />
　　八物汤<br />
<br />
　　（偶方。四物、四君子二方合和也）白术茯苓人参黄当归芍药川芎地黄上为散。每五钱，水二盏，煎至一盏，去渣，食后温服。<br />
<br />
　　〔仲〕虚劳忧思诸不足，<br />
<br />
　　黄建中汤<br />
<br />
　　主之。<br />
<br />
　　黄（三两）桂枝（二两，去皮）甘草（二两，炙）大枣（十二枚）芍药（六两）生姜（二两）胶饴（一升）上七味，以水七升，煮取三升，去渣，纳胶饴，更上微火消解，温服一升，日三服。气短胸满者，加生姜；腹满者，去枣，加茯苓一两半；及疗肺虚损不足，补气加半夏一两。<br />
<br />
　　〔垣〕又治脉弦自汗，四肢发热，或皮毛枯槁，发脱落，宜黄建中汤。<br />
<br />
　　〔仲〕虚劳里急，悸，衄，腹中痛，梦失精，四肢酸疼，手足烦热，咽口干燥，小建中汤主之。（方见伤寒）〔垣〕<br />
<br />
　　双和散<br />
<br />
　　补血益气。治虚劳少力。<br />
<br />
　　黄熟地黄当归川芎（各一钱）白芍药（一钱半）官桂甘草（各七分）上为粗末。每服四大钱，水一盏半，生姜三片，肥枣三枚，煎至八分，去渣服。予制此方，是建中、四物二方，每伤寒疟疾中暑大疾之后，虚劳气乏者，以此调治皆验，不热不冷，温而有补。<br />
<br />
　　〔海〕<br />
<br />
　　大补十全散<br />
<br />
　　治男子妇人诸虚不足，五劳七伤，不进饮食，久病虚损，时发潮热，气攻骨脊，拘急疼痛，夜梦遗精，面色痿黄，脚膝无力，喘嗽中满，脾肾气弱，五心烦闷，并皆治之。<br />
<br />
　　肉桂甘草芍药黄当归川芎人参白术茯苓熟地（各等分）上为粗末。每服二大钱，水一盏，生姜三片，枣二枚，煎至七分，不拘时候温服。桂、芍药、甘草，小建中汤也。黄与此三物，即黄建中汤也。人参、茯苓、白术、甘草，四君子汤也。川芎、芍药、当归、地黄，四物汤也。以其气血俱衰，阴阳并弱，法天地之成数，故名曰十全散。<br />
<br />
　　〔河〕<br />
<br />
　　正气天香散<br />
<br />
　　治九气。<br />
<br />
　　乌药（二两）香附末（八两）陈皮苏叶干姜（各一两）上为细末。调服。<br />
<br />
　　〔玄〕<br />
<br />
　　导气丸<br />
<br />
　　青木香萝卜子茴香槟榔牵牛头末（各四两）上为末，薄糊丸，如桐子大。每服三四十丸。<br />
<br />
　　〔仲〕<br />
<br />
　　桃仁承气汤<br />
<br />
　　（方见伤寒部蓄血门）〔玄〕<br />
<br />
　　通真丸<br />
<br />
　　妇人通经，男子破血。<br />
<br />
　　大黄（去皮，米醋同煮烂）桃仁（各四两，去皮尖，另研）天水末（四两，天水一名益元散）干漆（二两，用瓦上焙烟尽）杜牛膝（二两，生）上为末，醋糊丸，如桐子大。每服六、七十丸。<br />
<br />
　　木香和中丸<br />
<br />
　　木香沉香白豆蔻枳实（炒）槟榔蓬术青皮陈皮当归（酒洗）黄芩木通黄连缩砂猪牙皂角（去皮弦并子，蜜水润，炙干）郁李仁（汤去皮）三棱（以上各净末，一两）大黄（四两）香附（三两）黄柏（二两）牵牛头末（三两）上为末，水丸。每服三钱，重白汤下，或姜汤下。<br />
<br />
　　木香槟榔丸<br />
<br />
　　流湿润燥，推陈致新。<br />
<br />
　　木香槟榔青皮陈皮广术枳壳宣连（各半两）黄柏（一两半）大黄（一两半）黑牵牛评曰：此戴人经验方也。善治下虚上实，抑火升水，流湿润燥，推陈致新，资阴代阳，散郁破结，活血通经，及治肺痿喘嗽，胸膈不利，脾湿黄胆，宿食不消，一切杂证，不能尽述。戴人每令病患夜睡服之以进食，任服他药。妇人调和血气，小儿惊疳积热，皆可量轻重用之。（原本有香附二两）<br />
<br />
　　全真丸<br />
<br />
　　治脾脏积热，洗涤肠垢，润利燥涩，风毒攻经，手足浮肿，或顽痹不仁，痰涎不利，涕唾稠粘，胸膈痞塞，脐腹胀满，饮食减少，困倦无力，凡所内伤，并宜服之。<br />
<br />
　　黑牵牛（八两，燥火炒四两，生用四两，同取头末四两）大黄（二两，米泔浸三日，逐日换泔，取出切，焙干，细为末）上以皂角二两，轻手揉去皮子，水一大碗，浸一宿，入萝卜一两，切作片子，同皂角一处熬至半碗，去渣再熬至二盏，搜和上件药末，干湿得所，丸如桐子大。每服三十二丸，诸饮下，不拘时候。金宣宗敕赐名保安丸。<br />
<br />
　　〔《心印》〕<br />
<br />
　　神芎导水丸<br />
<br />
　　治劳瘵停湿，二阳病热郁。<br />
<br />
　　黄芩（一两）黄连（半两）大黄（二两）川芎（半两）滑石（四两）薄荷（半两）黑牵牛（四两，头末）河间制治一切热证，其功不可尽述。设或久病热郁，无问瘦老弱，并一切证可下者，始自十丸以为度，常服此药，除肠垢积滞，不伤和气，推陈致新，得利便快，并无药燥搔扰，亦不困倦虚损，遂病患心意。或热甚必急须下者，使服四、五十丸，未效再服，以意消息。常服二、三十丸，不动脏腑，有益无损。或妇人血病下恶物，加桂半两。病微者常服，甚者取利，因而结滞开通，恶物自下也。凡老弱虚人，脾胃经虚，风热所郁，色黑齿槁，身瘦焦痿黄，或服甘热过度成三消等病。若热甚于外则肢体躁扰，病于内则神志躁动，怫郁不开，变生诸症，皆令服之。惟脏腑滑泄者，或里寒脉迟者，或妇人经病，产后血下不止，及孕妇等，不宜服。<br />

                    <br>
                        <br />
　　舟车神丸<br />
<br />
　　泄水湿。<br />
<br />
　　甘遂（一两，醋炒）大黄（二两）芫花（醋炒，一两）黑牵牛（头末，四两）轻粉（一钱）大戟（一两，醋炒）青皮陈皮木香槟榔（各半两）取蛊加芜荑半两为末，水丸。空心服。<br />
<br />
　　河间根据仲景十枣汤例，制出此方，主疗一切水湿为病。戴人云：十枣泄诸水之上药，所谓温药下者是已。如中满腹胀，喘嗽淋闭，水气蛊肿，留饮癖积，气血壅滞，不得宣通，风热燥郁，肢体麻痹，走注疼痛，久新疟痢等患，妇人经病带下，皆令按法治之，病去如扫，故贾同知称为神仙之奇药也。缘此方河间所定，初服五丸，日三服。加至快利后却常服，以病去为度。设病愈后，平人能常服保养，宣通气血，消运饮食。若病痞闷极甚者，便多服反烦满不开，转加痛闷，宜初服二丸，每服加二丸，加至快利为度，以意消息。小儿丸如麻子大，随强弱增损，三四岁者三五丸，根据前法如减。至戴人，变为神芎丸，神秘不传。然每令病患夜卧，先服百余粒，继以浚川等药投之，五更当下。种种病出，投下少末，再服和膈药，须以利为度。有五日一下者，三日一下者。病轻者可一二度止，重者五六度方愈。是擒纵卷舒之妙，临证制宜，非言可谕。观其药虽峻急，认病的确，自非老手谙练有大负荷者，焉敢见诸行事。予每亲制，用之若符节然。又随人强弱，当根据河间渐次进服。强实之人，根据戴人治法行之，神效可验。<br />
<br />
　　大圣浚川散<br />
<br />
　　大黄（一两，煨）甘遂（半钱）牵牛（一两，头末）木香（三钱）郁李仁（一两）芒硝（三钱半）评曰：此下诸积之圣药也。诸湿为土，火热能生湿土，故夏热，则万物湿润；秋凉，则湿复燥干。湿病本不自生，因于火热怫郁，水液不能宣通，停滞而生水湿也。凡病湿者多自热生，而热气多为兼病。《内经》云：明知标本，正行无间者是也。夫湿在上者，目黄而面浮。在下者，股膝肿厥；在中者，肢满痞膈痿逆。在阳不去者，久则化气；在阴不去者，久则成形。世俗不详《内经》所言留者攻之，但执补燥之剂，怫郁转加，而病愈甚也。法当求病之所在而为施治，泻实补虚，除邪养正，以平为期而已。又尝考戴人治法，假如肝木乘脾土，此土不胜木也。不胜之气，寻救于子。己土能生庚金，庚为大肠，味辛者为金，故大加生姜，使伐肝木。然不开脾土，无由行也，遂以舟车丸先通闭塞之路，是先泻其所不胜，后以姜汁调浚川散大下之，是泻其所胜也。戴人每言导水丸必用禹功散继之，舟车丸必以浚川散随后，如寒疝气发动，腰脚胯急痛者，亦当下之，以泻其寒水。世俗暗于治体，一概卤莽，有当下而非其药，终致委顿而已。岂知巴豆可以下寒，甘遂、芫花可以下湿，大黄、芒硝可以下燥，如是分经下药，兼食疗之，非守一方求其备也。故戴人曰：养生与攻本自不同，今人以补剂疗病，宜乎不效，是难言也。<br />
<br />
　　〔丹〕：六郁（气血冲和，百病不生，一有怫郁，诸病生焉）。<br />
<br />
　　气：香附抚芎苍术湿：苍术川芎白芷痰：海石香附栝蒌南星热：青黛香附苍术川芎栀子血：桃仁红花青黛川芎香附食：苍术香附山楂神曲针砂（加醋炒）春，加川芎；秋冬，加茱萸；夏，加苦参。<br />
<br />
　　越鞠丸<br />
<br />
　　解诸郁。<br />
<br />
　　苍术香附川芎神曲栀子凡郁在中焦，以苍术、抚芎，开提其气以升之。假如食在气上，提其气则食自降矣，余皆仿此。<br />
<br />
　　益阴经血，解五脏结气。用山栀炒令十分有二分焦黑，为末。以姜汁入汤煎饮之。其效捷于他方也。<br />
<br />
　　〔世〕<br />
<br />
　　顺气丸<br />
<br />
　　治血郁。<br />
<br />
　　香附半斤，童便浸，晒干，粟糊为丸。<br />
<br />
　　〔《本》〕贝母，能散心胸郁结之气，殊有功。<br />
<br />
　　〔《保》〕论曰：虚损之人，寒热因虚而感也。感寒则损阳，阳虚则阴盛，故损自上而下，治之宜以辛甘淡，过于胃则不可治也。感热则损阴，阴虚则阳盛，故损自下而上，治之宜以甘苦酸咸，过于脾则不可治也。自上而下者，一损损于肺，皮聚而毛落；二损损于心，血脉虚少，不能荣于脏腑，妇人月水不通；三损损于胃，饮食不为肌肤。自下而上者，一损损于肾，骨痿不能起于床；二损损于肝，筋缓不能自收持；三损损于脾，饮食不能消克。论曰：心肺损而色败，肾肝损而形痿，谷不能化而脾损。感此病者，皆损之病，渐浸之深，皆虚劳之疾也。<br />
<br />
　　四君子汤<br />
<br />
　　治肺损而皮聚毛落，益气可也。（方见前）<br />
<br />
　　八物汤<br />
<br />
　　治心肺虚损，皮聚而毛落，血脉虚损，妇人月水愆期，益气和血。（方见前）<br />
<br />
　　十全散<br />
<br />
　　治心肺损及胃，饮食不为肌肤，益气和血调食。（方见前）<br />
<br />
　　金刚丸<br />
<br />
　　治肾损，骨痿不能起于床，益精补肾。<br />
<br />
　　萆杜仲（炒）苁蓉（酒浸）菟丝子（酒浸，等分）上细末，酒煮猪腰子为丸，桐子大。每服五、七十丸，空心酒下。<br />
<br />
　　牛膝丸治肝肾损，骨痿不能起床，筋缓不能收持，宜益精缓中。<br />
<br />
　　牛膝（酒浸）萆杜仲（炒）苁蓉（酒浸）防风菟丝子（酒浸）白蒺藜（等分）桂（一分）上细末，酒煮猪腰子丸，桐子大。空心酒下五、七十丸。<br />
<br />
　　煨肾丸<br />
<br />
　　治肝肾损及脾，食谷不化，宜益精缓中消谷。<br />
<br />
　　牛膝萆杜仲苁蓉菟丝子白蒺藜胡芦巴破故纸（等分）桂（半两）上丸如金刚丸法。治腰痛不起者，神效。<br />
<br />
　　上阴阳虚损诸方，盖谓虚而无热者设也。若虚而有热者，作虚热治之。虚热又分二法，一治新病属虚热者，反治条求之；一治久病属劳瘵者，骨蒸门求之。<br />
<br />
　　〔《素》〕络气不足，经气有余者，寸口热而尺寒也。秋冬为逆，春夏为从，治主病者。经满络虚，刺阴灸阳。若经虚络满者，尺热寸口寒涩也，春夏死，秋冬生。络满经虚，灸阴刺阳。经络皆实，是寸脉急而尺缓也，皆当治之。故曰滑则从，涩则逆也。（《通评虚实论》）〔《素》〕夫人之常数，太阳常多血少气，少阳常多气少血，阳明常多气多血，少阴常多气少血，厥阴常多血少气，太阴常少血多气，此天之常数。（《血气形志论》）〔许学士〕：脉浮而有力者，表实也。浮而无力者，表虚也。沉而有力者，里实也。沉而无力者，里虚也。<br />
<br />
　　〔云〕脉浮诊得六数七极者，为表实也。浮诊得三迟二败者，为表虚也。如中诊得六数七极者，是中焦之热实也。中诊得三迟二败者，中焦虚也。如沉诊得六数七极者，下焦有实热也。沉诊得三迟二败者，下焦虚也。<br />
<br />
　　〔《素》〕帝曰：病之中外何如？岐伯曰：调气之方，必别阴阳，定其中外，各守其乡，内者内治，外者外治，微者调之，其次平之，盛者夺之，汗之下之，寒热温凉，衰之以属，随其攸利，谨道如法，万举万全，气血正平，长有天命（《至真要大论》下同）。帝曰：病之中外何如？岐伯曰：从内之外者调其内，从外之内者治其外。从内之外而盛于外者，先调其内，而后治其外。从外之内而盛于内者，先治其外，而后调其内。中外不相及，则治主病。<br />
<br />
　　〔垣〕表虚，桂枝、黄；表实，麻黄、葛根；里虚，人参、白术；里实，枳实、大黄。<br />
<br />
　　（自汗，脉浮无力，为表虚；无汗，脉浮有力，为表实；自利，脉沉无力，为里虚；不大便，脉沉有力，为里实）〔海藏〕实<br />
<br />
　　麻黄汤<br />
<br />
　　实<br />
<br />
　　调胃承气汤<br />
<br />
　　实<br />
<br />
　　大承气汤<br />
<br />
　　浮中沉虚桂枝汤虚<br />
<br />
　　小建中汤<br />
<br />
　　虚<br />
<br />
　　四逆汤<br />
<br />
　　浮可下者，外无六经之形证；沉可汗者，内无便溺之阻隔。<br />
<br />
　　〔云〕麻黄为泻，能泻表之实，不能泻里之实；桂枝为补，能补表之虚，不能补里之虚；姜附为补，不能补表之虚，而能补里之虚；承气为泻，能泻里之实，而不能泻表之实；建中为补，能补中焦之虚；而不能补上焦下焦之虚；调胃为泻，能泻中焦之实，而不能泻上焦下焦之实也。<br />
<br />
　　〔《本事》〕有人病伤寒身热头疼，予视之曰：邪在表，此表实证也，当汗之，以麻黄汤。或问曰：伤寒大抵因虚，故邪得以入之。今邪在表，何以云表实也？予曰：古人称邪之所凑，其气则虚，留而不去，其病则实。盖邪之入人也，始因虚入，及邪居中，则反为实矣。<br />
<br />
　　大抵调治伤寒，先要明表里虚实，能明此四字，则仲景三百九十七法，可立而定也。何以言之？有表实，有表虚，有里实，有里虚，有表里俱实，有表里俱虚。予于表里虚实歌中，常论其事矣。仲景麻黄汤之类，为表实而设也；桂枝汤之类，为表虚而设也；里实，则承气之类是也；里虚，则四逆之类是也。表里俱实，所谓阳盛阴虚，下之则愈也；表里俱虚，所谓阳虚阴盛，汗之则愈也。常读华佗传，有府吏倪寻、李延，其证俱头痛身热，所苦正同，佗曰：寻外实当下之，延内实当发汗。或难其异，佗曰：寻外实，延内实，故治之异耳。<br />
<br />
　　麻黄汤桂枝汤承气汤<br />
<br />
　　（三方并见伤寒部）<br />
<br />
　　四逆汤<br />
<br />
　　（方见伤寒门）上仲景治表里虚实法，万世之准绳也。<br />
<br />
　　〔垣〕戊申六月初，枢判白文举，年六十二，素有脾胃虚损病，目疾时作，身面目睛俱黄，小便或黄或白，大便不调，饮食减少，气短上气，怠惰嗜卧，四肢不收。至六月中，目疾复作，医以泻肝散下数行，而前疾增剧。予谓大黄、牵牛，虽能除湿热，而不能走经络，下咽不入肝经，先入胃中，大黄苦寒重虚其胃，牵牛其味至辛，能泻肺气，重虚肺本，故嗽大作。盖标实不去，本虚愈甚，加之适当暑雨之际，素有黄证之人，所以增剧也。此当补脾胃肺之本脏，泻外经之湿热，制清神益气汤主之而愈。<br />
<br />
　　防风（三分）生姜（五分）苍术（三分）茯苓（三分）泽泻（三分）升麻（二分）此药能走经，除湿热而不守，故不泻本脏，补肺与脾胃本脏中气之虚弱。<br />
<br />
　　橘皮（二分）青皮（一分）人参（三分）生甘草白术白芍药（各二分）此药能守本而不走经，不走经者不滋经络中邪，守者能补五脏之元气。<br />
<br />
　　五味子（三分）麦门冬（二分）人参（三分）黄柏（一分）此药去时令虚热湿蒸。<br />
<br />
　　上锉如麻豆大。都作一服，水二盏，煎至一盏，去渣。稍热，空心服。<br />
<br />
　　火炽之极，金伏之际，而寒水绝体于斯时也，故急救之以生脉散。除其湿热，以恶其太甚。肺欲收，心苦缓，皆酸以收之。心火盛，则甘以泻之。故用人参之甘，佐以五味子之酸。孙思邈曰：夏月常服五味子，以补五脏气是也。麦门冬微苦寒，能滋水之源于金之位而清肃肺气，又能除火刑金之嗽而敛其痰邪。复微加黄柏之苦寒，以为守位滋水之流，以镇坠其浮气，而除两足之痿弱也。<br />
<br />
　　上举东垣一法为例，余可触类而长也。<br />
<br />
　　〔仲〕病有急当救里救表者，何也？师曰：病医下之，续见下利清谷不止，身体疼痛者，急当救里。后身体疼痛，清便自调者，急当救表也。救里，四逆汤；救表，桂枝汤。<br />
<br />
　　〔罗〕征南帅不邻吉歹，肠鸣自利，咽溢肿痛，先治咽塞，后治下痢，愈。（方见《外热内寒》）〔本事〕后周姚僧垣，名医也。帝因发热，欲服大黄药。僧垣曰：大黄乃急快药，至尊年高，不宜轻用，帝不从，服之，遂至不起。及元帝有疾，诸医皆谓至尊至贵，不可轻服大黄，宜用平药。僧垣曰：脉洪而实，必有宿食，不用大黄，必无瘥理。元帝从之，果下宿食，乃愈。合用与不用，必心下明得谛当，然后可。<br />
<br />
　　〔海、仲景〕：浮汗而沉下。右手沉实，调胃承气；左手沉实，桃仁、抵当。<br />
<br />
　　〔《难经》〕沉汗而浮下。右手浮实，枳实、牵牛；左手浮实，桃仁、四顺。<br />
<br />
　　右手：杂病是为之表，伤寒是为之里。<br />
<br />
　　左手：杂病是为之里，伤寒是为之表。<br />
<br />
　　卷之四阴阳脏腑部<br />
<br />
　　治上下法<br />
<br />
　　〔《素》〕天不足西北，故西北方阴也，而人右耳目不如左明也。此不满东南，故东南方阳也，而人左手足不如右强也。帝曰：何以然？岐伯曰：东方阳也，阳者其精并于上，并于上则上盛而下虚，故其耳目聪明而手足不便也。西方阴也，阴者其精并于下，并于下则下盛而上虚，故其耳目不聪明而手足便也。故俱感于邪，其在上则右甚，在下则左甚，此天地阴阳所不能全也，故邪居之（《阴阳应象篇》）。头痛巅疾，下虚上实，过在足少阴巨阳，甚则入肾。徇蒙招尤，目冥耳聋，下实上虚，过在足少阳厥阴，甚则入肝，腹满胀，肢膈胁，下厥上冒，过在足太阴阳明。咳嗽上气，厥在胸中，过在手阳明太阴。心烦头痛，病在膈中，过在手巨阳少阴。（《五脏生成篇》）〔《灵》〕下虚则厥，下盛则热，上虚则眩，上盛则热。<br />
<br />
　　〔垣〕：两寸脉实（谓之阳盛阴虚，下之则愈），两寸脉俱虚（谓之阴阳皆虚，补阴则阳竭，补阳则阴竭，宜调之以甘药），两寸脉不足，求之于地，地者脾胃也（当从阴引阳）。两寸脉短小。乃阳气不足，病在下也，谓之阴盛阳虚，取之下陵、三里，补泻无形，是谓导气同精，治在五乱中取法，乃不足病也。当取穴于腹募气海脐下一寸五分，甚者取三里、气冲，以毫针引之。两关脉俱实（上不至发汗，下不至利大便，宜芍药汤泻其土实），两关脉俱虚（脉沉细宜服理中汤，脉弦迟宜服建中汤，盛加黄、附子之类），两尺脉俱实（是阴盛阳虚，汗之则愈），两尺脉俱虚（宜服姜附汤补阳。问何阴虚而补阳？曰：阴本根于阳是也。仲景云：两尺脉俱虚者，不宜下，下之则为逆，逆者死），两尺脉或不见，或短小，病在天上，求之于五脏背俞，或血络经隧伏火（是天上有阴火，故阳不收藏也。又《难经》云：下部无脉，或两尺竭绝，乃为食塞，当吐）。<br />

                    <br>
                        <br />
　　〔《素》〕来疾去徐，上实下虚，为厥疾。来徐去疾，上虚下实，为恶风也（《脉要精微论》）。补上治上制以缓，补下治下制以急。急则气味浓，缓则气味薄，适其至所，此之谓也。病所远而中道气味之者，食而过之，无越其制度也。是故平气之道，近而奇耦制小其服也，远而奇耦制大其服也。大则数少，小则数多，多则九之，少则二之。（《至真要论》。远近，言脏腑之位也）〔洁〕病在上为天，煎药宜武，宜清服，宜缓饮，制度宜炒酒（洗浸）。病在下为地，煎药宜文，宜浓服，宜急饮。<br />
<br />
　　〔垣〕在上不厌频而少，在下不厌顿而多。少服则滋荣于上，多服则峻补于下。病在心上者，先食而后药。病在心下者，先药而后食。凡用黄芩、黄连、半夏、知母，病在头面及手皮肤者，须用酒一钟，借酒力以上升也。咽之下，脐之上，须酒洗之，在下生用，大凡生降熟升。凡诸药根在上者，中半以上者，气脉上行，以生苗者为根。中半以下者，气脉下行，以入土者为梢。病在中焦、上焦者用根，下焦者用梢，则根升而梢降也。去下部之疾者，其丸极大而光，治中焦之疾者次之，治上焦者极小。稠面糊取其迟化，直至下焦，稀面糊取其易化，水浸宿蒸饼为丸及滴水为丸者，又易化也。<br />
<br />
　　〔罗〕东垣先生治消渴，以甘露饮子剂为粗散，时时以舌舐之，取膈上停留，此剂之缓也。治心烦欲吐，怔忪不安卧，以辰砂安神丸，如米大，津液下十余丸，此近而奇耦，制小其服也（心肺在上为近。剂小者，不令下行故也）。治臊臭，制泻肝汤，其说云：《难经》论心主五臭，入肝为臊臭，此其一也。用柴胡苦平微寒为君，佐以龙胆苦寒以泻心火，泽泻、车前子甘咸寒平淡渗肝之邪，所谓在下者引而竭之。多用水煮顿服之，此制之急也。以下焦阴虚制滋肾丸，以黄柏大苦寒为君，知母苦寒为佐使，桂甘辛大热为臣，用丸如鸡头实大，空心沸汤下百余丸，此远而奇耦，制大其服也。<br />
<br />
　　〔《素》〕高者抑之，下者举之。（《至真要论》。王注云：高者抑之，制其胜也。下者举之，济其弱也）〔海〕热在至高之分，故用轻剂，从高抑之，治从缓也。若急服之，上热未除，中寒生矣（如治大头痛，用酒煨大黄及黄连、芩、甘草、黍粘子煎汤，细细呷之之类是也）。<br />
<br />
　　〔《局方》〕<br />
<br />
　　养正丹<br />
<br />
　　（方见眩运门）（垣）<br />
<br />
　　柴胡调经汤<br />
<br />
　　一妇人经候黑血凝结成块，左厢有血瘕，水泻不止，谷有时化，有时不化。东垣云：经漏不止，是前阴之气血已下脱矣。水泻数年不愈，是后阴之气血下陷，亦已脱矣。是病患周身之气，常行秋冬之令，久沉久降，当大举大升，以助春夏。次用四物，随显证加减。（调经汤方见血崩）〔丹〕一妇人产后有物如衣裙，半在腹，半在席，医不能晓。先生曰：此子宫也。气血虚，随子而下不能入，即与黄、当归之剂，而加升麻举之，仍以外攻之法，而用五倍子作汤洗濯，皱其皮使缓敛，顷之子宫上。先生慰之曰：三年后可再生儿，无忧也。已而果然。<br />
<br />
　　〔《灵》〕陷下则灸之（东垣云：陷者皮毛不任风寒，知阳下陷也。其脉虽数，中必得细，强而紧小，或沉涩覆其上，知其热火陷下也。虽脉八九至，甚数疾，而阴脉覆其上者，可灸。阴脉者细强紧小沉涩是也）。<br />
<br />
　　〔《素》〕气反者，病在上取之下，病在下取之上，病在中傍取之。（《五常政大论》）〔丹〕：一男子病小便不通，医以痢药治之加剧。丹溪云：此积痰病也。积痰在肺，肺为上焦，而膀胱为下焦，上焦闭则下焦塞，譬如滴水之器，必上窍通，而后下窍之水出焉。乃以法大吐之，吐已，病如失。又治一老人泄痢，百方不应，膈闷食减，丹溪与吐剂，吐出胶痰升许，而痢止。（详见久痢。此上二法，亦下者举之之意。夫小便不通，气血壅塞于下焦也。泄泻日久，气血降沉于下焦也。今大吐之，则一身血气皆升浮而复于上焦，则下之壅塞者流通，降沉者升举，故皆痊也）病在上，取之下，如哕逆、喘满、上气者，灸脐下丹田、三里，引气下降，其病立痊之类是也。<br />
<br />
　　〔王注〕：上盛不已，吐而脱之。下盛不已，下而夺之。<br />
<br />
　　〔《保》〕仲景云：伤寒三四日，邪气未传于里，止用瓜蒂散吐而瘥，岂可汗也。又伤寒六七日，胸中微闷，不欲言，懊恼昏眩，无下证，仲景栀子汤吐之立可。又云：中风不知人事，亦不须发汗，喉中呷喝有声，用稀涎散吐之。又云：风头痛，若不吐涎，久则瞽目而不治，用瓜蒂散吐之，三吐而瘥。又暴嗽风涎上壅，咽塞不利，茶调散吐之；阳痫久不愈，未成痴呆，用导涎散吐之；又阴痫，用三圣散吐之。又膏粱之人，多食生，化虫伏于胸中，胸膈不快，噎食不下，用藜芦散吐之。又久患胁痛，诸药不能治，用独圣散加蝎梢半钱吐之。诸痫不时发作，不知人事，用半生熟汤吐之。暗风病久不瘥，发过如旧，用郁金散吐之。疟久不瘥，发寒热无时，用常山散吐之。蛟龙瘕痛，腹胀如鼓，久不愈欲死，用糖球散吐之，吐出其物形如蜥蜴，长七八寸，亦可。一人初患伤寒，饮冷，心腹闷，身热，见食则，用赤小豆散吐之。妇人筋挛急痛，用神应散吐之。或曰：筋病吐之何为？答曰：木郁达之。所谓达者，令其条达。或又有打扑坠损，先吐之，用金花散；后下之，用承气汤。盖承者，顺也。偏枯证半身不遂者，用追风散吐之。头风后，有目疾，眼有半明可救者，用防风散吐之。小儿上喘嘲热，先用郁金散吐之，后用镇涎散下之，立效。治颠狂病久不已，用三圣散吐之，后大下之。诸风掉摇，目直不知人事，便可用悬头膏吐涎，立效。胸膈满，背痛，或臂疼，可先用祛风汤吐之，后服乌药散。厉风或疮疡恶疮，便用三圣散吐之，后服苦参丸。诸厥气，中风不省人事，便用神圣散鼻内灌之，吐出涎立效。破伤风牙关紧急，角弓反张，亦用神圣散吐之，吐后汗下之，效。三法俱用之者，乃上古高医，神妙莫测，今庸下之流，止看诸方，不知治法，不识源流，不行圣人法，去圣日浸远矣。可惜悲哉！〔丹〕凡吐，取逆流水调药吐之。凡药升动真气者，皆能吐。如防风、桔梗、芽茶、山栀、川芎、萝卜子，以姜汁、醋少许，瓜蒂散少许，入齑汁温服之，以鹅毛钩探之。<br />
<br />
　　〔子和〕<br />
<br />
　　稀涎散<br />
<br />
　　猪牙皂角（不蛀者，去皮弦，一两）绿矾（五钱）藜芦（半两）上为细末。每服半钱，或一二钱，斡开牙关，浆水调灌之。<br />
<br />
　　〔丹〕吐食积痰，用萝卜子五合，油炒擂，入浆水摅汁，入桐油、白蜜少许，旋旋半温，用帛紧束肚皮，然后用鹅毛搅喉中令吐。又法，用虾带壳半斤，入酱、姜、葱等料物煮汁，先吃虾，后饮汁，以鹅翎钩引即吐，必须紧勒腹肚。吐肥人湿痰，用益元散齑汁调下，探引吐之。<br />
<br />
　　〔世〕<br />
<br />
　　豆参散<br />
<br />
　　吐痰轻剂。<br />
<br />
　　赤小豆苦参上为末。酸浆水调服，用鹅翎探之。<br />
<br />
　　〔丹〕吐法单药桔梗芦人参芦艾叶末茶瓜蒂藜芦附子尖砒此数味皆自吐，不用手法探引，但药汤皆可吐，虚病症用人参芦吐之。<br />
<br />
　　〔子和〕<br />
<br />
　　三圣散<br />
<br />
　　防风（二两，去芦）瓜蒂（三两，拣净，炒微黄）藜芦（《圣惠方》减用之或一两，或半两，或三钱）上各为粗末。每服约半两，以齑汁三茶盏，先用二盏煎三五沸，去齑汁，次入水一盏，煎至三沸，却将先二盏同一处熬二沸，去渣澄清，放温，徐徐服之。以吐为度，不必尽剂。<br />
<br />
　　〔丹〕一方用郁金（半两）藜芦（一钱）苦参（一钱）上为末。齑汁调吐，如吐不止，丁香一粒止之。又不止，葱白汤呷之。<br />
<br />
　　治风涎用天南星一枚，中开一窍如粟米大，好醋纳于中，焙干，如此三次，藜芦二钱半，并为末。酒糊丸。每三五丸，空心温酒下，一饭时自吐。如未吐，再三丸。如涎尽呕不止，冷葱白汤止之。<br />
<br />
　　〔仲〕瓜蒂散（方见“伤寒香港脚上冲”。《活人》服瓜蒂法，附于后）《衍义》云：凡用瓜蒂，良久涎未出者，含砂糖一块，下咽即涎吐之。<br />
<br />
　　〔子和〕<br />
<br />
　　二仙散<br />
<br />
　　瓜蒂好茶各等分为细末。每服二钱，齑汁调下，空心用之。<br />
<br />
　　〔《衍义》〕瓜蒂，此即甜瓜蒂也，去瓜皮，用蒂，约半寸许，暴极干，不限多少，细末，量疾，每用一二钱，腻粉一钱匕，以水半协议调匀，灌之。治风涎暴作，气塞倒卧，服之良久，涎自出。或觉有涎，用诸药行化不下，但如此服，涎即出。<br />
<br />
　　〔《和剂》〕<br />
<br />
　　碧露丹<br />
<br />
　　石绿（细研，九度飞过，十两）附子尖川乌尖蝎梢（各七十个）上为末。入石绿令匀，糊丸鸡头大。每服用薄荷汁半盏，化下一丸。更以酒半合温服之，须臾吐出痰涎。<br />
<br />
　　上吐痰热剂。凡吐痰，用寒剂，累累吐不透者，必用热剂吐之方透。丹溪用瓜蒂、栀子、苦参、藜芦等剂，累吐许白云先生不透，后以附子尖和浆水与之，始得大吐也。<br />
<br />
　　〔子和〕<br />
<br />
　　独圣散<br />
<br />
　　用砒不以多少，为细末。每服一字，以新水调下，斡开牙关灌之，寻常勿用。<br />
<br />
　　〔世〕治痰喘。<br />
<br />
　　砒一钱，面二两，清水捏饼，香油煮黄色为末。每用末子一铜钱面，江茶三铜钱面，调匀，五更井水调下。如不吐，可添半铜钱面，次日再服。<br />
<br />
　　〔子和〕<br />
<br />
　　青黛散<br />
<br />
　　搐鼻取涎，神妙（方见《头痛》。气实痿热结，吐难出者，必先二三次用苦梗开之）。<br />
<br />
　　〔丹〕吐法先以布搭膊勒肚腹，于不通风处行之。凡用探吐鹅毛，须浸以桐油，却以皂荚水洗去油，晒干待用。<br />
<br />
　　〔子和〕疗痰者，以钗股鸡翎探引。不出，以齑投之。不吐，再投之。且投且探，无不出者。吐至昏眩，慎勿惊疑。书曰：若药不瞑眩，厥疾不瘳。如发头眩，可饮冰水立解。如无冰水，新汲水亦可。强者一二吐而安，弱者可作三次吐之，庶无损也。吐之次日，有顿复者，有转甚者，盖引之而上未平也，数日当再为之。如觉渴者，冰水新水瓜梨凉物皆不禁，惟禁食过饱，硬物干脯难化之物。一医吐一妇人，半月不止，命悬须臾，予煎麝香汤解之，下咽立止。或问麝香何能止吐？予谓之曰：瓜苗闻麝香即死，吐者，瓜蒂也，所以立解。如藜芦吐者不止，以葱白汤解之。如石药吐者不止，以甘草、贯众解之。诸草木吐者，可以麝香解之。（丹溪云：丁香、甘草、白术总解诸药）。吐药之苦寒者，有豆豉、瓜蒂、茶末、栀子、黄连、苦参、大黄、黄芩。苦辛而寒者，有郁金、常山、藜芦。甘苦而寒者，有地黄汁。辛而寒者，有轻粉。酸而寒者，有晋矾、绿矾、齑汁。酸辛而寒者，有胆矾。酸咸而寒者，有青盐、白米饮。甘咸而寒者，有沧盐。甘而寒者，有牙硝。甘而微温且寒者，有人参芦。苦而温者，有木香、远志、浓朴。辛苦而温者，有薄荷、芫花。辛而温者，有谷精草、葱根须。甘而温者，有乌头、附子尖。酸而温者，有饭浆。咸而温者，有皂角。辛而热者，有蝎梢。酸而平者，有铜绿。甘酸而平者，有赤小豆。凡此三十六味，惟常山、胆矾、瓜蒂有小毒，藜芦、芫花、轻粉、乌附尖有大毒，外二十六味，皆吐药之无毒者。各对证用之，宜先小服，不吐，积渐加之。<br />
<br />
　　病势剧危，老弱气衰者，不可吐。吐不止，则亡阳。血虚者，不可吐。诸吐血、呕血、咯血、衄血、嗽血、崩血、失血者，皆不可吐。病患无正性，妄言妄从者，不可吐。主病者不辨邪正之说，不可吐。性行刚暴，好怒喜淫之人，不可吐。<br />
<br />
　　〔海〕脉尺中按之有力，当吐之。若尺中按之无力，不可吐也。有力则阳气下陷于阴中，为阴中所遏，故吐之使阳气得上升也。<br />
<br />
　　〔垣〕脾胃虚不可妄用吐药论六元正纪论曰：木郁则达之者，盖木性当动荡轩举，是其本体，今乃郁于地中，无所施为，即是风失其性，人身有木郁之证者，当开通之，乃可用吐法以助风木，是木郁则达之之义也。又说木郁达之者，盖谓木初失其性，郁于地中，今既开发行于天上，是发而不郁也，是木复其性而有余也。有余则兼其所胜，脾土受邪，见之于木郁达之条下，不止此一验也。又厥阴司天，风木旺也。厥阴之胜，亦风木旺也。俱是脾胃受邪，见于上条，其说一同。或者不悟木郁达之四字之义，反作木郁治之，重实其实，脾胃又受木制，又复其木，正谓补有余而损不足也。既脾胃之气先已不足，岂不因此而重绝乎。明胸中窒塞当吐。气口三倍大于人迎，是食伤太阴，上部有脉，下部无脉，其人当吐，不吐则死。以其下部无脉，知其木郁在下也，塞道不行，而肝气下绝矣。兼肺金主塞而不降，为物所隔，金能克木，肝木受邪，食塞胸咽，故曰在上者因而越之。仲景曰：实烦，以瓜蒂散吐之。如经汗下，谓之虚烦，又名懊，烦躁不能眠，知其木郁也，以栀子豉汤吐之。昧者不知，膈咽不通，上支两胁，腹胀胃虚不足，乃浊气在上，则生胀之病，猛浪吐之。况胃虚必怒，风木已来乘凌胃气，《内经》以铁烙镇坠之，岂可反吐助其风木之邪，不宜吐而吐，其差舛如天地之悬隔。唯窒塞烦闷者，宜吐之耳，治下实，大承气汤，在前表里条。<br />
<br />
　　卷之四阴阳脏腑部<br />
<br />
　　诊五脏虚实<br />
<br />
　　《灵》肝气虚则恐，实则怒（《本神论》）。肝实则两胁下痛引少腹，善怒。虚则目KTKT无所见，耳无所闻，善恐，如人将捕之。（经文见《刺虚实法》）〔《素》〕春脉太过，则令人善怒。忽忽眩冒而颠疾，其不及则令人胸痛引背，下则两胁满。（《玉机真藏论》。背者肺之分野，肝木不及而肺金乘之，故胸痛引背）〔《灵》〕心气虚则悲，实则笑不休（《本神篇》）。心实则胸中痛，胁支满，胁下痛膺背肩髀间痛，两臂内痛。虚则胸腹大，胁下与腰相引而痛。（经文见《刺虚实法》）〔《素》〕夏脉太过，则令人身热肤痛，为浸淫，其不及则令人烦心，上见咳唾，下为气泄。（《玉机真藏论》）〔《灵》〕脾气虚则四肢不用，五脏不安，实则腹胀，经溲不利（《本神篇》）。脾实则身重善饥肉痿，足不收行，善，脚下痛。虚则腹满肠鸣飧泄，食不化。（经文见《刺虚实法》）〔《素》〕脾脉太过，则令人四肢不举，其不及则令人九窍不通，名曰重强。（《玉机真藏论》）〔《灵》〕肺气虚则鼻塞不利，少气，实则喘喝，胸盈，仰息（《本神篇》）。肺实则喘咳逆气，肩背痛，汗出，尻阴股膝髀足皆痛。虚则少气不能报息，耳聋嗌干。（经文见《刺虚实法》）。<br />

                    <br>
                        <br />
　　〔《素》〕秋脉太过，则令人逆气，而背痛愠愠然。其不及则令人喘，呼吸少气而咳，上气见血，下闻病音。（《玉机真藏论》）〔《灵》〕肾气虚则厥，实则胀（《本神篇》）。肾实则腹大胫肿，喘咳，身重，寝汗出憎风。虚则胸中痛，大腹小腹痛，清厥，意不乐。（经文见《刺虚实法》）〔《素》〕：冬脉太过，则令人解，脊脉痛而少气，不欲言。其不及则令人心悬，如病饥，中清，脊中痛，少腹满，小便变。（《玉机真藏论》）木不及，其病内舍胁，外在关节。火不及，其病内舍膺胁，外在经络。土不及，其病内舍心腹，外在肌肉四肢。金不及，其病内舍膺胁肩背，外在皮毛。水不及，其病内舍腰脊骨髓，外在溪谷膝。（《气交变论》）黄帝问曰：春脉如弦，何如而弦？岐伯对曰：春脉者，肝也，东方木也，万物之所以始生也，故其气来弱，轻虚而滑，端直以长，故曰弦，反此者病。帝曰：何如而反？岐伯曰：其气来实而强，此谓太过，病在外，其气来不实而微，此谓不及，病在中。（《玉机真藏论》）〔《难》〕春脉弦，反者为病，何谓反？然，其气来实强，是谓太过，病在外。气来虚微，是谓不及，病在内。（《十五难》）〔《素》〕帝曰：夏脉如钩，何如而钩？岐伯曰：夏脉者，心也，南方火也，万物之所以盛长也，故其气来盛去衰，故曰钩，反此者病。帝曰：何如而反？岐伯曰：其气来盛去亦盛，此谓太过，病在外。其气来不盛，去反盛，此谓不及，病在中。（《玉机真藏论》）〔《难》〕夏脉钩，反者为病，何谓反？然，其气来实强，是谓太过，病在外，气来虚微，是谓不及，病在内。（《十五难》）〔《素》〕帝曰：秋脉如浮，何如而浮？岐伯曰：秋脉者，肺也，西方金也，万物之所以收成也，故其气来轻虚以浮，来急去散，故曰浮，反此者病。帝曰：何如而反？岐伯曰：其气来毛而中央坚，两傍虚，此谓太过，病在外。其气来毛而微，此谓不及，病在中。（《玉机真藏论》）〔《难》〕秋脉毛，反者为病，何谓反？然，其气来实强，是谓太过，病在外。气来虚微，是谓不及，病在内。（《十五难》）〔《素》〕帝曰：冬脉如营，如何而营？岐伯曰：冬脉者，肾也，万物之所合藏也，故其气来沉以搏，故曰营，反此者病。帝曰：何如而反？岐伯曰：其气来如弹石者，此谓太过，病在外。其去如数者，此谓不及，病在中。（《玉机真藏论》）〔《难》〕冬脉石，反者为病，何谓反？其气来实强，是谓太过，病在外。气来虚微，是谓不及，病在中。（《难十五问》）〔《素》〕帝曰：四时之序，逆从之变异也。然脾脉独何主？岐伯曰：脾脉者，土也，孤藏以灌四傍者也。帝曰：然则脾善恶，可得见之乎？岐伯曰：善者不可得见，恶者可见。帝曰：恶者何如可见？岐伯曰：其来如水之流者，此谓太过，病在外。如鸟之喙者，此谓不及，病在中。（《玉机真藏论》）〔《难》〕脾者，中州也。其平和不可得见，衰乃见耳。如雀之啄，如水之下漏，是脾之衰见也。（《十五难》）〔《灵》〕阴气盛，则梦涉大水而恐惧。阳气盛，则梦大火而燔。阴阳俱盛，则梦相杀。上盛则梦飞，下盛则梦堕。甚饥则梦取，甚饱则梦与。肝气盛，则梦怒。肺气盛，则梦恐惧，哭泣，飞扬。心气盛，则梦善笑，恐畏。脾气盛，则梦歌乐，身体重不举。肾气盛，则梦腰脊两解不属。凡此十二盛者，至而泻之，立已。厥气客于心，则梦见丘山烟火。<br />
<br />
　　客于肺，则梦飞扬见金铁之奇物。客于肝，则梦山林树木。客于脾，则梦见丘陵大泽，坏屋风雨。客于肾，则梦临渊，没居水中。客于膀胱，则梦游行。客于胃，则梦饮食。客于大肠，则梦田野。客于小肠，则梦聚邑街衢。客于胆，则梦斗讼自刳。客于阴器，则梦接内。客于项，则梦斩首。客于胫，则梦行走而不能前，及居深地苑中。客于股肱，则梦礼节拜起。客于胞，则梦溲便。凡此十五不足者，至而补之，立已也。（《淫邪发梦说》）肝胆（味辛补，酸泻。气温补，凉泻）心小肠（味咸补，甘泻。气热补，寒泻）脾胃（味甘补，苦泻。气温补，寒泻）补泻各从其宜，逆从互换，入求责法）肺大肠（味酸补，辛泻。气凉补，温泻）肾膀胱（味苦补，咸泻。气寒补，热泻）肝苦急，急食甘以缓之，甘草；肝欲散，急食辛以散之，川芎；以辛补之，细辛；以酸补之，芍药；肝虚以生姜、陈皮之类补之；虚则补其母，肾者肝之母也，以熟地、黄柏补肾；如无他证，钱氏地黄丸补之。<br />
<br />
　　补肝丸四物汤<br />
<br />
　　内加防风、羌活，等分为细末。炼蜜为丸是也。<br />
<br />
　　镇肝丸<br />
<br />
　　即泻青丸去栀子、大黄是也。治肝虚，钱氏补肾地黄丸。（方见劳）〔海〕肝实以白芍药泻之，如无他证，钱氏泻青丸主之。实则泻其子，心乃肝之子，以甘草泻心。<br />
<br />
　　〔钱氏〕<br />
<br />
　　泻青丸<br />
<br />
　　当归（去芦，焙称）草龙胆（焙称）川芎栀子川大黄（煨）羌活防风（去芦）上各等分为末，炼蜜为丸，鸡头大。每服一丸，煎竹叶汤同砂糖温水化下。（海藏云：东垣先生治后风热毒翳膜气晕遮睛，以此剂泻之大效，初觉易治。）〔仲〕问曰：上工治未病，何也？师曰：夫治未病者，见肝之病，知肝传脾，当先实脾，四季脾土不受邪，即勿补之。中工不晓相传，见肝之病，不解实脾，惟治肝也。夫肝之病，补用酸，助用焦苦，益用甘味之药调之。酸入肝，焦苦入心，甘入脾，脾能伤肾之气，肾气微弱则水不行，水不行，则心火气盛则伤肺，肺被伤则金气不行，金气不行则肝木自愈，此治肝补脾之要妙也。肝虚则用此法，实则不必用之。经曰：虚虚实实，补不足，损有余，是其义也。余脏准此。<br />
<br />
　　〔垣〕从前来者，为实邪；从后来者，为虚邪。此子能令母实，母能令子虚是也。治法云：虚则补其母，实则泻其子。假令肝受心火之邪，是从前来者为实邪，当泻其子火也。然非直泻其火，十二经中各有金、木、水、火、土，当木之分泻其火也。故《标本论》云：本而标之，先治其本，后治其标。既肝受火邪，先于肝经五穴中泻荥火，行间穴是也。后治其标者，于心经五穴内泻荥火，少府穴是也。以药论之，入肝经药为引用，泻心火药为君。标而本之，先治其标，后治其本。既肝受水邪，当先于肾经涌泉穴中补木，是先治其标。后于肝经曲泉穴中泻水，是后治其本。以药论之，入肾经药为引用，补肝经药为君是也。<br />
<br />
　　〔海〕心苦缓，急食酸以收之，五味子；心欲软，急食咸以软之，芒硝；以咸补之，泽泻；以甘泻之，人参、黄、甘草；心虚以炒盐补之；虚则补其母，肝乃心之母，以生姜补肝；如无他证，钱氏安神丸是也。<br />
<br />
　　〔钱氏〕<br />
<br />
　　安神丸<br />
<br />
　　麦门冬（去心，焙）马牙硝白茯苓干山药寒水石（研）甘草（各半两）朱砂（一两，研）龙脑（一字，研）上为细末，炼蜜为丸，如鸡头大。每服半丸，砂糖水化下无时。<br />
<br />
　　〔海〕八物定志丸补益心神，安定魂魄，治痰去胸中邪热，理肺肾。（此方补心，更俟同志定夺）人参（一两半）菖蒲远志（去心）茯神（去心）茯苓（去皮，各一两）朱砂（二钱）白术麦门冬（去心，各半两）牛黄（二钱，另细研）上为细末，炼蜜丸如桐子大。米饮汤下三十丸，无时。若髓竭不足，加生地黄、当归；若肺气不足，加天门冬、麦门冬、五味子；若心气不足，加上党参、茯神、菖蒲；若脾气不足，加白术、白芍药、益智；若肝气不足，加天麻、川芎；若肾气不足，加熟地黄、远志、牡丹皮；若胆气不足，加细辛、酸枣仁、地榆；若神昏不足，加朱砂、预知子、茯神。<br />
<br />
　　心实以甘草泻之，如无他证，以钱氏方中重则泻心汤，轻则导赤散。<br />
<br />
　　〔钱氏〕泻心汤黄连（一两，去须）上为极细末。每服一字至半钱一钱，临卧温水调下。（海藏云：易老单方泻心汤、出于此，乃实邪也，实则泻其子）〔钱氏〕<br />
<br />
　　导赤散<br />
<br />
　　（丹溪云：导赤散正小肠药也）生地黄木通甘草（各等分）上同为末。每服三钱，水一盏，入竹叶七片，同煎至五分，食后温服。（一本不用甘草，用黄芩）脾苦湿，急食苦以燥之，白术；脾欲缓，急食甘以缓之，甘草；以甘补之，人参；以苦泻之，黄连；脾虚以甘草、大枣之类补之。如无他证，以钱氏益黄散补之。虚则补其母，心乃脾之母，以炒盐补心。<br />
<br />
　　〔钱氏〕<br />
<br />
　　益黄散<br />
<br />
　　陈皮（一两）青皮诃子肉甘草（各半两）丁香（二钱）上为细末。每服二钱三钱煎服。（海藏云：此剂泻脾以燥湿）〔东垣〕阎孝忠编集钱氏方，以益黄散补土。又言风旺必克脾土，当先实其脾。味者不审脾中寒热，一例用补脾药。又不审药中有丁香、青皮辛热，大泻肺金。脾虚之症，岂可反泻其子，为寒水反来侮土。中寒呕吐，腹痛泻痢青白，口鼻中气冷，益黄散，神治之药也。如因服热药巴豆之类过剂，损其脾胃；或因暑天伤热积食，损其脾胃，而成吐泻，口鼻中气热而成慢惊者，不可服之。今立一方治胃中风热，名人参安胃散。<br />
<br />
　　黄（二钱）人参（一钱）生甘草（半钱）炙甘草（半钱）白芍药（七分）陈皮（一钱，去白）黄连（少许）白茯苓（四分）上为粗末。每服水二盏，煎五沸，去渣。温服。<br />
<br />
　　〔海〕脾实以枳实泻之，如无他证，以钱氏泻黄散泻之。实则泻其子，肺乃脾之子，以桑白皮泻肺。<br />
<br />
　　（钱氏）<br />
<br />
　　泻黄散<br />
<br />
　　藿香（七钱）山栀仁（一两）石膏（半两）甘草（二两）防风（四两）上锉，同蜜酒微炒香，为细末。每服二钱，水一盏，煎清汁服。（海藏云：此剂泻。肺热。）〔海〕肺苦气上逆，急食苦以泻之，诃子皮，一作黄芩；肺欲收，急食酸以收之，白芍药；以酸补之，五味子；以辛泻之，桑白皮；肺虚以五味子补之。如无他证，钱氏补肺阿胶散主之。虚则补其母，脾乃肺之母，以甘草补脾。<br />
<br />
　　〔钱氏〕<br />
<br />
　　补肺阿胶散<br />
<br />
　　阿胶（一两，半炒）黍粘子（一两，炒香）马兜铃（半两，炒）甘草（一钱，炒）杏仁（七个，去皮尖）糯米（一两）上为末。每服二钱，水一盏，食后。（海藏云：杏仁泻肺，非若人参、天冬、麦冬之补也，当以意消息之）〔海〕肺实以桑白皮泻之。如无他证，以泻白散主之。实则泻其子，肾乃肺之子，以泽泻泻肾。<br />
<br />
　　〔钱氏〕<br />
<br />
　　泻白散<br />
<br />
　　桑白皮（一两，炒黄）地骨皮（一两）甘草（半两，炒）上为细末。每服二钱，水一盏，入粳米百粒同煎，食后服。易老加黄连。（海藏云：治肺热传骨蒸热，自宜用此、以直泻之，用山栀、黄芩方能泻肺，但当以气血分之）〔海〕肾苦燥，急食辛以润之，知母、黄柏；肾欲坚，急食苦以坚之，知母；以苦补之，黄柏；以咸泻之，泽泻；肾虚，以熟地、黄柏补之。<br />
<br />
　　〔垣〕肾有两枚，右为命门相火，左为肾水，同质而异性也。经曰：形不足者，温之以气；精不足者，补之以味。又云：气化精生，味和形长。无阴则阳无以化，当以味补肾真阴之虚，阴本既固，阳气自生，化成精髓。若相火阳精不足，宜用辛温之剂，世人用辛热之剂，治寒甚之病，非补肾也（《难经》云：脏各有一耳，肾独有两者，何也？然肾两名，非皆肾也，其左者为肾，右者为命门。命门者，诸精神之所舍，元气之所系也。故曰男子以藏精，女子以系胞，故知肾有一也）。左肾属水，水不足则阴虚，宜补肾丸。<br />
<br />
　　龟板（酒炙，四两）知母（酒浸，炒）黄柏（炒焦，各三两）干姜（一两）上为末，粥丸。一方无姜，有侧柏叶，用地黄膏为丸。<br />
<br />
　　补血丸<br />
<br />
　　龟板（酒炙黄）黄柏（炒）知母（炒，各三两）生干姜（一两）杜牛膝（二两）上为末，粥丸。<br />
<br />
　　固真丸<br />
<br />
　　龟板（醋炙，二两）虎骨（酥炙，一两）苍耳（酒蒸九次，三两）生地（姜汁制炒）柏皮（半两）干姜（三钱）乌药（半两）上为末，姜汁糊丸。<br />
<br />
　　〔垣〕<br />
<br />
　　三才封髓法丹<br />
<br />
　　降心火，益肾水。<br />
<br />
　　麦门冬（去心）熟地人参（各半两）黄柏（炒，三两）甘草（炙，七钱半）缩砂仁（一两半）上为细末，水糊和丸，梧子大。每服五十丸，用苁蓉半两，作片，酒浸一宿，次日煎至三五沸，去渣送下前丸子，空心服。<br />
<br />
　　右肾属火，火不足则阳虚，宜八味丸。<br />
<br />
　　〔垣〕<br />
<br />
　　八味丸<br />
<br />
　　治肾气虚乏，下元伤惫，脐下疼痛，夜多漩溺，脚膝缓弱，面色痿黄或黧黑，及虚劳不足，渴欲饮水，腰重疼痛，小腹急痛，小便不利，并宜服之。脾恶湿，肾恶燥，古人制方益肾，皆湿润之药也。故八味丸，仲景谓之肾气丸，以熟地黄为主。<br />
<br />
　　熟地（补肾水真阴，八两）肉桂（补肾水真火，一两）丹皮（补神志不足，三两）附子（能行诸经而不止兼益火，一两）白茯苓（能伐肾邪湿滞，三两）泽泻（去胞中留垢及遗溺，三两）山茱萸（治精滑不禁，四两）干山药（能治皮毛中干燥酸湿，四两）上八味为细末，炼蜜丸。皆君主之药也。若不根据易老加减，服之终不得效。若加五味子，为肾气丸，述类象形之剂也。益火之源，以消阴翳；壮水之主，以制阳光。<br />
<br />
　　〔钱氏〕<br />
<br />
　　地黄丸加减法<br />
<br />
　　如阳事多痿不振，根据今方；然夏月减附子（三停精完全减桂附，只六味）；血虚阴衰，熟地黄为君；精滑，山茱萸为君；小便或多或少，或赤或黄或白，茯苓为君；小便淋漓，泽泻为君；心虚，肠胃积热，心火炽盛，心气不足，牡丹皮为君；皮肤涩干，山药为君。以上言为君者，其分两用八两，其干地黄，只根据为臣分两，余皆同。<br />

                    <br>
                        <br />
　　〔《保命》〕<br />
<br />
　　金刚丸<br />
<br />
　　牛膝丸煨肾丸（并见虚损门）〔海〕<br />
<br />
　　离珠丹<br />
<br />
　　又名神珠丹。治下焦阳气虚乏，脐下腹冷痛，足寒而逆。<br />
<br />
　　杜仲（炒，去丝，三两）萆（二两）诃子（煨，五个）龙骨（一两）破故纸（三两）巴戟（酒浸去心，三两）胡桃（一百个，去皮）朱砂（另研，一两半）缩砂仁（半两）上为末，酒为丸，梧桐子大，朱砂为衣。每服三十丸，空心温酒盐汤任下。<br />
<br />
　　还少丹<br />
<br />
　　大补心肾脾胃，一切虚损，神志俱耗，筋力顿衰，腰脚沉重，肢体倦怠，血气羸乏，小便混浊。<br />
<br />
　　干山药牛膝（酒浸）远志（去心）山茱萸（去核）白茯苓五味巴戟（酒浸，去心）肉苁蓉（酒浸）石菖蒲楮实杜仲（去丝）舶上茴香（各一两）姜汁（一两）枸杞（一两半）上为细末，炼蜜同枣肉为丸，桐子大。每服三十丸，温酒或盐汤下，日三服，食前。五日觉有力，十日精神爽，半月气壮，二十日目明，一月夜思饮食，冬月手足常暖，久服令人身体轻健，筋骨壮盛，怡悦颜色，寿延难老。更有加减法，如热，加山栀子一两；心气不宁，加麦门冬一两；少精神，加五味子一两；阳弱，加续断一两。常服固齿牢牙，永无瘴疟。<br />
<br />
　　妇人服之，容颜悦泽，暖子宫，去一切病。<br />
<br />
　　水芝丸（方见小便数门）〔丹〕玉女长春不老丹牛膝根汁、苍耳根汁各二碗，不可入水，和一处，瓷器熬成膏，如稠蜜。金罂子为末散半斤，用不去皮莲子实、猪肚（即羯猪肚）蒸熟，取莲子晒干四两，和前二末膏子丸如梧子大，温酒下廿丸。一月身和暖，二月觉精神，服一料验甚。<br />
<br />
　　〔海〕肾实须泽泻泻之，肾本无实，不可泻，钱氏止有补肾地黄丸，无泻肾之药。治脉洪而实，钱氏地黄丸加生地黄，去山茱萸是也。此治左手本部脉实。若右尺洪实，以凤髓丹泻之。<br />
<br />
　　假令水在木之分，是从后来者，此为虚邪。虽水为虚邪，则木本虚矣。经曰：母能令子虚。假令火在木之分，是从前来者，此为实邪。虽火为实邪，则木本实矣。经曰：子能令母实。假令两手脉弦，无表证，乃东方实也，是西方不足也。缘母虚所致，宜大补其脾土，微补肺，大泄其火，微泄其木。杂症诸论云：先调其气，次治诸疾。况此本经不足的证也。《难经》云：东方实，是西方虚也。又云：欲泄其邪，先补其虚，此之谓也。此证当以温药补肺，以气药燥剂为用。如正气已胜，当再服泄火泻风之药，清鬲凉上，勿令入胃，此为全治，用益黄加白术、半夏、茯苓、甘草。如酒病得之，加泽泻，治手足阳明二燥。益黄者，燥湿而补气也。实泻黄也。泄火泻风，用泻青之类，羌活、防风、生地黄、甘草、黄连等分，黄芩倍之。凡用药，补即用各方之生数，如理中丸、建中汤是也。泻即用各方之成数，七宣丸是也。<br />
<br />
　　卷之四阴阳脏腑部<br />
<br />
　　诊五邪相干<br />
<br />
　　〔《难》〕有正经自病，有五邪所伤，何以别之？经言忧愁思虑则伤心，形寒饮冷则伤肺，恚怒气逆上而不下则伤肝，饮食劳倦则伤脾，久坐湿地、强力入水则伤肾，是正经自病者也。何谓五邪？有中风，有伤暑，有饮食劳倦，有伤寒，有中湿，此之谓五邪。假令心病，何以知中风得之？然，其色当赤。何以言之？肝主色，自入为青，入心为赤，入脾为黄，入肺为白，入肾为黑。肝为心邪，故知当赤色也。其病身热，胁下满痛，其脉浮大而弦。何以知伤暑得之？然，当恶臭。何以言之？心主臭，自入为焦臭，入脾为香臭，入肝为臊臭，入肾为腐臭，入肺为腥臭，故知心病伤暑得之也，当恶臭。其病身热而烦，心痛，其脉浮大而散。<br />
<br />
　　何以知饮食劳倦得之？然，当喜苦味。虚为不欲食，实为欲食，何以言之？脾主味，入肝为酸，入心为苦，入肺为辛，入肾为咸，自入为甘。故脾邪入心，为喜苦味也。其病身热体重嗜卧，四肢不收，其脉浮大而缓。何以知伤寒得之？然，当谵言妄语。何以言之？肺主声，入肝为呼，入心为言，入脾为歌，入肾为呻，自入为哭。故知肺邪入心，为谵言妄语也。其病身热洒洒恶寒，甚则喘咳，其脉浮大而涩。何以知中湿得之？然，当喜汗出而不可止。何以言之？肾主湿，入肝为泣，入脾为涎，入肺为涕，自入为唾。故知肾邪入心，为汗出不可止也。其病身热而小肠痛，足胫寒而逆，其脉沉濡而大。此五邪之法也。（《四十九难》）肝主色，心主臭，脾主味，肺主声，肾主液。肝色青，其臭臊，其味酸，其声呼，其液泣。心色赤，其臭焦，其味苦，其声言，其液汗。脾色黄，其臭香，其味甘，其声歌，其液涎。肺色白，其臭腥，其味辛，其声哭，其液涕。肾色黑，其臭腐，其味咸，其声呻，其液唾。<br />
<br />
　　病有虚邪，有实邪，有贼邪，有微邪，有正邪，何以别之？从后来者为虚邪，从前来者为实邪，从所不胜来者为贼邪，从所胜来者为微邪，自病者为正邪。何以言之？假令心病，中风得之为虚邪，伤暑得之为正邪，饮食劳倦得之为实邪，伤寒得之为微邪，中湿得之为贼邪。（《五十难》）一脉为十变者，何谓也？然，五邪刚柔相逢之意也。假令心脉急甚者，肝邪干心也。心脉微急者，胆邪干小肠也。心脉大甚者，心邪自干心也。心脉微大者，小肠邪自干小肠也。<br />
<br />
　　心脉缓甚者，脾邪干心也。心脉微缓者，胃邪干小肠也。心脉涩甚者，肺邪干心也。心脉微涩者，大肠邪干小肠也。心脉沉甚者，肾邪干心也。心脉微沉者，膀胱邪干小肠也。五脏各有刚柔邪，故令一脉辄变为十也。（《十难》）〔《灵》〕黄帝曰：请问脉之缓、急、大、小、滑、涩之病形何如？岐伯曰：臣请言五脏之病变也。心脉急甚者为螈，微急为心痛引背，食不下。（谓色赤脉钩而急也，余缓大小滑涩五脉仿此）。缓甚为狂笑，微缓为伏梁，在心下上下行，时唾血。大甚为喉，微大为心痹引背，善泪出。小甚为善哕，微小为消瘅。滑甚为善渴，微滑为心疝引脐，小腹鸣。<br />
<br />
　　涩甚为喑，微涩为血溢，维厥，耳鸣，颠疾。<br />
<br />
　　肺脉急甚为癫疾，微急为肺寒热，怠惰，咳唾血，引腰背胸，若鼻肉不通（谓色白脉毛而急也，余脉仿此）。缓甚为多汗，微缓为痿、偏风，头以下汗出不可止。大甚为胫肿，微大为肺痹引胸背，起恶日光。小甚为泄，微小为消瘅。滑甚为息贲上气，微滑为上下出血。涩甚为呕血，微涩为鼠，在颈肢腋之间，下不胜其上，其应善酸矣。<br />
<br />
　　肝脉急甚者为恶言，微急为肥气在胁下，若覆杯（谓色青脉弦而急也，余脉仿此）。缓甚为善呕，微缓为水瘕痹也。大甚为内痈，善呕衄，微大为肝痹阴缩，咳引小腹。小甚为多饮，微小为消瘅。滑甚为疝，微滑为遗溺。涩甚为溢饮，微涩为挛筋痹。<br />
<br />
　　脾脉急甚为螈，微急为膈中，食饮入而还出，后沃沫。缓甚为痿厥，微缓为风痿，四肢不用，心慧然若无病。大甚为击仆，微大为疝气，腹里大脓血，在肠胃之外。小甚为寒热，微小为消瘅。滑甚为癃，微滑为虫毒蝎腹热。涩甚为肠，微涩为内，多下脓血。<br />
<br />
　　肾脉急甚为骨癫疾，微急为沉厥奔豚，足不收，不得前后（谓色黑脉石而急也，余脉仿此）。缓甚为折脊，微缓为洞，洞者食不化，下嗌还出。大甚为阴痿，微大为石水，起脐以下至小腹HTHT然，上至胃脘，死不治。小甚为洞泄，微小为消瘅。滑甚为癃，微滑为骨痿，坐不能起，起则目无所见。涩甚为大痈，微涩为不月，沉痔。黄帝曰：病之六变者，刺之奈何？岐伯答曰：诸急者多寒，缓者多热，大者多气少血，小者血气皆少，滑者阳气盛微有热，涩者多血少气微有寒。是故刺急者，深内而久留之。刺缓者，浅内而疾发针，以去其热。刺大者，微泻其气，无出其血。刺滑者，疾发针而浅内之，以泻其阳气而去其热。刺涩者，必中其脉，随其逆顺而久留之，必先按而循之，已发针，疾按其，无令其血出，以和其脉。诸小者，阴阳形气俱不足。勿取以针，而调以甘药也。（初详滑者阴气有余，今反言阳气盛，涩者阳气有余，今反言少气多血，恐二脉乃交互间，宜更详之。以上并见《邪气脏腑病形篇》）〔垣〕假令肝病实邪，风热相合，风性急，火摇动焰而旋转，其脉弦而紧洪，风热发狂，宜<br />
<br />
　　芎黄汤<br />
<br />
　　羌活川芎大黄（各一两）甘草（半两）上咀。每服半两，水二盏，煎至六分，去渣温服。<br />
<br />
　　虚邪风寒相合，木虑肾恐，拘急自汗，其脉弦紧而沉。仲景云：风感太阳，移证在少阴经中，桂枝加附子汤主之。贼邪风燥相合，血虚筋缩，皮肤皴揭，脉弦浮而涩。仲景云：血虚筋急，桂枝加栝蒌汤主之。微邪风湿相合，体重节痛，脏腑洞泄，脉弦长而缓。仲景云：身体疼痛，下痢清谷，急当救里，四逆汤主之。正邪中风，目眩头重，叫怒不出，脉弦紧而长。仲景云：甚则如痫为，宜羌活汤。本草云：羌活主痫，防风、黄芩为佐。<br />
<br />
　　小儿为痫，大人为。<br />
<br />
　　假令心病实邪，热湿相合，愦愦心烦，热蒸不眠，脾经络于心，心经起于脾，二经相接，故为湿热，脉浮大而缓，足太阴寄证在手太阳，宜栀豉汤。若痞，加浓朴、枳实。虚邪热风相合，妄听妄闻，耳有萧声，胆与三焦之经，同出于耳。铜人云：刺关冲出血，泻支沟。<br />
<br />
　　脉浮大而弦，初小柴胡汤，后大柴胡汤。此证是太阳与少阳为病，前客后主也。贼邪热寒相合，胆惕心悬如饥，神怯恐怖，足少阴与手厥阴相接，水中心经，故神怯怖耳。脉大而沉濡，亦在太阳经中。《内经》曰：心虚则热收于内，以黄连附子泻心汤主之。治法云：热多寒少，以热为佐，如寒多热少，加附子、干姜佐之。微邪热燥相合，过饮歌乐，实为热燥，俗言畅饮也。病患言快活，快活是有声歌乐也。以意思浆，是无声歌乐也。脉大而洪涩，白虎汤主之。喘则加人参。正邪热也，脱阳见鬼，躁扰狂越，脉洪实，一呼四至，是八至脉也。<br />
<br />
　　小承气汤主之，谓腹不坚大也。<br />
<br />
　　假令肺病实邪，燥寒相合，毛耸皮凉，溲多而清，其脉短涩而沉。此证如秋冬宜八味丸，若春夏宜地黄丸。虚邪燥湿相合，微喘而痞，便难而痰，其脉浮涩而缓，枳实理中汤主之。如喘甚加人参；若便难加木香、槟榔各半钱，为极细末，煎下理中丸。贼邪燥热相合。鼻窒鼽衄，血溢血泄，其脉涩而浮大，甚者，桃仁承气汤；微者，犀角地黄汤。极者，抵当汤；微者，抵当丸。微邪燥风相合，皮燥甲枯，血虚气虚，二脏俱虚，先血后气，其脉浮涩而弦大，养气血药主之。正邪燥自病，其气郁，皆属于肺，诸燥有声，其脉浮涩而短，则诸嗽药选而用之。<br />
<br />
　　假令肾病实邪，寒风相合，当藏不藏，故下痢纯清，其脉沉滑而弦。仲景云：少阴证，口燥咽干，下痢纯清，大承气汤主之。脉沉弦而迟，四肢逆冷者，宜四逆汤等。虚邪寒清相合，咳唾多呻，洒淅寒清无寐，经言燥化清，其脉沉实而涩，酸枣仁汤主之。贼邪寒湿相合，肾为胃关，关闭水溢，关闭不利，水在胃为肿，在肺为喘，及变诸证，其脉沉缓而大。仲景云：大病瘥后，腰下有水气者，牡蛎泽泻汤主之。微邪寒热相合，膀胱热郁，津液枯少，其脉沉濡而大。《内经》曰：水少干涸是也，猪苓汤主之。正邪寒自病，为寒忿用藏，黑痹经沉，其脉沉濡而滑，宜黑痹天麻丸。如证同脉异，微者腑病也，甚者脏病也。<br />
<br />
　　假令脾病实邪，湿燥相合，胃中燥屎，腹满坚痛，其脉缓而长涩，正阳阳明证也，调胃承气汤主之。虚邪湿热相合，热陷胃中，肠下血，脉缓而大，黄连解毒汤主之。贼邪湿风相合，呕逆胁痛，往来寒热，脉缓而弦长，小柴胡汤主之。微邪湿寒相合，寒来求湿，身黄而不热，体重而不渴，谓之寒湿。其脉缓沉而滑，术附汤主之。如小便不利者，加茯苓。正邪湿自病，腹满时痛，手足自温，其脉沉涩而长。虚痛，桂枝加芍药汤；实痛，桂枝加大黄汤主之。<br />
<br />
　　胃为十二经之海，十二经皆禀血气滋养于身，脾受胃之禀行其血气也。脾胃既虚，十二经之邪不一而出。假令不能食而肌肉削，乃本病也。其右关脉缓而弱，本部脉也。本部本证脉中，兼见弦脉，或见四肢满闭，淋溲便难转筋一二证，此肝之脾胃病也，当于本经药中加风药以泻之。本部本证脉中，兼见洪大，或见肌热烦面赤，而不能食，肌肉消一二证，此心之脾胃病也，当于本经药中加泻火之药。本部本证脉中，兼见浮涩，或见气短气上喘咳，痰盛皮涩一二证，此肺之脾胃病也，当于本经药中兼泻肺之邪，及补气之药。本部本证脉中，兼见沉细，或见善恐数欠之证，此肾之脾胃病也，当于本经药中加泻肾水之浮，及泻阴火伏炽之药。<br />
<br />
　　弦脉（风邪所伤，甘草芍药黄建中汤之类，或甘酸之剂皆可用之）洪脉（热邪所伤，三黄丸泻黄散、调胃承气汤，或甘寒之剂皆可用之）脾胃右关其脉缓，如得：缓脉。（本经太过，湿邪所伤，平胃散加白术、茯苓，五苓散，或除湿之剂皆可用之）涩脉（燥邪所伤，异功散加当归，四君子汤加熟地黄，或甘温甘润之剂皆可用之）沉细脉（寒邪所伤，益黄散、养脾丸、理中汤，如寒甚则加附子甘热之剂，皆可用之）前项所定方药乃常道也，如变则更之。<br />
<br />
　　脾胃不足，不同余脏，无定体故也。其治肝心肺肾，有余不足，或补或泻，惟益脾胃之药为切。经言至而不至，是为不及，所胜妄行，所生受病，所不胜乘之也。至而不至者，谓从后来者为虚邪，心与小肠来乘脾胃也。脾胃脉中见浮大而弦，其病或烦躁闷乱，或四肢发热，或口苦舌干咽干。盖心主火，小肠主热，火热来乘土位，乃湿热相合，故烦躁闷乱也。<br />

                    <br>
                        <br />
　　四肢者，脾胃也，火乘之，故四肢发热也。饮食不节，劳役所伤，以致脾胃虚弱，乃血所生病，主口中津液不行，故口咽干也。病患自以为渴，医者治以五苓散，谓止渴燥而反加渴燥，乃重竭津液，以至危亡也。经云：虚则补其母。当于心与小肠中以补脾胃之根蒂，以甘温之药为之主，以苦寒之药为之使，以酸味为之臣佐。以心苦缓，急食酸以收之，心火旺则肺金受邪，金虚则以酸补之。次以甘温及甘寒之剂，于脾胃中泻心火之亢盛，是治其本也。所胜妄行者，谓心火旺能令母实。母者，肝木也。肝木旺则挟火之势，无所畏惧而妄行也，故脾胃先受之。或身体沉重，走注疼痛，盖热湿相搏，风热郁而不得伸，附丽于有形也。或多怒者，风热下陷于地中也。或目病而生内障者，脾裹血，胃主血，心主脉，脉者血之府也。<br />
<br />
　　或云心主血，又云肝主血，肝之窍开于目也。或妄见妄闻，起妄心，夜梦亡人，四肢满闷转筋，皆肝木火盛而为邪也。或生痿，或生痹，或生厥，或中风，或生恶疮，作肾痿，或上热下寒，为邪不一，皆风热不得生长，而木火遏于有形中也。所生受病者，言肺受土火木之邪，而清肃之气伤。或胸满少气短气者，肺主诸气，五脏之气皆不足，而阳道不行也。或咳嗽寒热者，湿热乘其内也。所不胜乘之者，水乘木之妄行，而反来侮土，故肾火下亢，致督任冲三脉盛，火旺煎熬，令水沸腾。而乘脾肺，故痰涎唾出于口也。下行为阴汗，为外肾冷，为足不任身，为脚下隐痛，或水附木势而上，为眼涩，为眵，为冷泪。此皆由肺金之虚，而寡于畏也。夫脾胃不足，是火不能生土，而反抗拒。此至而不至，是为不及也。<br />
<br />
　　白术（君）人参（臣）甘草（佐）芍药（佐）黄连（使）黄（臣）桑白皮（佐）诸风药皆是风能胜湿也，诸甘温药亦可。<br />
<br />
　　心火亢盛，乘于脾胃之位，亦至而不至，是为不及也。<br />
<br />
　　黄连（君）石膏（佐）芍药（佐）知母（佐）黄柏（臣）甘草（使）生地（臣）黄芩（佐）肝木妄行，胸胁痛，口苦舌干，往来寒热而呕，多怒，四肢满闭，淋溲便难，转筋腹中急痛，此所不胜乘之也。<br />
<br />
　　柴胡（君）防风（臣）白术（佐）羌活（佐）独活（佐）芍药（臣）甘草（臣）升麻（使）茯苓（佐）猪苓泽泻（佐）肉桂（臣）本川芎细辛蔓荆子白芷石膏黄柏知母滑石肺金受邪，由脾胃虚弱不能生肺，乃所生受病也。故咳嗽气短气上，皮毛不能御寒，精神少而渴，情惨惨不乐。皆阳气不足，阴气有余，是体有余而用不足也。<br />
<br />
　　人参（君）白术（佐）白芍药（佐）橘皮（臣）青皮（破滞气）黄（臣）桂枝（佐）桔梗（引用）桑白皮（佐）甘草木香（佐）槟榔五味（佐，此三味除客气）肾水反来侮土，所胜者妄行也。作涎及清涕，唾多溺多，而恶寒者是也。土火复之，及三脉为邪，则足不任身，足下痛不能践地，骨乏无力，喜睡，两丸冷，腹阴阴而痛，妄闻妄见，腰脊背胁皆痛。<br />
<br />
　　干姜（君）苍术（佐）川乌（臣，炒，少许）白术（臣）肉桂（佐）茯苓泽泻（使）猪苓（佐）附子（佐，炮）〔孙〕按虞部郎中汪奉老疾革，有子可升，当遗表奏荫，召孙至，曰：郎中亡矣，不可治。可升告孙曰：生且固难，如何可延三日，以待奏回。孙曰：郎中之患，肝气将绝，脾土反胜，当后脾土火旺，肝气乃绝。方今日辰巳间，当略泻脾土，使不能胜肝，则木且未绝。三日后，早奏下，当日气绝。孙尚药精究五脏盛衰，类此。<br />
<br />
　　天地之气，内淫而胜为病药方，六气乘虚为病相胜药方，六气之复为病药方，并见运气类注。<br />
<br />
　　卷之五阴阳脏腑部<br />
<br />
　　治寒热法<br />
<br />
　　〔《素》〕阴胜则阳病，阳胜则阴病。阳胜则热，阴胜则寒。重寒则热，重热则寒。（阴阳应象论下同）阳胜则身热，腠理闭，喘粗，为之俯仰，汗不出而热，齿干以烦冤，腹满死，能冬不能夏。阴胜则身寒汗出，身常清，数栗而寒，寒则厥，厥则腹满死，能夏不能冬。<br />
<br />
　　〔垣〕诸有过，切之涩者，阳气有余也。滑者，阴气有余也。阳气有余，为身热无汗。阴气有余，为多汗身寒。阴阳有余，则无汗而身寒。阴阳不足，则有汗而身热。予补此句，为病之重者，莫大于此，如刀削肌肉，危之甚，不能久矣。按经曰：邪生于阳者，得之风雨寒暑。又曰：阳虚生外寒。阳受气于上焦，以温皮肤分肉之间。今寒气在外，则上焦不通，上焦不通，则寒气独留于外，故寒栗。又曰：阳盛生外热。上焦不通利，则皮肤致密，腠理闭塞，玄府不通，卫气不得泄越，故外热。经曰：邪生于阴者，得之饮食居处，阴阳喜怒。又曰：阴虚生内热。有所劳倦，形气衰少，谷气不盛，上焦不行，下脘不通，胃气热，热气熏胸中，故内热。又曰：阴盛生内寒。厥气上逆，寒气积于胸中而不泻，不泻则温气去，寒独留则血凝，血凝则脉不通，其脉盛大以涩，故中寒。（余见针灸门。）〔《灵》〕视其颜色黄赤者，多热气。青白者，少热气。黑色者，多血少气。（五音五味篇）经曰：凡诊络脉，脉色青则寒且痛，赤则有热。胃中寒，手鱼际之络多青，胃中有热，鱼际络赤。其暴黑者，留久痹也。其有赤有黑有青者，寒热气也。其青短者，少气也。浮络多青则痛，多黑则痹，黄赤则热，多白则寒，五色皆见其寒热也。（余见阴阳通论。）〔《难》〕经云：数则为热，迟则为寒，诸阳为热，诸阴为寒。（全文见诊法通论。）经曰：人迎盛则为热，虚则为寒。气口盛则胀满寒中，食不化，虚则热中，出糜少气，溺色变。（全文见针灸虚实。）寒者热之，热者寒之，微者逆之，甚者从之，逆者正治，从者反治，从少从多，观其事也。帝曰：反治何谓？岐伯曰：热因寒用，寒因热用，塞因塞用，通因通用，必伏其所主，而先其所因，其始则同，其终则异，可使破积，可使溃坚，可使气和，可使必已。（全文见治法通论。）微者调之，其次平之，盛者夺之，汗之下之，寒热温凉，衰之以属，随其攸利。（全文见治法虚实。）王注曰。假如小寒之气，温以和之。大寒之气，热以取之，甚寒之气，则下夺之。夺之不已，则逆折之。<br />
<br />
　　折之不尽，则求其属以衰之。小热之气，凉以和之。大热之气，寒以取之。甚热之气，则汗发之。发之不已，则逆制之。制之不尽，则求其属以衰之。）〔《难》〕阳盛阴虚，下之则愈，汗之则死。（此热病也。阳盛生外热，阴虚生内热，用寒药下之。仲景云：桂枝下咽，阳盛则毙。）阴盛阳虚，汗之则愈，下之则死。（此寒病也。阴盛生内寒，阳虚生外寒，用热药汗之非止发汗也，为助阳也。仲景云：承气入胃，阴盛以亡。东垣云：用甘药以助升浮生长之气。）〔《素》〕帝曰：论言治寒以热，治热以寒，方士不能废绳墨而更其术也。有病热者，寒之而热，有病寒者，热之而寒，二者皆在，新病复起，奈何？岐伯曰：诸病寒之而热者取之阴，热之而寒者取之阳，所谓求其属也。<br />
<br />
　　（王注云：益火之源，以消阴翳；壮水之主，以制阳光。）帝曰：善。服寒而反热，服热而反寒，其故何也？岐伯曰：治其王气，是以反也。帝曰：不治王而然者，何也？岐伯曰：悉哉问也，不治五味属也。夫五味入胃，各归所喜，故酸先入肝，苦先入心，甘先入脾，辛先入肺，咸先入肾，久而增气，物化之常也。气增而久，夭之由也。（至真要大论下同）王注云：入肝为温，入心为热，入肺为清，入肾为寒，入脾为至阴，而四气兼之皆为增其味而益其气，故久服黄连、苦参而反热者，此其类也。故曰：久而增气，物化之常也。气增不已，则脏气偏胜。气有偏胜，则脏有偏绝，脏有偏绝，则有暴天者。故曰：气增而久，夭之由也。）〔海〕问寒病服热药而寒不退，热病服寒药而热不退，何也？答曰：启玄子云，热不得寒，是无水也。寒不得热，是无火也。寒之不寒，责其无水。热之不热，责其无火。经云：滋其化源，源既已绝，药之假，焉能滋其真水火也。<br />
<br />
　　帝曰：脉从而病反者，何如？岐伯曰：脉至而从，按之不鼓，诸阳皆然。（王注云：言病热而脉数，按之不鼓动，乃寒盛格阳而致之，非热也。此一节言症属阳脉亦从，症虽属热而病反寒也。诸阳皆然，谓三阳紧数而不鼓，太阳标本不同之脉也。）帝曰：诸阴之反，何如？岐伯曰：脉至而从，按之鼓盛而甚也。（王注云：形症皆寒，按之而脉气鼓击，于指下盛，此为热盛拒阴而生病，非寒也。此一节言症属寒，脉亦从，症虽属寒，而病反热也。）是故百病之起，有生于本者，有生于标者，有生于中气者。有取本而得者，有取标而得者，有取中气而得者，有取标本而得者，有逆取而得者，有从取而得者。逆，正顺也。若顺，逆也。<br />
<br />
　　故曰：知标与本，用之不殆，明知逆顺，正行无问，此之谓也。不知是者，不足以言诊，足以乱经。故大要曰：粗工嘻嘻，以为可知，言热未已，寒病复始，同气异形，迷诊乱经，此之谓也。夫标本之道，要而博，小而大，可以一言而知百病之害。言标与本，易而勿损。察本与标，气可令调，明知胜复，为万民式，天之道毕矣。（六气之病，标本相反者，唯太阳少阴之病为最。盖太阳标阳本寒，少阴标阴本热。王注释诸阳脉至而从为病热脉数者，太阳之标也。按之不鼓为寒盛格阳者，寒水之本与标相反也。释诸阴脉至而从为脉证是寒者，少阴之标也。按之鼓甚为热甚拒阴者，君火之本与标相反也。是故不知相反者，逆标气之阴阳而正治，则顺本气之寒热而病加。知相反者，顺标气之阴阳而反治，则逆本气之寒热而病愈。故曰：逆，正顺也。<br />
<br />
　　知标与本，用之不殆，明知逆顺，正行无问也。）右脉从病反，言症似阳者，脉亦从症似阳，而其病反是寒也。症似阴者，脉亦从症似阴，而其病反是热也。故皆反其脉症施治，如身热微热，烦躁面赤，其脉沉而微者，阴症似阳也。身热者，里寒故也。烦躁者，阴盛故也。面戴阳者，下虚故也。若医者不知脉，误为实热，反与凉药，则气消成大病矣。《外台秘要》云：阴盛发躁，名曰阴躁，欲坐井中，宜以热药治之。故仲景少阴症面赤者，四逆汤加葱白治之。（东垣云：寒凉之药入腹，周身之火得水则升走，阴燥之极故欲坐井中。是阴已先亡，医犹不悟，复认为热，重以寒药投之，其死也何疑焉。）逆气象阳。（全文见五脏。）〔垣〕或因吐因呕因嗽，而发躁蒸蒸，身热如坐甑中，欲得去衣，居寒处，或饮寒水，则便如故，振寒复至则气短促速，胸中满闷欲绝。甚则口开目瞪，声闻于外，而泪涕涎痰大作，其发躁须臾而已。如前，六脉细弦而涩，按之而虚，此大寒症也。以辛甘寒甘温之剂大泻南方，北方则愈。<br />
<br />
　　〔《活》〕手足逆冷，大便秘，小便赤，或大便黑色，脉沉而滑者，阳症似阴也。轻者白虎汤，重者承气汤。<br />
<br />
　　伤寒失下，血气不通，令四肢逆冷，此是伏热深，故厥亦深，速以大承气汤加腻粉下之，汗出立愈。盖热厥与阴厥自不同，热厥者，微厥即发热，阴厥即不发热，四肢逆冷恶寒，脉沉细，大小便滑泄。<br />
<br />
　　上二节言症似阳而脉病属阴，症似阴而脉病属阳，故反其症而治之。盖症似阳而脉病属阴者，世尚能辨。<br />
<br />
　　若脉症俱是阴，而病独属阳者，举世莫辨，而致夭折者，滔滔皆是。许学士云：熙宁中守迪，因其犹子病伤寒，见其烦渴而汗多，以凉药治之，遂成阴毒，数日卒。迪痛悼之，遂着阴毒形症诀三篇，盖伤世之意深矣。<br />
<br />
　　〔垣〕足太阳膀胱之经，乃热因寒用。且膀胱本寒，其经老阳也。太阳为标，有阳之名，无阳之实，谓其将变阴也。其脉紧而数，按之不鼓而空虚，是外见虚阳，而内有真寒也。故仲景以姜附汤久久熟煎，不温服而寒服之，亦是寒治也。姜、附气味俱阳，加之久久熟煎，取重阳之热，泻纯阴之寒，是治其本也。不温服而寒服，此以假寒治太阳标之假阳也，故为真假相对之治法。因药处治者，当知其脉之空虚，则是内伏阴寒之气，外显热症，大渴引饮，目赤口干，面赤身热，四肢热如火者，此浮阳将绝于外，而内则为寒所拒也。手少阴心之经，乃寒因热用，且少阴之经真阴，其心病根，本是真火也。故曰：少阴经标阴本热，是内则心阳为本，外则真阴为标，其脉沉细，按之洪大紧甚而盛者，心火在内则紧甚洪大，真阴为标，则得脉之沉细，寒水之体也。故仲景以大承气汤，酒制大黄煎成热服之以除标寒，用大黄、芒硝辛苦大寒之气味，以泻本热。以此用药，可以为万世法矣。<br />
<br />
　　〔《素》〕治热以寒，温而行之。（五常政大论即寒因热用之类。如前大黄、芒硝，大寒之药热服是已。）丹溪治色目妇人恶寒，用八物汤去芎加炒柏治之，反剧，知其病热深，而药无反佐之过也，仍取前药熟炒与之而愈。此治热以寒，借火之力温而行之也。<br />
<br />
　　〔垣〕治热以寒，温而行之有三：皆因大热在身，止用黄、人参、甘草此三味者，皆甘温，虽表里皆热，燥发于内，扪之肌热于外，能和之，汗自出而解矣，此温能除大热之至理，一也。热极生风，乃左迁入地，补母以虚其子，使天道右迁顺行，诸病得天令行而必愈，二也。况大热在上，其大寒必伏于内，温能退寒，以助地气，地气者，在人乃胃之生气，使真气旺，三也。<br />

                    <br>
                        <br />
　　〔《素》〕治寒以热，凉而行之。（即热因寒用之类，如用干姜、附子大热之药，须冷服是已。）仲景治少阴病下痢脉微者，与白虎汤。痢不止，厥逆无脉，干呕烦热，白通加猪胆汁汤主之。此治寒以热，借胆汁之凉而行之也。<br />
<br />
　　〔东垣〕治寒以热，凉而行之有三：北方之人，为大寒所伤，其足胫胀，乃寒胜则浮，理之然也。若火炙汤浴，必脱毛见骨，须先以新汲水浴之，则时见完复矣。更有大寒冻其面或耳，若近火汤，必脱皮成疮，须先于凉房处浴之，少时以温手熨烙，必能完复，此凉而行之，除其大寒之理，一也。大寒之气，必令母实，乃地道左迁入肺，逆行于天，以凉药投之，使天道右迁而顺天令，诸病得天令行而必愈，二也。况大寒在外，其大热伏于地下者，乃三焦包络天真之气所居之根蒂也，热伏于中，元气必伤，在人之身乃胃也，以凉药和之，则元气充盛而不伤，三也。<br />
<br />
　　〔丹〕恶寒非寒恶热非热论经曰：恶寒战栗者，皆属于热。又曰：战栗如丧神守，皆属于火。恶寒者，虽当炎月，若遇风霜，重绵在身，如觉凛凛战栗，如丧神守，恶寒之甚也。《原病式》曰：病热症而反觉自冷，此为病热，实非寒也。或曰：往往见有服热药而可愈者，何也？病热之人，其气炎上，郁为痰饮，抑遏清道，阴气不升，病热尤甚。积痰得热，亦为暂退，热势助邪，其病益深。或曰：寒势如此，谁敢以寒凉药与之，非杀而何？予曰：古人遇战栗之症，有以大承气汤下燥粪而愈者。恶寒战栗明是热症，但有虚实之分耳。<br />
<br />
　　经曰：阴虚则发热。夫阳在外，为阴之卫。阴在内，为阳之守。精神外驰，嗜欲无节，阴气耗散，阳无所附，遂致浮散于肌表之间而恶热，实非有热，当作阴虚治之，而用补养之法可也。或曰：伤寒恶寒恶热者亦是耶？予曰：若病伤寒者，自外入内，先贤论之详矣，愚奚庸赘。<br />
<br />
　　卷之五阴阳脏腑部<br />
<br />
　　治发热<br />
<br />
　　〔丹〕火郁当看热在何经，轻者可降，重者则随其性而升之。人虚火盛颠者，用生姜汤，若投以冰水正治之，立死。实火可泻，小便降火极速。有补阴即火自降，炒柏、地黄之类。凡气有余便是火，急甚者必缓之。生甘草兼泻兼缓，参、术亦可。凡火盛者，不可骤用寒凉药，必兼温散之。左金丸治肝火，用黄连六两，吴茱萸一两。阴虚火动，难治。吃酒人发热，难治。不饮酒人，因酒发热者，难治。<br />
<br />
　　一男子二十三岁，因酒发热，用青黛、栝蒌仁，入姜汁，每日数匙，入口中，三两月而愈。<br />
<br />
　　〔垣〕小儿后，余热不退，痂不收敛，大便不行，是谓血燥，则当以阴药治之，因而补之，用清凉饮子，通大便而泻其热。洁古云：凉风至而草木实。夫清凉饮子，乃秋风彻热之剂也。（此甘寒泻火也。）伤寒表邪入于里，日晡潮热，大渴引饮，谵语狂躁，不大便，是胃实，乃可攻之。夫胃气为热所伤，以承气汤泻其上实，元气乃得周流，承气之名于此具矣。（此苦寒泻湿热也。）今世人以苦泄火，故备陈之。除热泻火，非甘寒不可，以苦寒泻火非徒无益而反害之。故有大热脉洪大，服苦寒剂而热不退者，加石膏。如症退而脉数不退，洪大而病有加者，宜减苦寒，加石膏。如大便软或泄者，加桔梗，食后服之。此药误用，则其害非细，用者旋旋加之。如食少者，不可用石膏，石膏善能去脉数，如病退而脉数不退者，不治。<br />
<br />
　　〔海〕大热而脉反细小，不可下者，泻心汤主之。脉有力，可用之。骨肉筋血皮毛，阴足而热反胜之，是谓实热。<br />
<br />
　　〔垣〕能食而热，口舌干燥，大便难者，实热也，以辛苦大寒之剂下之，泻热补阴。经云：阳盛阴虚，下之则愈。脉洪盛而有力者是已。<br />
<br />
　　〔丹〕人壮气实，火盛颠狂者，可用正治，芒硝、冰水之类饮之。<br />
<br />
　　〔海〕骨痿肉燥，筋缓血枯，皮聚毛落，阴不足而有热疾，是谓虚热。<br />
<br />
　　〔垣〕不能食而热，自汗气短者，虚热也，以甘寒之剂泻热补气。经云：治热以寒？温而行之。脉虚弱无力者是已。<br />
<br />
　　当归补血汤<br />
<br />
　　治妇人肌热，大渴引饮，目赤面红，昼夜不息，其脉洪大而虚，重按全无。《内经》曰：脉虚血虚，脉实血实。又云：血虚发热是也。症象白虎，惟脉不长实难辨也，误服白虎汤必死，此病得于饥困劳役。<br />
<br />
　　黄（一两）当归（二钱，酒洗）上锉作一服，水二盏，煎至一盏，去渣，稍热，空心服之。<br />
<br />
　　补中益气汤<br />
<br />
　　治饮食劳倦所伤，始为热中。盖人受水谷之气以生，所谓清气、营气、运气、卫气、春升之气，皆胃气之别名也。夫胃气为水谷之海，饮食入胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时五脏阴阳，揆度以为常也。若饮食失节，寒温不适，则脾胃乃伤。<br />
<br />
　　喜怒忧恐，损耗元气，脾胃气衰，元气不足，而心火独盛。心火者，阴火也，起于下焦，其系系于心，心不主令，相火代之，相火包络之火，元气之贼也，火与元气不两立，一胜则一负。脾胃气虚，则下流于肾，阴火得以乘其土位。故脾症始得，则气高而喘，身热而烦，其脉洪大而头痛，或渴不止，其皮肤不任风寒，而生寒热。盖阴火上冲，则气高喘而烦热，为头痛，为渴，而脉洪。脾胃之气下流，使谷气不得升浮，是春生之令不行，则无阳以护其营卫，故不任风寒，乃生寒热，此皆脾胃之气不足所致也。然与外感风寒之症，颇同而实异。内伤脾胃，乃伤其气，外感风寒。乃伤其形。伤其外则有余，有余者泻之。伤其内则不足，不足者补之。汗之下之吐之克之之类，皆泻也。温之和之调之养之之类，皆补也。内伤不足之病，苟误认作外感有余之症，而反泻之，则虚其虚也，实实虚虚如此，死者医杀之耳。然则奈何？唯当以辛甘温剂，补其中而升其阳，甘寒以泻其火则愈矣。经曰：劳者温之，损者温之。又曰：温能除大热。大忌苦寒之药，损其脾胃。<br />
<br />
　　脾胃之症始得，则热中，今立法治始得之症。<br />
<br />
　　黄（病甚热甚者，一钱）人参（三分，有嗽去之）甘草（五分，炙）当归身（二分，酒制）橘皮（二分）升麻（二分）柴胡（二分）白术（三分）上咀作一服，水二盏，煎至一盏，量气弱气盛，临病斟酌水盏大小，去渣，食远稍热服。如伤重者，不过二服而愈。若病久者，以权立加减法治之。如腹中痛者，加白芍五分，炙甘草三分。恶寒冷痛者，加中桂去皮二分。如恶热喜寒而腹痛者，于已加芍药、甘草中，更加生黄芩三分，或二分。或夏月腹痛而不恶热者，亦然。治时热也，若天凉恶热而痛，于加白芍、甘草、黄芩中更加桂少许。天寒腹痛，去芍药，味酸寒故也。<br />
<br />
　　加益智仁三分，或加半夏五分，生姜三片。如头痛加蔓荆子三二分。痛甚者加川芎二分。顶痛脑痛，加本三分，或五分。若苦头痛者，加细辛二分。诸头痛者，并用此四味足矣。若头上有热，则此不能治，别以清空膏治之。如脐下痛者，加真熟地五分，其痛立止。如不止者，乃大寒也，更加肉桂去皮三分或二分，《内经》所说小腹痛皆寒症，从复法相报中来也。经曰：大胜必大复。从热病中变而作也，非伤寒厥阴之症也。仲景用抵当汤并丸主之，乃血结下焦膀胱也。如胸中气壅滞，加青皮二分，气促少气者去之。如身有疼痛者属湿，若身重者亦湿，加去桂五苓散一钱。如风湿相搏，一身尽痛，加羌活、防风各五分，升麻、本根、苍术各一钱，勿用五苓散。所以然者，为风药已能胜湿，故别作一服与之。如病去，勿再服。以治风之药，大损元气，而益其病故也。如大便秘涩，加当归梢一钱。如闭涩不行，煎成正药，先用一口调玄明粉半钱或一钱，得行则止。此病不宜下，下之恐变成凶症也。如久病痰嗽者，去人参，初病者勿去。冬月、春寒或秋凉时，各宜加不去节麻黄半钱。如春令大温，则加佛耳草三分，款冬花二分。如夏月病嗽，加五味子三分，去心麦冬二分或三分。如舌上白滑苔，是胸中有寒，勿用之。如夏月不嗽，亦加人参三二分。并五味子、麦冬各等分，救肺受火邪也。如病患能食而心下痞，加黄连二分或三分。如不能食而心下痞，勿用。如胁下痛或急缩者，俱加柴胡、甘草。<br />
<br />
　　上一方加减，是饮食劳倦喜怒不节，始病热中则可用之。若末传寒中，则不可用也。盖甘酸适足益其病耳。如黄、人参、甘草、芍药、五味之类是也。<br />
<br />
　　〔垣〕气运衰旺图湿胃化热小肠长风胆生皆陷下不足，先补，则用黄、甘草、当归、升麻、柴胡、人参。乃辛甘发散，以助春夏生长之用者也。<br />
<br />
　　土脾形火心神木肝血皆大盛上乘生长之气，后泻，则用甘草梢之甘寒，泻肺火逆于胸中伤气者也。<br />
<br />
　　黄芩之苦寒，以泄胸中之热，喘气上奔者也。红花以破恶血。用黄芩大补肾水。益肺气，泻血中火燥者也。<br />
<br />
　　寒膀胱藏气燥大肠收气皆大旺，后泻，则用黄之甘温，止自汗，实表虚，使不受寒邪，当归之辛温，能润燥，更加桃仁以通幽门闭塞，利其阴路，除大便之难燥者也。<br />
<br />
　　水肾精金肺气皆虚衰不足，先补，则用黄柏之苦寒，除湿热为痿，乘于肾，救足膝无力，亦除阴汗阴痿而益精。甘草梢、黄芩补肺气，泄阴火之下行。肾苦气上逆，急食苦以泄之也。<br />
<br />
　　此初受热中常治之法也，非权也，权者临病制宜之谓也。<br />
<br />
　　〔海〕昼热则行阳二十五度，大抵柴胡饮子。夜热则行阴二十五度，大抵四顺饮子。（又云一身尽热，或日晡潮热，或夜则行阴发热者，皆血热也。四顺饮子或桃仁承气汤选而用之。当视其由表入里，腹痛血刺痛，腹中有无转矢气之异。）平旦发热，热在行阳之分，肺气主之，故用白虎汤以泻气中之火。（又云：白虎治脉洪，故抑之使秋气得以下降也。）日晡潮热，热在行阴之分，肾气主之，故用地骨皮以泻血中之火。（（又云：地骨皮散治脉弦，故举之使春气得以上升也。按地骨皮散治虚热方也。）气分热：柴胡饮子、白虎汤。<br />
<br />
　　血分热：清凉饮子（即四顺散）、桃仁承气汤。<br />
<br />
　　〔垣〕牵牛味辛烈，能泻气中之湿热，不能除血中之湿热。防己味苦寒，能泻血中之湿热，又通血中之滞塞。<br />
<br />
　　柴胡饮子<br />
<br />
　　（方见劳热。）<br />
<br />
　　白虎汤<br />
<br />
　　（方见伤寒。）<br />
<br />
　　地骨皮散<br />
<br />
　　（方见骨蒸门。）清凉饮子大黄（蒸）甘草（炙）当归（洗）芍药（洗。各等分）上咀，每服五钱，薄荷十叶，水一盏半，同煎至七分，去渣温服。<br />
<br />
　　桃仁承气汤<br />
<br />
　　（方见伤寒。）〔丹〕人病脉虚气郁发热。<br />
<br />
　　芍药（酒炒，一两二钱五分）香附（一两）苍术（半两）沙参（三钱）甘草（一钱五分）上炊饼丸服。<br />
<br />
　　脉滑，肠有宿食，常暮发热，明日复止者，于宿食门求之。湿痿夜热，以三补丸加白芍药为丸。<br />
<br />
　　三补丸<br />
<br />
　　方黄芩黄柏黄连为末，粥糊为丸。<br />
<br />
　　〔洁〕有表而热者谓之表热，无表而热者谓之里热。故苦者以治五脏，五脏属阴而居于内。辛者以治六腑，六腑属阳而在于外。故曰：内者下之，外者发之。又宜养血益阴，身热自除。（以脉言之，浮数为外热，沉数为内热。浮大有力为外热，沉大有力为内热。）〔仲〕热在上焦者，因咳为肺痿。热在中焦者，为坚，热在下焦者，为尿血，亦令淋闭不通。<br />
<br />
　　肘前热者，腰以上热。手前独热者，腰以下热。肘前独热者，膺前热。肘后独热者，肩背热。臂中独热者，腰腹热。肘后以下三四寸热者，肠中有虫。掌中热者，腹中亦热。（全文见诊法。）〔海〕三焦热用药大例上焦热，栀子、黄芩。中焦热，小便不利，黄连、芍药。下焦热，黄柏、大黄。<br />
<br />
　　上焦热：清神散、连翘防风汤、凉膈散、龙脑饮子、犀角地黄汤。<br />
<br />
　　中焦热：小承气汤、调胃承气汤、洗心散、四顺清凉饮、桃仁承气汤。<br />
<br />
　　下焦热，大承气汤、五苓散、立效散、八正散、石苇散、四物汤。<br />
<br />
　　身热脉洪无汗多渴者，热在上焦，宜桔梗汤。<br />
<br />
　　桔梗连翘山栀薄荷黄芩甘草（各等分）上为粗末，竹叶白水煎，温服。汗之，热服。春倍加防风、羌活。夏倍加黄芩、知母。季夏淫雨倍加羌活。<br />
<br />
　　秋加桂五钱。冬加桂一两。亦可以意消息，随症增损而用之。<br />
<br />
　　〔《局》〕<br />
<br />
　　清神散<br />
<br />
　　消风壅，化痰涎，治头目眩面热。<br />
<br />
　　檀香（挫）人参（去芦）羌活（去苗）防风（去芦。各一两）薄荷（去土）甘草荆芥穗（各二两）石膏（研，四两）细辛（去苗，焙五钱）上为末，每服二钱，沸汤点服，或入茶末点服。（此方虚热可用。）<br />
<br />
　　龙脑饮子<br />
<br />
　　治蕴积邪热，咽喉肿痛，眼赤口疮，心烦鼻衄。（丹溪云；上中二焦药也。）砂仁栝蒌根（各三两）藿香叶（二两四钱）石膏（四两）甘草（蜜炙，六两）栀子（微炒，十二两。）上为末，每服二钱至三钱，用新汲水入蜜调下。<br />
<br />
　　〔无择〕<br />
<br />
　　加减凉膈散<br />
<br />
　　退六经热。（丹溪云：凉膈散，心肺脾胃药也。）〔易老〕凉膈散减大黄、芒硝，加桔梗、甘草，一法加防风，同为舟楫之剂，浮而上之。治胸膈中与六经之热。以手足少阳之气俱下膈，络胸中，三焦之气同相火游于身之表，膈与六经乃至高之分，此药浮载亦至高之剂，故施于无形之中，随高而走，去胸膈中及六经之热也。<br />

                    </div></div><hr><script charset='utf-8' src='../js/footer.js'></script></body></html>