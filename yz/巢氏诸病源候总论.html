<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法巢氏诸病源候总论' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>巢氏诸病源候总论</center></div><div class='fo'><center>经文出处:来自殆知阁</center><br/><br>
                        　　钦定四库全书　　　　　子部五<br />
　　巢氏诸病源论　　　　医家类<br />
　　提要<br />
　　【臣】等谨案巢氏诸病源论五十卷隋大业中太医博士巢元方等奉诏撰考隋书经籍志有诸病源论五目一吴景贤撰旧唐书经籍志有诸病源论五十卷吴景撰皆不言巢氏书宋史艺文志有巢元方巢氏诸病源论五十卷又无吴氏书惟新唐书艺文志二书并载书名数并同不应如是之相复疑当时本属官书元方与景一为监修一为编撰故或题景名或题元方名实止一书新唐书偶然重出观晁公武读书志称隋巢元方等撰足证旧本所列不止一名然则隋志吴景作吴景贤贤或监字之误其作五亦当脱一十字如止五不应目録有一矣此本为明汪济川方鑛所校前有宋绶奉勅撰序考玉海载天圣四年十月十二日乙酉命集贤校理晁宗慤王举正校定黄帝内经素问难经巢氏病源论五年四月乙未令国子监摹印颁行诏学士宋绶撰病源序是其事也书凡六十七门一千七百二十论陈振孙书録觧题称王焘外台秘要诸论多本此书今勘之信然又第六觧散病诸为服寒食散者而作惟六朝人有此证第二十六猫鬼病见于北史及太平广记者亦惟周齐时有之皆非唐以后语其为旧本无疑其书但论病源不载方药葢犹素问难经之例惟诸证之末多附导引法亦不言法出谁氏考隋志有导引图三注曰立一坐一卧一或即以其説编入欤读书志称宋朝旧制用此书课试医士而太平兴国中集圣恵方毎门之首亦必冠以此书葢其时去古未逺汉以来经方论存者尚多又裒集众长共相讨论故其言深宻精邃非后人之所能及内经以下自张机王叔和葛洪数家书外此为最古究其指要亦可云证治之津梁矣王袆青岩丛録尝议其惟知风寒二湿而不着湿之之説以为疎漏然病机万变前人所未及言经后人阐明者甚多未可以一节病是书也乾隆四十四年正月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官【臣】陆　费　墀<br />
<br />
<br />
<br />
<br />
<br />
　　原序<br />
　　臣闻人之生也陶六气之和而过则为沴医之作也求百病之本而善则能全若乃分三部九之殊别五声五色之变揆盈虚于表里审躁静于性韵达其消息谨其攻疗兹所以辅含灵之命禆有邦之治也国家丕冒万宇交修庶职执技服于官守寛疾存乎政典皇上秉灵图而廸成宪奉母仪而隆至化明烛幽隐恵绥动植悯斯民之疚苦□嘉医之拯济且念幅员之辽邈闾巷之穷阨肄业之士罕尽精良传方之家颇承疑舛四种之书或阙七年之习未周以彼粗工肆其亿度夭害生理可不哀哉是形憯怛或懐重慎以为昔之上手效应参神前五日而逆知经二折而取信得非究源之防妙用意之详宻乎盖诊之教肇自轩祖中古已降论著弥繁思索其精博利于众廼下明诏畴咨旧闻上稽圣经旁摭奇道发延阁之秘蕴勑中尚而雠对诸病源论者隋大业中太医巢元方等奉诏所作也防稡羣说沈研精理形脉之证防不该集明居处爱欲风湿之所感示针镵桥引汤熨之所宜诚术艺之楷模而诊察之津涉监署课试固常用此乃命与难经素问图镂方版布海内洪惟祖宗之训务惟存育之恵补农经之阙漏班禁方于遐迩逮今搜采益穷元本方论之要殚矣师药之功备矣将使后学优而柔之视色毫而靡愆应心手而胥验大哉味百草而救枉者古皇之盛徳忧一夫之失所者二帝之用心弭兹札瘥跻之仁夀上圣爱人之防不其笃欤翰林医官副使赵拱等防校既终缮録以献爰俾近着为之题辞顾惟空疎莫探秘赜徒以述善诱之深意用劝方来勤防之至仁式昭大庇云尔谨序<br />
<br />
<br />
<br />
<br />
　　钦定四库全书<br />
　　巢氏诸病源候总论卷一<br />
　　隋　巢元方　撰<br />
　　风病诸候上【凡二十九论】<br />
　　中风候<br />
　　中风者风气中于人也风是四时之气分布八方主长养万物从其郷来者人中少死病不从郷来者人中多死病其为病者藏于皮肤之间内不得通外不得泄其入经脉行于五脏者各随脏腑而生病焉心中风但得偃卧不得倾侧汗出若唇赤汗流者可治急灸心俞百壮若唇或青或黑或白或黄此是心坏为水面目亭亭时悚动者皆不可复治五六日而死<br />
　　肝中风但踞坐不得低头若绕两目连额色防有青唇青面黄者可治急灸肝俞百壮若大青黒面一黄一白者是肝已伤不可复治数日而死<br />
　　脾中风踞而腹满身通黄吐咸汁出者可治急灸脾俞百壮若手足青者不可复治<br />
　　肾中风踞而腰痛视胁左右未有黄色如饼粢大者可治急灸肾俞百壮若齿黄赤鬓髪直头面土【缺】<br />
　　喉咙者气之所以上下也防厌者音声之户舌者声之机唇者声之扇风寒客于防厌之间故卒然无音皆由风邪所伤故谓风失音不语<br />
　　养生方云醉卧当风使人发瘖<br />
　　贼风候<br />
　　贼风者谓冬至之日有疾风从南方来名曰虚风此风至能伤害于人故言贼风也其伤人也但痛不可得按抑不可得转动痛处体卒无热伤风冷则骨解深痛按之乃应骨痛也但觉身内索索冷欲得热物熨痛处即小寛时有汗乆不去重遇冷气相搏乃结成瘰及偏枯遇风热气相搏乃变附骨疽也<br />
　　风痉候<br />
　　风痉者口噤不开背强而直如发癎之状其重者耳中策策痛卒然身体痉直者死也由风邪伤于太阳经复遇寒湿则发痉也诊其脉防防如直上下者风痉脉也<br />
　　风角弓反张候<br />
　　风邪伤人令腰背反折不能俛仰似角弓者由邪入诸阳经故也<br />
　　风口防候<br />
　　风邪入于足阳明手太阳之经遇寒则筋急引颊故使口防僻言语不正而目不能平视诊其脉浮而迟者可治<br />
　　养生方云夜卧当耳勿得有孔风入耳中喜令口防<br />
　　柔风候<br />
　　血气俱虚风邪并入在于阳则皮肤缓在于隂则腹里急柔风之状四肢不能收里急不能仰<br />
　　风痱候<br />
　　风痱之状身体无痛四肢不收神智不乱一臂不随者风痱也时能言者可治不能言者不可治<br />
　　风腲退候<br />
　　风腲退者四肢不收身体疼痛肌肉虚满骨节懈怠腰脚缓弱不自觉知是也由皮肉虚弱不胜四时之虚风故令风邪侵于分肉之间流于血脉之内使之然也经乆不瘥即变成水病<br />
　　风偏枯候<br />
　　风偏枯者由血气偏虚则腠理开受于风湿风湿客于半身在分腠之间使血气凝滞不能润养乆不瘥真气去邪气独留则成偏枯其状半身不随肌肉偏枯小而痛言不变智不乱是也邪初在分腠之间宜温卧取汗益其不足损其有余乃可复也诊其胃脉沉大心脉小牢急皆为偏枯男子则发左女子则发右若不瘖舌转者可治三十日起其年未满二十者三嵗死又左手尺中神门以后脉足太阳经虚者则病恶风偏枯此由愁思所致忧虑所为其汤熨针石别有正方补养宣导今附于后<br />
　　养生方导引法云正倚壁不息行气从头至足止愈疽疝大风偏枯诸风痹<br />
　　又云仰两足指五息止引腰背痹偏枯令人耳闻声常行眼耳诸根无有罣碍<br />
　　又云以背正倚展两足及指瞑心从头上引气想以逹足之十趾及足掌心可三七引候掌心似受气止葢谓上引泥丸下逹涌泉是也<br />
　　又云正住倚壁不息行气从口趣令气至头始止治疽痹大风偏枯<br />
　　又云一足蹹地足不动一足向侧相转身欹势并手尽急廻左右迭二七去脊风冷偏枯不通润<br />
　　风四肢拘挛不得屈伸候<br />
　　此由体虚腠理开风邪在于筋故也春遇痹为筋痹则筋屈邪客闗机则使筋挛邪客于足太阳之络令人肩背拘急也足厥隂肝之经也肝通主诸筋王在春其经络虚遇风邪则伤于筋使四肢拘挛不得屈伸诊其脉急细如者筋急足挛也若筋屈不已又遇于邪则移变入肝其病状夜卧惊小便数其汤熨针石别有正方补养宣导仐附于后<br />
　　养生方导引法云手前后递互拓极势三七手掌向下头低面心气向下至涌泉仓门却努一时取势散气放纵身气平头动髆前后欹侧柔转二七去髆井冷血筋急渐渐如消<br />
　　又云两手抱左膝生腰鼻内气七息展右足除难屈伸拜起胫中痛痿<br />
　　又云两手抱右膝着膺除下重难屈伸<br />
　　又云踞坐伸右脚两手抱左膝头生腰以鼻内气自极七息展左足着外除难屈伸拜起胫中疼痹<br />
　　又云立身上下正直一手上拓仰手如似推物势一手向下如物极势上下来去换易四七去髆内风两髆井内冷血两掖筋脉挛急<br />
　　又云踞伸左脚两手抱右膝生腰以鼻内气自极七息展左足着外除难屈伸拜起胫中疼<br />
　　风身体手足不随候<br />
　　手足不随者由体虚腠理开风气伤于脾胃之经络也足太隂为脾之经脾与胃合足阳明为胃之经胃为水谷之海也脾候身之肌肉主胃消行水谷之气以养身体四肢脾气弱即肌肉虚受风邪所侵故不能为胃通行水谷之气致四肢肌肉无所禀受而风邪在经络搏于阳经气行则迟闗以纵故令身体手足不随也诊脾脉缓者为风痿四肢不用又心脉肾脉俱至则难以言九窍不通四肢不举肾脉来多即死也其汤熨针石别有正方补养宣导今附于后<br />
　　养生方导引法云极力右腋振两臀不息九通愈臀痛劳倦风气不随振两臀者更互踶防犹言厥九通中间偃伏皆为之名虾蟇行气不已愈臀痛劳倦风气不随乆行不觉痛痒作种种形状<br />
　　又云偃卧合两膝布两足生腰口内气振腹七息除壮热疼痛两胫不随<br />
　　又云治四肢疼闷及不随腹内积气牀席必须平稳正身仰卧缓解衣带枕髙三寸握固者以两手各自以四把手拇指舒臂令去身各五寸两脚竪相去五寸安心定意调和气息莫思余事専意念气徐徐漱醴泉者以舌防畧唇口牙齿然后咽唾徐徐以口吐气鼻引气入喉须防防缓作不可卒急强作待好调和引气勿令自闻出入之声每引气心心念送之从脚趾头使气出引气五息六息一出之为一息一息数至十息渐渐增益得至百息二百息病即除愈不用食生菜及鱼肥肉大饱食后喜怒忧恚悉不得辄行气惟须向晓清静时行气大佳能愈万病<br />
　　风湿痹身体手足不随候<br />
　　风寒湿三气合而为痹其三气时来亦有偏多偏少而风湿之气偏多者名风湿痹也人腠理虚者则由风湿气伤之搏于血气血气不行则不宣真邪相击在于肌肉之间故其肌肤尽痛然诸阳之经宣行阳气通于身体风湿之气客在肌肤初始为痹若伤诸阳之经阳气行则迟缓而机闗弛縦筋脉不収摄故风湿痹而复身体手足不随也<br />
　　风痹手足不随候<br />
　　风寒湿三气合而为痹风多者为风痹风痹之状肌肤尽痛诸阳之经尽起于手足而循行于身体风寒之客肌肤初始为痹后伤阳经随其虚处而停滞与血气相搏血气行则迟缓使机闗弛縦故风痹而复手足不随也其汤熨针石别有正方补养宣导今附于后<br />
　　养生方导引法云左右拱手两臂不息九通治臂足痛劳倦风痹不随<br />
　　风半身不随候<br />
　　半身不随者脾胃气弱血气偏虚为风邪所乘故也脾胃为水谷之海水谷之精化为血气润养身体脾胃旣弱水谷之精润养不周致血气偏虚而为风邪所侵故半身不随也诊其寸口沉细名曰阳内之隂病苦悲伤不乐恶闻人声少气时汗出臂偏不举又寸口偏絶者则偏不随其两手尽絶者不可治也<br />
　　偏风候<br />
　　偏风者风邪偏客于身一边也人体有偏虚者风邪乘虚而伤之故为偏风也其状或不知痛痒或缓纵或痹痛是也其汤熨针石别有正方补养宣导今附于后养生方导引法云一手长舒仰掌合掌一手捉颏挽之向外一时极势二七左右亦然手不动两向侧势急挽之二七去头骨急强头风脑旋喉痹髆内冷注偏风又云一足蹹地一手向后长舒努之一手捉涌泉急挽足努手挽一时极势左右易俱二七治上下偏风隂气不和<br />
　　风亸曵候<br />
　　亸曵者肢体弛缓不收摄也人以胃气养于肌肉经络也胃若衰损其气不实经脉虚则筋肉懈惰故风邪搏于筋而使亸曵也<br />
　　风不仁候<br />
　　风不仁者由荣气虚衞气实风寒入于肌肉使血气行不宣流其状搔之皮肤如隔衣是也诊其寸口脉缓则皮肤不仁不仁脉虚数者生牢急疾者死其汤熨针石别有正方补养宣导今附于后<br />
　　养生方导引法云赤松子曰偃卧展两胫两手足外踵指相向以鼻内气自极七息除死肌不仁足寒<br />
　　又云展两足上除不仁胫寒之疾也<br />
　　风湿痹候<br />
　　风湿痹病之状或皮肤顽厚或肌肉酸痛风寒湿三气杂至合而成痹其风湿气多而寒气少者为风湿痹也由血气虚则受风湿而成此病乆不瘥入于经络搏于阳经亦变令身体手足不随其汤熨针石别有正方补养宣导今附于后<br />
　　养生方导引法云任臂不息十二通愈足湿痹不任行腰脊痹痛又正卧叠两手着背下伸两脚不息十二通愈足湿痹不任行腰脊痛痹有偏患者患左压右足患右压左足乆行手亦如足用行满十方止<br />
　　又云以手摩腹从足至头正卧踡臂导引以手持引足住任臂闭气不息十二通以治痹湿不可任腰脊痛<br />
　　风湿候<br />
　　风湿者是风气与湿气共伤于人也风者八方之虚风湿者水湿之蒸气也若地下湿复少霜雪其山水气蒸兼值暖腲退人腠理开便受风湿其状令人懈惰精神昏愦若经乆亦令人四肢缓纵不随入藏则瘖痖口舌不收或脚痹弱变成脚气其汤熨针石别有正方补养宣导今附于后<br />
　　养生方真诰云栉头理髪欲得多过通流血脉散风湿数易栉更畨用之<br />
　　风痹候<br />
　　痹者风寒湿三气杂至合而成痹其状肌肉顽厚或疼痛由人体虚腠理开故受风邪也病在阳曰风在隂曰痹隂阳俱病曰风痹其以春遇痹者为筋痹则筋屈筋痹不已又遇邪者则移入肝其状夜卧则惊饮多小便数夏遇痹者为脉痹则血涘不流令人痿黄脉痹不已又遇邪者则移入心其状心下鼓气暴上逆喘不通嗌干喜噫仲夏遇痹为肌痹肌痹不已后遇邪者则移入脾其状四肢懈惰发欬呕汁秋遇者为皮痹则皮肤无所知皮痹不已又遇邪则移入于肺其状气奔痛冬遇痹者为骨痹则骨重不可举不随而痛骨痹不已又遇邪则移入于肾其状喜胀诊其脉大而涩者为痹脉来急者为痹其汤熨针石别有正方补养宣导今附于后<br />
　　养生方云一曰以右踵拘左足拇趾除风痹二曰以左踵枸右足拇趾除厥痹三曰两手更引足趺置膝上除体痹<br />
　　又云因汗入水则成骨痹<br />
　　又云偃卧合两膝头翻两足生腰坐口内气胀腹自极七息除痹痛热痛两胫不随<br />

                    <br>
                        　　又云踞坐生腰以两手引两踵以鼻内气自极七息布两膝头除痹呕引两手<br />
　　又云忍尿不便膝冷成痹<br />
　　又云偃卧端展两手足臂以鼻内气自极七息摇足三十而止除手足寒周身痹厥逆<br />
　　又云正倚壁不息行气从头至足止愈大风偏枯诸痹又云左右手夹据地以仰引腰五息止去痿痹利九窍又云仰两足指引五息止腰背痹枯令人耳闻声乆行眼耳诸根无有罣碍<br />
　　又云踞伸右脚两手抱左膝头生腰以鼻内气自极七息除难屈伸拜起手足痛疼痹<br />
　　又云左右拱两臂不息九通治臂足痛劳倦风痹不随又云凡人常觉脊崛强而闷仰面努髆井向上头左右两向挼之左右三七一住待血行气动定然始更用初缓后急不得先急后缓若无病人常欲得旦起午时日没三辰如用辰别二七除寒热病脊腰颈项痛风痹两膝颈头以鼻内气自极七息除腰痹背痛口内生疮牙齿风头尽除<br />
　　又云大汗勿偏脱衣喜偏风半身不随<br />
　　养生经要集云大汗急傅粉着汗湿衣令人得疮大小便不利<br />
　　血痹候<br />
　　血痹者由体虚邪入于隂经故也血为隂邪入于血而痹故为血痹也其状形体如被防风所吹此由忧乐之人骨弱肌肤盛因疲劳汗出卧不时动摇肤腠开为风邪所侵也诊其脉自防涩在寸口而闗上小紧血痹也宜可针引阳气令脉和紧去则愈<br />
　　风惊邪候<br />
　　风惊邪者由体虚风邪伤于心之经也心为手少隂之经心气虚则风邪乘虚伤其经入舎于心故为风惊邪也其状乍惊乍喜恍惚失常是也<br />
　　风惊悸候<br />
　　风惊悸者由体虚心气不足心之府为风邪所乘或恐惧忧迫令心气虚亦受于风邪风邪搏于心则惊不自安惊不已则悸动不定其状目精不转而不能呼诊其脉动而弱者惊悸也动则为惊弱则为悸<br />
　　风惊恐候<br />
　　风惊恐者由体虚受风入乘脏腑其状如人将捕之心虚则惊肝虚则恐足厥隂为肝之经与胆合足少阳为胆之经主决断众事心肝虚而受风邪胆气又弱而为风所乘恐如人捕之<br />
　　风惊候<br />
　　风惊者由体虚心气不足为风邪所乘也心藏神而主血脉心气不足则虚虚则血乱血乱则气并于血气血相并又被风邪所乘故惊不安定名为风惊诊其脉至如数使人暴惊三四日自已<br />
　　养生方云精藏于玉房交接太数则失精失精者令人怅怅心常惊悸<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源总论卷一<br />
　　钦定四库全书<br />
　　巢氏诸病源候总论卷二<br />
　　隋　巢元方　撰<br />
　　风病诸候下【凡三十论】<br />
　　厯节风候<br />
　　厯节风之状短气自汗出厯节疼痛不可忍屈伸不得是也由饮酒腠理开汗出当风所致也亦有血气虚受风邪而得之者风厯闗节与血气相搏交攻故疼痛血气虚则汗也风冷搏于筋则不可屈伸为厯节风也<br />
　　风身体疼痛候<br />
　　风身体疼痛者风湿搏于阳气故也阳气虚者腠理易开而为风湿所折使阳气不得发泄而与风湿相搏于分肉之间相击故疼痛也诊其脉浮而紧者则身体疼痛<br />
　　风入腹拘急切痛候<br />
　　风入腹拘急切痛者是体虚受风冷风冷客于三焦经于臓腑寒热交争故心腹拘急切痛<br />
　　风经五脏恍惚候<br />
　　五脏处于内而气行于外臓气实者邪不能伤虚则外气不足风邪乘之然五脏心为神肝为魂肺为魄脾为意肾为志若风气经之是邪干于正故令恍惚<br />
　　刺风候<br />
　　刺风者由体虚肤腠开为风所侵也其状风邪走徧于身而皮肤跃邪气与正气交争风邪击搏如锥刀所刺故名刺风也<br />
　　养生方云触寒来寒未解食热物亦成<br />
　　蛊风候<br />
　　蛊风者由体虚受风其风在于皮肤淫淫跃跃若画若刺一身尽痛侵伤气血其动作状如蛊毒故名蛊风也<br />
　　风冷候<br />
　　风冷者由脏腑虚血气不足受风冷之气血气得温则宣流冷则凝涩然风之伤人有冷有热若挟冷者冷折于气血使人面青心闷呕逆吐沫四肢痛冷故谓之风冷其汤熨针石别有正方补养宣导今附于后<br />
　　养生方导引法云一足蹹地足不动一足向侧如丁字样转身欹势幷手尽急回左右迭互去脊风冷偏枯不通润<br />
　　又云蹲坐身正头平叉手安颏下头不动两肘向上振摇上下来去七七亦持手三七放纵身心去乳房风冷肿闷鱼寸不调日日损<br />
　　又云坐两足长舒自纵身内气向下使心内柔和适散然始屈一足安膝下长舒一足仰足趾向上使急仰眠头不至席两手急努向前头向上努挽一时各各取势来去二七迭互亦然去脚疼腰髆冷血冷风日日渐损又云长舒足肚腹着席安徐看气向下知有去处然始着两手掌拓席努使臂直散脊背气向下渐渐尽势来去二七除脏腑内宿冷脉急腰髆风冷<br />
　　又云欲以气出汗拳手屈膝侧卧闭气自极欲息气定复闭气如此汗出乃止复转卧以下居上复闭气如前汗大出乃止此主治身中有风寒欲治股胫手臂痛法屈一胫一臂伸所病者正偃卧以鼻引气令腹满以意推之想气行至上温热即愈<br />
　　又云肚腹着席长舒一足向后急努足指一手舒向前尽势将一手向背上挽足倒极势头仰蹙背使急先用手足斜长舒者两向自相挽急始屈手足共头一时取势常记动手足先后交畨上下来去二七左右亦然去背项腰膝髆井风冷疼闷脊里倔强又云坐正两手向后捉腕反向拓席尽势使腹上下七左右换手亦然损腹肚冷风宿气积胃口冷食饮进退吐逆不下又云凡学将息人先须正坐幷膝头足初坐先足趾相对足跟外扒坐上欲安稳须两足跟向内相对坐上足趾外扒觉闷痛渐渐举身似疑便坐上待共内坐相似不痛如双竪足跟向上坐上足趾幷反向外每坐常去膀肫内气膝冷两足冷痛上气腰痛尽自消适<br />
　　又云长舒一足一脚屈两手挽膝三里努膝向前身却挽一时取势气内散消如似骨解迭互换足各别三七渐渐去髆脊冷风冷血筋急<br />
　　又云两手向后倒挽两足极势头仰足指向外努之缓急来去七始手向前直舒足自摇膝不动手足各二七去脊腰闷风冷<br />
　　又云身平正舒两手向后极势屈肘向后空四七转腰垂手向下手掌四面转之去臂内筋急<br />
　　又云两手长舒合掌向下手髙举与髆齐极势使髆闷痛然始上下摇之二七手下至髀还上下缓急轻手前后散振七去髆内风冷疼日消散双手前拓努手合掌向下<br />
　　又云手掌倒拓两髆井前极势上下旁两腋急努振摇来去三七竟手不移处努两肘上急势上下振摇二七欲得拳两手七因相将三七去项髆筋脉急努一手屈拳向左一手努肘头向内挽之上下一时尽势屈手散放舒指三方转手皆极势四七调肘髆骨筋急强两手拓向上极势上下来去<br />
　　又云手不动时两肘向上极势七不动手肘臂侧身极势左右廻三七去颈骨冷气风急前一十二件有此法能使气人行之须在疾中可量<br />
　　风热候<br />
　　风热病者风热之气先从皮毛入于肺也肺为五脏上葢候身之皮毛若肤腠虚则风热之气先伤皮毛乃入肺也其状使人恶风寒战目欲脱涕唾出候之三日内及五日内不精明者是也七八日防有青黄脓涕如弹丸大从口鼻内出为善也若不出则伤肺变咳嗽吐脓血也<br />
　　风气候<br />
　　风气者由气虚受风故也肺主气气之所行循经络荣脏腑而气虚则受风风之伤气有冷有热冷则厥逆热则烦惋其因风所为故名风气其汤熨针石别有正方补养宣导今附于后<br />
　　养生方导引法云一手前拓使急一手发乳房向后急挽之不得努用力气心开下散迭互相换手三七始将两手攀膝头急捉身向后极势三七去腕闷疼风府云门<br />
　　风冷失声候<br />
　　风冷失声者由风冷之气客于防厌伤于悬痈之所为也声气通发事因闗户防厌是音声之户悬痈是音声之闗风冷客于闗户之间所以失声也<br />
　　中冷声嘶候<br />
　　中冷声嘶者风冷伤于肺之所为也肺主气五脏同受气于肺而五脏有五声皆禀气而通之气为阳若温暖则阳气和宣其声通畅风冷为隂隂邪搏于阳气使气道不调流所以声嘶也<br />
　　头面风候<br />
　　头面风者是体虚诸阳经脉为风所乘也诸阳经脉上走于头面运动劳役阳气发泄腠理开而受风谓之首风病状头面多汗恶风病甚则头痛又新沐中风则为首风又新沐头未干不可以卧使头重身热反得风则烦闷诊其脉寸口隂阳表里互相乘如风在首乆不瘥则风入脑变为头<br />
　　养生方云饱食仰卧乆成气病头风<br />
　　又云饱食沐髪作头风<br />
　　又云夏不用露面卧露下堕面上令面皮厚喜成癣一云作面风其汤熨针石别有正方补养宣导今附于后养生方导引法云一手托颐向上极势一手向后长舒急努四方显手掌一时俱极势四七左右换手皆然拓颐手两向共头欹侧转身二七去臂髆头风眠睡又云解髪东向坐握固不息一通举手左右导引手掩两耳治头风令髪不白以手复捋头五通脉也<br />
　　又云人常须日已没食讫食讫即更不须饮酒终天不干呕诸热食腻物不饮冷醋浆喜失声失咽热食枕手卧乆成头风目涩<br />
　　人云端坐生腰左右倾头闭目以鼻内气除头风自极七息止<br />
　　又云头痛以鼻内徐吐出气三十过休<br />
　　又云抱两膝自弃于地不息八通治胸中上至头诸病取目鼻喉痛<br />
　　又云欲治头痛闭气令鼻极偃卧乃息汗出乃止又云义两手头后极势振摇二七手掌翻覆安之二七头欲得向后仰之一时一势欲得欹斜四角急挽之三七去头腋髆肘风<br />
　　风头候<br />
　　风头者由血气虚风邪入脑而引目系故也五脏六腑之精气皆上注于目血气与脉幷于上系上属于脑后出于项中逢身之虚则为风邪所伤入脑则脑转而目系急目系急故成也诊其脉洪大而长者风又得阳经浮者暂起目也风乆不瘥则变为癫疾其汤熨针石别有正方补养宣导今附于后<br />
　　养生方导引法云以两手抱右膝着膺除风<br />
　　又云以两手承辘轳倒悬令脚反在其上元愈头风癫坐地舒两脚以绳靽之大绳靽讫拖辘轳上来下去以两手挽绳使脚上头下使离地自极十二通愈头风癫乆行身卧空中而不堕落<br />
　　又云一手长舒合掌仰一手捉颐挽之向外一时极势二七左右亦然手不动两向侧极势急挽之二七去颈骨急强头风脑旋喉痹髆内冷注偏风<br />
　　又云凡人常觉脊背倔强不问时节缩咽髆内仰面努髆井向上头左右两向挼之左右三七一住待血行气动住然始更用初缓后急不得先急后缓若无病人常欲得旦起午时日没三辰辰别二七除寒热病脊腰颈项痛风痹口内生疮牙齿风颈头众病尽除<br />
　　又云坐地交叉两脚以两手从曲脚中入低头义项上治乆寒不然能自湿耳不闻声<br />
　　又云脚着项上不息十二通愈<br />
　　又云大寒不觉暖热乆顽冷患耳聋目病乆行即成法法身五六不能变也<br />
　　又云低头不息六通治耳聋目癫咽喉不利<br />
　　又云大前侧牢不息六通愈耳聋目随左右聋伏幷两膝耳着地牢强意多用力至大极愈耳聋目病乆行不已耳闻十方亦能倒头则不也八件有此术亦在病疾难为<br />
　　风癫候<br />
　　风癫者由血气虚邪入于隂经故也人有血气少则心虚而精神离散魂魄妄行因为风邪所伤故邪入于隂则为癫疾又人在胎其母卒太惊精气幷居令子发癫其发则仆地吐涎沫无所觉是也原其癫病皆由风邪故也<br />
　　养生方云夫人见十步直墙勿顺墙而卧风利吹人必发癫癎及体重人卧春夏向东秋冬向西此是常法其汤熨针石别有正方补养宣导今附于后<br />
　　养生方导引法云还向反望不息七通治欬逆胸中病寒热癫疾喉不利咽干咽塞<br />
　　又云以两手承辘轳倒悬令脚反在上元愈头风癫坐地舒两脚以绳靽之以大绳靽讫拖辘轳上来下去以两手挽绳使脚上头下不使离地自极十三通愈头风癫乆行身卧空中而不坠落<br />
　　五癫病候<br />
　　五癫者一曰阳癫发如死人遗尿食顷乃解二曰隂癫初生小时脐疮未愈数洗浴因此得之三曰风癫发时眼目相引牵纵反强羊鸣食顷方解由热作汗出当风因房室过度醉饮令心意逼迫短气脉悸得之四曰湿癫眉头痛身重坐热沐头湿结脑沸未止得之五曰马癫发作时时反目口噤手足相引身体皆然诊其脉心脉防涩幷脾脉紧而疾者为癫脉也急甚为骨癫疾脉洪大而长者癫疾脉浮大附隂者癫疾脉来牢者癫疾三部脉紧急者可治发则仆地吐沫无知若彊倞起如狂及遗粪者难治脉虚则可治实则死脉紧实牢者生脉沈细小者死脉搏大滑乆乆自已其脉沈小而疾不治小牢急亦不可治<br />
　　风狂病候<br />
　　狂病者由风邪入幷于阳所为也风邪入血使人隂阳二气虚实不调若一实一虚则令血气相幷气幷于阳则为狂发或欲走或自髙贤称神圣是也又肝藏魂悲哀动中则伤魂魂伤则狂忘不精明不敢正当人而挛筋两胁骨不举毛瘁色夭死于秋皆由血气虚受风邪致令隂阳气相幷所致故名风狂<br />
　　风邪候<br />
　　风邪者谓风气伤于人也人以身内血气为正外风气为邪若其居处失宜饮食不节致腑脏内损血气外虚则为风邪所伤故病有五邪一曰中风二曰伤暑三曰饮食劳倦四曰中寒五曰中湿其为病不同风邪者发则不自觉知狂惑妄言悲喜无度是也其汤熨针石别有正方补养宣导今附于后<br />
　　养生方导引法云脾主土土暖如人肉始得发汗去风冷邪气若腹内有气胀先须暖足摩脐上下幷气海不限遍数多为佳如得左廻右转三七和气如用要用身内一百一十三法廻转三百六十骨节动脉摇筋气血布泽二十四气和润脏腑均调和气在用头动转摇振手气向上心气则下分明知去知来莫问平手欹腰转身摩气屈蹙廻动尽心气放散送至涌泉一一不失气之行度用之导益不解用者疑如气乱<br />
　　鬼邪候<br />
　　凡邪气鬼物所为病也其状不同或言语错谬或啼哭惊走或癫狂惛乱或喜怒悲笑或大怖惧如人来逐或歌謡咏啸或不肯语持针置髪中入病者门取防【他蓝切】岸水以三尺新白布覆之横刀膝上呼病者前矜庄观视病者语言顔色应对不精明乃以含水噀之勿令病者起复低头视满三噀后熟抵之若病困劣惛防无令强起就视之惛防遂不知人不肯语以指弹其额近髪际曰欲愈乎犹不肯语便弹之二七曰愈愈即就鬼受以情实若脉来迟伏或如鸡啄或去此邪物也若脉来弱緜緜迟伏或緜緜不知度数而顔色不变此邪病也脉来乍大乍小乍短乍长为祸脉两手脉浮之细防緜緜不可知俱有隂脉亦细緜緜此为隂蹻阳蹻之脉也此家曾有病痱风死苦恍惚亡人为祸也脉来洪大弱者社祟脉来沈沈濇濇四脉重土祟脉来如飘风从隂趋阳风邪也一来调一来速鬼邪也脉有表无里邪之祟上得鬼病也何谓表里寸尺为表闗为里两头有脉闗中絶不至也尺脉上不至闗为隂絶寸脉下不至闗为阳絶隂絶而阳防死不治也其汤熨针石别有正方补养宣导今附于后<br />

                    <br>
                        　　养生方云上清真人诀云夜行常琢齿杀鬼邪<br />
　　又云仙经治百病之道叩齿二七过辄咽气二七过如三百通乃止为之二十日邪气悉去六十日小病愈百日大病除三蛊伏尸皆去面体光泽又无生经曰治百病邪鬼蛊毒当正偃卧闭目闭气内视丹田以鼻徐徐内气令腹极满徐徐以口吐之勿令有声令入多出少以防为之故存视五脏各如其形色又存胃中令鲜明洁白如素为之倦极汗出乃止以粉粉身摩捋形体汗不出而倦者亦可止明日复为之　又当存作大雷电隆隆鬼鬼走入腹中为之不止病自除矣<br />
　　又云封君达常乘青牛鲁女生常乘驳牛孟子绰常乘驳马尹公度常乗青骡时人莫知其名字为谁故曰欲得不死当问青牛道士欲得此色驳牛为上青牛次之驳马又次之二已者顺生之气也故云青牛者乃柏木之精驳牛者古之神示之先驳马者乃神龙之祖也云道士乘此以行于路百物之恶精疫气之疠鬼长摄之焉<br />
　　鬼魅<br />
　　凡人有为鬼物所魅则好悲而心自动或心乱如醉狂言惊怖向壁悲啼梦寤喜魇或与鬼神交通病苦乍寒乍热心腹满短气不能饮食此魅之所持也<br />
　　恶风须眉堕落候<br />
　　大风病须眉堕落者皆从风湿冷得之或因汗出入水得之或冷水入肌体得之或饮酒卧湿地得之或当风冲坐卧树下及湿草上得之或体痒搔之渐渐生疮经年不瘥即成风疾八方之风皆能为邪邪客于经络乆而不去与血气相干则使荣衞不和淫邪散溢故面色败皮肤伤鼻柱坏须眉落西北方干为老公名曰金风一曰黒风二曰旋风三曰愒风此风其状似疾奄奄忽忽不觉得时以经七年眉睫堕落<br />
　　东方震为长男名曰青风一曰终风二曰冲风三曰行龙风其状似疾此风手脚生疮来去有时朝发夕发以经五年眉睫堕落<br />
　　东北方艮为少男名曰石风一曰春风二曰游风三曰乱风其状似疾此风体肉顽班白如癞以经十年眉睫堕落北方坎为中男名曰水风一曰面风二曰瓦【字元作瓦】风三曰敖风其状似疾春秋生疮淫淫习习类如虫行走作无常以经十年眉睫堕落<br />
　　西南方坤为老母名曰穴风一曰吟风二曰胪风三曰脑风其状似疾不觉痛痒体不生疮真似白癞以经十年眉睫堕落东南方巽为长女名曰角风一曰因风二曰厯节风三曰膀胱风其状似疾以此风有虫三色头赤腹白尾黑以经三年眉睫堕落虫出可治<br />
　　南方离为中女名曰赤风一曰水风二曰摇风三曰奸风其状似疾此风身体防防奕奕心不肯定肉色变异以经十年眉睫堕落<br />
　　西方兊为少女名曰淫风一曰缺风二曰明风三曰青风其状似疾此风已经百日体内蒸热眉髪堕落<br />
　　恶风候<br />
　　凡风病有四百四种总而言之不出五种即是五风所摄一曰黄风二曰青风三曰赤风四曰白风五曰黑风凡人身中有八万尸虫共成人身若无八万尸虫人身不成不立复有诸恶横病诸风生害于人身所谓五种风生五种虫能害于人黑风生黑虫黄风生黄虫青风生青虫赤风生赤虫白风生白虫此种五风皆是恶风能坏人身名曰疾风入五脏即与脏食人虫生其虫无量在人身中乃入骨髓来去无碍若食人肝眉睫堕落食人肺鼻柱崩倒食人脾语声变散食人肾耳鸣啾啾或如雷声食人心心不受触而死脉来徐去疾上虚下实此为恶风<br />
　　风瘙隠轸生疮候<br />
　　人皮肤虚为风邪所折则生隠轸寒多则色赤风多则色白甚者痒痛搔之则成疮<br />
　　风瘙身体隠轸候<br />
　　邪气客于皮肤复逢风寒相折则起风瘙隠轸若赤轸者由凉湿折于肌中之极热热结成赤轸也得天热则剧取冷则灭也白轸者由风气折于肌中热热与风相搏所为白轸得天隂雨冷则剧出风中亦剧得晴暖则灭着衣身暖亦瘥也脉浮而洪浮即为风洪则为气强风气相搏隐轸身体为痒<br />
　　养生方云汗出不可露卧及浴使人身振寒热风轸<br />
　　风瘙痒候<br />
　　此由游风在于皮肤逢寒则身体疼痛遇热则瘙痒<br />
　　风身体如虫行候<br />
　　夫人虚风邪中于荣衞溢于皮肤之间与虚热并故游奕遍体状若虫行也<br />
　　风痒候<br />
　　邪气客于肌则令肌肉虚真气散去又被寒搏皮肤皮外发腠理闭毫毛淫邪与衞气相搏阳胜则热隂胜则寒寒则表虚虚则邪气往来故肉痒也凡痹之类逢热则痒逢寒则痛<br />
　　风防防候<br />
　　夫人阳气外虚则多汗汗出当风风气搏于肌肉与热气幷则生防防状如麻豆甚者渐大搔之成疮<br />
　　诸癞候<br />
　　凡病皆是恶风及犯触忌害得之初觉皮肤不仁或苦痒如虫行或眼前见物如垂丝或隐轸辄赤黒此皆为疾始起便急治之断米谷肴鲑专食胡麻松术辈最善也夫病之生多从风起当时防发不将为害初入皮肤里不能自觉或流通四肢潜于经脉或在五脏乍寒乍热纵横脾肾蔽诸毛腠理壅塞难通因兹气血精髓乖离乆而不治令人顽痹或汗不流泄手足痠疼针灸不痛或在面目习习奕奕或在胸颈状如虫行身体遍痒搔之生疮或身面肿痛彻骨髓或顽如钱大状如蚝毒或如梳或如手锥刺不通或青赤黄黒犹如腐木之形或痛无常处流移非一或如酸枣或如悬铃或似绳缚拘急难以俯仰手足不能摇动眼目流肿内外生疮小便赤黄尿有余面无顔色恍惚多忘其间变状多端毒虫若食人肝者眉睫堕落食人肺鼻柱崩倒或鼻生息肉孔气不通若食人脾语声变散若食人肾耳鸣啾啾或如雷鼔之音若食人筋脉肢节堕落若食人皮肉顽痹不觉痛痒或如针锥所刺名曰刺风若虫乘风走于皮肉犹若外有虫行复有食人皮肉彻外从头面即起为疱肉如桃核小枣从头面起者名曰顺风病从两脚起者名曰逆风令人多疮犹如癣疥或如鱼鳞或痒或痛黄水流出初起之时或如榆荚或如钱孔或青或白或黒或黄变异无定或起或灭此等皆病之兆状又云风起之由皆是冷热交通流于五脏彻入骨中虚风因湿和合虫生便即作患论其所犯多因用力过度饮食相违行房太过毛孔旣开冷热风入五脏积于寒热寒热之风交过通彻流行诸脉急者即患缓者稍逺所食秽杂肉虫生日乆冷热至甚暴虫遂多食人五脏骨髓及于皮肉筋节乆乆皆令坏散名曰风若其欲治先与雷丸等散服之出虫见其虫形青赤黒黄白等诸色之虫与药治者无有不瘥然名不一木者初得先当落眉睫面目痒如复生疮三年成大患急治之愈不治患成火者如火烧疮或断人肢节七年落眉睫急治可愈八年成疾难治金者是天所为也负功德崇初得眉落三年食鼻柱崩倒叵治良医能愈土者身体块磊如鸡子弹丸许此病宜急治之六年便成大患十五年不可治水者先得水病因即留停风触发动落人眉须不急治之经年病成蟋蟀者虫如蟋蟀在人身体内百节头皆欲血出三年叵治者虫如举体艾白难治熏药可愈多年叵治雨者班驳或白或赤眉须堕落亦可治多年难治麻者状似癣瘙身体狂痒十年成大患可急治之愈风从体入或手足刺疮风冷痹痴不治二十年后便成大患宜急治之防者得之身体沉重状似风积乆成大患速治之愈酒者酒醉卧黍穣上因汗体虚风从外入落人眉须令人惶惧小治大愈<br />
　　养生禁忌云醉酒露卧不幸生<br />
　　又云鱼无鳃不可食食之令人五月发癞<br />
　　乌癞候<br />
　　凡癞病皆是恶风及犯触忌害所得初觉皮毛变异或淫淫苦痒如虫行或眼前见物如垂丝言语无定心常惊恐皮肉中或如李子隐轸赤黒手足顽痹针刺不痛脚下不得蹋地凡食之时开口而鸣语亦如是身体疮痛两肘如绳缚此名黒癞<br />
　　白癞候<br />
　　凡癞病语声嘶破目视不明四肢顽痹支节火燃心里懊热手脚俱缓背膂至急肉如遭劈身体手足隐轸起往往正白在肉里鼻有息肉目生白珠当瞳子视无所见此名白癞<br />
<br />
<br />
<br />
　　巢氏诸病源候总论卷二<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源候总论卷三<br />
　　隋　巢元方　撰<br />
　　虚劳病诸候上【凡三十九论】<br />
　　虚劳候<br />
　　夫虚劳者五劳六极七伤是也五劳者一曰志劳二曰思劳三曰心劳四曰忧劳五曰瘦劳又胏劳者短气而面肿鼻不闻香臭肝劳者面目干黒口苦精神不守恐畏不能独卧目视不眀心劳者忽忽喜忘大便苦难或时鸭溏口内生疮脾劳者舌本苦直不得咽唾肾劳者背难以俛仰小便不利色赤黄而有余沥茎内痛隂湿囊生疮小腹满急六极者一曰气极令人内虚五臓不足邪气多正气少不欲言二曰血极令人无顔色眉髪堕落忽忽喜忘三曰筋极令人数转筋十指爪甲皆痛苦倦不能乆立四曰骨极令人痠削齿苦痛手足烦疼不可以立不欲行动五曰肌极令人羸瘦无润泽饮食不生肌肤六曰精极令人少气噏噏然内虚五脏气不足毛髪落悲伤喜忘七伤者一曰隂寒二曰隂痿三曰里急四曰精连连五曰精少隂下湿六曰精清七曰小便苦数临事不举又一曰大饱伤脾脾伤善噫欲卧面黄二曰大怒气逆伤肝肝伤少血目闇三曰强力举重乆坐湿地伤肾肾伤少精腰背痛厥逆下冷四曰形寒寒饮伤肺肺伤少气欬嗽鼻鸣五曰忧愁思虑伤心心伤苦惊喜忘善怒六曰风雨寒暑伤形形伤髪肤枯夭七曰大恐惧不节伤志志伤恍惚不乐男子平人脉大为劳极虚亦为劳男子劳之为病其脉浮大手足烦春夏剧秋冬差隂寒精自出痠嘶寸口脉浮而迟浮即为虚迟即为劳虚则卫气不足浮则荣气竭脉直上者迟逆虚也脉涩无阳是肾气少寸闗涩无血气逆冷是大虚脉浮防缓皆为虚缓而大者劳也脉防濡相搏为五劳防弱相搏虚损为七伤其汤熨针石别有正方补养宣导今附于后<br />
　　养生方导引法云唯欲嘿气养神闭气使极吐气使防又不得多言语大呼唤令神劳损亦云不可泣泪及多唾洟此皆为损液漏津使喉涩大渇<br />
　　又云鸡鸣时叩齿三十六通讫防唇漱口舌聊上齿表咽之三过杀虫补虚劳令人强壮<br />
　　又云两手拓两颊手不动搂肚肘使急腰内亦然住定放两肋头向外肘髆气散尽势大闷始起来去七通去肘臂劳又云两手抱两乳急努前后振摇极势二七手不动摇两肘头上下来去三七去两肘内劳损散心向下众血脉遍身流布无有壅滞又云两足跟相对坐上两足指向外扒两膝头拄席两向外扒使急始长舒两手两向取势一一皆急三七去五劳腰脊膝疼伤冷脾痹又云跪一足坐上两手防内卷足努踹向下身外扒一时取势向心来去二七左右亦然去五劳足臂疼闷膝冷隂冷又云坐抱两膝下去三里二寸急抱向身极势足两向身起欲似胡牀住势还坐上下来去二七去腰足臂内虚劳胱膀冷又云外转两脚平蹋而坐意努动膝节令骨中鼓挽向外十度非转也<br />
　　又云两足相蹋向隂端急蹙将两手捧膝头两向极势之二七竟身侧两向取势二七前后努腰七去心劳痔病膝冷调和未损尽时须言语不瞠喜偏跏两手抱膝头努膝向外身手膝各两极势挽之三七左右亦然头须左右仰扒去背急臂劳又云两足相蹹令足掌合地蹙足极势两手长舒掌相向脑项之后兼至髆相挽向头髆手向席来去七仰手七合手七始两手角上极势腰正足不动去五劳七伤齐下冷暖不和数用之常和调适又云一足蹹地一足屈膝两手抱犊鼻下急挽向身极势左右换易四七去五劳三里气不下<br />
　　乂云蛇行气曲卧以正身复起踞闭目随气所在不息少食裁通膓服气为食以防为浆春出冬藏不财不养以治五劳七伤<br />
　　又云虾蟇行气正动摇两臂不息十二通以治五劳七伤水肿之病也<br />
　　又云外转两足十遍引去心腹诸劳内转两足各十遍引去心五息止去身一切诸劳疾疹<br />
　　虚劳羸瘦候<br />
　　夫血气者所以荣养其身也虚劳之人精髓痿竭血气虚弱不能充盛肌肤此故羸瘦也其汤熨针石别有正方补养宣导今附于后<br />
　　养生方云朝朝服玉泉使人丁壮有顔色去虫而牢齿也玉泉口中唾也朝未起早嗽口吞之辄琢齿二七过如此者三乃止名曰练精<br />
　　又云咽之三过乃止补养虚劳令人强壮<br />
　　虚劳不能食候<br />
　　脾候身之肌肉胃为水谷之海虚劳则藏府不和脾胃气弱故不能食也<br />
　　虚劳胃气虚弱不能消谷候<br />
　　胃为府主盛水谷脾为藏主消水谷若脾胃温和则能消化今虚劳血气衰少脾胃冷弱故不消谷也<br />
　　虚劳三焦不调候<br />
　　三焦者谓上中下也若上焦有热则胷鬲否满口苦咽干有寒则吞酢而吐沫中焦有热则身重目黄有寒则善胀而食不消下焦有热则大便难有寒则小腹痛而小便数三焦之气主焦熟水谷分别清浊若不调平则生诸病<br />
　　虚劳寒冷候<br />
　　虚劳之人气血虚竭隂阳不守脏腑俱衰故内生寒冷也其汤熨针石别有正方补养宣导今附于后<br />
　　养生方导引法云坐地交义两脚以两手从曲脚中入低头义手项上治乆寒不能自温耳不闻声<br />
　　虚劳痰饮候<br />
　　劳伤之人脾胃虚弱不能克消水浆故为痰也痰者涎液结聚在于胸鬲饮者水浆停积在膀胱也<br />
　　虚劳四攴逆冷候<br />
　　经脉所行皆起于手足虚劳则血气衰损不能温其四支故四支逆冷也<br />
　　虚劳手足烦疼候<br />
　　虚劳血气衰弱隂阳不利邪气乘之冷热交争故以烦疼也<br />
　　虚劳积聚候<br />
　　积聚者腑脏之病也积者脏病也隂气所生也聚者腑病也阳气所成也虚劳之人隂阳伤损血气挨澁不能宣通经络故积聚于内也<br />
　　虚劳症瘕候<br />
　　症瘕病者皆由乆寒积冷饮食不消所致也结聚牢强按之不转动为症推之浮移为瘕虚劳之人脾胃气弱不能克消水谷复为寒冷所乘故结成此病也<br />
　　虚劳上气候<br />
　　肺主于气气为阳气有余则喘满逆上虚劳之病或隂阳俱伤或血气偏损今是隂不足阳有余故上气也<br />
　　虚劳客热候<br />
　　虚劳之人血气防弱隂阳俱虚小劳则生热热因劳而生故以名客热也<br />
　　虚劳少气候<br />
　　虚劳伤于肺故少气肺主气气为阳此为阳气不足故也其汤熨针石别有正方补养宣导今附于后<br />
　　养生方导引法云人能终日不唾恒含枣核而咽之受气生津此大要也<br />
　　虚劳热候<br />
　　虚劳而热者是隂气不足阳气有余故内外生于热非邪气从外来乘也<br />
　　虚劳无子候<br />
　　丈夫无子者其精清如水冷如氷铁皆为无子之候又泄精精不射出但聚于隂头亦无子无此之候皆有子交防当用阳时阳时从夜半至禺中是也以此时有子皆聪眀长寿勿用隂时隂时从午至亥有子皆顽暗而短命切宜审详之凡妇人月候来时候一日至三日子门开若交防则有子过四日则闭便无子也男子脉得防弱而濇为无子精气清冷也<br />

                    <br>
                        　　虚劳里急候<br />
　　虚劳则肾气不足伤于冲脉冲脉为隂脉之海起于闗元闗元穴在脐下随腹直上至咽喉劳伤内损故腹里拘急也上部之脉防细而卧引里急里急心鬲上有热者口干渇寸口脉阳弦下急隂里急为胃气虚食难已饱饱则急痛不得息寸防闗实尺弦紧者少腹腰背下苦拘急痛外如不喜寒身愦愦也其汤熨针石别有正方补养宣导今附于后<br />
　　养生方云正偃卧以口徐徐纳气以鼻出之除里急饱食后小咽气数十令温寒者干呕腹痛从口内气七十所大填腹后小咽气数十两手相摩令极热以摩腹令气下<br />
　　虚劳伤筋骨候<br />
　　肝主筋而藏血肾主骨而生髓虚劳损血耗髓故伤筋骨也<br />
　　虚劳筋挛候<br />
　　肝藏血而候筋虚劳损血不能荣养于筋致使筋极气虚又为寒邪所侵故筋挛也<br />
　　虚劳惊悸候<br />
　　心藏神而主血脉虚劳损伤血脉致令心气不足因为邪气所乘则使惊而悸动不定<br />
　　虚劳风痿痹不随候<br />
　　夫风寒湿三气合为痹病在于隂其人苦筋骨痿枯身体疼痛此为痿痹之病皆愁思所致忧虑所为诊其脉尺中虚小者是胫寒痿痹也<br />
　　虚劳目暗候<br />
　　肝候于目而藏血血则荣养于目腑脏劳伤血气俱虚五脏气不足不能荣于目故令目暗也<br />
　　虚劳耳聋候<br />
　　肾候于耳劳伤则肾气虚风邪入于肾经则令人耳聋而鸣若膀胱有停水浸渍于肾则耳聋而气满<br />
　　虚劳不得眠候<br />
　　夫邪气之客于人也或令人目不得眠何也曰五谷入于胃也其糟粕津液宗气分为三隧故宗气积于胸中出于喉咙以贯心肺而行呼吸焉荣气者秘其津液注之于脉也化为血以荣四末内注五脏六腑以应刻数焉衞气者出其悍气之剽疾而先行于四末分肉皮肤之间而不休者昼行于阳夜行于隂其入于隂常从足少隂之分肉间行于五脏六腑今邪气客于脏腑则衞气独营其外行于阳不得入于隂行于阳则阳气盛阳气盛则阳蹻满不得入于隂隂气虚故目不得眠<br />
　　大病后不得眠候<br />
　　大病之后臓气尚虚荣衞未和故生于冷热隂气虚衞气独行于阳不入于隂故不得眠若心烦不得眠者心热也若但虚烦而不得眠者胆冷也<br />
　　病后虚肿候<br />
　　夫病后经络既虚受于风湿肤腠闭塞荣衞不利气不宣泄故致虚肿虚肿不已津液涩或变为防水也<br />
　　虚劳脉结候<br />
　　脉动而暂止因不能还而复动是脉结也虚劳血气衰少脉虽乘气而动血气虚则不能连属故脉为之结也<br />
　　虚劳汗候<br />
　　诸阳主表在于肤腠之间若阳气偏虚则津液发泄故为汗汗多则损于心心液为汗故也诊其脉寸口弱者阳气虚为多汗脉也<br />
　　虚劳盗汗候<br />
　　盗汗者因眠睡而身体流汗也此由阳虚所致乆不巳令人羸瘠枯瘦心气不足亡津液故也诊其脉男子平人脉虚弱细微皆为盗汗脉也<br />
　　诸大病后虚不足候<br />
　　大病者中风伤寒热劳温疟之类是也此病之后血气减耗脏腑未和故使虚乏不足虚乏不足则经络受邪随其所犯变成诸病<br />
　　大病后虚汗候<br />
　　大病之后复为风邪所乘则阳气发泄故令虚汗汗多亡阳则津液竭令人枯瘦也<br />
　　风虚汗出候<br />
　　夫人胭肉不牢而无分理理粗而皮不致者腠理疎也此则易生于风风入于阳阳虚则汗出也若少气口干而渇近衣则身热如火临食则流汗如雨骨节懈惰不欲自营此为漏风由醉酒当风所致也<br />
　　虚劳心腹否满候<br />
　　虚劳损伤血气皆虚复为寒邪所乘脏腑之气不宣发于外停积在里故令心腹否满也<br />
　　虚劳心腹痛候<br />
　　虚劳者脏气不足复为风邪所乘邪正相干冷热击搏故心腹俱痛<br />
　　虚劳呕逆候<br />
　　劳伤之人五藏不安六腑不调胃为水谷之海今既虚弱为寒冷所侵不胜于水谷故气逆而呕也<br />
　　虚劳欬嗽候<br />
　　虚劳而欬嗽者脏腑气衰邪伤于肺故也乆不已令人胸背防痛或惊悸烦满或喘息上气或咳逆吐血此皆脏腑之欬也然肺主于气气之所行通荣脏腑故欬嗽俱入肺也<br />
　　虚劳体痛候<br />
　　劳伤之人隂阳俱虚经络脉濇血气不利若遇风邪与正气相搏逢寒则身体痛值热则皮肤痒诊其脉紧濡相主体节痛其汤熨针石别有正方补养宣导今附于后<br />
　　养生方导引法云双手舒指向上手掌从面向南四方廻之屈肘上下尽势四七始放手向下垂之向后双振轻散气二七上下动两髆二七去身内臂肋疼闷渐用之则永除<br />
　　又云大踑坐以两手捉足五指自极低头不息九通治颈脊腰脚痛劳疾<br />
　　又云偃卧展两足指右向直两手身旁鼻内气七息除骨痛<br />
　　又云端坐生腰举右手仰其掌却左臂覆右手以鼻内气自极七息息间稍顿左手除两臂背痛<br />
　　又云胡跪身向下头去地五寸始举头面向上将两手一时抽出先左手向身用长舒一手向后身用长舒前后极势二七左右亦然去臂骨脊筋隂阳不和疼闷防痛<br />
　　又云坐一足上一足横铺安膝下押之一手捺上膝向下急一手反向取势长舒头仰向前共两手一时取势捺摇二七左右迭互亦然去髀胷项掖脉血迟濇挛痛闷疼双足互跪安稳始抽一足向前极势头面过前两足指上下来去三七左右换足亦然去臂腰背髀膝内疼闷不和五脏六腑气津调适一足屈如向前使膀胱着膝上一足舒向后尽势足指急努两手向后形状欲似飞仙虚空头昂一时取势二七足左右换易一寸去遍身不和<br />
　　又云长舒两足足指努向上两手长舒手掌相向手指直舒仰头努脊一时极势满三通动足相去一尺手不移处手掌向外七通须防动足二尺手向下拓席极势三通去徧身内筋节劳虚骨髄疼闷长舒两手向身用上两手足足指急掴心不用力心气幷在足下手足一时努纵极势三七去踹臂腰疼解谿蹙气日日渐损<br />
　　虚劳寒热候<br />
　　劳伤则血气虚使隂阳不和互有胜弱故也阳胜则热隂胜则寒隂阳相乘故发寒热<br />
　　虚劳口干燥候<br />
　　此由劳损血气隂阳断隔冷热不通上焦生热令口干燥也其汤熨鍼石别有正方补养宣导今附于后养生方导引法云东向坐仰头不息五通以舌撩口中嗽满二七咽愈口干若引肾水发醴泉来至咽喉醴泉甘美能除口苦恒香洁食甘味和正乆行不巳味如甘露无有饥渇<br />
　　又云东向坐仰头不息五通以舌撩口漱满二七咽治口苦干燥<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源候总论卷三<br />
　　钦定四库全书<br />
　　巢氏诸病源候总论卷四<br />
　　隋　巢元方　撰<br />
　　虚劳病诸候下【凡三十六论】<br />
　　虚劳骨蒸候<br />
　　夫蒸病有五一曰骨蒸其根在肾旦起体凉日晚即热烦躁寝不能安食无味小便赤黄忽忽烦乱细喘无力腰疼两足逆冷手心常热蒸盛过伤内则变为疳食人五脏二曰脉蒸其根在心日増烦闷掷手出足翕翕思水口吐白沫睡即浪言或惊恐不定脉数若蒸盛之时或变为疳脐下闷或暴利不止三曰皮蒸其根在肺必大喘鼻干口中无水舌上白小便赤如血蒸盛之时胸满或自称得注热两胁下胀大嗽彻背连胛疼眠寐不安或蒸毒伤臓口内唾血四曰肉蒸其根在脾体热如火烦躁无汗心腹鼓胀食即欲呕小便如血大便秘澁蒸盛之时身肿目赤寝卧不安五曰内蒸亦名血蒸所以名内蒸者必外寒而内热把手附骨而内热甚其根在五臓六腑其人必因患后得之骨肉自消饮食无味或皮燥而无光蒸盛之时四支渐细足趺肿起又有二十三蒸一胞蒸小便黄赤二玉房蒸男则遗沥漏精女则月候不调三脑蒸头闷热四髓蒸髓沸热五骨蒸齿黒六筋蒸甲焦七血蒸髪焦八脉蒸脉不调九肝蒸眼黒十心蒸唇焦十一脾蒸舌干十二肺蒸鼻干十三肾蒸两耳焦十四膀胱蒸右耳偏焦十五胆蒸眼白失色十六胃蒸舌下痛十七小肠蒸下唇焦十八大肠蒸鼻右孔干痛十九三焦蒸亦杂病乍寒乍热二十肉蒸二十一肤蒸二十二皮蒸二十三气蒸遍身热凡诸蒸患多因热病患愈后食牛羊肉及肥腻或房或酒触犯而成此疾乆蒸不除多变成疳必须先防下部不得防妄治也<br />
　　虚劳舌肿候<br />
　　心候舌养于血劳伤血虚为热气所乘又脾之大络出于舌下若心脾有热故令舌肿<br />
　　虚劳手足皮剥候<br />
　　此由五脏之气虚少故也血行通荣五脏五脏之气润养肌肤虚劳内伤血气衰弱不能外荣于皮故皮剥也<br />
　　虚劳浮肿候<br />
　　肾主水脾主土若脾虚则不能克制于水肾虚则水气流溢散于皮肤故令身体浮肿若气血俱涩则多变为水病也<br />
　　虚劳烦闷候<br />
　　此由隂阳俱虚隂气偏少阳气暴胜则热乘于心故烦闷也<br />
　　虚劳凝唾候<br />
　　虚劳则津液减少肾气不足故也肾液为唾上焦生热热冲咽喉故唾凝结也<br />
　　虚劳呕逆唾血候<br />
　　夫虚劳多伤于肾肾主唾肝藏血胃为水谷之海胃气逆则呕肾肝损伤故因呕逆唾血也<br />
　　虚劳呕血候<br />
　　此内伤损于脏也肝藏血肺主气劳伤于血气气逆则呕肝伤则血随呕出也损轻则唾血伤重则吐血<br />
　　虚劳鼻衂候<br />
　　肺主气而开窍于鼻肝藏血血之与气相随而行俱荣于脏腑今劳伤之人血虚气逆故衂衂者鼻出血也<br />
　　虚劳吐下血候<br />
　　劳伤于脏腑内崩之病也血与气相随而行外养肌肉内荣臓腑脏腑伤损血则妄行若胸鬲气逆则吐血也流于肠胃肠虚则下血也若肠虚而气复逆者则吐血下血表虚者则汗血皆由伤损极虚所致也<br />
　　虚劳吐利候<br />
　　夫大肠虚则泄利胃气逆则呕吐虚劳又肠虚胃逆者故吐利<br />
　　虚劳兼痢候<br />
　　脏腑虚损伤于风冷故也胃为水谷之海胃冷肠虚则痢也<br />
　　虚劳秘澁候<br />
　　此由肠胃间有风热故也凡肠胃虚伤风冷则泄利若实有风热则秘涩也<br />
　　虚劳小便利候<br />
　　此由下焦虚冷故也肾主水与膀胱为表里膀胱主藏津液肾气衰弱不能制于津液胞内虚冷水下不禁故利也<br />
　　虚劳小便难候<br />
　　膀胱津液之府肾主水二经共为表里水行于小肠入于胞而为溲便今胞内有客热热则水液涩故小便难<br />
　　虚劳小便余沥候<br />
　　肾主水劳伤之人肾气虚弱不能藏水胞内虚冷故小便后水液不止而有余沥尺脉缓细者小便余沥也<br />
　　虚劳小便白浊候<br />
　　劳伤于肾肾气虚冷故也肾主水而开窍在隂隂为溲便之道胞冷肾损故小便白而浊也<br />
　　虚劳少精候<br />
　　肾主骨髓而藏于精虚劳肾气虚弱故精液少也诊其脉左手尺中隂絶者无肾脉也若足两髀里急主精气竭少为劳伤所致也<br />
　　虚劳尿精候<br />
　　肾气衰弱故也肾藏精其气通于隂劳伤肾虚不能藏于精故因小便而精液出也<br />
　　虚劳溢精见闻精出候<br />
　　肾气虚弱故精溢也见闻感触则动肾气肾藏精今虚弱不能制于精故因见闻而精溢出也<br />
　　虚劳失精候<br />
　　肾气虚损不能藏精故精漏失其病小腹急隂头寒目眶痛髪落今其脉数而散者失精脉也凡脉芤动防紧男子失精也<br />
　　虚劳梦泄精候<br />
　　肾虚为邪所乘邪客于隂则梦交接肾藏精今肾虚不能制精因梦感动而泄也<br />
　　虚劳喜梦候<br />
　　夫虚劳之人血气衰损脏腑虚弱易伤于邪邪从外集内未有定舎反于脏不得定处与荣衞俱行而与魂魄飞使人卧不得安喜梦气淫于腑则有余于外不足于内气淫于脏则有余于内不足于外若隂气盛则梦涉大水而恐惧阳气盛则梦大火燔爇隂阳俱盛则梦相杀上盛则梦飞下盛则梦坠甚饱则梦行甚饥则梦卧肝气盛则梦怒肺气盛则梦恐惧哭泣飞心气盛则梦喜笑恐畏脾气盛则梦歌乐体重身不举肾气盛则梦腰脊两解不属凡此十二盛者至而防之立已厥气客于心则惊见山岳熛火客于肺则梦飞见金铁之器竒物客于肝则梦见山林树木客于脾则梦见丘陵大泽壊屋风雨客于肾则梦见临深没于水中客于膀胱则梦游行客于胃则梦饮食客于大肠则梦田野客于小肠则梦游聚邑街衢客于胆则梦鬪讼自割客于隂则梦接内客于项则梦多斩首客于胫则梦行走而不能前又居深地中客于股则梦礼节拜起客于胞则梦溲便凡此十五不足者而补之而已寻其致梦以设法治则病无所逃矣<br />
　　虚劳尿血候<br />
　　劳伤而生客热血渗于胞故也血得温而妄行故因热流散渗于胞而尿血也<br />
　　虚劳精血出候<br />
　　此劳伤肾气故也肾藏精精者血之所成也虚劳则生七伤六极气血俱损肾家偏虚不能藏精故精血俱出也<br />
　　虚劳膝冷候<br />
　　肾弱髓虚为风冷所搏故也肾居下焦主腰脚其气荣润骨髓今肾虚受风寒故令膝冷也乆不已则脚酸疼屈弱其汤熨针石别有正方补养宣导今附于后养生方导引法云两手反向拓席一足跪坐上一足屈如仰面看气道众处散适极势振之四七左右亦然始两足向前双蹹极势二七去胷腹病膝冷脐闷<br />
　　又云互跪调和心气向下至足意想气索索然流布得所始渐渐平手舒手傍肋如似手掌内气出气不上面觉急闷即起背至地来去三七微减去膝头冷膀胱宿病腰内脊强脐下冷闷<br />
　　又云舒两足坐散气向涌泉可三通气彻倒始收右足屈卷将两手急捉脚涌泉挽足蹹手挽一时取势手足用力送气向下三七不失气数寻去肾内冷气膝冷脚疼<br />
　　又云跪一足坐上两手防内卷足努踹向下身外扒一时取势向心来去二七左右亦然去痔五劳足臂疼闷膝冷隂冷<br />
　　又云卧展两胫足十指相拄伸两手身旁鼻内气七息除两胫冷腿骨中痛<br />
　　又云偃卧展两胫两手外踵者相向亦鼻内气自极七息除两膝寒胫骨疼转筋<br />
　　又云两足指向下拄席两涌泉相拓坐两足跟头两膝头外扒手身前向下尽势七通去劳损隂疼膝冷脾瘦肾干<br />
　　又云两手抱两膝极势来去摇之七七仰头向后去膝冷<br />
　　又云偃卧展两胫两足指左向直两手身旁鼻内气七息除死肌及胫寒<br />
　　又云立两手搦腰遍使身正放纵气下使得所前后振摇七七足并头两向振摇二七头上下摇之七缩咽举两髆仰柔脊冷气散令脏腑气向涌泉通彻<br />
　　又云互跪两手向后掌合地出气向下始渐渐向下觉腰脊大闷还上来去二七身正左右散气转腰三七去脐下冷闷膝头冷解谿内病<br />
　　虚劳隂冷<br />
　　隂阳俱虚弱故也肾主精髓开窍于隂今隂虚阳弱血气不能相荣故使隂冷也久不已则隂痿弱<br />
　　虚劳髀枢痛<br />
　　劳伤血气肤腠虚疎而受风冷故也肾主腰脚肾虚弱则为风邪所乘风冷客于髀枢之间故痛也<br />
　　虚劳偏枯<br />
　　夫劳损之人体虚易伤风邪风邪乘虚客于半身留在肌肤未即发作因饮水水未消散即劳于肾风水相搏乘虚偏发风邪留止血气不行故半身手足枯细为偏枯也<br />

                    <br>
                        　　虚劳隂痿<br />
　　肾开窍于隂若劳伤于肾肾虚不能荣于隂器故痿弱也诊其脉瞥瞥如羮上肥阳气微连连如蜘蛛丝隂气衰微而风邪入于肾经故隂不起或引小腹痛也养生方云水银不得近隂令玉茎消缩<br />
　　虚劳隂痛<br />
　　肾气虚损为风邪所侵气流入于肾经与隂气相击真邪交争故令隂痛但冷者唯痛挟热则肿其汤熨针石别有正方补养宣导今附于后<br />
　　养生方导引法云两足指向下拄席两涌泉相拓坐两足跟头两膝头外扒手身前向下尽势七通去劳损隂疼膝冷<br />
　　虚劳隂肿<br />
　　此由风热客于肾经肾经流于隂器肾虚不能宣散故致肿也<br />
　　虚劳隂疝肿缩<br />
　　疝者气痛也众筋会于隂器邪客于厥隂少隂之经与冷气相搏则隂痛肿而挛缩<br />
　　虚劳隂下痒湿<br />
　　大虚劳损肾气不足故隂冷汗液自泄风邪乘之则搔痒其汤熨针石别有正方补养宣导今附于后<br />
　　养生方导引法云卧令两手布膝头取踵置尻下以口内气腹胀自极以鼻出气七息除隂下湿少腹里痛膝冷不随<br />
　　虚劳隂疮<br />
　　肾荣于隂器肾气虚不能制津液则汗湿虚则为风邪所乘邪客腠理而正气不泄邪正相干在于皮肤故痒搔之则生疮<br />
　　风虚劳<br />
　　风虚者百疴之长劳伤之人血气虚弱其肤腠虚疎风邪易侵或游易皮肤或沈滞脏腑随其所感而众病生焉其汤熨针石别有正方补养宣导今附于后<br />
　　养生方导引法云屈一足指向地努之使急一手倒挽足解溪向心极势腰足解溪头如似骨解气散一手向后拓席一时尽势三七左右换手亦然去手足腰髆风热急闷<br />
　　又云仰头却背一时极势手向下至膝头直腰面身正还上去三七始正身纵手向下左右动腰二七上下挽背脊七渐去背脊臂髆腰冷不和头向下努手长舒向背上髙举手向上共头渐渐五寸一时极势手还收向心前向背后去来和谐气共力调不欲气强于力不欲力强于气二七去胸背前后筋脉不和气血不调又云伸左胫屈右膝内压之五息止引胏去风虚令人目明依经为之引胏中气去风虚病令人目明夜中见色与昼无异<br />
<br />
<br />
<br />
<br />
<br />
<br />
<br />
　　巢氏诸病源总论卷四<br />
　　钦定四库全书<br />
　　巢氏诸病源总论卷五<br />
　　隋　巢元方　撰<br />
　　腰背病诸候【凡十论】<br />
　　腰痛<br />
　　肾主腰脚肾经虚损风冷乘之故腰痛也又邪客于足少隂之络令人腰痛引少腹不可以仰息诊其尺脉沈主腰背痛寸口脉弱腰背痛尺寸俱浮直下此为督脉腰强痛<br />
　　凡腰痛病有五一曰少隂少隂肾也十月万物阳气伤是以腰痛二曰风痹风寒着腰是以痛三曰肾虚役用伤肾是以痛四曰防腰坠堕伤腰是以痛五曰寝卧湿地是以痛其汤熨针石别有正方补养宣导今附于后养生方云饭了勿即卧久成气病令腰疼痛又曰大便勿强努令人腰疼目涩<br />
　　又云笑多即肾转腰痛<br />
　　又云人汗次勿企牀悬脚久成血痹两足重及腰痛养生方导引法云一手向上极势手掌四方转回一手向下努之合手掌努指侧身欹形转身向似看手掌向上心气向下散适知气下縁上始极势左右上下四七亦然去髆并肋腰脊疼闷<br />
　　又云平跪长伸两手拓席向前待腰脊须转遍身骨解气散长引腰极势然始却跪便急如似脊内冷气出许令臂搏痛痛欲似闷痛还坐来去二七去五脏不和背痛闷<br />
　　又云凡人常须觉脊强不问时节缩咽转内似回搏内似面努搏并向上也头左右两向挼之左右三七一住待血行气动定然始更用初缓后急若无病人常欲得旦起午时日没三辰如用辰别三七除寒热脊腰颈痛又云舒两足足指努上两手长舒手掌相向手指直舒仰头努脊一时极势满三通动足相向一尺手不移处手掌向外七通更动足二尺手向下拓席极势三通去遍身内筋脉虚劳骨髓疼闷长舒两足身角上两手捉两足指急搦心不用力心气并在足下手足一时努纵极势三七去踹臂腰疼解谿足气日日渐损<br />
　　又云凡学将息人先须正坐膝头足初坐先足指指相对足跟外扒坐上少欲安稳须两足跟向内相对坐上足指抧觉闷疼渐渐举身似便两足上待共坐相似不痛始双竪足跟而上足指并反而向外每坐常学去膀胱内冷面冷风膝冷足疼上气腰疼尽自消适也<br />
　　腰痛不得俛仰<br />
　　肾主腰脚而三隂三阳十二经八脉有贯肾络于腰脊者劳损于肾动伤经络又为风冷所侵血气击搏故腰痛也阳病者不能俛隂病者不能仰隂阳俱受邪气者故令腰痛而不能俛仰<br />
　　又云伸两脚两手着足五指上愈腰折不能低着唾血久疼愈<br />
　　又云长伸两脚以两手捉五指七通愈折腰不能低仰也<br />
　　风湿腰痛<br />
　　劳伤肾气经络既虚或因卧湿当风而风湿乘虚搏于肾肾经与血气相击而腰痛故云风湿腰痛<br />
　　卒腰痛<br />
　　夫劳伤之人肾气虚损而肾主腰脚其经贯肾络脊风邪乘虚卒入肾经故卒然而患腰痛<br />
　　久腰痛<br />
　　夫腰痛皆由伤肾气所为肾虚受于风邪风邪停【缺】邪气客于足少阳之络令人脇痛欬汗出隂气击于肝寒气客于脉中则血泣脉急引脇与小腹诊其脉弦而急脇下如刀刺状如飞尸至困不死左手脉大右手脉小病右脇下痛寸口脉双则脇下拘急其人濇濇而寒其汤熨针石别有正方补养宣导今附于后<br />
　　养生方导引法云卒左脇痛念肝为青龙左目中魂神将五营兵千乘万骑从甲寅直符吏入左脇下取病去又云右脇痛念胏为白帝右目中魄神将五营兵千乘万骑甲申直符吏入右脇下取病去脇侧卧伸臂直脚以鼻内气以口出之除脇皮肤痛七息止<br />
　　又云端坐生腰右顾视月口内气咽之三十除左脇痛开目<br />
　　又云举手交项上相握自极治脇下痛坐地交两手着不周遍握当挽久行实身如金刚令息调长如风云如雷<br />
　　消渇病诸【凡八论】<br />
　　消渇<br />
　　夫消渇者渇不止小便多是也由少服五石诸丸散积经年歳石势结于肾中使人下焦虚热及至年衰血气减少不复能制于石石势独盛则肾为之燥故引水而不小便也其病变多发痈疽此坐热气留于经络不引血气壅涩故成痈脓诊其脉数大者生细小浮者死又沈小者生实牢大者死有病口甘者名为何何以得之此五气之溢也名曰脾瘅夫五味入于口藏于胃脾为之行其精气溢在脾令人口甘此肥美之所发此人必数食甘美而多肥令人内热甘者令人满故其气上溢为消渇厥隂之病消渇重心中疼饥而不欲食甚则欲吐蚘<br />
　　养生法云人睡卧勿张口久成消渇及失血色赤松子云卧闭目不息十二通治饮食不消其汤熨针石别有正方补养宣导今附于后<br />
　　法云解衣惔卧伸腰瞠少腹五息止引肾去消渇利隂阳解衣者使无罣碍惔卧者无外想使气易行伸腰使肾无逼蹙瞠者大努使气满小腹者即腹牵气使上息即为之引肾者引水来咽喉润上部去消渇枯槁病利隂阳者饶气力此中数虚要与时节而为避初食后大饥时此二时不得导引伤人亦避恶日时节不和时亦避导已先行一百二十步多者千步然后食之法不使大冷大热五味调和陈秽宿食虫蝎余残不得食少眇着口中数嚼少喘咽食巳亦勿眠此名谷药并与气和即真良药<br />
　　渇病<br />
　　五脏六腑皆有津液若脏腑因虚实而生热者热气在内则津液竭少故渇也夫渇数饮其人必背寒而呕者因利虚故也诊其脉心脉滑甚为善渇其久病变成发痈疽或成水疾<br />
　　大渇后虚乏<br />
　　夫人渇病者皆由脏腑不和经络虚竭所为故病虽瘥血气未复仍虚乏也<br />
　　渇利<br />
　　渇利者随饮小便故也由少时服乳石石热盛时房室过度致令肾气虚耗下焦生热热则肾燥燥则渇肾虚又不得传制水液故随饮小便以其病变多发痈疽以其内热小便利故也小便利则津液竭津液竭则经络涩经络涩则荣衞不行荣衞不行则由热气留滞故成痈疽脓<br />
　　渇利损后<br />
　　夫渇利病后荣卫虚损脏腑之气未和故须各宣畅也<br />
　　渇利后发疮<br />
　　渇利之病随饮小便也此谓服石药之人房室过度肾气虚耗故也下焦生热热则肾燥肾燥则渇然肾虚人不能制水故小便利其渇利虽瘥热犹未尽发于皮肤皮肤先有风湿湿热相搏所以生疮<br />
　　内消<br />
　　内消病者不渇而小便多是也由少服五石石热结于肾内也热之所作所以服石之人小便利者石性归肾肾得石则石石则消水浆故利利多不得润养五脏脏衰则生诸病由肾盛之时不惜其气恣意快情致使虚耗石热孤盛则作消利故不渇而小便多<br />
　　强中<br />
　　强中病者茎长兴盛不痿精液自出是由少服五石五石热住于肾中下焦虚少壮之时血气尚丰能制于五石及至年衰血气减少肾气不复能制精液若精液竭则诸病生矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源总论卷五<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源总论卷六<br />
　　隋　巢元方　撰<br />
　　解散病诸【凡二十六论】<br />
　　寒食散发<br />
　　夫散脉或洪实或断絶不足欲似死脉或细数或駃坐所犯非一故也脉无常投医不能识热多则駃有癖则洪实急痛则断絶凡寒食药率如是无苦非死也勤从节度不从节度则死矣欲服散宜诊脉审正其尔乃毕愈脉沈数者难发难发当数下之脉浮大者易发也人有服散两三剂不发者此人脉沈难发发不令人觉药势行已药但于内发不出形于外欲知其得力人进食多是一气下顔色和悦是二头面身痒瘙是三防防恶风是四厌厌欲寐是五也诸有此证者皆药内发五脏不形出于外但如方法服散勿疑但数下之则内虚自当发也诸方互有不同皇甫唯欲将冷廪丘公欲得暖将之意其多有情致也世人未能得其深趣故鲜能用之然其方法犹多不尽但论服药之始将息之度不言发动之后治解之宜多有阙畧江左有道道人深识法体凡所救疗妙验若神制解散对治方云钟乳对术又对栝蒌其治主胏上通头胷术动钟乳胷塞短气钟乳动术头痛目疼又钟乳虽不对海蛤海蛤动则目痛短气有时术动钟乳直头痛胷塞然钟乳与术所可为患不过此也虽所患不同其治亦一矣发动之始要其有始由觉体中有异与上患相应便速服葱白豉汤又云硫黄对防风又对细辛其治主脾肾通腰脚防风动硫黄烦疼腰痛或瞠忿无常或下利不禁防风细辛能动硫黄硫黄不能动彼始觉发便服杜仲汤白石英对附子其治主胃通至脾肾附子动白石英烦满腹胀白石英动附子则呕逆不得食或口噤不开或言语难手脚疼痛觉发服生麦门冬汤紫石英对人参其治主心肝通至肾脚人参动紫石英心急而痛或惊悸不得眠卧或恍惚忘误失性狂发或黯黯欲眠或愦愦喜瞠或瘥或剧乍寒乍热或耳聋目暗又防风虽不对紫石而能动紫石紫石由防风而动人参人参动亦心痛烦热头项强始觉便宜服麻黄汤赤石脂对桔梗其治主心通至胷背桔梗动赤石心痛口噤手足逆冷心中烦闷赤石动桔梗头痛目赤身体壮热始觉发即温酒饮之随能数杯酒势行则解亦可服大麦麨良复若不解复服术对钟乳术发则头痛目赤或举身壮热解与钟乳同附子对白石英亦对赤石脂附子发则呕逆手脚疼体强骨节痛或项强面目满肿饮酒食麨自愈若不愈与白石英同解人参对紫石英人参发则烦热头项强解与紫石英同桔梗对赤石脂又对茯苓又对牡蛎桔梗发则头痛目赤身体壮热解与赤石同干姜无所偏对<br />
　　有説者云药性草木则速发而易歇土石则迟发而难歇也夫服药草石俱下于喉其势厉盛衰皆有先后其始得效皆是草木先盛耳土石方引日月也草木少时便歇石势犹自未成其病者不解消息便谓顿休续后更服或谓病痼药微倍更増石或更杂服众石非一也石之为性其精华之气则合五行乃益五脏其滓秽便同灰土也夫病家气血虚少不能宣通杂石之性卒相和合更相尘瘀便成牢积其病身不知是石也如精华不发不能致热消疾便谓是冷盛牢剧服之无巳不知石之为体体冷性热其精华气性不发其冷如冰而疾者其石入腹即热既不即热服之弥多是以患冷癖之人不敢寒食而大服石石数弥多其冷癖尤剧皆石性不发而积也亦有杂饵诸石丸酒单服异石初不息唯以大散为数而已有此诸害其证甚多小品方云道道人制解散对治方説草石相对之和有的能发动为证世人逐易不逆思寻古今方説至于动散临急便就服之既不救疾便成委祸大散由来是难将之药夫以大散难将而未经服者乃前有慎耳既心期得益苟就服之巳服之人便应研习救解之宜异日动之便得自救也夫身有五石之药而门内无解救之人轻信对治新方逐易服之从非弃是不当枉命误药邪检神农本草经説草石性味无对治之和无指的发动之説按其对治之和亦依本草之説耳且大散方説主患注药物不説其所主治亦不説对和指的发动之性也览皇甫士安撰解散説及将服消息节度亦无对和的发之説也复有廪丘家将温法以救变败之色亦无对和的动之説若以药性相对为神者栝蒌恶干姜此是对之大害者道説对治而不辨此道之方焉可从乎今不从也当从皇甫节度自更改栝蒌便为良矣患热则不服其药惟患冷者服之耳自可以除栝蒌若虚劳脚弱者以石斛十分代栝蒌若风冷上气欬者当以紫苑十分代栝蒌二法极良若杂患常疾者止除栝蒌而巳慎勿加余物皇甫云然寒食药者世莫知焉或言华佗或曰仲景考之于实佗之精微方类单省而仲景经有氏黒散紫石英方皆数种相出入节度畧同然则寒食草石二方出自仲景非佗也且佗之为治或刳断肠胃涤洗五脏不纯任方也仲景虽精不及于佗至于审方物之论草石之宜亦妙絶众医及寒食之疗者御之至难将之甚苦近世尚书何晏耽声好色始服此药心加开朗体力转强京师翕然传以相授歴歳之困皆不终朝而愈众人喜于近利未覩后患晏死之后服者弥繁于时不辍余亦豫焉或暴发不常夭害年命是以族弟长互舌缩入喉东海王良夫痈疮防背陇西辛长绪皮肉烂溃蜀郡赵公烈中表六丧悉寒食散之【缺】逺者数十岁近者五六岁余虽视息犹溺人之笑耳而世人之患病者由不能以斯为戒失节之人多来问余乃喟然叹曰今之医官精力不及华佗审治莫如仲景而竞服至难之药以招甚苦之患其夭死者焉可胜计哉咸宁四年平阳太守刘泰亦沈斯病使使问余救解之宜先时有姜子者以药困絶余实生之是以闻焉然身自荷毒虽才士不能书辨者不能説也苟思所不逮暴至不旋踵敢以教人乎辞不获巳乃退而惟之求诸本草考以素问寻故事之所更参气物之相使并列四方之本注释其下集而与之匪曰我能也盖三折臂者为医非生而知之试验亦其次也服寒食散二两为剂分作三贴清旦温醇酒服一贴移日一丈复服一贴移日二丈复服一贴如此三贴尽须臾以寒水洗手足药气两行者当小痹便因脱衣以冷水极浴药势益行周体凉了心意开朗所患即瘥虽羸困着床皆不终日而愈人有强弱有耐药若人羸弱者可先小食乃服若人强者不须食也有至三剂药不行者病人有宿癖者不可便服也当先服消石大丸下去乃可服之服药之后宜烦劳若羸着床不能行者扶起行之常当寒衣寒饮寒食寒卧极寒益善若药未散者不可浴浴之则矜寒使药噤不发令人战掉当更温酒饮食起跳踊舂磨出力令温乃浴解则止勿过多也又当数冷食无昼夜也一日可六七食若失食饥亦令人寒但食则温矣若老小不耐药者可减二两强者过二两少小气盛及产妇卧不起头不去巾防厚衣对大者服散之后更去衣巾将冷如法勿疑也虚人亦治又与此药相宜实人勿服也药虽良令人气力兼倍然甚难将息适大要在能善消息节度专心察不可失意当絶人事唯病着牀虚所不能言厌病者精意能尽药意者乃可服耳小病不能自劳者必废失节度愼勿服也若大伤寒者下后乃服之便极饮冷水若产妇中风寒身体强痛不得动揺者便温服一剂因以寒水浴即瘥以浴后身有痹处者便以寒水洗使周徧初得小冷当数食饮酒于意后愦愦不了快者当复冷水浴甚者水畧不去体也若药偏在一处偏痛偏冷偏热痹及烦腹满者便以水逐洗于水下即了了矣如此昼夜洗药力尽乃止凡服此药不令人吐下也病皆愈若膈上大满欲吐者便餔食即安矣服药之后大便当变于常故小青黒色是药染耳勿恠之也若亦温温欲吐当遂吐之不令极也明旦当更服若浴晩者药势必不行则不堪冷浴不可强也当如法更服之凡洗太早则药禁寒太晚则吐乱不可失过也寒则出力洗吐则速冷食若不饥为寒者食自温常当将冷不可热灸之也若温衣温食温卧则吐逆颠覆矣但冷饮食冷浴则瘥矣凡服药者服食皆冷唯酒冷热自从或一日而解或二十余日解常饮酒令体中醺醺不絶当饮醇酒勿饮薄白酒也体内重令人变乱若不发者要当先下乃服之也寒食药得节度者一月转解或二十日解堪温不堪寒即以解之也其失节度者头痛欲裂坐服药食温作癖急宜下之或两目欲脱坐犯热在肝速下之将冷自止或腰痛欲坐衣厚体温以冷洗浴冷石熨也或冐欲蹶坐衣裳犯热宜科头冷洗之或腰疼欲折坐久坐下温宜常令牀上冷水洗也或腹胀欲决甚者断衣带坐寝处久下热又得温失食失洗不起行但冷食冷洗当风立或心痛如刺坐当食而不食当洗而不洗寒热相结气不通结在心中口不得息当校口但与热酒任本性多少其令酒气两得行气自通得噫因以冷水浇淹手巾着所苦处温复易之自解解便速冷食能多益善于诸痛之内心痛最急救之若赴汤火乃可济耳或有气断絶不知人时蹶口不得开病者不自知当须傍人救之要以热酒为性命之本不得下者当斵齿以酒灌咽中咽中穴逆酒入腹还出者但与勿止也出复内之如此或半日酒下气苏酒不下者便杀人也或下利如寒中坐行止食饮饮犯热所致人多疑冷病人又滞癖皆犯热所为慎勿疑也速脱衣冷食饮冷洗也或百节痠疼坐卧太厚又入温被中衣温不脱衣故也卧下当极薄单布不着緜也当薄且垢故勿着新衣多着故也虽冬寒常当被头受风以冷石熨衣带不得系也若犯此痠闷者但入冷水浴勿忍病而畏浴也或矜战患寒如伤寒或发热如疟坐食忍饥洗冷不行便坐食臭故也急冷洗起行或恶食如臭物坐温衣作癖也当急下之若不下万救终不瘥也或咽中痛鼻塞清涕出坐温衣近火故也但脱衣冷水洗当风以冷石熨咽颡五六徧自瘥或胷脇气逆干呕坐饥而不食药气熏膈故也但冷食冷饮冷洗即瘥或食下便出不得安坐有癖但下之或淋不得小便久坐温及骑马鞍热入膀胱也冷食以冷水洗小腹以冷石熨一日即止或大行难腹中牢固如蛇盘坐犯温久积腹中干粪不去故也消酥若膏便寒服一二升浸润则下不下更服即瘥或寒栗头掉不自支任坐食少药气行于肌肤五脏失守百脉摇动与气争竞故也努力强饮热酒以和其脉强冷令冷饮以定其脏强起行以调其关节酒行食充关机以调则洗了矣云了者是瑟然病除神明了然之状也或关节强直不可屈伸坐久停息不息烦劳药气停止络结不敢越沈滞于血中故也住力自温便冷洗即瘥云在力自温者令行动出力从劳则发温也非厚衣近火之温也或小便稠数坐热食及噉诸含热物饼黍之属故也以冷水洗少腹服栀子汤即瘥或失气不可禁坐犯温不时洗故也冷洗自寒即止或遗粪不自觉坐久坐下温热气上入胃少腹不禁故也冷洗即瘥或目痛如刺坐热热气冲肝上奔两眼故也勤冷食清旦温小便洗不过三即瘥或耳鸣如风声汁出坐自劳出力过度房室不节气迸奔耳故也勤好饮食稍稍行步数食节情即止或口伤舌强烂燥不得食少谷气不足药在胃脘中故也急作栀子豉汤或手足偏痛诸节解身体发痈疮结坐寝处久不自移从暴热偏并聚在一处或结核痛甚者发如痈觉便以冷水洗冷石熨微者食顷散也剧者数日水不絶乃差洗之无限要瘥为期若大不瘥即取磨刀石水烧令热赤以石投苦酒中石入苦酒皆破裂因捣以汁和涂痈上三即瘥取粪中大蛴螬捣令熟以涂痈上亦不过三再即瘥尤良或饮酒不解食不复下乍寒乍热不洗便热洗复寒甚者数十日轻者数日昼夜不得寐愁忧恚怒自惊跳悸恐恍惚忘误者坐犯温积久寝处失节食热作癖内实使热与药并行寒热交争虽以法救之终不可解也吾尝如此对食垂涕援刀欲自刺未及得施赖家亲见廹夺故事不行退而自佳乃强食冷饮水遂止祸不成若丝髪矣凡有寒食散药者虽素聪明发皆顽嚚告舍难愈也以此死者不可胜计急饮三黄汤下之当吾之困也举家知亲皆以见分刺赖亡兄士元披方得三黄汤方合使吾服大下即瘥自此常以救急也或脱衣便寒着衣便热坐脱着之间无适故小寒自可着小温便脱即洗之即慧矣慎勿忍使病发也洗可得了然瘥忍之则病成矣或齿肿唇烂齿牙摇痛颊车噤坐犯热不时救故也当风张口使冷气入咽潄寒水即瘥或周体患肿不能自转徙坐久停息久不饮酒药气沈在皮肤之内血脉不通故也饮酒冷洗自劳行即瘥极不能行使人扶或车行之事宁违意勿听从之使支节柔调乃止勿令过差过则使极更为失度热者复洗也或患冷食不可下坐久冷食食口中不知味故也可作白酒麋益着酥热食一两顿闷者冷饮还冷食或隂囊臭烂坐席厚下热故也坐冷水中即瘥或脚趾间生疮坐着履温故也脱履着屐以冷水洗足即愈或两腋下烂作疮坐臂脇相亲也以物悬手离脇冷熨之即瘥或嗜寐不能自觉久坐热闷故也急起洗浴饮冷自精了或有癖也当所宜下之或夜不得眠坐食少热在内故也当服栀子汤数进冷食或咳逆咽中伤清血出坐卧温故也或食温故也饮冷水冷熨咽外也或得伤寒或得温疟坐犯热所为也凡常服寒食散虽以久解而更病者要先以寒食救之终不中冷也若得伤寒及温疟者卒可以常药治之无咎也但不当饮热药耳伤寒药皆除热疟药皆除癖不与寒食相妨故可服也或药发辄并卧不以语人坐热气盛食少谷不充邪干正性故也饮热酒冷食自劳便佳或寒热累月张口大呼眼视高精不与人相当日用水百余石浇不解者坐不能自劳又饮冷酒复食温食譬如暍人心下更寒以冷救之愈剧者气结成冰得热熨饮则冰销气通暍人乃解令药热聚心乃更寒战亦如暍人之类也速与热酒寒解气通酒两行于四肢周体悉温然后以冷水三斗洗之然了了矣河东裴季彦服药失度而处三公之尊人不敢强所欲已错之后其不能自知左右人不解救之之法但饮冷水以水洗之用水数百石寒遂甚命絶于水中良可痛也夫以十石焦炭二百石水沃之则炭灭矣药热虽甚未如十石之火也沃之不巳寒足杀人何怨于药乎不可不晓此意世人失救者例多如此欲服此药者不唯已自知也家人皆宜习之使熟解其法乃可用相救也吾每一发气絶不知人虽复自知有方力不复施也如此之弊岁有八九幸家人大小以法救之犹时有小违错况都不知者哉或大便稠数坐久失节度将死也如此难治矣为可与汤下之傥十得一生耳不与汤必死莫畏不与也下已致死令不恨也或人困已而脉不絶坐药气盛行于百脉人之真气已尽唯有药气尚自独行故不絶非生气也或死之后体故温如人肌腹中雷鸣顔色不变一两日乃似死人耳或灸之寻死或不死坐药气有轻重故有死生虽灸得生生非已疾之法终当作祸宜慎之大有此故也或服药心中乱坐服温药与疾争结故也法当大吐下若不吐下当死若不吐死者冷饮自了然瘥或偏臂脚急痛生久借持卧温不自转移热气入肌附骨故也勤以布冷水淹防之温复易之或肌皮如木石枯不可得屈伸坐食热卧温作癖久不下五脏膈闭血脉不周通故也但下之冷食饮酒自劳行即瘥或四肢面目皆浮肿坐食饮温又不自劳药与正气停并故也饮热酒冷食自劳冷洗之则瘥或瞑无所见坐饮食居处温故也脱衣自洗但冷饮食须臾自明了或鼻中作鸡子臭坐着衣温故也脱衣冷洗即瘥或身皮楚痛转移不在一处如风坐犯热所为非得风也冷洗熨之即瘥或脚疼欲折由久坐下温宜坐单牀上以冷水洗即愈或苦头目疼不用食由食及犯热心膈有澼故也可下之或臂脚偏急苦痛者由久坐卧席温下热不自转移气入胏胃脾骨故也勤以手巾淹冷水迫之温则易之如此不过两日即瘥凡治寒食药者虽治得瘥师终不可以治为恩非得治人后忘得効也昔如文挚治齐王病先使王怒而后病巳文挚以是虽愈王病而终为王所杀今救寒食者要当逆常理反正性成犯怒之自非达者得瘥之后心念犯怒之怨不必得治之恩犹齐王杀文挚也后与太子不能救况于凡人哉然死生大事也如知可生而不救之非仁者也唯仁者心不已必冐犯怒而治之为亲戚之故不但其人而已凡此诸救皆吾所亲更也试之不借问于他人也要当违人理反常性重衣更寒一反也饥则生臭二反也极则自劳三反也温则滞利四反也饮食欲寒五反也痈疮水洗六反也当洗勿失时一急也当食勿忍饥二急也酒必淳清令温三急也衣温便脱四急也食必极冷五急也卧必衣薄六急也食不厌多七急也冬寒欲火一不可也饮食欲热二不可也当疹自疑三不可也畏避风凉四不可也极不能行五不可也饮食畏多六不可也居贫厚席七不可也所欲从意八不可也务违常理一无疑也委心弃本二无疑也寝处必寒三无疑也<br />

                    <br>
                        　　解散痰癖<br />
　　服散而饮过度将适失宜衣厚食温则饮结成痰癖其状痰多则胷膈否满头痛癖结则心脇结急是也<br />
　　解散除热<br />
　　夫服散之人觉热则洗觉饥则食若洗食不时失其节度令石势壅结否塞不解而生热故须以药除之<br />
　　解散浮肿<br />
　　服散而浮肿者由食饮温而久不自劳药势与血气相并使气壅在肌肤不得宣散故令浮肿或外有风湿内有停水皆与散势相搏致令烦热而气壅滞亦令浮肿若食饮温不自劳而肿者但烦热虚肿而已其风湿停水而已者则心肿而烦热或小便澁而肿<br />
　　解散渇<br />
　　夫服石之人石势归于肾而势冲腑脏腑脏既热津液渇燥肾恶燥故渇而引饮也<br />
　　解散上气<br />
　　服散将适失所取温太过热搏荣衞而气逆上其状胷满短气是也<br />
　　解散心腹痛心噤<br />
　　膈间有寒胃脘有热寒热相气逆攻腹乘心故心腹痛其寒气盛胜于热气荣卫秘涩不通寒气内结于心故心腹痛而心噤寒也其状心腹痛而战禁不能言语是也<br />
　　解散大便秘难<br />
　　将适失宜犯温过度散势不宣热气积在阳胃故大便秘难也<br />
　　解散虚冷小便多<br />
　　将适失度热在上焦下焦虚冷冷气乘于胞故胞冷不能制于小便则小便多<br />
　　解散大便血脉<br />
　　将适失度或取热或伤冷触动于石冷热交击俱乘于血致动血气血渗入于大肠肠虚则泄故大便血<br />
　　解散卒下利<br />
　　行止违节饮食失度犯触解散而肠胃虚弱故卒然下利也<br />
　　解散下利后诸病<br />
　　服散而饮食失度居处违节或霍乱或伤寒或服药而下利利虽断而血气不调石势因动致生诸病其状或手足烦热或口噤或呕逆之类是也随其病证而解之<br />
　　解散大小便难<br />
　　积服散散势盛在内热气乘于大小肠大小肠否涩故大小便难也<br />
　　解散小便不通<br />
　　夫服散石者石势归于肾而内生热热结小肠胞内否涩故小便不通<br />
　　解散热淋<br />
　　夫服散石石势归于肾若肾气宿虚者今因石热而又将适失度虚热相搏热乘于肾肾主水水行小肠入胞为小便肾虚则小便数热结则小便涩涩则茎内痛故淋沥不快也<br />
　　解散发黄<br />
　　饮酒内热因服石石势又热热搏脾胃脾胃主土其色黄而于肌肉积热蕴结蒸发于肌肤故成黄也<br />
　　解散脚热腰痛<br />
　　肾主腰脚服石热归于肾若将适失度发动石热气乘腰脚石与血气相击故脚热腰痛也其状脚热烦而腰挛痛<br />
　　解散鼻塞<br />
　　石发则将冷其热尽之冷气不退者冷乘于胏胏主气开窍于鼻其冷滞结不宣通故鼻塞<br />
　　解散发疮<br />
　　将适失宜外有风邪内有积热热乘于血血气壅滞故使生疮<br />
　　解散痈肿<br />
　　六腑不和而成痈夫服散之人若将适失宜散动热气内乘六腑六腑血气行于经脉经脉为热所而外有风邪乘之则石热痈结血气否涩而成痈肿<br />
　　解散烦闷<br />
　　将适失宜冷热相搏石势不宣化热气乘于脏故令烦闷也<br />
　　解散呕逆<br />
　　将适失宜脾胃虚弱者石势结滞乘于脾胃致令脾胃气不和不胜于谷故气逆而呕调之即愈<br />
　　解散目无所见目疼<br />
　　将适失宜饮食乖度膈内生痰热痰热之气熏肝肝目故目无所见而疼痛<br />
　　解散心腹胀满<br />
　　居处犯温致令石势不宣内壅腑脏与气相搏故心腹胀满<br />
　　解散挟风劳<br />
　　本患风劳而服散石风劳未尽石势固发解石之后体尚虚羸故犹挟风劳也<br />
　　解散饮酒发热<br />
　　服散而积饮酒石因酒势而盛敷散经络故烦而发热也<br />
<br />
<br />
<br />
<br />
　　巢氏诸病源总论卷六<br />
　　钦定四库全书<br />
　　巢氏诸病源总论卷七<br />
　　隋　巢元方　撰<br />
　　伤寒病诸【凡三十三论】<br />
　　伤寒<br />
　　经言春气温和夏气暑热秋气清凉冬气冰寒此则四时正气之序也冬时严寒万类深藏君子固密则不伤于寒夫触冐之者乃为伤耳其伤于四时之气皆能为病而以伤寒为毒者以其最为杀厉之气也即病者为伤寒不即病者其寒毒藏于肌骨中至春变为温病夏变为暑病暑病者热重于温也是以辛苦之人春夏必有温病者皆由其冬时触冐之所致非时行之气也其时行者是春时应暖而反寒夏时应热而反冷秋时应凉而反热冬时应寒而反温非其时而有其气是以一歳之中病无少长多相似者此则时行之气也夫伤寒病者起自风寒入于腠理与精气交争荣卫否隔周行不通病一日至二日气在孔窍皮肤之间故病者头痛恶寒腰背强重此邪气在表洗浴发汗即愈病三日以上气浮在上部胸心塡塞故头痛胸中满闷当吐之则愈病五日以上气深结在脏故腹胀身重骨节烦疼当下之则愈夫热病者皆伤寒之类也或愈或死皆以六七日间其愈皆以十日以上何也巨阳者诸阳之属也其脉连于风府故为诸阳主气人之伤于寒也故其为病热虽甚不死其两感于寒而病者必死两感于寒者其脉应与其病形何如两伤于寒者病一日则巨阳与少隂俱病则头痛口干烦满二日则阳明与太隂俱病则腹满身热不食谵言三日则少阳与厥隂俱病则耳聋囊缩厥逆水浆不入则不知人六日而死夫五脏已伤六腑不通荣衞不行如是之后三日乃死何也阳明者十二经脉之长也其气血盛故不知人三日其气乃尽故死其不两伤于寒者一日巨阳受之故头项痛腰脊强二日阳明受之阳明主肉其脉夹鼻络于目故身热而鼻干不得卧也三日少阳受之少阳主骨其脉循脇络于耳故胸脇痛耳聋三阳经络皆受病而未入通于脏也故可汗而已四日太隂受之太隂脉布于胃络于嗌故腹满而嗌干五日少隂受之少隂脉贯肾络肺系舌本故口热舌干而渴六日厥隂受之厥隂脉循隂器而络于肝故烦满而囊缩此三隂三阳五脏六腑皆病荣卫不行五脏不通则死矣其不两感于寒者七日巨阳病衰头痛少愈八日阳明病衰身热少愈九日少阳病衰耳聋微闻十日太隂病衰腹不满如故则思饮食十一日少隂病衰渇止舌干已十二日厥隂病衰囊从少腹微下邪气皆去病日已矣治之如何治之各通其脏脉病日衰其病未满三日者可汗而已其病三日过者可泄之而已太阳病头痛至七日已上并自当愈其经竟故也若欲作再经者当针补阳明使经不传则愈矣相病之法视色听声观病之所脉要决岂不微乎脉洪大者有热此伤寒病也夫伤寒脉洪浮秋佳春成病寸口脉者伤寒头痛脉来洪大伤寒病少隂病恶寒拳而利手足四逆者不治其人吐利躁逆者死利止而时时自冐者死四逆恶寒而拳其脉不至其人不烦而躁者死病六日其息髙者死伤寒热盛脉浮大者生沈小者死头痛脉短濇者死浮滑者生未得汗脉盛大者生细小者死诊人瀼瀼大热其脉细小者死不治伤寒热病脉盛躁不得汗者此阳之极十死不治未得汗脉躁疾得汗生不得汗虽瘥头痛脉反濇此为逆不治脉浮而大易治细微为难治发汗若吐下者若亡血无津液者而隂阳自和必愈夫下后发汗其大小便不利此亡津液勿治其小便必自愈阳已虚尺中弱者不可发其汗也咽干者不可发其汗也伤寒病脉细头痛而发热此为属少阳少阳不可发汗发汗则讝语为属胃胃和则愈不和则烦而悸少隂病脉细沈而微病在里不可发其汗少隂病脉微亦不可发汗无阳故也阳已虚尺中弱涩者复不可下太阳病发热而恶寒热多而寒少脉微弱则无阳不可发其汗脉浮可发其汗发热自汗出而不恶寒关上脉细数不可吐若诸四逆病厥者不可吐虚家亦然寒多热少可吐者此谓痰多也治疟亦如之头项不强痛其脉微胸中愊牢冲喉咽不得息可吐之治伤寒欲下之切其脉牢牢实之脉或不能悉解宜摸视手掌濈濈汗湿者便可下矣若掌不下病虽宜下且当消息温暖身体都皆津液通掌亦自汗下之即了矣太隂之为病腹满吐食不可下下之益甚时腹自痛下之胸下结牢脉浮可发其汗阳明病心下牢满不可下下之遂利杀人不可不审不可脱尔祸福正在于此太阳与少阳合病心下牢头项强不可下三阳并病腹满身重大小便调其脉浮牢而数渇欲饮水此不可下其汤熨针石别有正方补养宣导今附于后<br />
　　养生方导引法云端坐生腰徐以鼻内气以右手持鼻闭目吐气治伤寒头痛洗洗皆当以汗出为度<br />
　　又云举左手顿左足仰掌鼻内气四十息之除身热背痛<br />
　　伤寒发汗不解<br />
　　伤寒初一日至二日病在皮肤名为在表表者阳也法宜发汗今发汗而不解者此是阳不受病阳受病者其人身体疼痛发热而恶寒勑啬拘急脉洪大有此证则为病在表发汗则愈若但烦热不恶寒身不疼痛此为表不受病故虽强发其汗而不能解也<br />
　　伤寒取吐<br />
　　伤寒大法四日病在胸膈当吐之愈有得病二三日便心胸烦闷此为毒气已入有痰实者便宜取吐<br />
　　中风伤寒<br />
　　中风伤寒之状阳浮热自发隂弱汗自出啬啬恶寒淅淅恶风噏噏发热鼻鸣干呕此其也太阳病中风以火刼发其汗邪风被火热血气流溢失常两阳相熏灼其身发黄阳盛即欲衂虚则小便难隂阳俱虚竭身体则枯燥但头汗出齐颈而还腹满微喘口干咽烂或不大便久则谵言甚者至哕手足躁扰寻衣摸牀小便利者其人可治阳明中风口苦而咽干腹满微热恶寒脉浮若紧下之则腹满小便难阳明病能食为中风不能食为中寒少阳中风两耳无闻目赤胸中满而烦不可吐之吐之则悸而惊太隂中风四肢烦疼其脉阳微隂涩而长为欲愈少隂中风其脉阳微隂浮为欲愈厥隂中风其脉微浮为欲愈不浮为未愈<br />
　　伤寒一日<br />
　　伤寒一日太阳受病太阳者膀胱之经也为三阳之首故先受病其脉络于腰脊主于头项故得病一日而头项背膊腰脊痛也<br />
　　伤寒二日<br />
　　伤寒二日阳明受病阳明胃之经也主于肌肉其脉络鼻入目故得病二日肉热鼻干不得眠也诸阳在表表始受病在皮肤之间可摩膏火灸发汗而愈<br />
　　伤寒三日<br />
　　伤寒三日少阳受病少阳者胆之经也其脉循于脇上于颈耳故得病三日胸脇热而耳聋也三阳经络始相传病未入于脏故皆可汗而解<br />
　　伤寒四日<br />
　　伤寒四日太隂受病太隂者脾之经也为三隂之首是故三日已前阳受病讫传之于隂而太隂受病焉其脉络于脾主于喉嗌故得病四日腹满而嗌干也其病在胸膈故可吐而愈<br />
　　伤寒五日<br />
　　伤寒五日少隂受病少隂者肾之经也其脉贯肾络肺系于舌故得病五日口热舌干渇而引饮也其病在腹故可下而愈<br />
　　伤寒六日<br />
　　伤寒六日厥隂受病厥隂者肝之经也其脉循隂器络于肝故得病六日烦满而囊缩也此则隂阳俱受病毒气在胃故可下而愈<br />
　　伤寒七日<br />
　　伤寒七日病法当小愈隂阳诸经传病竟故也今七日已后病又甚者欲为再经病也再经病者是隂阳诸经络重受病故也<br />
　　伤寒八日<br />
　　伤寒八日病不解者或是诸隂阳经络重受于病或因发汗吐下之后毒气未尽所以病证犹有也<br />
　　伤寒九日已上<br />
　　伤寒九日已上病不除者或初一经受病即不能相传或已传三阳讫而不能传于隂致停滞累日病证不罢者或三阳三隂传病已竟又重感于寒名为两感伤寒则腑脏俱病故日数多而病改变<br />
　　伤寒咽喉痛<br />
　　伤寒病过经而不愈脉反沈迟手足厥逆者此为下部脉不至隂阳隔絶邪客于足少隂之络毒气上熏故咽喉不利或痛而生疮<br />
　　伤寒班疮<br />
　　伤寒病证在表或未发汗或经发汗未解或吐下后而热不除此毒气盛故也毒既未散而表已虚热毒乘虚出于皮肤所以发班疮隐轸如锦文重者喉口身体皆成疮也<br />
　　伤寒口疮<br />
　　夫伤寒冬时发其汗必吐利口中烂生疮以其表里俱虚热热不已毒气熏上焦故也<br />
　　伤寒登豆疮<br />
　　伤寒热毒气盛多发疱疮其疮色白或赤发于皮肤头作瘭浆戴白脓者其毒则轻有紫黒色作根隐隐在肌肉里其毒重甚者五内七窍皆有疮其疮形如登豆故以名焉<br />
　　伤寒登豆疮后灭瘢<br />
　　伤寒病发疮者皆是热毒所为其病折则疮愈而毒气尚未全散故疮痂虽落其瘢犹黡或凹凸肉起所以宜用消毒灭瘢之药以傅之<br />
　　伤寒谬语<br />
　　伤寒四五日脉沈而喘满者沈为在里而发汗其津液越出大便为难表虚里实久久则讝语发汗后重发其汗亡阳讝语其脉反和者不死阳明病下血而讝语者此为热入血室但头汗出当刺期门穴随其实者而泻之濈然汗出者则愈病若讝言妄语身当有热脉当洪大而反手足四厥脉反沈细而微者死病也讝言妄语身热脉洪大者生沈细微手足四逆者死<br />
　　伤寒烦<br />
　　此由隂气少阳气胜故热而烦满也少隂病恶寒而拳时自烦欲去其衣被者可治也病脉已解而反发烦者病新瘥又强与谷脾胃气尚弱不能消谷故令微烦损谷即愈少隂病脉微细而沈但欲卧汗出不烦欲自吐五六日自利后烦躁不得卧寐者死发汗后下之脉平而小烦此新虚不胜谷气故也<br />
　　伤寒虚烦<br />
　　伤寒发汗吐下已后腑脏俱虚而热气不散故虚烦也<br />
　　伤寒烦闷<br />
　　伤寒毒气攻胃故烦闷或服药已后表不解心下有水气其人微呕热满而烦闷也<br />
　　伤寒渇<br />
　　伤寒渇者由热气入于脏流于少隂之经少隂主肾肾恶燥故渇而引饮<br />
　　伤寒呕<br />
　　伤寒阳明病热入胃与谷气并故令呕或已经吐下虚热在脏必饮水水入则胃家虚冷亦呕也伤寒发热无汗呕不能食而反汗出濈然是为转在阳明伤寒呕多虽有阳明证不可攻也少隂病下利脉微涩者即呕汗者必数更衣反少当温其上灸其厥隂渇欲饮水者与之愈<br />
　　伤寒干呕<br />
　　此谓热气在于脾胃也或发汗解后胃中不和尚有蓄热热气上熏则心下否结故干呕<br />
　　伤寒吐逆<br />
　　伤寒少隂病其人饮食入则吐或心中温温欲吐不能当遂吐之若始得之手足寒脉迟此中有寒饮不可吐也当温之病人脉数数为有热当消谷引食反吐者师发其汗阳微鬲气虚脉则为数数为客阳不能消谷胃中虚冷故也<br />
　　伤寒哕<br />
　　伤寒大吐下之后极虚复虚极其水鬰以发其汗者因得哕所以然者背寒中冷故也伤寒哕而满者视其前后知何部不利利之即愈阳明病能食下之不解其人不能食攻其热必哕所以哕者胃中虚冷故也又病人本虚伏热在胃则胸满胸满则气逆气逆不可攻其热攻其热必哕<br />

                    <br>
                        　　伤寒喘<br />
　　伤寒太阳病下之微喘者外未解故也夫发汗后饮水者必喘以水停心下肾气乘心故喘也以水灌之亦令喘也<br />
　　伤寒厥<br />
　　厥者逆也逆者谓手足逆冷也此由阳气暴衰隂气独盛隂胜于阳故阳脉为之逆不通于手足所以逆冷也伤寒一日至四五日厥者必发热前发热者后必厥厥深热亦深厥微热亦微厥下之发其汗者口伤烂赤伤寒先厥发热下利必自止而反汗出必咽喉中强痛甚为喉痹发热无汗而利必自止不止便脓血便脓血者其喉不痹伤寒先厥者不可下之发热而利者必止见厥复利伤寒病厥五日热亦五日设六日当复厥不厥之者自愈厥不过热五日故知愈也发热而厥七日而下利者为难治其脉从手足厥逆者可灸之下利手足厥无脉灸之不温反微喘者死下利厥烦躁不能卧者死病六七日其脉数手足厥烦躁隂厥不还者死发热下利至厥不止者死下利后其脉絶手足厥卒时脉还手足温者为生不还者死<br />
　　伤寒悸<br />
　　悸者动也谓心下悸动也此由伤寒病发汗已后因又下之内有虚热则渇渇则饮水水气乘心必振寒而心下悸也太阳病小便不利者为多饮水心下必悸小便少者必苦里急失脉浮数法当汗出而愈而下之身体重心悸不可发汗当自汗出而解所以然者尺中微里虚表实津液自和便自汗出愈也<br />
　　伤寒痓<br />
　　痓之为状身热足寒项颈强恶寒时头热面目热摇头卒口噤背直身体反张是也此由胏移热于肾傅而为痓痓有刚柔太阳病发热无汗而反恶寒为刚痓发热汗出而恶寒为柔痓诊其脉沈细此为痓也<br />
　　伤寒心否<br />
　　太阳少隂并病脉数紧而下之紧反入里则作否否者心下满也病发于隂者不可下下之则心下否按之自耎但气否耳不可复下也若热毒气乘心心下否满面赤目黄狂言恍惚者此为有实宜速吐下之<br />
　　伤寒结胸<br />
　　结胸者谓热毒结聚于心胸也此由病发于阳而早下之热气乘虚而否结不散也按之痛其脉寸口浮关上反自沈是也脉大不可下下之即死脉浮而大下之为逆若阳脉浮关上细沈紧而饮食如故时小便利者名为脏结脏结病舌上白胎滑为难治不往来寒热其人反静舌上不胎者不可攻之<br />
<br />
<br />
<br />
<br />
　　巢氏诸病源总论卷七<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源总论卷八<br />
　　隋　巢元方　撰<br />
　　伤寒病诸下【凡四十四论】<br />
　　伤寒余热<br />
　　伤寒病其人或未发汗吐下或经服药已后而脉洪大实数腹内胀满小便赤黄大便难或烦或渇面色变赤此为腑脏有结热故也<br />
　　伤寒五脏热<br />
　　伤寒病其人先苦身热嗌干而渇饮水即心下满洒淅身热不得汗恶风时欬逆者此肺热也若其人先苦身热嗌干而小腹绕脐痛腹下满狂言黙黙恶风欲呕者此肝热也若其人先苦手掌心热烦心欲呕身热心下满口干不能多饮目黄汗不出欲得寒水时妄笑者此心热也若其人先苦身热四肢不举足胫寒腹满欲呕而泄恶闻食臭者此脾热也若其人先苦嗌干内热连足胫腹满大便难小便赤黄腰脊痛者此肾热也<br />
　　伤寒变成黄<br />
　　阳明病无汗小便不利心中懊憹必发黄若被火额上微汗出而但小便不利亦发黄其人状变黄如橘色或如桃枝色腹微满此由寒湿气不散瘀热在于脾胃故也<br />
　　伤寒心腹胀满痛<br />
　　此由其人先患冷癖因发热病服冷药及饮冷水结在心下此为脏虚动于旧癖故也或吐下已后病不解内外有热故心腹胀满痛此为有实也<br />
　　伤寒宿食不消<br />
　　此谓被下后六七日不大便烦热不解腹满而痛此为胃内有干粪挟宿食故也或先患寒癖因有宿食又感于伤寒热气相故宿食不消<br />
　　伤寒大便不通<br />
　　伤寒阳脉微而汗出少为自始汗出多为太过阳明脉实因发其汗汗出多者亦为太过太过者阳气絶于里则津液竭热结在内故大便牢而不通也<br />
　　伤寒小便不通<br />
　　伤寒发汗后而汗出不止津液少胃内极干小肠有伏热故小便不通<br />
　　伤寒热毒利<br />
　　此由表实里虚热气乘虚而入攻于肠胃则下黄赤汁此热毒所为也<br />
　　伤寒脓血利<br />
　　此由热毒伤于肠胃故下脓血如鱼脑或如烂肉汁壮热而肠痛此湿毒气盛故也<br />
　　伤寒利<br />
　　伤寒病若表实里虚热乘虚而入攻于肠胃则下黄赤汁若湿毒气盛则腹痛壮热下脓血如鱼脑如烂肉汁若寒毒入胃则腹满身热下清下清者不可攻其表汗出必胀满表里俱虚故也伤寒六七日不利更发热而利者其人汗出不止者死但有隂无阳故也下利有微热其人渇脉弱者今自愈脉沈弱者下重其脉大者为未止脉微数者为欲自止虽发热不死少隂病八九日而身手足尽热热在膀胱必便血下利脉浮数尺中自滑其人必清脓血若利止恶寒而拳手足温者可治也阳明病下利其脉浮大此皆为虚弱强下之故伤寒下利日十余行其脉反实死<br />
　　伤寒病后胃气不和利<br />
　　此由初受病时毒热气盛多服冷药以自防下病折已后热势既退冷气乃动故使心下愊牢噫哕食臭腹内雷鸣而泄利此由脾胃气虚冷故也<br />
　　伤寒上气<br />
　　此由寒毒气伤于太隂经也太隂者胏也胏主气胏虚为邪热所客客则胀胀则上气也<br />
　　伤寒欬<br />
　　此由邪热客于肺也上焦有热其人必饮水水停心下则肺为之浮肺主于欬水气乘之故欬<br />
　　伤寒衂血<br />
　　伤寒病血衂者此由五脏热结所为也心主于血肝藏于血热邪伤于心肝故衂血也衂者鼻血出也肺主于气而开窍于鼻血随气行所以从鼻出阳明病口燥但欲漱水不欲咽者必衂衂家不可攻其表汗出额上葅急而紧直视而不能眴不得眠亡血不可攻其表汗出则寒栗而振脉浮紧发热其身无汗自衂者愈<br />
　　伤寒吐血<br />
　　此由诸阳受邪热初在表应发汗而汗不发致使热毒入深结于五脏内有瘀积故吐血<br />
　　伤寒隂阳毒<br />
　　夫欲辩隂阳毒病者始得病时可看手足指冷者是隂不冷者是阳若冷至一二三寸者病微若至肘膝为病极过此难治隂阳毒病无常也或初得病便有毒或服汤药经五六日以上或十余日后不瘥变成毒者其身重背强咽喉痛糜粥不下毒气攻心心腹烦痛短气四肢厥逆呕吐体如被打发斑此皆其重过三日则难治阳毒者面目赤或便脓血隂毒者面目青而体冷若发赤斑十生一死若发黒斑十死一生阳毒为病面目斑斑如锦纹喉咽痛清便脓血七日不治五日可治九日死十一日亦死<br />
　　壊伤寒<br />
　　此谓得病十二日已上六经俱受病讫或已发汗吐下而病证不解邪热留于腑脏致令病多变故曰壊伤寒本太阳病不解转入少阳脇下牢满干呕不能食往来寒热尚未吐下其脉沈紧与小柴胡汤若已吐下发汗饮柴胡证罢此为壊病知犯何逆以法治之寸口脉洪而大数而滑洪大荣气长滑数胃气实荣长阳即盛郁怫不得出胃实即牢大便难即干燥三焦闭塞津液不通医已发阳气盛不用复重下之胃燥畜大便遂傧小便不利荣卫相烦心发热两目如火鼻干面正赤舌燥齿黄焦故大渇过经成壊病<br />
　　伤寒百合<br />
　　百合病者谓无经络百脉一宗悉致病也多因伤寒虚劳大病之后不平复变成斯疾也其状意欲食复不能食常黙黙欲得卧复不得卧欲出行复不能行饮食或有美时或有不用饮时如强徤人而卧不能行如有寒复如无寒如有热复如无热若小便赤黄百合之病诸药不能治得药即剧吐利如有神灵者身形如和其人脉微数每尿辄头痛其病六十日不愈若尿头不痛淅淅然者四十日愈若尿快然但者二十日愈体证或未病而预见或病四五日而出或病二十日一月微见其状恶寒而呕者病在上焦也二十三日当愈其状腹满微喘大便三四日一大便时复小溏者病在中焦也六十三日当愈其状小便淋沥难者病在下焦也四十三日当愈各随其证以治之耳<br />
　　伤寒狐惑<br />
　　夫狐惑二病者是喉隂之为病也初得状如伤寒或因伤寒而变成斯病其状黙黙欲卧目挛不得卧卧起不安虫食于喉咽为惑食于隂肛为狐恶饮食不欲闻食臭其人面目翕赤翕黒翕白食于上部其声嗄食于下部其咽干此皆由湿毒气所为也<br />
　　伤寒湿<br />
　　凡得伤寒时气热病腹内有热又人食少肠胃空虚三虫行作求食食人五脏及下部病之齿无色舌上尽白甚者唇里有疮四肢沈重忽忽喜眠如此皆为虫食其肛肛乱见五脏即死当数看其上唇内有疮唾血唇内如粟疮者则心内懊憹痛此虫在上食其五脏下唇内生疮者其人不寤此虫食下部皆能杀人<br />
　　伤寒下部痛<br />
　　此由大肠偏虚毒气冲于肛门故下部卒痛甚者痛如鸟啄<br />
　　伤寒病后热不除<br />
　　此谓病已间五脏尚虚客邪未散真气不复故旦暮犹有余热如疟状此非真实但客热也<br />
　　伤寒病后渇<br />
　　此谓经发汗吐下已后腑脏空虚津液竭絶肾家有余热故渇<br />
　　伤寒病后不得眠<br />
　　夫衞气昼行于阳夜行于隂隂主夜夜主卧谓阳气尽隂气盛则目瞑失令热气未散与诸阳并所以阳独盛隂偏虚虽复病后仍不得眠者隂气未复于本故也<br />
　　伤寒病后虚羸<br />
　　其人血气先虚复为虚邪所中发汗吐下之后经络损伤隂阳竭絶热邪始散真气尚少五脏犹虚谷神未复无津液以荣养故虚羸而生病焉<br />
　　伤寒病后不能食<br />
　　此由阳明太隂受病被下之后其热已除而脾胃为之虚冷谷气未复故不能食也<br />
　　伤寒病后虚汗<br />
　　夫诸阳在表阳气虚则自汗心主于汗心脏偏虚故其液妄出也<br />
　　伤寒内有瘀血<br />
　　夫人先瘀结在内因伤寒病若热搏于久瘀则发热如狂若有寒则小腹满小便反利此为血瘀宜下之其脉沈结者血证谛也<br />
　　伤寒毒攻眼<br />
　　肝开窍于目肝气虚热乘虚上冲于目故目赤痛重者生疮翳白膜息肉<br />
　　伤寒毒攻足<br />
　　此由热毒气从内而出循经络攻于足也人五脏六腑并荣俞皆出于手足指故毒从脏腑而出<br />
　　伤寒毒流肿<br />
　　人隂阳俱虚湿毒气与风热相则荣衞涩荣衞涩则血气不散血气不散则邪热致壅随其经络所生而流肿也<br />
　　伤寒病后脚气<br />
　　此谓风毒湿气滞于肾经贤主腰脚今肾既湿故脚弱而肿其人小肠有余热即小便不利则气上脚弱而气上故为脚气也<br />
　　伤寒病后霍乱<br />
　　霍乱吐下利止后更发热伤寒其脉微涩本是霍乱今是伤寒却四五日至隂经上转入隂当利本素呕下利者不治若其人即欲大便但反失气而不利是为更属阳明心强二十二日愈所以然者经竟故也下后当强强能食者愈今反不能食到后经中颇能食复一经能食过之一日当愈若不愈者不属阳明也恶寒脉微而后利利止必亡血<br />
　　伤寒病后疟<br />
　　病后邪气未散隂阳尚虚因为劳事致二气交争隂胜则发寒阳胜则发热故寒热往来有时休作而成疟也<br />
　　伤寒病后渇利<br />
　　此谓大渇饮水而小便多也其人先患劳损大病之后肾气虚则热热乘之则肾燥肾燥则渇渇则引水肾虚则不能制水故饮水数升小便亦数升名曰渇利也<br />
　　伤寒肺痿<br />
　　大发汗后因复下之则亡津液而小便反利者此为上虚不能制于下也虚邪中于肺肺痿之病也欲欬而不能唾浊涎沫此为肺痿之病也<br />
　　伤寒失声<br />
　　邪客于肺肺主声而通于气今外邪与真气相真气虚而邪气胜故声为之不通也<br />
　　伤寒梦泄精<br />
　　邪热乘于肾则隂气虚隂气虚则梦交通肾藏精今肾虚不能制于精故因梦而泄<br />
　　伤寒劳复<br />
　　伤寒病新瘥津液未复血气尚虚若劳动早更复成病故劳复也若言语思虑则劳神梳头澡洗则劳力劳则生热热气乘虚还入经络故复病也其脉紧者宜下之<br />
　　伤寒病后食复<br />
　　伤寒病新瘥及大病之后脾胃尚虚谷气未复若食猪肉肠血肥鱼及久腻物必大下利医所不能治也必至于死若食饼黍饴餔炙鲙栗诸菓脯物及牢强难消之物胃气虚弱不能消化必更结热适以药下之则胃虚冷大利难禁不可下之必死下之亦危皆难救也大病之后多坐此死不慎护也夫病之新瘥后但得食糜粥宁少食忍饥慎勿饱不得他有所食虽思之勿与引日转久可渐食羊肉糜若羮慎不可食猪狗等肉<br />
　　伤寒病后令不复<br />
　　伤寒病后多因劳动不节饮食过度更发于病名之为复复者谓复病如初也此由经络尚虚血气未实更致于病耳令预服药及为方法以防之故云令不复也<br />
　　伤寒隂阳易<br />
　　隂阳易病者是男子妇人伤寒病新瘥未平复而与之交接得病者名为隂阳易也其男子病新瘥未平复而妇人与之交接得病者名阳易其妇人得病新瘥未平复而男子与之交接得病者名隂易若二男二女并不相易所以呼为易者隂阳相感动其毒度着如人之换易也其得病之状身体热冲胸头重不能举眼内生眯四肢拘急小腹防痛手足拳皆即死其亦有不即死者病苦小腹里急热上冲胸头重不欲举百节解离经脉缓弱气血虚骨髓空竭便怳怳吸吸气力转少着牀不能摇动起居仰人或引歳月方死<br />
　　伤寒交接劳复<br />
　　夫伤寒病新瘥未满百日气力未平复而以房室者畧无不死也有得此病愈后六十日其人已能行射猎因而房室即吐涎而死病虽云瘥若未平复不可交接必小腹急痛手足拘拳二时之间亡范汪方云故督邮顾子献得病已瘥未徤诣华旉视脉旉曰虽瘥尚虚未平复阳气不足勿为劳事也能劳尚可女劳即死临死当吐舌数寸献妇闻其瘥从百余里来省之住数宿止交接之间三日死妇人伤寒虽瘥未满百日气血骨髓未牢实而合隂阳快者当时乃未即觉恶经日则令百节解离经络缓弱气血虚骨髓空竭便怳怳吸吸气力不足着牀不能动摇起居仰人食如故是其证也丈夫亦然其新瘥虚热未除而快意交接者皆即死若瘥后与童男交接者多不发复复者亦不必死<br />
　　伤寒令不相染易<br />
　　伤寒之病但人有自触冐寒毒之气生病者此则不染着他人若因歳时不和温凉失节人感其乖戾之气而发病者此则多相染易故须预服药及为方法以防之<br />
<br />
<br />
<br />
　　巢氏诸病源总论卷八<br />
　　钦定四库全书<br />
　　巢氏诸病源候总论卷九<br />
　　隋　巢元方　撰<br />
　　时气病诸候【凡四十三论】<br />
　　时气候<br />
　　时行病者是春时应暖而反寒夏时应热而反冷秋时应凉而反热冬时应寒而反温非其时而有其气是以一嵗之中病无长少率相似者此则时行之气也从春分后其中无暴大寒不氷雪而人有壮热为病者此则属春时阳气发于冬时伏寒变为温病也从春分以后至秋分节前天有暴寒者皆为时行寒疫也一名时行伤寒此是节候有寒伤于人非触冐之过也若三月四月有暴寒其时阳气尚弱为寒所折病热犹小轻也五月六月阳气已盛为寒所折病热则重也七月八月阳气已衰为寒所折病热亦小防也其病与温及暑病相似但治有殊耳然得时病一日在皮毛当摩膏火灸愈不解者二日法针服行解散汗出愈不解三日复发汗若大汗即愈不解止勿复发汗也四日服藜芦丸防吐愈若病固藜芦丸不吐者服赤豆蒂散吐已解视病者尚未了了者复一法针之当解不愈者六日热已入胃乃与鸡子汤下之愈百无不如意但当谛视节度与病耳食不消病亦如时行俱发热头痛食病当速下之时病当待六七日下之时病始得一日在皮二日在肤三日在肌四日在胸五日入胃入胃乃可下也热在胃外而下之热乘虚便入胃然病要当复下之不得下胃中余热置此为病二死一生此辈不愈胃虚热入胃烂微者赤斑出五死一生剧者黑斑出十死一生病人有强弱相倍也若得病无热但狂言烦躁不安精神语言与人不相主当者勿以火迫但以猪苓散一方寸匕已上饮之以一升若升半水可至二升益佳当以新汲井水强令饮之以指刺喉中吐之随手愈不时吐者此病皆多不瘥勿以余药治也不相主当必危若此病不时以猪苓散吐解之者其殆速死亦可先以法针之尤佳以病者过日不以时得下之热不得泄亦胃烂矣其汤熨针石别有正方补养宣导今附于后<br />

                    <br>
                        　　餋生方导引法云清旦初起以左右手交互从头上挽两耳举又引鬓髪即流通令头不白耳不聋又摩手掌令热以摩面从上下二七正去肝气令面有光又摩手令热从体上下名曰干浴令人胜风寒时气寒热头痛百病皆愈<br />
　　时气一日候<br />
　　时气病一日太阳受病太阳为三阳之首主于头项故得病一日头项腰脊痛<br />
　　时气二日候<br />
　　时气病二日阳明受病阳明主于肌肉其脉络鼻入目故病二日内热鼻干不得眠夫诸阳在表始受病故可摩膏火灸发汗而愈<br />
　　时气三日候<br />
　　时气病三日少阳受病少阳脉循于脇上于颈耳故得病三日胸胁热而耳聋也三阳经络始相传病未入于藏故可汗而愈<br />
　　时气四日候<br />
　　时气病四日太隂受病太隂为三隂之首三日已后诸阳受病讫即之于隂太隂之脉主于喉嗌故得病四日腹满而嗌干其病在胸鬲故可吐而愈也<br />
　　时气五日候<br />
　　时气病五日少隂受病少隂脉贯肾络肺系于舌故得病五日口热舌干而引饮其病在腹故可下而愈<br />
　　时气六日候<br />
　　时气病六日厥隂受病厥隂脉循隂器络于肝故得病六日烦满而隂缩此为三隂三阳俱受病毒气入于肠胃故可下而愈<br />
　　时气七日候<br />
　　时气病七日法当小愈所以然者隂阳诸经传病竟故也今病不除者欲为再经病也再经病者谓经络重受病也<br />
　　时气八九日已上候<br />
　　时气病八九日已上不解者或是诸经络重受于病或已发汗吐下之后毒气未尽所以病不能除或一经受病未即相传致使停滞累日病证不改者故皆当察其证候而治之<br />
　　时气取吐候<br />
　　夫得病四日毒在胸鬲故宜取吐有得病二三日便心胸烦满此为毒气已入或有五六日已上毒气犹在上焦者其人有痰实故也所以复宜取吐也<br />
　　时气烦候<br />
　　夫时气病隂气少阳气多故身热而烦其毒气在于心而烦者则令人闷而欲呕若其人胃内有燥粪而烦者则谬语时绕脐痛腹为之满皆当察其证候也<br />
　　时气狂言候<br />
　　夫病甚则弃衣而走登髙而歌或至不食数日逾垣上屋所上非其素时所能也病反能者皆隂阳争而外幷于阳四肢者诸阳之本也邪盛则四支实实则能登髙而歌热盛于身故弃衣而走阳盛故妄言骂詈不避亲戚大热遍身狂言而妄见妄闻之<br />
　　时气呕候<br />
　　胃家有热谷气入胃与热相幷气逆则呕或吐下后饮食多胃虚冷亦为呕也<br />
　　时气干呕候<br />
　　热气在于脾胃或发汗解后或大下之后胃内不和尚有蓄热热气上薰故心烦而呕也<br />
　　时气哕候<br />
　　伏热在胃令人胸满则气逆气逆则哕若大下后胃气虚冷亦令致哕也<br />
　　时气嗽候<br />
　　热邪客于肺上焦有热其人必饮水水停心下则上乘于肺故上气而嗽也<br />
　　时气渇候<br />
　　热气入于胃藏肾恶燥热气盛则肾燥肾燥故渇而引饮也<br />
　　时气衂血候<br />
　　时气衂血者五脏热结所为心主于血邪热中于手少隂之经客于足阳明之络故衂血也衂血者血从鼻出也<br />
　　时气吐血候<br />
　　诸阳受病不发其汗热毒入深结在五脏内有瘀血积故令吐血也<br />
　　时气口疮候<br />
　　发汗下后表里俱虚而毒气未尽熏于上焦故喉口生疮也<br />
　　时气喉咽痛候<br />
　　隂阳隔絶邪客于足少隂之络毒气上熏攻于咽喉故痛或生疮也<br />
　　时气发斑候<br />
　　夫热病在表已发汗未解或吐下后热毒气不散烦躁谬言语此为表虚里实热气躁于外故身体发斑如锦文凡发斑不可用发表药令疮开泄更增斑烂表虚故也<br />
　　时气毒攻眼候<br />
　　肝开窍于目肝气虚热毒乘虚上冲于目故赤痛或生瞖赤白膜息肉及疮也<br />
　　时气毒攻手足候<br />
　　热毒气从脏腑出攻于手足手足则焮热赤肿疼痛也人五脏六腑幷荣俞皆出于手足指故此毒从内而出也<br />
　　时气疱疮候<br />
　　夫表虚里实热毒内盛则多发疱疮重者周布遍身其状如火疮若根赤头白者则毒轻若色紫黒则毒重其疮形如登豆亦名登豆疮<br />
　　时气瘙疮候<br />
　　夫病新瘥血气未复皮肤尚虚疎而触冒风日则偏体起细疮瘙痒如癣疥状名为逸风<br />
　　时气候<br />
　　毒气结在腹内谷气衰毒气盛三虫动作食人五脏多令泄利下部疮痒若唇内生疮但欲寐者此虫食下部也重者肛烂见五脏也<br />
　　时气热利候<br />
　　此由热气在于腹胃挟毒则下黄赤汁也<br />
　　时气脓血利候<br />
　　此由热伤于肠胃故下脓血如鱼脑或如烂肉汁壮热而腹防痛此湿毒气所为也<br />
　　时气利候<br />
　　夫热蓄在脏多令人下利若毒气盛则变脓血因而成者虫食人五脏及下部也若食下部则令谷道生疮而下利名为利若但生疮而不利者为也<br />
　　时气大便不通候<br />
　　此由脾胃有热发汗太过则津液竭津液竭则胃干结热在内大便不通也<br />
　　时气小便不通候<br />
　　此由汗后津液虚少其人小肠有伏热故小便不通也<br />
　　时气隂阳毒候<br />
　　此谓隂阳二气偏虚则受于毒若病身重腰脊痛烦闷面赤斑出咽喉痛或下利狂走此为阳毒若身重背强短气呕逆唇青面黒四支逆冷为隂毒或得病数日变成毒者或初得病便有毒者皆宜依证急治失候则杀人<br />
　　时气变成黄候<br />
　　夫时气病湿毒气盛蓄于脾胃脾胃有热则新谷郁蒸不能消化大小便结涩故令身面变黄或如橘柚或如桃枝色<br />
　　时气变成疟候<br />
　　病后邪气未散隂阳尚虚因为劳事致二气交争隂胜则发寒阳胜则发热故令寒热往来有时休作而成疟<br />
　　时气败候<br />
　　此谓病后余毒未尽形证变转乆而不瘥隂阳无复纲纪名为败病<br />
　　时气劳复候<br />
　　夫病新瘥者血气尚虚津液未复因即劳动更成病焉若言语思虑则劳于神梳头澡洗则劳于力未堪劳而强劳之则生热热气还经络复为病者名曰劳复<br />
　　时气食复候<br />
　　夫病新瘥者脾胃尚虚谷气未复若即食肥肉鱼鲙饼饵枣栗之属则未能消化停积在于肠胃使胀满结实因更发热复为病者名曰食复也<br />
　　时气病瘥后交接劳复候<br />
　　夫病新瘥者隂阳二气未和早合房室则令人隂肿于腹腹内防痛名为交接劳复<br />
　　时气病后隂阳易候<br />
　　隂阳易病者是男子妇人时气病新瘥未平复而与之交接得病者名隂阳易也其男子病新瘥未平复而妇人与之交接得病者名曰阳易其妇人得病新瘥未平复而男子与之交接者得病名曰隂易若二男二女并不相易所以呼为易者隂阳相感动其毒度着于人如换易也其病之状身体热冲胸头重不能举眼中生眯四支拘急小腹防痛手足拳皆即死其亦有不即死者病苦小腹里急热气上冲胸头重不欲举百节解离经脉缓弱气血虚骨髄竭便怳怳吸吸气力转少着牀不能摇动起居仰人或引嵗月方死<br />
　　时气病后虚羸候<br />
　　夫人荣衞先虚复为邪热所中发汗吐下之后经络损伤隂阳竭絶虚邪始散真气尚少五脏犹虚谷神未复无津液以荣养故虚羸而生众病焉<br />
　　时气隂茎肿候<br />
　　此由肾藏虚所致肾气通于隂今肾为热邪所伤毒气下流故令隂肿<br />
　　时气令不相染易候<br />
　　夫时气病者此皆因嵗时不和温凉失节人感乖戾之气而生病者多相染易故预服药及为方法以防之热病诸【凡二十八论】<br />
　　热病候<br />
　　热病者伤寒之类也冬伤于寒至春变为温病夏变为暑病暑病者热重于温也肝热病者小便先黄腹痛多卧身热热争则狂言及惊脇满痛手足躁不安卧庚辛甚甲乙大汗气逆则庚辛死心热病者先不乐数日乃热热争则卒心痛烦寃善呕头痛面赤无汗至壬癸甚丙丁大汗气逆则壬癸死脾热病者先头重颊痛烦心欲呕身热热争则腰痛腹满泄两颔痛甲乙甚戊巳大汗气逆则甲乙死肺热病者先淅然起毛恶风舌上黄身热热争则喘欬痹走胸应背不得大息头痛不甚汗出而寒丙丁甚庚辛大汗气逆则丙丁死肾热病者先腰痛胫酸苦渇数饮身热热争则项痛而强胫寒骨且酸足下热不欲言其项痛淖澹戊巳甚壬癸大汗气逆则戊巳死肝热病者左颊先赤心赤病者额先赤脾热病者鼻先赤肺热病者右颊先赤肾热病者颐先赤凡病虽未发见其赤色者刺之名曰治未病一日汗不出大灌发者死二日泄而腹满甚者死三日目不明热不已者死四日老人婴儿热而腹满者死五日汗不出呕血者死六日舌本烂热不已者死七日欬血衂血汗不出出不至足者死八日髓热者死九日热而痉者死凡此者不可刺也热病已得汗而脉尚躁盛此隂脉之极也死其得汗而脉静者生热病者脉常躁盛而不得汗者此阳脉之极也死脉盛躁得汗者生热病七八日脉防小病者溲血口中干一日半死脉代一日死热病已得汗脉尚数躁而喘且复热勿庸刺喘甚者死热病七八日脉不躁躁不数后三日中有汗三日不汗四日死未尝汗者勿庸刺也诊人热病七八日其脉微小口干脉代舌焦黒者死诊人热病七八日脉不数不喘者当瘖之后三日温汗不出者死热病已得汗当热不去者亦死不治也脉静安者生脉躁者难治脉常躁静此气之极亦死也腹常喘而热不退者死多汗脉虚小者生实者死养生方云三月勿食陈虀必遭热病<br />
　　热病一日候<br />
　　热病一日病在太阳太阳主表表谓皮肤也病在皮肤之间故头项腰脊疼痛<br />
　　热病二日候<br />
　　热病二日阳明受病病在肌肉故肉热鼻干不得眠故可摩膏火灸发汗而愈<br />
　　热病三日候<br />
　　热病三日诸阳相传病讫病犹在表未入于脏故胸脇热而耳聋故可发汗而愈<br />
　　热病四日候<br />
　　热病四日太隂受病太隂者三隂之首也三阳受病讫入于隂故毒气已入胸鬲其病喉干腹满故可吐而愈<br />
　　热病五日候<br />
　　热病五日少隂受病毒气入腹内其病口舌干而引饮故下而愈<br />
　　热病六日候<br />
　　热病六日厥隂受病毒气入肠胃其人烦满而隂缩故可下而愈<br />
　　热病七日候<br />
　　热病七日三隂三阳病讫病法当愈今病不除者欲为再经病也再经者谓经络重受病也<br />
　　热病八九日已上候<br />
　　热病八九日已上不解者皆由毒气未尽所以病证不除也<br />
　　热病解肌发汗候<br />
　　此谓得病三日以还病法在表故宜发汗或病已经五六日然其人喉口不焦干心腹不满又不引饮但头痛身体壮热脉洪大者此为病证在表未入于藏故虽五六日犹须解肌发汗不可苟依日数辄取吐下<br />
　　热病烦候<br />
　　此由阳胜于隂热气独盛否结于藏则三焦隔絶故身热而烦也<br />
　　热病疱疮候<br />
　　夫热病疱疮者此由表虚里实热气盛则发疮重者周布徧身若疮色赤头白则毒轻色紫黒则毒重其形如登豆故名登豆疮<br />
　　热病斑疮候<br />
　　夫病在表或未发汗或已发汗吐下后表证未解毒气不散烦热而渇渇而不能饮表虚里实故身体发斑如锦文<br />
　　热病热疮候<br />
　　人藏府虚实不调则生于客热表有风湿与热气相搏则身体生疮痒痛而脓汁出甚者一瘥一剧此风热所为也<br />
　　热病口疮候<br />
　　此由脾藏有热冲于上焦故口生疮也<br />
　　热病咽喉疮候<br />
　　上实下虚热气内盛熏于咽喉故生疮也<br />
　　热病大便不通候<br />
　　夫经发汗汗出多则津液少津液少则胃干结热在胃所以大便不通又有府藏自生于热者此由三焦否隔脾胃不和蓄热在内亦大便不通也<br />
　　热病小便不通候<br />
　　热在膀胱流于小肠热盛则脾胃干津液少故小便不通也<br />
　　热病下利候<br />
　　热气攻于肠胃胃虚则下赤黄汁挟毒则成脓血<br />
　　热病候<br />
　　热气攻于肠胃则谷气衰所以三虫动作食人五脏及下部重者肛烂见府藏<br />
　　热病毒攻眼候<br />
　　肝脏开窍于目肝气虚热毒乘虚则上冲于目重者生疮瞖及赤白膜也<br />
　　热病毒攻手足候<br />
　　夫热病攻手足及人五藏六府幷荣俞皆出于手足指今毒气从府藏而出循于经络攻于手足故手足指皆肿亦焮痛也<br />
　　热病呕候<br />
　　胃内有热则谷气不和新谷入胃与热气相搏胃气不平故呕或吐下已后脏虚亦令呕也<br />
　　热病哕候<br />
　　伏热在胃则令人胸满胸满则气逆气逆则哕也若大下已后饮水多胃内虚冷亦令哕也<br />
　　热病口干候<br />
　　此由五藏有虚热脾胃不和津液竭少故口干也<br />
　　热病衂候<br />
　　心藏伤热所为也心主血肺主气开窍于鼻邪热与血气幷故衂也衂者血从鼻出也<br />
　　热病劳复候<br />
　　夫热病新瘥津液未复血气尚虚因劳动早劳则生热热气乘虚还入经络故复病也<br />
　　热病后沉滞候<br />
　　凡病新瘥后食猪肉及肠血肥鱼脂腻必大下利医所不能复治也必至于死若食饼饵粢饴哺炙脍枣栗诸菓物脯及牢实难消之物胃气尚虚弱不能消化必结热复病还以药下之<br />
<br />
　　巢氏诸病源总论卷九<br />
　　钦定四库全书<br />
　　巢氏诸病源候总论卷十<br />
　　隋　巢元方　撰<br />
　　温病诸候【凡三十四论】<br />
　　温病候<br />
　　经言春气温和夏气暑热秋气清凉冬气冰寒此四时正气之序也冬时严寒万类深藏君子固密则不伤于寒触冒之者乃为伤耳其伤于四时之气皆能为病而以伤寒为毒者以其最为杀厉之气焉即病者为伤寒不即病者为寒毒藏于肌骨中至春变为温病是以辛苦之人春夏必有温病者皆由其冬时触冒之所致也凡病伤寒而成温者先夏至日者为病温后夏至日者为病暑其冬复有非节之暖名为冬温毒与伤寒大异也有病温者汗出辄复热而脉躁病不为汗衰狂言不能食病名为何也曰病名曰隂阳交隂阳交者死人所以汗出者皆生于谷谷生于精今邪气交争于骨肉之间而得汗者是邪却而精胜则当食而不复热热者邪气也汗者精气也今汗出而辄复热者是邪胜也汗出而脉尚躁盛者死今脉不与汗相应此不称其病也其死明矣狂言者是失志失志者死今见三死不见一生虽愈必死凡皮肤热甚脉盛躁者病温也其脉盛而滑者汗且出也凡温病人二三日身躯热脉疾头痛食饮如故脉直疾八日死四五日头痛脉疾喜吐脉来细十二日死此病不治八九日脉不疾身不痛目不赤色不变而反利脉来牒牒按不弹手时大心下十七日死病三四日以下不得汗脉大疾者生脉细小难得者死不治也下利腹中痛甚者死不治其汤熨针石别有正方存神攘辟今附于后<br />
　　养生方导引法云常以鸡鸣时存心念四海神名三遍辟百邪止鬼令人不病<br />
　　东海神名阿明　　南海神名祝融<br />

                    <br>
                        　　西海神名巨乘　　北海神名禺强<br />
　　又云存念心气赤肝气青肺气白脾气黄肾气黑出周其身又兼辟邪鬼欲辟却众邪百鬼常存心为炎火如斗煌煌光明则百邪不敢干之可以入温疫之中<br />
　　温病一日候<br />
　　温病一日太阳受病诸阳主表表谓皮肤也病在皮肤之间故头项腰脊痛<br />
　　温病二日候<br />
　　温病二日阳明受病病在于肌肉故肉热鼻干不得眠故可摩膏火灸发汗而愈<br />
　　温病三日候<br />
　　温病三日少阳受病故胸脇热而耳聋三阳始传病讫未入于藏故可发汗而愈<br />
　　温病四日候<br />
　　温病四日太隂受病太隂者三隂之首也三阳受病讫传入于隂故毒气入胸膈之内其病咽干腹满故可吐而愈<br />
　　温病五日候<br />
　　温病五日少隂受病毒气入腹其病口热舌干而引饮故可下而愈<br />
　　温病六日候<br />
　　温病六日厥隂受病毒气入腹胃其病烦满而隂缩故可下而愈<br />
　　温病七日候<br />
　　温病七日病法当愈此是三隂三阳传病竟故也今七日病不除者欲为再经病也再经病者是经络重受病也<br />
　　温病八日候<br />
　　温病八日已上病不觧者或是诸经络重受于病或经发汗吐下之后毒气未尽所以病证不罢也<br />
　　温病九日已上候<br />
　　温病九日已上病不除者或初一经受病即不能相传或已传三阳讫而不能传于三隂所以停滞累日病证不罢皆由毒气未尽表里受邪经络损伤府藏俱病也<br />
　　温病发斑候<br />
　　夫人冬月触冒寒毒者至春始发病病初在表或已发汗吐下而表证未罢毒气不散故发斑疮又冬月天时温暖人感乖戾之气未即发病至春又被积寒所折毒气不得发泄至夏遇热温毒始发出于肌肤斑斓隠轸如锦文也<br />
　　温病烦候<br />
　　此由隂气少阳气多故身热而烦其毒气在于心府而烦者则令人闷而欲呕若其胃内有燥粪而烦者则谬语而绕脐痛也<br />
　　温病狂言候<br />
　　夫病甚则弃衣而走登髙而歌或至不食数日逾垣上屋所上非其素时所能也病反能者皆隂阳争而外并于阳四支者诸阳之本也邪盛则四支实实则能登髙而歌热盛于身故弃衣而走阳盛故妄言骂詈不避亲戚大热遍身狂言而妄闻视也<br />
　　温病候<br />
　　邪热客于胸府上焦有热其人必饮水水停心下则上乘于肺故令<br />
　　温病呕候<br />
　　胃中有热谷气入胃与热相并气逆则呕或吐下后饮水多胃虚冷亦为呕也<br />
　　温病哕<br />
　　伏热在胃令人胸满胸满则气逆气逆则哕若大下后胃气虚冷亦令致哕<br />
　　温病渴候<br />
　　热气入于肾藏肾藏恶燥热盛则肾燥肾燥则渴引饮<br />
　　温病取吐候<br />
　　温病热发四日病在胸鬲当吐之愈有得病一二日便心胸烦满为毒已入兼有痰实亦吐之<br />
　　温病变成黄候<br />
　　发汗不解温毒气瘀结在胃小便为之不利故变成黄身如橘色<br />
　　温病咽喉痛候<br />
　　热毒在于胸府三焦隔絶邪客于足少隂之络下部脉不通热气上攻咽喉故痛或生疮也<br />
　　温病毒攻眼候<br />
　　肝开窍于目肝气虚热毒乘虚上冲于目故赤痛重者生疮瞖也<br />
　　温病衂候<br />
　　由五藏热结所为心主血肺主气而开窍于鼻邪热伤于心故衂衂者血从鼻出也<br />
　　温病吐血候<br />
　　诸阳受邪热初在表应发汗而不发致热毒入深结于五藏内有瘀血积故吐血也<br />
　　温病下利候<br />
　　风热入于肠胃故令洞泄若挟毒则下黄赤汁及脓血<br />
　　温病脓血利候<br />
　　热毒甚者伤于肠胃故下脓血如鱼脑或如烂肉汁此由温毒气盛故也<br />
　　温病大便不通候<br />
　　脾胃有积热发汗太过则津液少使胃干结热在内故大便不通<br />
　　温病小便不通候<br />
　　发汗后津液少膀胱有结热移入于小肠故小便不通也<br />
　　温病下部疮候<br />
　　热攻肠胃毒气既盛谷气渐衰故三虫动作食人五藏则下部生疮重者肛烂见府藏<br />
　　温病劳复候<br />
　　谓病新瘥津液未复血气尚虚因劳动早更生于热热气还入经络复成病也<br />
　　温病食复候<br />
　　凡得温毒病新瘥脾胃尚虚谷气未复若食犬猪羊肉并肠血及肥鱼炙脂腻食此必大下利下利则不可复救又禁食饼饵炙脍栗诸生菓难消物则不能消化停积在于肠胃便胀满结实大小便不通因更发热复成病也非但杂食梳头洗浴诸劳事等皆须慎之<br />
　　温病隂阳易候<br />
　　隂阳易病者是男子妇人温病新瘥未平复而与之交接因得病者名为隂阳易也其男子病新瘥未平复而妇人与之交接得病者名阳易其妇人得病虽瘥未平复男子与之交接得病者名隂易若二男二女并不自相易所以呼为易者隂阳相感动其毒度着于人如换易也其病之状身体热冲胸头重不举眼中生眯四支拘急小腹防痛手足拳皆即死其亦有即不死者病苦小腹里急热上冲胸头重不欲举百节觧离经脉缓弱气血虚骨髓竭便怳怳吸吸气力转少着牀不能摇动起居仰人或引岁月方死<br />
　　温病交接劳复<br />
　　病虽瘥隂阳未和因早房室令人隂肿缩入腹腹防痛名为交接之劳复也<br />
　　温病瘥后诸病<br />
　　谓其人先有宿疹或患虚劳风冷积聚寒疝等疾因温热病发汗吐下之后热邪虽退而血气损伤府藏皆虚故因兹而生诸病<br />
　　温病令人不相染易候<br />
　　此病皆因岁时不和温凉失节人感乖戾之气而生病则病气转相染易乃至灭门延及外人故须预服药及为法术以防之<br />
　　疫疠病诸候【凡三论】<br />
　　疫疠病候<br />
　　其病与时气温热等病相类皆由一岁之内节气不和寒暑乖候或有暴风疾雨雾露不散则民多疾疫病无长少率皆相似如有鬼厉之气故云疫疠病<br />
　　养生方云封君达常乘青牛鲁女生常乘駮牛孟子绰常乘駮马尹公度常乘青骡时人莫知其名字为谁故曰欲得不死当问青牛道士欲得此色駮牛为上青牛次之駮马又次之三色者顺生之气也云古之青牛者乃栢木之精也駮牛者古之神宗之先也駮马者乃神龙之祖也云道士乘此以行于路百物之恶精疫气之疠鬼将长揖之焉延年之道存念心气赤肝气青肺气白脾气黄肾气黑出周其身又兼辟邪鬼欲辟却众邪百鬼常存心为炎火如斗煌煌光明则百邪不敢干之可以入温疫之中<br />
　　疫疠疱疮候<br />
　　热毒盛则生疱疮疮周布遍身状如火疮色赤头白者毒轻色黑紫黯者毒重亦名为登豆疮<br />
　　瘴气候<br />
　　夫岭南青草黄茅瘴犹如岭北伤寒也南地暖故太隂之时草木不黄落伏蛰不闭藏杂毒因暖而生故岭南从仲春讫仲夏行青草<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源候总论卷十<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源候总论卷十一<br />
　　隋　巢元方　撰<br />
　　疟病诸候【凡十四论】<br />
　　疟病候<br />
　　夏日伤暑秋必病疟疟之发以时者此是邪客于风府循膂而下衞气一日一夜常大防于风府其明日下一节故其作则腠理开腠理开则邪气入邪气入则病作此所以日作常晏也衞气之行风府日下一节二十一日下至尾骶二十二日入脊内注于伏冲伏冲脉其行九日出于缺盆之中其气既上故其病稍早发其间日发者由邪气内薄五藏横连募原其道逺其气深其行迟不能日作故间日蓄积乃作夫衞气毎至于风府腠理而开开则邪入焉其衞气日下一节则不当风府奈何然风府无常衞气之所应必开其腠理气之所舍则其病已风之与疟也相与同类而风独常在也而疟特以时休何也由风气留其处疟气随经络沈以内薄故卫气应乃作阳当陷而不陷隂当升而不升为邪所中阳遇邪则卷隂遇邪则卷则恶寒则为栗寒栗相薄故名疟弱乃发热浮乃来出旦中旦发暮中暮发夫疟其人形瘦皮必栗问曰病疟以月一日发当以十五日愈设不愈月尽解<br />
　　足太阳疟令人腰痛头重寒从背起先寒后热渴渴然后热止汗而出难已刺郄中出血<br />
　　足少阳疟令人身体解倦寒不甚热不甚恶见人见人心惕惕然热多汗出其刺足少阳<br />
　　足阳明疟令人先寒洒淅洒淅寒甚乆乃热热去汗出喜见日光火气乃快然刺足阳明脚趺上<br />
　　足太隂疟令人不乐好太息不嗜食多寒热汗出病至则善呕呕已乃衰即取之<br />
　　足少隂疟令人吐呕甚乆寒热热多寒少欲闭户而处其病难止<br />
　　足厥隂疟令人腰痛小腹满小便不利如癃非癃状也数小便意恐惧气不足肠中悒悒刺足厥隂<br />
　　肺疟者令人心寒寒甚热间善惊如是有见者刺手太隂阳明心疟者令人烦心甚欲得清水乃寒多寒不甚热刺手少隂<br />
　　肝疟令人色苍苍然太息甚状若死者刺足厥隂见血脾疟者令人疾寒腹中痛热则膓中鸣鸣已汗出刺足太隂<br />
　　肾疟令人洒洒腰脊痛宛转大便难目眂眴眴然手足寒刺足太阳少隂<br />
　　胃疟令人旦病也善饥而不能食食而支满腹大刺足阳明太隂横脉出血<br />
　　肺病为疟乍来乍去令人心寒寒甚则热发善惊如有所见此肺疟证也若人本来语声雄壮忽尔不亮拖气用力方得出言而反于常人呼共语直视不应虽曰未病势当不乆此即肺病声之也察观疾表里相应依源审治乃不失也<br />
　　心病为疟者令人心烦其病欲饮清水多寒少热若人本来心性和雅而急卒反于常伦或言未竟便住以手剔脚爪此人必死祸虽未及呼曰行尸此心病声之也虚则补之实则泻之不可治者明而察之<br />
　　肝病为疟者令人色苍苍然气息喘闷战掉状如死者若人本来少于悲恚忽尔嗔怒出言反常乍寛乍急言未竟以手向眼如有所思若不即病祸必至矣此肝病声之证也其人若虚则为寒风所伤若实则为热气所损阳则泻之隂则补之<br />
　　脾病为疟者令人寒腹中痛肠中鸣鸣已汗出若其人本来少于喜怒而忽反常瞠喜无度正言鼻笑不答于人此是脾病声之候证不盈旬月祸必至也<br />
　　肾病为疟者令人凄凄然腰脊痛而宛转大便涩自掉不定手足而寒若人本来不喜不怒忽然謇而好瞠怒反于常性此肾已伤虽未发觉是其也见人未言而前开口笑还闭口不声举手栅腹此是肾病声之证虚实表里浮沉清浊宜以察之逐以治之夫疟脉者自数多热迟多寒小者可下之迟者温药已脉数而者可发其汗宜针灸之脉浮大者不可针灸可吐之凡疟先发如食顷乃可以治之过之则失时<br />
　　温疟候<br />
　　夫温疟与寒疟安舍温疟者得之冬中于风寒寒气藏于骨髓之中至春则阳气大发邪气不能出因遇大暑脑髓烁脉肉消释腠理发泄因有所用力邪气与汗偕出此病藏于肾其气先从内出之于外如此则隂虚而阳盛则病衰则气复反入入则阳虚阳虚则寒矣故先热而后寒名曰温疟<br />
　　疟先寒而后热此由夏伤于暑汗大出腠理开发因遇夏气凄沧之水寒藏于腠理皮肤之中秋伤于风则病成矣夫寒者隂气也风者阳气也先伤于寒而后伤于风故先寒而后热先伤于风而后伤于寒故先热而后寒亦以时作名曰温疟夫病疟六七日但见热者温疟矣<br />
　　痎疟候<br />
　　夫痎疟者夏伤于暑也其病秋则寒甚冬则寒轻春则恶风夏则多汗者然其蓄作有时以疟之始发先起于毫毛伸欠乃作寒栗鼔颔腰脊痛寒去则外内皆热头痛而渴欲饮何气使然此隂阳上下交争虚实更作隂阳相移也阳并于隂则隂实阳虚阳明虚则寒栗鼔颔巨阳虚则腰背头项痛三阳俱虚隂气盛胜则骨寒而痛寒生于内故中外皆寒阳盛则外热隂虚则内热内外皆热则喘而渴欲饮此得之夏伤于暑热气盛蔵之于皮肤之间肠胃之外此荣气之所舍此令汗出空疎腠理开因得秋气汗出遇风乃得之及以浴水气舍于皮肤之内与衞气并居衞气者昼日行阳此气得阳如外出得隂如内薄是以日作其间日而作者谓其气之舍深内薄于隂阳气独发隂邪内着隂与阳争不得出是以问日而作<br />
　　间日疟<br />
　　此由邪气与卫气俱行于六府而有时相失不相得故邪气内薄五藏则道逺气深故其行迟不能与卫气偕出是以间日而作也<br />
　　风疟候<br />
　　夫疟皆生于风风者阳气也阳主热故卫气每至于风府则腠理开开则邪入邪入则病作先伤于风故发热而后寒栗<br />
　　瘅疟候<br />
　　夫瘅疟者肺素有热气盛于身厥逆上冲中气实而不外泄因有所用力腠理开风寒舍于皮肤之内分肉之间而发发则阳气盛阳气盛而不衰则病矣其气不及于隂故但热而不寒寒气内藏于心而外舍分肉之间令人消烁肌肉故命曰瘅疟其状但热不寒隂气先絶阳气独发则少气烦惋手足热而呕也<br />
　　山瘴疟候<br />
　　此病生于岭南带山瘴之气其状发寒热休作有时皆由山溪源岭嶂湿毒气故也其病重于伤暑之疟<br />
　　痰实疟候<br />
　　痰实疟者谓患人胸鬲先有停痰结实因成疟病则令人心下胀满气逆烦呕也<br />
　　寒热疟候<br />
　　夫疟者风寒之气也邪并于隂则寒并于阳则热故发作皆寒热也<br />
　　往来寒热疟<br />
　　此由寒气并于隂则发寒风气并于阳则发热隂阳二气更实更虚故寒热更往来也<br />
　　寒疟候<br />
　　此由隂阳相并阳虚则隂胜隂胜则寒寒发于内而并于外所以内外俱寒故病发但战栗而鼓颔頥也<br />
　　劳疟候<br />
　　凡疟积乆不瘥者则表里俱虚客邪未散真气不复故疾虽暂间小劳便发<br />
　　发作无时疟候<br />
　　夫卫气一日一夜大防于风府则腠理开开则邪入邪入则病作当其时隂阳相并随其所胜故生寒热故动作皆有早晏者若府藏受邪内外失守邪气妄行所以休作无时也<br />
　　乆疟候<br />
　　夫疟皆由伤暑及伤风所为热盛之时发汗吐下过度府藏空虚荣卫伤损邪气伏藏所以引日不瘥仍故休作也夫疟岁岁发至三岁发连月发不解脇下有否治之不得攻其否但得虚其津液先其时发其汗服汤已先小寒者引衣自温覆汗出小便自引利即愈也<br />
<br />
<br />
　　巢氏诸病源候总论卷十一<br />
　　钦定四库全书<br />
　　巢氏诸病源候总论卷十二<br />
　　隋　巢元方　撰<br />
　　黄病诸候【凡二十八论】<br />
　　黄病候<br />
　　黄病者一身尽疼发热面色洞黄七八日后壮热口里有血当下之法如防肝状其人小腹内急若其人眼睛涩疼鼻骨疼两膊及项强腰背急即是患黄多大便涩但令得小便快即不虑死不用大便多多即心腹胀不存此由寒湿在表则热畜于脾胃腠理不开瘀热与宿谷相搏烦郁不得消则大小便不通故身体面目皆变黄色凡黄候其寸口近掌无脉口鼻冷气并不可治也<br />
　　急黄候<br />
　　脾胃有热谷气郁蒸因为热毒所加故卒然发黄心满气喘命在顷刻故云急黄也有得病即身体面目发黄者有初不知是黄死后乃身面黄者其候得病但发热心战者是急黄也<br />

                    <br>
                        　　黄汗候<br />
　　黄汗之为病身体洪肿发热汗出不竭状如风水汗染衣上黄如蘗汁其脉自沈此由脾胃有热汗出而入水中浴若水入汗孔中得成黄汗也<br />
　　犯黄候<br />
　　有得黄病已瘥而将息失宜饮食过度犯触禁忌致病发胃名为犯黄候<br />
　　劳黄<br />
　　脾藏中风风与瘀热相搏故令身体发黄额上黑微汗出手足中热薄暮发膀胱急四支烦小便自利名为劳黄<br />
　　脑黄候<br />
　　热邪在骨髓而脑为髓海故热气从骨髓流入于脑则身体发黄头脑痛眉疼名为脑黄候<br />
　　隂黄<br />
　　阳气伏隂气盛热毒加之故但身面色黄头痛而不发热名为隂黄<br />
　　内黄候<br />
　　热毒气在脾胃与谷气相搏热蒸在内不得宣散先心腹胀满气急然后身面悉黄名为内黄<br />
　　行黄候<br />
　　瘀热在脾藏但肉微黄而身不甚热其人头痛心烦不废行立名为行黄<br />
　　癖黄候<br />
　　气水饮停滞结聚成癖因热气相搏则郁蒸不散故脇下满痛而身发黄名为癖黄<br />
　　噤黄候<br />
　　心脾二藏有瘀热所为心主于舌脾之络脉出于舌下若身面发黄舌下大脉起青黑色舌噤强不能语名为噤黄也<br />
　　五色黄<br />
　　凡人着黄五种黄皆同其人至困防漠不知东西者看其左手脉名手肝脉两筋中其脉如有如无又看近手屈肘前臂上当有三歧脉中央者名为手肝脉两厢者名歧脉看时若肝脉全无两厢坏其人十死一生难可救济若中央脉近掌三指道有如不絶其人必不死脉经三日渐彻至手掌必得汗汗罢必愈妇人患黄看右手脉眼青黄视其瞳子青脉亦青面色青者是其由脾移热于肝肝色青也其人身热而发黄赤视其眼赤高视心腹胀满脉赤便是此由脾移热于心心色赤故其人身热而发赤黄不可治治之难差其人身热发黄白视其舌下白垢生者是此由脾移热于肺肺色白也其人身热发黑黄视其唇黑眼黄舌下脉黑者是此由脾移热于肾肾色黑也故其身热而发黄也<br />
　　风黄候<br />
　　凡人先患风湿复遇冷气相搏则举身疼痛发热而体黄也<br />
　　因黄发血候<br />
　　此由脾胃大热热伤于心心主于血热气盛故发黄而动热故因名为发血<br />
　　因黄发痢候<br />
　　此由瘀热在于脾胃因而发黄挟毒即下痢故名为发痢<br />
　　因黄发痔候<br />
　　此病由热伤于心心主血热盛则血随大便而下名为血痔<br />
　　因黄发癖候<br />
　　夫黄病皆是大热所为热盛之时必服冷药冷药多则动旧癖<br />
　　因黄发病后小便涩兼石淋候<br />
　　黄病后小便涩兼石淋发黄疸此皆由蓄热所为热流小肠小便涩少而痛下物如沙石也<br />
　　因黄发吐候<br />
　　黄病吐下之后胃气虚冷其人宿病有寒饮故发吐<br />
　　黄疸候<br />
　　黄疸之病此由酒食过度府藏不和水谷相并积于脾胃复为风湿所搏瘀结不散热气郁蒸故食已如饥令身体面目及爪甲小便尽黄而欲安卧若身体多赤黑多青皆见者必寒热身痛面色微黄齿垢黄爪甲上黄黄疸也渴而疸者其病难治疸而不渴其病可治发于隂部其人必呕发于阳部其人振寒而微热<br />
　　酒疸候<br />
　　夫虚劳之人若饮酒多进谷少者则胃内生热因大醉当风入水则身目发黄心中懊痛足胫满小便黄面发赤斑若下之乆乆变为黑疸面目黑心中如噉蒜虀状大便正黑皮肤爪之不仁其脉浮弱故知酒疸心中热欲呕者当吐之则愈其小便不利其候当心中热足下热是其候证明也脉浮先吐之沈先下之<br />
　　谷疸候<br />
　　谷疸之状食毕头心忪怫郁不安而发黄由失饥大食胃气冲熏所致阳明病脉迟食难因饱饮者则发烦头者必小便难此欲为谷疸虽下之其腹必满其脉迟故也<br />
　　女劳疸候<br />
　　女劳疸之状身目皆黄发热恶寒小腹满急小便难由大劳大热而交接交接竞入水所致也<br />
　　黑疸候<br />
　　黑疸之状若小腹满身体尽黄额上反黑足下热大便黑是夫黄疸酒疸女劳疸乆乆多变为黑疸<br />
　　九疸候<br />
　　夫九疸者一曰胃疸二曰心疸三曰肾疸四曰肠疸五曰膏疸六曰舌疸七曰体疸八曰肉疸九曰肝疸凡诸疸病皆由饮食过度醉酒劳伤脾胃有瘀热所致其病身面皆发黄但立名不同耳<br />
　　胞疸候<br />
　　胞疸之病小肠有热流于胞内故大小便皆如蘗汁此为胞疸<br />
　　风黄疸候<br />
　　夫风湿在于府藏与热气相搏便发于黄即小便或赤或白好卧而心振面虚黑名为风黄疸<br />
　　湿疸候<br />
　　湿疸病者脾胃有热与湿气相抟故病苦身体疼面目黄小便不利此为湿疸<br />
　　冷热病诸候【凡七论】<br />
　　病热候<br />
　　夫患热者皆由血气有虚实邪在脾胃阳气有余隂气不足则风邪不得宣散因而生热热搏于府藏故为病热也诊其脉关上浮而数胃中有热滑而疾者亦为有热弱者无胃气是为虚热跗阳脉数者胃中有热热则消谷引食跗阳脉粗而浮者其病难治若病者发热身体疼痛此为表有病其脉自当浮今脉反沈而迟故知难瘥其人不即得愈必当死以其病与脉相反故也其汤熨针石别有正方补养宣导今附于后<br />
　　养生方导引法云偃卧合两膝布两足而生腰口内气振腹七息除壮热疼痛通两胫不随<br />
　　又云覆卧去枕立两足以鼻内气四十所复以鼻出之极令微气入鼻中勿令鼻知除身中热背痛<br />
　　又云两手却据仰头向日以口内气因而咽之数十除热身中伤死肌<br />
　　客热候<br />
　　客热者由人府藏不调生于虚热客于上焦则胸鬲生痰实口苦舌干客于中焦则烦心闷满不能下食客于下焦则大便难小便赤涩<br />
　　冷热候<br />
　　夫虚邪在于内与卫气相搏隂胜者则为寒真气去去则虚虚则内生寒视其五宫色白为有寒诊其脉迟则为寒则为寒濇迟为寒微者为寒迟而缓为寒微而为寒寸口虚为寒其汤熨针石别有正方补养宣导今附于后<br />
　　养生方导引法云一足向下踏地一足长舒向前极势手掌四方取势左右换易四七去膓冷腰脊急闷骨疼令使血气上下布润又云两足相合两手仰捉两脚向上急挽头向后振势极三七欲得努足手两向舒张身手足极势二七去窍中生百病下部虚冷<br />
　　又云义趺两手反向拓席渐渐向后努齐腹向前散气待火急还放来去二七去齐下冷脚疼五藏六府不和又云两手向后拓腰蹙膊极势左右转身来去三七去腹肚齐冷两膊急胸腋不和<br />
　　又云于跪两手向后手掌合地出气向下始渐渐向下觉腰脊大闷还上来去二七身正左右散气腰三七去齐下冷解谿内疼痛<br />
　　寒热候<br />
　　夫阳虚则外寒隂虚则内热阳盛则外热隂盛则内寒阳者受气于上焦以温皮肤分肉之间今寒气在外则上焦不通不通则寒独留于外故寒栗也隂虚内生热者有所劳倦形气哀少谷气不盛上焦不行下脘不通胃气热熏胸中故内热也阳盛而外热者上焦不通利皮肤致密腠理闭塞不通卫气不得泄越故外热也隂盛而内寒者厥气上逆寒气积于胸中而不泻不泻则温气去寒独留则血涘泣血涘泣则脉不通其脉不通脉则盛大以濇故隂阳之要隂密阳固若两者不和若春无秋若冬无夏因而和之是谓圣度故阳强不能隂气乃絶因于露风乃生寒热凡小骨弱肉者善病寒热骨寒热病无所安汗注不休齿本槁取其少隂于隂股之络齿爪槁死不治诊其脉沈细数散也<br />
　　寒热往来候<br />
　　夫寒气并于隂则发寒阳气并于阳则发热隂阳二气虚实不调故邪气更作寒热往来也脉而数寒热俱发必当上乃愈脉急如者邪入阳明寒热脾脉小甚为寒热<br />
　　养生方云已醉饱食发寒热也<br />
　　冷热不调<br />
　　夫人荣衞不调致令隂阳否塞阳并于上则上热隂并于下则下冷上焦有热或喉口生疮胸鬲烦满下焦有冷则腹胀肠鸣绞痛泄痢<br />
　　寒热厥候<br />
　　夫厥者逆也谓隂阳二气卒有哀絶逆于常度若阳气哀于下则为寒厥隂气衰于下则为热厥热厥之为热也必起于足下者阳起于五指之表集于足下而聚于足心故也故阳胜则足下热热厥者酒入于胃则络脉满而经脉虚脾主为胃行其津液隂气虚则阳气入阳气入则胃不和胃不和则精气竭精气竭则不荣其四支此人必数醉若饱已入房气聚于脾中未得散酒气与谷气相并热起于内故遍于身内热则尿赤夫酒气盛而慓悍肾气冇哀阳气独胜故手脚为之热寒厥之为寒必从五指始上于膝下隂气起于五指之里集于膝下聚于膝上故隂气胜则五指至膝上寒其寒也不从外皆从内寒寒厥何失而然隂者宗筋之所聚太隂阳明之所合也春夏则阳气多而隂气衰秋冬隂气盛而阳气哀此人者质壮以秋冬夺其所用下气上争未能复精气溢下邪气因从之而上气因于中阳气衰不能添荣其经络故阳气日损隂气独在故手足为之寒夫厥者或令人腹满或令人暴不知人或半日逺至一日乃知人者此由隂气盛于上则下气重上而邪气逆逆则阳气乱乱则不知人太阳之厥踵首头重足不能行发为眴仆阳明之厥则癫疾欲走则呼腹满不卧卧则面赤而热妄见妄言少阳之厥则暴聋颊肿胸热脇痛防此不可以运太隂之厥腹满防胀后不利以不欲食食之则呕不得卧也少隂之厥者则舌干尿赤腹满心痛厥隂之厥者小腹肿痛防胀不利好卧屈膝隂缩肿胫外热其汤熨针石别有正方补养宣导今附于后养生方导引法云身正偃卧展两足鼻内气自极揺足三十过止除足寒厥逆也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源总论卷十二<br />
　　钦定四库全书<br />
　　巢氏诸病源候总论卷十三<br />
　　隋　巢元方　撰<br />
　　气病诸候【凡二十五论】<br />
　　上气候<br />
　　夫百病皆生于气故怒则气上喜则气缓悲则气消恐则气下寒则气收聚热则腠理开而气泄忧则气乱劳则气耗思则气结九气不同怒则气逆甚则呕血及食而气逆上也喜则气和荣衞行通利故气缓焉悲则心系急肺布叶举使上焦不通荣衞不散热气在内故气消也恐则精却精却则上焦闭闭则气还还则下焦胀故气不行寒则经络涘涩故气收聚也热则腠理开窍荣衞通故汗大泄也忧则心无所寄神无所归虑无所定故气乱矣劳则喘且汗外内故气耗矣思则身心有所止气留不行故气结矣诊寸口脉伏胸中逆气是诸气上冲胸中故上气面胕肿髆息其脉浮大不治上气脉躁而喘者属肺肺胀欲作风水发汗愈脉洪则为气其脉虚宁伏匿者生牢强者死喘息低仰其脉滑手足温者生也濇而四末寒者死也数者死也谓其形损故<br />
　　养生方云饮水勿急咽乆成气病其汤熨针石别有正方补养宣导今附于后<br />
　　养生方导引法云两手向后合手拓腰向上急势振摇臂肘来去七始得手不移直向上向下尽势来去二七去脊心肺气壅闷散消正坐并膝头足初坐先足指相对足跟外扒坐止少欲安穏须两足跟向内相对坐足指外扒觉闷痛渐渐举身似欵便坐足上待共内坐相似不痛始双竪脚跟向上坐上足指并反向外毎坐常觉去膀胱内冷膝风冷足疼上气腰痛尽自消适也又云两足两指相向五息正引心肺去厥逆上气极用力令两足相向意止引肺中气出病人行肺内外展转屈伸随无有违逆<br />
　　卒上气<br />
　　肺主于气若肺气虚实不调或暴为风邪所乘则府藏不利经络否涩气不宣和则上气也又因有所怒则气卒逆上甚则变呕血气血俱伤其汤熨针石别有正方补养宣导今附于后<br />
　　养生方导引法云两手交义頥下自极致补气治暴气咳以两手交頥下各把两頥脉以頥句交中急牵来着喉骨自极三通致补气充足治暴气上气写喉等病令气调长音声亮<br />
　　上气鸣息<br />
　　肺主于气邪乘于肺则肺胀胀则肺管不利不利则气道涩故气上喘逆鸣息不通诊其肺脉滑甚为息奔上气脉出鱼际者主喘息其脉滑者生駃者死也<br />
　　上气喉中如水鸡鸣候<br />
　　肺病令人上气兼胸鬲痰满气行壅滞喘息不调致咽喉有声如水鸡之鸣也<br />
　　奔气候<br />
　　夫气血循行于经络周而复始皆有常度肺为五藏上盖主通行于府藏之气若肺受邪则气道不利气道不利则诸藏气壅失度故气奔急也<br />
　　贲豚气候<br />
　　夫贲豚气者肾之积气起于惊恐忧思所生若惊恐则伤神心藏神也忧思则伤志肾藏志也神志伤动气积于肾而气下上游走如豚之奔故曰贲豚其气乘心若心中踊踊如事所惊如人所恐五藏不定食饮辄呕气满胸中狂痴不定妄言妄见此惊恐奔豚之状若气满支心心下闷乱不欲闻人声休作有时乍瘥乍极吸吸短气手足厥逆内烦结痛温温欲呕此忧思贲豚之状诊其脉来触祝触祝者病贲豚也肾脉微急沉厥贲豚其足不收不得前后<br />
　　上气呕吐<br />
　　肺主于气肺为邪所乘则上气此为鬲内有热胃间有寒寒从胃上乘于肺与鬲内热相搏故乍寒乍热而上气上气动于胃胃气逆故呕吐也<br />
　　上气肿候<br />
　　肺主于气身之皮毛而气之行循环藏府流通经络若外为邪所乘则肤腠闭密使气内壅与津液相并不得泄越故上气而身肿也<br />
　　结气候<br />
　　结气病者忧思所生也心有所存神有所止气留而不行故结于内<br />
　　养生方云哭泣悲来新哭讫不用即食乆成气病其汤熨针石别有正方补养宣导今附于后<br />
　　养生方导引法云坐生腰举左手仰其掌却右臂覆右手以鼻内气自极七息息间稍顿右手除两臂背痛结气<br />
　　又云端坐生腰举左手仰掌以右手承右脇以鼻内气自极七息除结气<br />
　　又云两手拓肘头拄席努肚上极势待大闷始下来去上下五七去脊背体内疼骨节急强肚肠宿气行忌太饱不得用肚编也<br />
　　冷气候<br />
　　夫藏气虚则内生寒也气常行府藏府藏受寒冷即气为寒冷所并故为冷气其状或腹胀或腹痛甚则气逆上而面青手足冷<br />
　　七气候<br />
　　七气者寒气热气怒气恚气忧气喜气愁气凡七气积聚牢大如杯若拌在心下腹中疾痛欲死饮食不能时来时去毎发欲死如有祸状此皆七气所生寒气则呕吐恶心热气则说物不章言而遑怒气则上气不可忍热上抢心短气欲死不得气息也恚气则积聚在心下不可饮食忧气则不可极作暮卧不安席喜气即不可疾行不能乆立愁气则喜忘不识人置物四方还取不得去处若闻急即手足筋挛不举<br />
　　九气候<br />
　　九气者谓怒喜悲恐寒热忧劳思因此九事而伤动于气一曰怒则气逆甚则呕血及食而气逆也二曰喜则其气缓荣衞通利故气缓三曰悲则气消悲则使心系急肺布叶举使上焦不通热气在内故气消也四曰恐则气下恐则精却精却则上焦闭闭则气还气还则下焦胀故气不行五曰寒则气收聚寒使经络涘涩使气不宣散故也六曰热则腠理开腠理开则荣衞通汗大泄七曰忧则气乱气乱则心无所寄神无所归虑无所定故气乱八曰劳则气耗气耗则喘且汗外内皆越故气耗也九曰思则气结气结则心有所止故气留而不行众方说此九气互有不同但气上之由有九故名为九气类也<br />

                    <br>
                        　　短气<br />
　　平人无寒热短气不足以息者体实实则气盛盛则气逆不通故短气又肺虚则气少不足亦令短气则其人气微常如少气不足以呼吸诊其脉尺寸俱微血气不足其人短气寸口脉沉胸中短气脉前小后大则为胸满短气脉洪大者亦短气也<br />
　　五鬲气候<br />
　　五鬲气者谓忧鬲恚鬲气鬲寒鬲热鬲也忧鬲之病胸中气结烦闷津液不通饮食不下羸瘦不为气力恚鬲之为病心下苦实满噫辄酢心食不消心下积结牢在胃中大小便不利气鬲之为病胸脇逆满咽塞胸鬲不通噫闻食臭寒鬲之为病心腹胀满咳逆腹上苦冷雷鸣绕脐痛食不消不能食肥热鬲之为病藏有热气五心中热口中烂生疮骨烦四支重唇口干燥身体头面手足或热腰背皆疼痛胸痹引背食不消不能多食羸瘦少气及癖也此是方家所说五鬲形证也经云阳脉结谓之鬲言忧恚寒热动气伤神而气之与神并为阳也伤动阳气致隂阳不和而府藏生病结于胸鬲之间故称为鬲气众方说五鬲互有不同但伤动之由冇五故云五鬲气<br />
　　逆气候<br />
　　夫逆气者因怒则气逆甚则呕血及食而气逆上人有逆气不得卧而息有音者有起居如故而息有音者有得卧行而喘者有不能卧不能行而喘者有不能卧卧而喘者皆有所起其不得卧而息有音者是阳明之逆足三阳者下行今逆而上行故息有音阳明者为胃脉也胃者六府之海其气亦下行阳明逆气不得从故不得卧夫胃不和则卧不安此之谓也夫起居有如故而息有音者此肺之络逆络脉之气不得随经上下故留经而不行此络脉之疾人起居如故而息有音不得卧卧则喘者是水气之客夫水者循津液而流也肾者水藏主津液津液主卧而喘诊其脉趺阳脉太过则令人逆气背痛温温然寸口脉伏背中有逆气关上脉细其人逆气腹痛胀满其汤熨针石别有正方补养宣导今附于后<br />
　　养生方导引法云以左足踵拘右足拇指鼻内气自极七息除癖逆气<br />
　　厥逆气候<br />
　　厥者逆也谓隂气乘于阳隂气居于下阳气处于上阳虚则隂实实则隂盛隂盛则上乘于阳衞气为之厥逆失于常度故寒从背起手足冷逆隂盛故也<br />
　　少气候<br />
　　此由藏气不足故也肺主于气而通呼吸藏气不足则呼吸微弱而少气胸痛少气者水在藏府水者隂气隂气在内故少气诊右手寸口脉隂实者肺实也若少气胸内满彭彭与髆相引脉来濡者虚少气也左手关上脉隂阳俱虚者足厥隂少阳俱虚也病苦少气不能言右手关上脉隂阳俱虚者足太隂阳明俱虚也病苦胃中如空状少气不足以息四逆寒脉弱者少气皮肤寒脉小者少气也<br />
　　游气候<br />
　　夫五藏不调则三焦气满满则气游于内不能宣散故其病但烦满虚胀<br />
　　胸脇支满候<br />
　　肺之积气在于右脇肝之积气在于左脇二藏虚实不和气蓄于内故胸脇支满春脉不及令人胸痛引背夏则两脇胀满寸口脉滑为阳实胸中逆满也<br />
　　上气胸脇支满候<br />
　　寒冷在内与藏府相搏积于脇下冷乘于气气则逆上冲于胸脇故上气而胸脇支满<br />
　　乆寒胸脇支满候<br />
　　隂气积于内乆而不已则生寒寒气与藏气相搏冲于胸脇故支满<br />
　　乏气候<br />
　　夫虚极之人荣衞减耗府藏虚弱气行不足所以呼吸气短也<br />
　　走马奔走及人走乏饮水得上气候<br />
　　夫走马及人走则大动于气气逆于胸内未得宣散而又饮水水搏于气故有上气<br />
　　食热饼触热饮水发气候<br />
　　夫食热皆触动肺气则热聚肺间热气未歇而饮冷水水入于肺冷热相搏气聚不宣为冷所乘故令发气<br />
　　气分候<br />
　　夫气分者由水饮搏于气结聚所成气之流行常无壅滞若有停积水饮搏于气则气分结而住故云气分脚气病诸候【凡八论】<br />
　　脚气缓弱候<br />
　　凡脚气病皆由感风毒所致得此病多不即觉或先无他疾而忽得之或因众病后得之初甚微饮食嬉戏气力如故当熟察之其状自膝至脚有不仁或若痹或淫淫如虫所缘或脚指及膝胫洒洒尔或脚屈弱不能行或微肿或酷冷或痛疼或缓纵不随或挛急或至困能饮食者或有不能者或见饮食而呕吐恶闻食臭或有物如指发于踹肠迳上冲心气上者或举体转筋或壮热头痛或胸心冲悸寝处不欲见明或腹内苦痛而兼下者或言语错乱有善忘误者或眼浊精神昏愦者此皆病之证也若治之缓便上入腹入腹或肿或不肿胸脇满气上便杀人急者不全日缓者或一二三月初得此病便宜速治之不同常病病既入藏其脉有三品内外证候相似但脉异耳若病人脉得浮大及缓宜服续命汤两剂若风盛宜作越脾汤加术四两若脉转駃而宜服竹沥汤脉微而弱宜服风引汤二三剂此皆多是因虚而得若大虚乏气短可其间作补汤随病体之冷热而用若未愈更作竹沥汤若病人脉浮大而駃此是三品之最恶脉脉或沉细而駃者此脉正与浮大者同是恶脉浮大者病在外沉细者病在内治亦不同当将息以意耳其形或尚可而手脚未及至弱数日之内上气便死如此之脉急服竹沥汤日一剂汤势恒令相及勿令半日之内无汤也若服竹沥汤得下者必佳竹汁多服之皆须热服不热停在胸鬲更为大患若已服数剂病及脉势未折而若胀满者可以大鳖甲汤下之汤势尽而不得佳下可以丸药助令得下下后更服竹沥汤趣令脉势折气息料理乃佳江东岭南土地卑下风湿之地易伤于人初得此病多从下上所以脚先屈弱然后毒气循经络渐入府藏府藏受邪气便喘满以其病从脚起故名脚气其汤熨针石别有正方补养宣导今附于后<br />
　　养生方导引法云坐两足长舒自纵身内气向下使心内柔和适散然后屈一足安膝下努长舒一足仰取指向上便急仰眠头不至席两手急努向前头向上努挽一时各各取势来去二七递互亦然去腰疼腰膊冷血冷风痹日日渐损<br />
　　又云覆卧旁视内踵生腰以鼻内气自极七息除脚中痛转筋脚酸疼脚痹弱<br />
　　又云舒两足坐散气向涌泉可三通气彻倒始收右足屈卷将两手急捉脚涌泉挽足踏手挽一时取势手足用力逆气向下三七不失气数寻去肾内冷气膝冷脚疼也<br />
　　又云一足屈之足指仰使急一足安膝头心散心两足跟出气向下一手拓膝头向下急捺一手向后拓席一时极势左右亦然二七去膝痹疼急<br />
　　又云一足踏地一足向后将足解谿安踹上急努两手偏相向后侧身如转极势二七左右亦然去足疼痛痹急腰痛也<br />
　　脚气上气候<br />
　　此由风湿毒气初从脚上后转入腹而乘于气故上气也<br />
　　脚气痹弱候<br />
　　此由血气虚弱若受风寒湿毒与血并行肤腠邪气盛正气少故血气涩涩则痹虚故令痹弱也<br />
　　脚气疼不仁候<br />
　　此由风湿毒气与血气相搏正气与邪气交击而正气不宣散故疼痛邪在肤腠血气则涩涩则皮肤厚搔之如隔衣不觉知是名为不仁也<br />
　　脚气痹挛候<br />
　　脚气之病有挟风毒风毒则搏于筋筋为挛风湿乘于血气故令痹挛也<br />
　　脚气心腹胀急<br />
　　此由风湿毒气从脚上入于内与藏气相抟结聚不散故心腹胀急也<br />
　　脚气肿满候<br />
　　此由风湿毒气抟于肾经肾主于水今为邪所抟则肾气不能宣通水液水液不传于小肠致壅溢府藏府藏既浸渍于皮肤之间故肿满也<br />
　　脚气风经五藏惊悸<br />
　　夫温湿成脚气而挟风毒毒少风多则风证偏见风邪之来初客肤腠后经府藏藏虚乘虚而入经游五藏与神气相抟神气为邪所乘则心惊悸也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源候总论卷十三<br />
　　钦定四库全书<br />
　　巢氏诸病源候总论卷十四<br />
　　隋　巢元方　撰<br />
　　欬嗽病诸候【凡十五论】<br />
　　欬嗽候<br />
　　欬嗽者肺感于寒微者则成欬嗽也肺主气合于皮毛邪之初伤先客皮毛故肺先受之五藏与六府为表里皆禀气于肺以四时更王五藏六府皆有咳嗽各以其时感于寒而受病故以咳嗽形证不同五藏之咳者乘秋则肺先受之肺咳之状咳而喘息有音声甚则唾血乘夏则心受之心咳之状咳则心痛喉中喝喝如梗甚则咽肿喉痹乘春则肝受之肝咳之状咳则两脇下痛甚则不可以转转则两脇下满乘季夏则脾受之脾咳之状咳则右脇下痛隐隐引于髆背甚则不可动动则咳剧乘冬则肾受之肾咳之状咳则腰背相引而痛甚则咳逆此五藏之咳也五藏咳乆不已传于六府脾咳不已则胃受之胃咳之状咳而呕呕甚则长虫出肝咳不已则胆受之胆咳之状咳呕胆汁肺咳不已大肠受之大肠咳之状咳而遗屎心咳不已则小肠受之小肠咳之状咳而失气气与咳俱失肾咳不已膀胱受之膀胱咳之状咳而遗尿乆咳不已三焦受之三焦咳之状咳而腹满不欲食饮此皆聚于胃关于肺使人多涕唾而面浮肿逆气也又有十种欬一曰风欬语因欬言不得竞是也二曰寒欬饮冷食寒入注胃从肺脉上气内外合因之而欬是也三曰支欬心下满欬则引痛其脉反迟是也四曰肝欬欬而引脇下痛是也五曰心欬欬而唾血引手少隂是也六曰脾欬欬而涎出续续不止引小腹是也七曰肺欬欬引颈项而唾涎沫是也八曰肾欬欬则耳聋无所闻引腰脐中是也九曰胆欬欬而引头痛口苦是也十曰厥隂欬欬而引舌本是也诊其右手寸口名气口以前脉手阳明经也其脉浮则为阳阳实者病腹满善气喘欬微大为肝痹欬引小腹也欬嗽脉浮喘者生小沈伏匿者死<br />
　　又云脉浮直者生沈者死欬且呕腹胀且泄其脉欲絶者死欬脱形发热脉小急者死欬且羸瘦络脉大者死欬而尿血羸瘦脉大者死<br />
　　乆欬嗽候<br />
　　肺感于寒微者即成欬嗽乆欬嗽是连滞岁月经乆不瘥者是也凡五藏俱有欬嗽不已则各传其府诸乆嗽不已三焦受之其状欬而腹满不欲食饮寒气聚于胃而关于肺使人多涕唾而变面浮肿气逆故也<br />
　　欬嗽短气候<br />
　　肺主气候皮毛气虚为微寒客皮毛入伤于肺则不足成欬嗽夫气得温则宣和得寒则否涩虚则气不足而为寒所廹并聚上肺间不得宣发故令欬而短气也<br />
　　欬嗽上气候<br />
　　夫欬嗽上气者肺气有余也肺感于寒微者则成欬嗽肺主气气有余则喘欬上气此为邪搏于气气壅不得宣发是为有余故欬嗽而上气也其状喘欬上气多涕唾而面目胕肿气逆也<br />
　　乆欬嗽上气候<br />
　　乆欬嗽上气者是肺气虚极风邪停滞故其病积月累年乆不瘥则胸背痛面肿甚则唾脓血<br />
　　欬嗽脓血候<br />
　　欬嗽脓血者损肺损心故也肺主气心主血肺感于寒微者则成欬嗽嗽伤于阳脉则有血血与气相随而行欬嗽极甚伤血动气俱乘于肺肺与津液相搏蕴结成脓故欬嗽而脓血也<br />
　　乆欬嗽脓血候<br />
　　肺感于寒微者则成欬嗽欬嗽极甚伤于经络血液蕴结故有脓血气血俱伤故连滞积乆其血黯瘀与脓相杂而出<br />
　　呷嗽候<br />
　　呷嗽者犹是欬嗽也其胸鬲痰饮多者嗽则气动于痰上抟咽喉之间痰气相击随嗽动息呼呷有声谓之呷嗽其与欬嗽大体虽同至于投药则应加消痰破饮之物以此为异耳<br />
　　暴气欬嗽候<br />
　　肺主于气候皮毛人有运动劳役其气外泄腠理则开因乘风取凉冷气卒伤于肺即发成嗽故为暴气嗽其状嗽甚而少涎沫<br />
　　欬逆候<br />
　　欬逆者是欬嗽而气逆上也气为阳流行府蔵宣发腠理而气肺之所主也欬病因肺虚感微寒所成寒搏于气气不得宣胃逆聚还肺肺则胀满气遂不下故为欬逆其状欬而胸满而气逆髆背痛汗出尻隂股肺踹防【戸庚切】足皆痛其汤熨针石别有正方补养宣导今附于后<br />
　　养生方导引法云先以鼻内气乃闭口欬还复以鼻内气欬则愈向晨去枕正偃卧伸臂胫目闭口无息极胀腹两足再顷间吸腹仰两足倍拳欲自微息定复为之春三夏五秋七冬九荡涤五蔵津润六府又云还向反望倒望不息七通治欬逆胸中病寒热也<br />
　　乆欬逆候<br />
　　肺感于寒微者则成欬嗽乆欬嗽者是肺极虚故也肺既极虚气还乘之故连年积月乆不瘥夫气乆逆不下则变身面皆肿满表里虚气往来乘之故也<br />
　　欬嗽上气候<br />
　　肺虚感微寒而成欬欬而气还聚于肺肺则胀是为欬逆也邪气与正气相抟正气不得宣通但逆上喉咽之间邪伏则气静邪动则气奔上烦闷欲絶故谓之欬逆上气也<br />
　　乆欬逆上气候<br />
　　肺感于寒微者则成欬嗽乆欬逆气虚则邪乘于气逆奔上也肺气虚极邪则停心时动时作故发则气奔逆乘心烦闷欲絶少时乃定定后复发连滞经乆也<br />
　　欬逆上气呕吐候<br />
　　五蔵皆禀气于肺肺感微寒则欬嗽也寒抟于气气聚还肺而邪有动息邪动则气奔逆上气上则五蔵伤动动于胃气者则胃气逆而呕吐也此是肺欬连滞气动于胃而呕吐者也又有季夏脾王之时而脾气虚不能王有寒气伤之而欬嗽谓之脾咳其状欬则右脇下痛瘖瘖引髆背甚则不可动动欬发脾与胃合脾欬不已则胃受之其状欬嗽而呕呕甚则长虫出是也凡诸欬嗽甚则呕吐各随证候知其府蔵也<br />
　　欬逆短气候<br />
　　肺虚为微寒所伤则欬嗽嗽则气还于肺间则肺胀肺胀则气逆而肺本虚气为不足复为邪所乘壅否不能宣畅故欬逆短乏气也<br />
　　淋病诸候【凡八论】<br />
　　诸淋候<br />
　　诸淋者由肾虚而膀胱热故也膀胱与肾为表里俱主水水入小肠下于胞行于隂为溲便也肾气通于隂隂津液下流之道也若饮食不节喜怒不时虚实不调则府蔵不和致肾虚而膀胱热也膀胱津液之府热则津液内溢而流于睾水道不通水不上不下停积于胞肾虚则小便数膀胱热则水下涩数而且涩则淋沥不宣故谓之为淋其状小便出少起数小腹急痛引于脐又有石淋劳淋血淋气淋膏淋诸淋形证各随名具说于后章而以一方治之者故谓之诸淋也其汤熨针石别有正方补养宣导今附于后<br />
　　养生方导引法云偃卧令两足布膝头斜踵置鸠口内气振腹鼻出气去淋数小便<br />
　　又云蹲踞髙一尺许以两手从外屈膝内入至足趺上急手握足五指极力一通令内曲八利腰髋治淋<br />
　　石淋候<br />
　　石淋者淋而出石也肾主水水结则化为石故肾容沙石肾虚为热所乘热则成淋其病之状小便则茎里痛尿不能卒出痛引小腹膀胱里急沙石从小便道出甚者塞痛令闷絶其汤熨针石别有正方补养宣导今附于后<br />
　　养生方导引法云偃卧令两足膝头斜踵置鸠口内气振腹鼻出气去石淋茎中痛<br />
　　气淋候<br />
　　气淋者肾虚膀胱热气胀所为也膀胱合与肾为表里膀胱热热气流入于胞热则生实令胞内气胀则小腹满肾虚不能制其小便故成淋其状膀胱小便皆满尿涩常有余沥是也亦曰气诊其少隂脉数者男子则气淋其汤熨针石别有正方补养宣导今附于后养生方导引法云以两足踵布膝除<br />

                    <br>
                        　　又云偃卧令两足布膝头取踵置尻下以口内气腹胀自极以鼻出气七息除气数小便茎中痛隂以下湿小腹痛膝不随也<br />
　　膏淋候<br />
　　膏淋者淋而有肥状似膏故谓之膏淋亦曰内淋此肾虚不能制于肥液故与小便俱出也<br />
　　劳淋候<br />
　　劳淋者谓劳伤肾气而生热成淋也肾气通于隂其状尿留茎内数起不出引小腹痛小便不利劳倦即发也<br />
　　热淋候<br />
　　热淋者三焦有热气抟于肾流入于胞而成淋也其状小便赤涩亦有宿病淋今得热而发者其热甚则变尿血亦有小便后如似小豆羮汁状者畜作有时也<br />
　　血淋候<br />
　　血淋者是热淋之甚者则尿血谓之血淋心主血血之行身通遍经络循环府蔵劳甚者则散失其常经溢渗入胞而成血淋也<br />
　　寒淋候<br />
　　寒淋者其病状先寒战然后尿是也由肾气虚弱下焦受于冷气入胞与正气交争寒气胜则战寒而成淋正气胜战寒解故得小便也<br />
　　小便病诸候【凡八论】<br />
　　小便利多候<br />
　　小便利多者由膀胱虚寒胞滑故也肾为蔵膀胱肾之府也其为表里俱主水肾气下通于隂府既虚寒不能温其蔵故小便白而多其至夜尿偏甚者则内隂气生是也<br />
　　小便数候<br />
　　小便数者膀胱与肾俱虚而有客热乘之故也肾与膀胱为表里俱主水肾气下通于隂此二经既虚致受于客热虚则不能制水故令数小便热则水行涩涩则小便不快故令数起也诊其跗阳脉数胃中热即消谷引食大便必小便即数其汤熨针石别有正方补养宣导今附于后<br />
　　养生方导引法云以两踵布膝除数尿<br />
　　又云偃卧令两足布膝头斜踵置鸠口内气振腹鼻出气去小便数<br />
　　小便不禁候<br />
　　小便不禁者肾气虚下焦受冷也肾主水其气下通于隂肾虚下焦冷不能温制其水液故小便不禁也<br />
　　小便不通候<br />
　　小便不通由膀胱与肾俱有热故也肾主水膀胱为津液之府此二经为表里而水行于小肠入胞者为小便肾与膀胱既热热入于胞热气大盛故结涩令小便不通小腹胀满气急甚者水气上逆令心急腹满乃至于死诊其脉而滑直者不得小便也<br />
　　小便难候<br />
　　小便难者此是肾与膀胱热故也此二经为表里俱主水水行于小肠入胞为小便热气在于蔵府水气则涩其热势极微故但小便难也诊其尺脉浮小便难尺脉濡小便难尺脉缓小便难有余沥也<br />
　　遗尿候<br />
　　遗尿者此由膀胱虚冷不能约于水故也膀胱为足太阳肾为足少隂二经为表里肾主水肾气下通于隂小便者水液之余也膀胱为津液之府府既虚冷阳气衰弱不能约于水故令遗尿也诊其脉来过寸口入鱼际遗尿肝脉微滑遗尿左手关上脉沈为隂隂絶者无肝脉也若遗尿尺脉实小腹牢痛小便不禁尺中虚小便不禁肾病小便不禁脉当沈滑而反浮大其色当黑反黄此土之克水为逆不治其汤熨针石别有正方补养宣导今附于后<br />
　　养生方导引法云蹲踞髙一尺许以两手从外屈膝至足趺上急手握足五指极力一通令内曲八利腰臗治遗尿<br />
　　尿牀候<br />
　　夫人有于眠睡不觉尿出者是其禀质隂气偏盛阳气偏虚者则膀胱肾气俱冷不能温制于水则小便多或不禁而遗尿膀胱足太阳也为肾之府肾为足少隂为蔵与膀胱合俱主水凡人之隂阳日入而阳气尽则隂受气至夜半隂阳大防气交则卧睡小便者水液之余也从膀胱入于胞为小便夜卧则阳气衰伏不能制于隂所以隂气独发水下不禁故于眠睡而不觉尿出也<br />
　　胞转候<br />
　　胞转者由是胞屈辟小便不通名为胞转其病状脐下急痛小便不通是也此病或由小便应下便强忍之或为寒热所廹此二者俱合水气还上气廹于胞使胞屈辟不得充张外水应入不得入内溲应出不得出外内相壅塞故令不通此病至四五日乃有致死者饱食食讫应小便而忍之或饱食讫而走马或小便急因疾走或忍尿入房亦皆令胞转或胞落并致死<br />
　　大便病诸候【凡五论】<br />
　　大便难候<br />
　　大便难者由五蔵不调隂阳偏有虚实谓三焦不和则冷热并结故也胃为水谷之海水谷之精化为荣卫其糟粕行之于大肠以出也五蔵三焦既不调和冷热壅涩结在肠胃之间其肠胃本实而又为冷热之气所结聚不宣故令大便难也<br />
　　又云邪在肾亦令大便难所以尔者肾蔵受邪虚而不能制小便则小便利津液枯燥肠胃干涩故大便难又渴利之家大便亦难所以尔者为津液枯竭致令肠胃干燥诊其左手寸口人迎以前脉手少隂经也脉沈为隂隂实者病苦闭大便不利腹满四支重身热若胃胀右手关上脉隂实者脾实也若肠中伏伏如牢状大便难脉紧而滑直大便亦难跗阳脉微法当腹满不满者必大便难而脚痛此虚寒从上向下也其汤熨针石别有正方补养宣导今附于后<br />
　　养生方导引法云偃卧直两手捻左右脇除大便难腹痛腹中寒口内气鼻出气温气咽之数十病愈<br />
　　大便不通候<br />
　　大便不通者由三焦五蔵不和冷热之气不调热气偏入肠胃津液竭燥故令糟粕否结壅塞不通也其汤熨针石别有正方补养宣导今附于后<br />
　　养生方导引法云龟行气伏衣被中覆口鼻头面正卧不息九通微鼻出气治闭塞不通<br />
　　大便失禁候<br />
　　大便失禁者由大肠与肛门虚冷滑故也肛门大肠之候也俱主糟粕既虚弱冷滑气不能温制故使失禁<br />
　　关格大小便不通候<br />
　　关格者大小便不通也大便不通谓之内关小便不通谓之外格二便俱不通为关格也由隂阳气不和荣衞不通故也隂气大盛阳气不得荣之曰内关阳气大盛隂气不得荣之曰外格隂阳俱盛不得相荣曰关格关格则隂阳气否结于腹内胀满气不行于大小肠故关格而大小便不通也又风邪在三焦三焦约者则小肠痛内闭大小便不通日不得前后而手足寒者为三隂俱逆三日死也诊其脉来浮牢且滑直者不得大小便也<br />
　　大小便难候<br />
　　大小便难者由冷热不调大小肠有游气游气在于肠间抟于糟粕溲便不通流故大小便难也诊其尺脉滑而浮大此为阳干于隂其人苦小腹痛满不能尿尿即隂中痛大便亦然其汤熨针石别有正方补养宣导今附于后<br />
　　养生方导引法云正坐以两手交背后名日带便愈不能大便利腹愈虚羸反乆两手着背上推上使当心许箕坐反到九通愈不能大小便利愈腹虚羸也<br />
<br />
<br />
<br />
<br />
<br />
　　巢氏诸病源候总论卷十四<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源总论卷十五<br />
　　隋　巢元方　撰<br />
　　五臓六府病诸候【凡十三论】<br />
　　肝病候<br />
　　肝象木王于春其脉其神魂其候目其华在爪其充在筋其声呼其臭臊其味酸其液泣其色青其藏血足厥隂其经也与胆合为府而主表肝为蔵而主里肝气盛为血有余则病目赤两脇下痛引小腹善怒气逆则头耳聋不聪颊肿是肝气之实也则宜泻之肝气不足则病目不明两脇拘急筋挛不得太息爪甲枯面青善悲恐如人将捕之是肝气之虚也则宜补之于四时病在肝愈于夏夏不愈甚于秋秋不死待于冬起于春于日愈在丙丁丙丁不愈加于庚辛庚辛不死待于壬癸起于甲乙于时平旦慧下晡甚夜半静禁当风肝部左手关上是也平肝脉来绰绰如按琴瑟之弦如掲长竿春以胃气为本春肝木王其脉细而长是平脉也反得微涩而短者是肺之乘肝金之克木大逆十死不治反得浮大而洪者是心乘肝子之乘母虽病当愈反得沈濡滑者是肾乘肝母之归子虽病当愈反得大而缓者是脾之乘肝为土之凌木土之畏木虽病不死肝脉来盛实而滑如循长竿曰平肝病脉来急益劲如新张弓曰肝死真肝脉至中外急如循刀刃赜赜然如新张弓色青白不泽毛折乃死<br />
　　养生方云春三月此谓发陈天地俱生万物以荣夜卧早起广步于庭被髪缓形以使春志生生而勿杀与而勿夺赏而勿罚此春气之应也养生之道也逆之则伤于肝夏变为寒则奉长生者少<br />
　　又云肝蔵病者忧愁不乐悲思愤怒头旋眼痛呵出气而愈<br />
　　心病候<br />
　　心象火王于夏其脉如钩而洪大其候舌其声言其臭焦其味苦其液汗其养血其色赤而蔵神手少隂其经也与小肠合小肠为府而主表心为蔵而主里心气盛为神有余则病胸内痛脇支满脇下痛膺背髆脾间痛两臂内痛喜笑不休是心气之实也则宜泻之心气不足则胸腹大脇下与腰背相引痛惊悸恍惚少顔色舌本强善忧悲是为心气之虚也则宜补之于四时病在心愈于长夏长夏不愈甚于冬冬不死待于春起于夏于日愈在戊巳戊巳不愈加于壬癸壬癸不死待于甲乙起丙丁于时日中慧夜半甚平旦静禁温衣热食心部在左手寸口是也寸口脉来累累如连珠如循琅玕曰平心夏以胃气为本夏心火王其脉浮洪大而散名曰平脉也反得沈濡滑者肾之乘心水之克火为大逆十死不治反得而长是肝乘心母归子虽病当愈反得大而缓是脾乘心子之乘母虽病当愈反得微濇而短是肺之乘心金之凌火为微邪虽病不死病心脉来喘喘连属其中微曲曰心病死心脉前曲后倨如操带钩曰心死真心脉至牢而抟如循薏苡累累然其色赤黑不泽毛折乃死<br />
　　养生方云夏三月此谓蕃秀天地气交万物英实夜卧早起无厌于日使志无怒使华英成秀使气得泄若所爱在外此夏气之应养长之道也逆之则伤心秋为痎疟其汤熨针石别有正方补养宣导今附于后<br />
　　养生方导引法云心蔵病者体有冷热若冷呼气入若热吹气出<br />
　　又云左卧口内气鼻出之除心下不便也<br />
　　脾病<br />
　　脾象土王于长夏其脉缓其候口其声歌其臭香其味甘其液涎其养形肉其色黄而蔵意足太隂其经也与胃合胃为府主表脾为蔵主里脾气盛为形有余则病腹胀溲不利身重苦饥足痿不收行善瘈脚下痛是为脾气之实也则宜泻之脾气不足则四支不用后泄食不化呕逆腹胀肠鸣是为脾气之虚也则宜补之于四时病在脾愈在秋秋不愈甚于春春不死待于长夏于日愈于庚辛庚辛不愈加于甲乙甲乙不死待于丙丁起于戊巳于时日昳慧平旦甚下晡静脾欲缓急食甘以缓之用苦以写之甘以补之禁温食饱食湿地濡衣脾部在右手关上是也六月脾土王其脉大阿阿而缓名曰平脉也长夏以胃气为本反得而急是肝之乘脾木之乘土为大逆十死不治反得微濇而短是肺之乘脾子之克母不治自愈反得浮而洪者是心乘脾母之归子当瘥不死反得沈濡而滑者是肾之乘脾水之凌土为微邪当瘥脾脉长长而弱来疎去概再至曰平三至曰离经四至曰夺精五至曰死六至曰命尽病脾脉来实而盛数如鸡举足曰脾病死脾脉来坚锐如乌之啄如鸟之距如屋之漏如水之溜曰脾死真脾脉弱而乍数乍疎然其色青黄不泽毛折乃死<br />
　　养生方云脾蔵病者体面上游风习习痛身体痒烦闷疼痛用嘻气出<br />
　　肺病候<br />
　　肺象金王于秋其脉如毛而浮其候鼻其声哭其臭腥其味辛其液涕其养皮毛其蔵气其色白其神魄手太隂其经与大肠合大肠为府主表肺为蔵主里肺气盛为气有余则病喘欬上气肩背痛汗出尻隂股膝踹胫足皆痛是为肺气之实也则宜泻之肺气不足则少气不能报息耳聋嗌干是为肺气之虚也则宜补之于四时病在肺愈在冬冬不愈甚于夏夏不死待于长夏起于秋于日愈在壬癸壬癸不愈加于丙丁丙丁不死待于戊巳起于庚辛禁寒饮食寒衣于时下晡慧夜半静日中甚肺欲收急食酸以收之用辛写之肺部在右手关前寸口是也平肺脉微短濇如毛秋以胃气为本病肺脉来上下如循鸡羽曰病肺病其色白身体但寒无热时时欲欬其脉微迟为可治秋金肺王其脉浮濇而短是曰平脉也反得浮大而洪者是心之乘肺火之克金为大逆十死不治也反得沈濡而滑者是肾之乘肺子之乗母病不治自愈反得缓大而长阿阿者是脾之乘肺母之归子虽病当愈反得而长者是肝之乘肺木之凌金为微邪虽病当愈肺脉来泛泛而轻如微风吹鸟背上毛再至曰平三至曰离经四至曰夺精五至曰死六至曰命尽死肺脉来如物之浮如风吹毛曰肺死秋胃微毛曰平胃气少毛多曰肺病但如毛无胃气曰死毛有曰春病甚曰今病真肺脉至大如虚如毛羽中人肤然其色赤白不泽毛折乃死<br />
　　养生方云多语则气争肺胀口燥<br />
　　又云秋三月此谓容平天气以急地气以明早卧早起与鸡俱兴使志安宁以缓秋形收敛神气使秋气平无外其志使肺气清此秋气之应也养收之道也逆之则伤肺冬为飱泄其汤熨针石别有正方补养宣导今附于后<br />
　　养生方导引法云肺蔵病者体胸背痛满四支烦闷用嘘气出以两手据地覆之口内气鼻出之除胸中肺中病也<br />
　　肾病候<br />
　　肾象水王于冬其脉如石而沈其候耳其声呻其臭腐其味咸其液唾其养骨其色黑其神志足少隂其经也与膀胱为府主表肾为蔵主里肾气盛为志有余则病腹胀飱泄体肿喘欬汗出憎风面目黑小便黄是为肾气之实也则宜泻之肾气不足则厥腰背冷胸内痛耳呜苦聋是为肾气之虚也则宜补之肾病者腹大体肿喘欬汗出憎风虚则胸中痛于四时病在肾愈在春春不愈甚于长夏长夏不死待于秋起于冬于日愈于甲乙甲乙不愈加于戊巳戊巳不死待于庚辛起于壬癸无犯尘垢无衣炙衣于时夜半慧日乘四季甚下晡静肾欲坚急食苦以坚之咸以泻之苦亦补之肾部在左手关后尺中是也肾脉来如引葛按之益曰肾病肾风水其脉大身无痛形不瘦不能食善惊惊以心萎者死冬肾水王其脉沈濡而滑名曰平脉也反得浮大而缓者是脾之乘肾土之克水为大逆十死不治反得浮濇而短者是肺之乘肾母之归子为虚邪虽病易可治反得细长者是肝之乘肾子之乘母为实邪虽病自愈反得浮大而洪者是心之乘肾火之凌水虽病治之不死也肾死脉来发如夺索辟辟如弹石曰肾死冬胃微石曰平胃少石多曰肾病但石无胃曰死石而有钩曰夏病钩甚曰今病蔵真下于肾肾蔵骨髓之气真肾脉至搏而絶如弹石辟辟然其色黄黑不泽毛折乃死诸真藏见者皆死不治<br />
　　养生方云冬三月此谓闭蔵水冰地拆无扰乎阳早卧晩起必待日光使志若伏匿若有私意若已有得去寒就温无泄皮肤使气亟夺此冬气之应也养蔵之道也逆之则伤肾春为萎厥其汤熨针石别有正方补养宣导今附于后<br />
　　养生方导引法云肾蔵病者咽喉窒塞腹满耳聋用呬气出<br />
　　又云两足交坐两手捉两足解谿挽之极势头仰来去七去肾气壅塞<br />

                    <br>
                        　　胆病候<br />
　　胆象木王于春足少阳其经也肝之府也谋虑出焉诸府蔵皆取决断于胆其气盛为有余则病腹内冒冒不安身躯习习是为胆气之实也则宜泻之胆气不足其气上溢而口苦善太息呕宿汁心下澹澹如人将捕之嗌中介介数唾是为胆气之虚也则宜补之<br />
　　小肠病候<br />
　　小肠象火王于夏手太阳其经也心之府也水液之下行为溲便者流于小肠其气盛为有余则病小肠热焦竭干濇小肠防胀是为小肠之气实也则宜泻之小肠不足则寒气客之肠病惊跳不言乍来乍去是为小肠气之虚也则宜补之<br />
　　胃病候<br />
　　胃象土王于长夏足阳明其经也脾之府也为水谷之海诸蔵府皆受水谷之气于胃气盛为有余则病腹防胀气满是为胃气之实也则宜泻之胃气不足则饥而不受水谷飱泄呕逆是为胃气之虚也则宜补之胃脉实则胀虚则泄关脉滑胃内有寒脉滑为实气满不欲食关脉浮积热在胃内<br />
　　大肠病候<br />
　　大肠象金王于秋手阳明其经也肺之府也为传导之官变化糟粕出焉其气盛为有余则病肠内切痛如锥刀刺无休息腰背寒痹挛急是为大肠气之实也则宜泻之大肠气不足则寒气客之善泄是大肠之气虚也则宜补之诊其右手寸口脉手阳明经也脉浮则为阳阳实者大肠实也苦肠切痛如锥刀刺无休息时<br />
　　膀胱病<br />
　　膀胱象水王于冬足太阳其经也肾之府也五谷五味之津液悉归于膀胱气化分入血脉以成骨髓也而津液之余者入胞则为小便其气盛为有余则病热胞濇小便不通小腹偏肿痛是为膀胱气之实也则宜写之膀胱气不足则寒气客之胞滑小便数而多也面色黑是膀胱气之虚也则宜补之其汤熨针石别有正方补养宣导今附于后<br />
　　养生方导引法云蹲坐欹身努两手向前仰掌极势左右转身腰三七去膀胱内冷血风骨节急强<br />
　　又云互跪调和心气向下至足意里想气索索然流布得所始渐渐平身舒手傍肋如似手掌内气出气不止面觉急闷即起皆至地来去二七微减膝头冷膀胱宿病腰脊强脐下冷闷<br />
　　三焦病<br />
　　三焦者上焦中焦下焦是也上焦之气出于胃上口并咽以贯鬲布胸内走掖循太隂之分而行上至舌下至足阳明常与荣衞俱行主内而不出也<br />
　　中焦之气亦并于胃口出上焦之后此受气者泌糟粕承津液化为精防上注于肺脉乃化而为血主不上不下也下焦之气别廻肠注于膀胱而渗入焉主出而不内故水谷常并居于胃成糟粕而俱下于大肠也谓此三气焦干水谷分别清浊故名三焦三焦为水谷之道路气之所终始也三焦气盛为有余则胀气满于皮肤内轻轻然而不牢或小便濇或大便难是为三焦之实也则宜泻之三焦之气不足则寒气客之病遗尿或泄利或胸满或食不消是三焦之气虚也则宜补之诊其寸口脉迟上焦有寒尺脉迟下焦有寒尺脉浮者客阳在下焦<br />
　　五蔵横病候<br />
　　夫五蔵者肝象木心象火脾象土肺象金肾象水其气更休更王互虚互实自相乘克内生于病此为正经自病非外邪伤之也若寒温失节将适乖理血气虚弱为风湿隂阳毒气所乘则非正经自生是外邪所伤故名横病也其病之状随邪所伤之蔵而形证见焉其汤熨针石别有正方补养宣导今附于后<br />
　　养生方导引法云从膝以下有病当思脐下有赤光内外连没身也从膝以上至腰有病当思脾黄光从腰以上至头有病当思心内赤光病在皮肤寒热者当思肝内青绿光皆当思其光内外连而没巳身闲气收光以照之此消疾却邪甚验笃信精思行之病无不愈<br />
　　脾胀病候<br />
　　脾胀病有是脾虚为风邪所乘正气与邪气交结令脾气不宣调拥聚而胀也其病喜哕四支急体重不能胜置也<br />
<br />
<br />
<br />
<br />
<br />
<br />
　　巢氏诸病源候总论卷十五<br />
　　钦定四库全书<br />
　　巢氏诸病源候总论卷十六<br />
　　隋　巢元方　撰<br />
　　心痛病诸候【凡五论】<br />
　　心痛候<br />
　　心痛者风冷邪气乘于心也其痛发有死者有不死者有乆成疹者心为诸蔵主而蔵神其正经不可伤伤之而痛为真心痛朝发夕死夕发朝死心有支别之络脉其为风冷所乘不伤于正经者亦令心痛则乍间乍甚故成疹不死人心为火与诸阳防合而手少隂心经也若诸阳气虚少隂之经气逆谓之阳虚隂厥亦令心痛其痛引喉是也又诸蔵虚受病气乘于心者亦令心痛则心下急痛谓之脾心痛也足太隂为脾之经与胃合足阳明为胃之经气虚逆乘心而痛其状腹胀归于心而痛甚谓之胃心痛也肾之经足少隂是也与膀胱合膀胱之经足太阳是也此二经俱虚而逆逆气乘心而痛者其状下重不自伏时苦泄寒巾为肾心痛诊其心脉急者为心痛引背食不下寸口脉沈若心下有寒时痛关上脉心下苦痛左手寸口脉沈则为隂隂絶者无心脉也苦心下毒痛<br />
　　乆心痛候<br />
　　心为诸蔵主其正经不可伤伤之而痛者则朝发夕死夕发朝死不睱展治其乆心痛者是心之支别络为风邪冷热所乘痛也故成疹不死发作有时经乆不瘥也<br />
　　心悬急懊痛候<br />
　　心与小肠合为表里俱象于火而火为阳气也心为诸蔵主故正经不受邪若为邪所伤而痛即死若支别络为风邪所乘而痛则经乆成疹其痛悬急懊者是邪廹于阳气不得宣畅壅瘀生热故心如悬而急烦懊痛也<br />
　　心痛多唾候<br />
　　心痛而多唾者停饮乘心之络故也停饮者水液之所为也心气通于舌心与小肠合俱象火小肠心之府也其水气下行于小肠为溲便则心络无有停饮也膀胱与肾俱象水膀胱为肾之府主蔵津液肾之液上为唾肾气下通于隂若府蔵和平则水液下流宣利若冷热相乘致府蔵不调津液水饮停积上廹于心令心气不宣畅故痛而多唾也<br />
　　心痛不能饮食候<br />
　　心痛而不能饮食者积冷在内客于脾而乘心络故也心阳气也冷隂气也冷乘于心隂阳相乘冷热相击故令痛也脾主消水谷冷气客之则脾气冷弱不胜于水谷也心为火脾为土是母子也俱为邪所乘故痛复不能饮食也<br />
　　腹痛病诸候【凡四论】<br />
　　腹痛候<br />
　　腹痛者由府蔵虚寒冷之气客于肠胃募原之间结聚不散正气与邪气交争相击故痛其有隂气抟于隂经者则腹痛而肠鸣谓之寒中是阳气不足隂气有余者也诊其寸口脉沈而则腹痛尺脉脐下痛脉沈迟腹痛脉来触触者小腹痛脉隂则腹痛凡腹急痛此里之有病其脉当沈若细而反浮大故当愈矣其人不即愈必当死以其病与脉相反故也其汤熨针石别有正方补养宣导今附于后<br />
　　养生方导引法云治股胫手臂痛法屈一胫臂中所痛者正偃卧口鼻闭气腹痛以意推之想气往至痛上俱热即愈<br />
　　又云偃卧展两胫两手仰足指以鼻内气自极七息除腹中急切痛<br />
　　又云偃卧口内气鼻出之除里急饱咽气数十令温中寒干吐呕腹痛口内气七十所大振腹咽气数十两手相摩令热以摩腹令气下<br />
　　又云偃卧仰两手两足鼻内气七息除腹中切痛<br />
　　乆腹痛候<br />
　　乆腹痛者蔵府虚而有寒客于腹内连滞不歇发作有时发则肠呜而腹绞痛谓之寒中是冷抟于隂经今阳气不足隂气有余也寒中乆痛不瘥冷入于大肠则变下痢所以然者肠鸣气虚故也肠虚则泄故变下痢也<br />
　　腹胀候<br />
　　腹胀者由阳气外虚隂气内积故也阳气外虚受风冷邪气风冷隂气也冷积于府蔵之间不散与脾气相壅虚则胀故腹满而气防喘诊其脉右手寸口气口以前手阳明经也脉浮为阳按之牢强谓之为实阳实者病腹满气喘嗽左手关上脉足少阳经也隂实者病腹胀满烦扰不得卧也关脉实即腹满响关上脉浮而大风在胃内腹胀急心内澹澹食欲呕逆关脉浮腹满不欲食脉浮为是虚满左手尺中神门以后脉足少隂经沈者为隂隂实者病苦小腹满左手尺中隂实者肾实也苦腹胀善鸣左手关后尺中脉浮为阳阳实者膀胱实也苦小腹满引腰痛脉来外涩者为奔腹胀满也病苦腹满而喘脉反滑利而沈皆为逆死不治腹胀脉浮者生虚小者死其汤熨针石别有正方补养宣导今附于后<br />
　　养生方导引法云蹲坐住心卷两手发心向下左右手摇臂递互欹身尽髆势卷头筑肚两手冲脉至脐下来去三七渐去腹胀肚急闷食不消化<br />
　　又云腹中苦胀有寒以口呼出气三十过止<br />
　　又云若腹中满食饮苦饱端坐生腰以口内气数十满吐之以便为故不便复为之有寒气腹中不安亦行之又云端坐生腰口内气数十除腹满食饮过饱寒热肚中痛病<br />
　　又云两手向身侧一向偏相极势发顶足气散下欲似烂物解散手掌指直舒左右相皆然去来三七始正身前后转动膊腰七去腹肚胀膀胱腰脊臂冷血脉急强悸也<br />
　　又云苦腹内满饮食善饱端坐生腰以口内气数十以便为故不便复为<br />
　　又云脾主土暖如人肉如始得发汗去风冷邪气若腹内有气胀先须暖足摩上下并气海不限遍数多为佳始得左回右转立七和气如用腰身内一日一十三法回转三百六十骨节动脉摇筋气血布泽二十四气和润蔵府均调和气用头动摇振手气向上心气向下分明知去来莫阁平手欹腰转身摩气蹙回动尽心气放散送至涌泉一一不失气之行度用之有益不解用者欵如气乱<br />
　　乆腹胀候<br />
　　乆腹胀者此由风冷邪气在腹内不散与蔵府相搏脾虚故胀其胀不已连滞停积时瘥时发则成乆胀也乆胀不已则食不消而变下痢所以然者脾胃为表里脾主消水谷胃为水谷之海脾虚寒气积乆脾气衰弱故食不消也而冷移入大肠大肠为水谷糟粕之道路虚而受冷故变为痢也<br />
　　心腹痛病诸候【凡七论】<br />
　　心腹痛候<br />
　　心腹痛者由府蔵虚弱风寒客于其间故也邪气发作与正气相击上冲于心则心痛下攻于腹则腹痛下上相攻故心腹绞痛气不得息诊其脉左手寸口人迎以前脉手少隂经也沈者为隂隂虚者病苦心腹痛难以言心如寒状心腹防痛不得息脉细小者生大疾者死心腹痛脉沈细小者生脉浮大而疾者死其汤熨针石别有正方补养宣导今附于后<br />
　　养生方导引法云行大道常度日月星辰清净以鸡鸣安身卧漱口三咽之调五蔵杀蛊虫令人长生治心腹痛<br />
　　乆心腹痛候<br />
　　乆心腹痛者由寒客于府蔵之间与血气相抟随气下上攻击心腹绞结而痛蔵气虚邪气盛停积成疹发作有时为乆心腹痛也然心腹乆痛冷气结聚连年积歳日月过深变为寒疝<br />
　　心腹相引痛候<br />
　　心腹相引痛者足太隂之经与络俱虚为寒冷邪气所乘故也足太隂是脾之脉起于足大指之端上循属脾络胃其支脉复从胃别上注心经入于胃络注于心此二脉俱虚为邪所乘正气与邪气交争在于经则胃脘急痛在于络则心下急痛经络之气徃来邪正相击在于其间所以心腹相引痛也诊其脉太阳脉厥逆防急挛心痛引于腹也<br />
　　心腹胀候<br />
　　心腹胀者蔵虚而邪气客之乘于心脾故也足太隂脾之经也脾虚则胀足少隂肾之经也其脉起于足小指之下循行上络膀胱其直者从肾上入肺其支者从肺出络于心蔵虚邪气客于二经与正气相抟积聚在内气并于脾脾虚则胀故令心腹烦满气急而胀也诊其脉迟而滑者胀满也其汤熨针石别有正方补养宣导今附于后<br />
　　养生方导引法云伸右胫屈左膝内压之五息引脾去心腹寒热胸臆邪胀依经为之引脾中热气出去腹中寒热胸臆中邪气胀满乆行无有寒热时节之所中伤名为真人之方<br />
　　乆心腹胀候<br />
　　乆心腹胀者由府蔵不调寒气乘之入并于心脾脾虚则胀停积成疹有时发动故为乆也乆胀不已脾虚寒气积胃气亦冷脾与胃为表里也此则府蔵俱冷令饮食不消若寒移入大肠则变下痢<br />
　　胸脇痛候<br />
　　胸脇痛者由胆与肝及肾之支脉虚为寒气所乘故也足少阳胆之经也其支脉从目兊贯眦目下行至胸脇里足厥隂肝之经也其支脉起足大指丛毛上循入贯膈布脇肋足少隂肾之经也其支脉从肺出络心注胸此三经之支脉并循行胸脇邪气乘于胸脇故伤其经脉邪气之与正气交击故令胸脇相引而急痛也诊其寸口脉而滑即为痛滑即为实痛即为急实即为跃滑相搏即胸脇抢急痛也<br />
　　辛苦烦满又胸脇痛欲死候<br />
　　此由手少阳之络脉虚为风邪所乘故也手少阳之脉起小指次指之端上循入缺盆布亶中散络心包风邪在其经邪气廹于心络心气不得宣畅故烦满乍上攻于胸或下引于脇故烦满而义胸脇痛也若经乆邪气留连抟于蔵则成积抟于府则成聚也<br />
<br />
<br />
<br />
<br />
<br />
<br />
<br />
　　巢氏诸病源总论卷十六<br />
　　钦定四库全书<br />
　　巢氏诸病源候总论卷十七<br />
　　隋　巢元方　撰<br />
　　痢病诸候【凡四十论】<br />
　　水谷痢候<br />
　　水谷痢者由体虚腠理开血气虚春伤于风邪气留连在肌肉之内后遇脾胃大肠虚弱而邪气乘之故为水谷痢也脾与胃为表里胃者脾之府也为水谷之海脾者胃之蔵也其候身之肌肉而脾气主消水谷水谷消其精化为荣衞中养蔵府充实肌肤大肠肺之府也为传导之官化物出焉水谷之精也为血气行于经脉其糟粕行于大肠也肺与大肠为表里而肺主气其候身之皮毛春阳气虽在表而血气尚弱其饮食居处运动劳役血气虚者则为风邪所伤客在肌肉之间后因脾胃气虚风邪又乘虚而进入于肠胃其脾气弱则不能克制水谷故糟粕不结聚而变为痢也又新食竟取风名为胃风其状恶风头多汗膈下塞不通食饮不下腹满形瘦腹大失衣则瞠满食则洞泄其洞泄者痢无度也若胃气絶者痢絶则死诊其脉微手足寒难治也脉大手足温易治下白沫脉沈则生浮则死身不热脉不悬絶滑大者生悬濇者死以蔵期之也脉絶而手足寒者死脉还手足温者生脉不还者死脉时小絶者生洪大数者死悬濇絶者死细微而濇者生大而滑者死得代絶脉者不死<br />
　　养生方云秋三月此谓容平天气以急地气以明早卧早起与鸡俱兴使志安宁以缓秋刑收敛神气使秋气平无外其志使肺气清此秋气之应也养收之道也逆之则伤肺冬为餐泄<br />
　　又云正月勿食未成核果及桃发痈疖不尔发寒热变黄疸又为泄痢<br />
　　乆水谷痢<br />
　　夫乆水谷痢者由脾胃大肠虚弱风邪乘之则泄痢虚损不复遂连滞涉引岁月则为乆痢也然痢乆则变呕哕胃弱气逆不下食故呕逆也气逆而外冷气乘之与胃气相折不通故哕也呕又变为防虫动食于五蔵也凡诸虫在人腹内居肠胃之间痢则肠胃虚弱虫动侵食若上食于蔵则心闷齿龂紫黑唇白齿断生疮下食于肛门则谷道伤烂而开也亦有变为水肿所以然者水气入胃肠虚则泄大肠金也脾土也金土母子也脾身之肌肉性本克消水谷也痢由脾弱肠虚金土气衰母子俱病不复相扶不能克水致水气流溢浸渍肌肉故变肿也亦有不及成肿而五蔵伤败水血并下而五蔵五色随之而出谓之五液俱下也凡如此者多死而呕哕肿防治之时有瘥者若五液俱下者必死五蔵伤败故也<br />

                    <br>
                        　　赤白痢候<br />
　　凡痢皆由荣衞不足肠胃虚弱冷热之气乘虚入客于肠间虚则泄故为痢也然其痢而赤白者是热乘于血血渗肠内则赤也冷气入肠抟肠间津液凝滞则白也冷热相交故赤白相杂重者状如脓涕而血杂之轻者白脓上有赤脉薄血状如鱼脂脑世谓之鱼脑痢也<br />
　　乆赤白痢候<br />
　　乆赤白痢者是冷热乘于血血渗肠间与津液相杂而下甚者肠虚不复故赤白连滞乆不瘥也凡痢乆不瘥脾胃虚弱则变呕哕胃弱气逆故呕也气逆而外有冷折之不通故哕亦变为防虫食人五蔵也三尸九虫常居人肠胃肠胃虚则动上食于五蔵则心懊而闷齿龂唇口并生疮下食于肠则肛门伤烂而谷道开也轻者可治重者致死也<br />
　　赤痢<br />
　　此由肠胃虚弱为风邪所伤则挟热热乘于血则流渗入肠与痢相杂下故为赤痢<br />
　　乆赤痢候<br />
　　乆赤痢者由体虚热乘于血血渗肠间故痢赤肠胃虚不平复其热不退故经乆不瘥胃气逆则变呕哕也胃虚谷气衰虫动侵食则变为防<br />
　　血痢<br />
　　血痢者热毒折于血入大肠故也血之随气循环经络通行蔵府常无停积毒热气乘之遇肠虚者血渗入于肠肠虚则泄故为血痢也身热者死身寒者生诊其关上脉芤大便去血暴下血数升也<br />
　　乆血痢<br />
　　此由体虚受热热折于血血渗入肠故成血痢热不歇胃虚不复故痢血乆不瘥多变呕哕及为湿防<br />
　　脓血痢<br />
　　夫春阳气在表人运动劳役腠理则开血气虚者伤于风至夏又热气乘之血性得热则流散其遇大肠虚血渗入焉与肠间津液相搏积热蕴结血化为脓肠虚则泄故成脓血痢也所以夏月多苦脓血痢肠胃虚也秋冬诊其脾脉微濇者为内溃多下血脓又脉悬絶则死滑大则生脉微小者生实急者死脉沈细虚迟者生数疾大而有热者死<br />
　　乆脓血痢候<br />
　　乆脓血痢者热毒乘经络血渗肠内则变为脓血痢热乆不歇肠胃转虚故痢乆不断皆变成湿防及呕哕也<br />
　　冷痢<br />
　　冷痢者由肠胃虚弱受于寒气肠虚则泄故为冷痢也凡痢色青色白色黑并皆为冷痢色黄色赤并是热也故痢色白食不消谓之寒中也诊其脉沈则生浮则死也<br />
　　乆冷痢候<br />
　　乆冷痢者由肠虚而寒积故冷痢乆不断也而廪丘公说云诸下悉寒也凡人肠中大便有寒则常鸭溏有热则傧人见病身体发热而下便谓热下非也平常恒自将节饮食衣被调适其人无宿寒者大便自调强人适发越薄衣冷饮食表有热不觉里冷而胃内潜冷冷即下也今始发热而下当与理中汤加大附子一枚连服三四剂重覆令微汗出微汗出则热除不复冷胃气温暖下与发热俱瘳矣宿寒之家其人常自患冷蹑湿地若足踏凁地或衣被薄皆发风下最恶何谓风下当风吹腰腹冷气彻里而暴下者难治也乆痢胃虚气逆则变呕呕而气逆遇冷折之气逆不通则变哕亦变湿防也胃虚虫动故也<br />
　　热痢<br />
　　此由肠胃虚弱风邪挟热乘之肠虚则泄故为热痢也其色黄若热甚黄而赤也<br />
　　乆热痢<br />
　　此由肠虚热积其痢连滞故乆不瘥也痢乆胃气虚则变呕呕而气逆遇冷折之气不通则变哕亦变湿防也胃虚虫动故也<br />
　　冷热痢候<br />
　　夫冷热痢者由肠胃虚弱宿有寒而为寒热所伤冷热相乘其痢乍黄乍白是也若热抟于血血渗肠间则变为血痢也而冷伏肠内抟津液则变凝白则成白滞亦变赤白痢也其汤熨针石别有正方补养宣导今附于后<br />
　　养生方导引法云泄下有寒者微引气以息内腹徐吹欲息以鼻引气气足复前即愈其有热者微呼以去之<br />
　　杂痢候<br />
　　杂痢谓痢色无定或水谷或脓血或青或黄或赤或白变杂无常或杂色相兼而痢也挟热则黄赤热甚则变脓血也冷则白白甚则青黑皆由饮食不节冷热不调胃气虚故变易<br />
　　休息痢<br />
　　休息痢者胃脘【音管】有停饮因痢积乆或冷气或热气乘之气动于饮则饮动而肠虚受之故为痢也冷热气调其饮则静而痢亦休也肠胃虚弱易为冷热其邪气或动或静故其痢乍发乍止谓之休息痢也<br />
　　白滞痢候<br />
　　白滞痢者肠虚而冷气客之抟于肠间津液凝滞成白故为白滞痢也<br />
　　痢如膏候<br />
　　痢如膏者是由蔵府虚冷冷气入于大肠成痢冷气积肠久虚滑脂凝如膏也<br />
　　蛊注痢候<br />
　　此由岁时寒暑不调则有湿毒之气伤人随经脉血气渐至于蔵府大肠虚者毒气乘之毒气挟热与血相搏则成血痢也毒气侵食于蔵府如病蛊注之家痢血杂脓瘀黑有片如杂肝与血杂下是也<br />
　　肠蛊痢候<br />
　　肠蛊痢者冷热之气入在肠间先下赤后下白连年不愈侵伤于蔵府下血杂白如病蛊之状名为膓蛊也<br />
　　下痢便肠垢<br />
　　肠垢者肠间津汁垢腻也由热痢蕴积肠间虚滑所以因下痢而便肠垢也<br />
　　不伏水土痢<br />
　　夫四方之气温凉不同随方嗜欲因以成性若移其旧土多不习伏必因饮食以入肠胃肠胃不习便为下痢故名不伏水土痢也即水谷痢是也<br />
　　呕逆吐痢候<br />
　　呕逆吐痢者由肠胃虚邪气并之蔵府之气自相乘克也脉经云心乘肝则吐痢心火也肝木也火木子母也火乘于木子扶母也此为二蔵偏实也大肠金也胃土也金土母子也大肠虚则金气衰微不能扶土致令胃气虚弱此两府偏虚也木性克土火性克金是为火木相扶心肝俱盛而金畏于火土畏于木则为肠胃皆弱肠虚弱则泄痢胃虚弱则呕吐故逆而复吐痢也诊其关上脉数其人吐跗阳脉微而濇微则下痢濇即吐逆也<br />
　　痢兼烦候<br />
　　春伤于风邪气留连因饮食不节肠胃虚弱邪气乘之则变为痢痢则府蔵俱虚水气相并上乘于心心气不宣畅否满在内故令痢而兼烦也<br />
　　痢兼渴<br />
　　夫水谷之精化为血气津液以养蔵府蔵府虚受风邪邪入于肠胃故痢痢则津液空竭府蔵虚燥故痢而兼渴也渴而引饮则痢不止翻溢水气脾胃已虚不能克消水水气流溢浸渍肌肉则变肿也<br />
　　下痢口中及肠内生疮<br />
　　凡痢口里生疮则肠间亦有疮也所以知者犹如伤寒热病胃烂身则发疮也此由挟热痢蔵虚热气内结则疮生肠间热气上冲则疮生口里然肠间口里生疮皆胃之虚热也胃虚谷气弱则九虫三尸发动则变成防<br />
　　痢兼肿<br />
　　痢兼肿者是痢乆脾虚水气在于肌肉之所为也脾与胃合俱象土脾身之肌肉胃为水谷之海而以脾气克消水谷也风邪在内肠胃虚弱则水谷变为痢也膀胱与肾合俱象水膀胱为津液之府小肠与心合俱象火而津液之水行于小肠下为小便也土性本克水今因痢脾胃虚弱土气哀微不能克制于水致令水得妄行不流于小肠而浸渍蔵府散流皮肤与气相搏腠理壅闭故痢而肿也<br />
　　痢谷道肿痛<br />
　　是由风冷客于肠胃肠胃虚则痢痢乆肠虚风邪客于肛门邪气与真气相搏故令疼痛也<br />
　　痢后虚烦<br />
　　夫体虚受风冷风冷入于肠故痢痢后虚烦者由府蔵尚虚而气内搏之所为也水谷之精以养蔵府痢则水谷减耗致令府蔵微弱痢断之后气未调理不能宣畅则肤腠还相搏蔵府蔵府既虚而使气还相搏故令虚烦<br />
　　痢后肿候<br />
　　痢后肿由脾胃尚虚肌肉为风水所乘故也脾胃虚弱受于风邪则水谷变成痢脾与胃为表里俱象土胃为水谷之海脾肌肉土性克水而痢者则脾胃虚弱土气衰微不能克水令水妄行散溢肌肉痢虽得断水犹未消肌肉先受风邪风水相搏肤腠闭密而成肿也<br />
　　痢后不能食候<br />
　　痢后不能食由脾胃虚弱气逆胸间之所为也风邪入于肠胃而痢痢则水谷减耗脾胃虚弱痢断之后脾胃尚虚不胜于食邪搏于气逆上胃弱不能食<br />
　　痢后腹痛<br />
　　痢后腹痛者体虚受风冷风冷入于肠胃则痢后腹痛是蔵气犹虚风冷余热未尽蔵府未平复冷气在内与蔵府相搏真邪相击故令腹痛也<br />
　　痢后心下逆满<br />
　　痢后而心下逆满此由蔵虚心下有停饮气逆乘之所为也风邪入肠胃则下痢下痢则府蔵虚弱痢断之后府蔵犹未调和邪气尚不消尽邪乘于气则气逆与饮食相搏而上故令心下逆满也<br />
　　脱肛候<br />
　　脱肛者肛门脱出也多因乆痢后大肠虚冷所为肛门为大肠之候大肠虚而伤于寒痢而用气其气下冲则肛门脱出因谓脱肛也<br />
　　大下后哕<br />
　　夫风冷在内入于肠胃则成大下下断之后脾胃虚气逆遇冷折之其气不通则令哕也<br />
　　谷道生疮<br />
　　谷道肛门大肠之也大肠虚热其气热结肛门故令生疮<br />
　　谷道虫<br />
　　谷道虫者由胃弱肠虚而蛲虫下乘之也谷道肛门大肠之候蛲虫者九虫之内一虫也在于肠间若府蔵气实则虫不妄动胃弱肠虚则蛲虫乘之轻者或痒或虫从谷道中溢出重者侵食肛门疮烂<br />
　　谷道痒<br />
　　谷道痒者由胃弱肠虚则蛲虫下侵谷道重者食于肛门轻者但痒也蛲虫状极细微形如今之蜗虫状也<br />
　　谷道赤痛候<br />
　　肛门为大肠之候其气虚为风热所乘热气击搏故令谷道赤痛也<br />
<br />
<br />
<br />
<br />
<br />
<br />
<br />
<br />
　　巢氏诸病源候总论卷十七<br />
　　钦定四库全书<br />
　　巢氏诸病源候总论卷十八<br />
　　隋　巢元方　撰<br />
　　湿防病诸候【凡三论】<br />
　　湿防候<br />
　　湿防病由脾胃虚弱为水湿所乘腹内虫动侵食成防也多因下利不止或时病后客热结腹内所为其状不能饮食忽忽喜睡绵绵微热骨节沈重齿无色舌上尽白细疮如粟若上唇生疮是虫食五蔵则心烦懊若下唇生疮是虫食下部则肛门烂开甚者府蔵皆被食齿下上龂悉生疮齿色紫黑利血而湿由水气也脾与胃合俱象土胃为水谷之海脾气磨而消之水谷之精化为血气以养府蔵若脾胃和则土气强盛水湿不能侵之脾胃虚弱则土气衰微或受于冷或伤于热使水谷不消化糟粕不傧实则成下利翻为水湿所伤若时病之后肠胃虚热皆令三尸九虫因虚动作侵食五蔵上出唇口下至肛门胃虚气逆则变呕哕虫食五蔵伤败利出瘀血如此者死其因脾胃虚微土气衰弱为水湿所侵虫动成防故名湿防也<br />
　　又云有天行之湿初得不觉行坐不发恒少气力或微利或不利病成则变呕吐即是虫内食于蔵<br />
　　又云有急结湿先因腹痛下利脓血相兼出病成翻大小便不通头项满痛小腹急满起坐不安亦是内食五蔵凡如此虽初证未发于外而心腹亦常烦懊至于临困唇口及肛门方复生疮即死也<br />
　　心防候<br />
　　心防者由蔵虚诸虫在肠胃间因虚而动攻食心谓之心防初不觉他病忽忽嗜睡四支沈重此防或食心则心烦闷懊痛后乃侵食余处诊其脉沈而细手足冷内湿防在心也<br />
　　疳防候<br />
　　人有嗜甘味多而动肠胃间诸虫致令侵食府蔵此犹是防也凡食五味之物皆入于胃其气随其府蔵之味而归之脾与胃为表里俱象土其味甘而甘味柔润于脾胃脾胃润则气缓气缓则虫动虫动则侵食成疳防也但虫因甘而动故名之为疳也其初患之状手足烦疼腰脊无力夜卧烦燥昏昏善忘嘿嘿眼涩夜梦颠倒饮食无味面失顔色喜睡起即头体重防胫痠疼其上食五蔵则心内懊恼出食咽喉及齿龂皆生疮出黑血齿色紫黑下食肠胃下利黑血出食肛门生疮烂开胃气逆则变呕哕急者数日便死亦有缓者心沈嘿支节疼重食饮减少面无顔色在内侵食乃至数年方上食口齿生疮下至肛门伤烂乃死<br />
　　又云五疳一是白疳令人皮肤枯燥面失顔色二是赤疳内食人五蔵令人头发焦枯三是蛲疳食人脊膂游行五蔵体重浮肿四是疳防令人下部疼痒腰脊挛急五是黑疳食人五蔵多下黑血数日即死凡五疳白者轻赤者次蛲疳又次之甘防又次之黑者最重皆从肠里上食咽喉齿龂并生疮下至谷道伤烂下利脓血呕逆手足心热腰痛嗜睡秋冬可春夏极<br />
　　又云面青颊赤眼无精光唇口燥腹胀有块日日瘦损者是疳食人五蔵至死不觉<br />
　　又云五疳缓者则变成五蒸五蒸者一曰骨蒸二曰脉蒸三曰皮蒸四曰肉蒸五曰血蒸其根源初发形候虽异至于蒸成为病大体略同皆令人腰疼心满虚乏无力日渐羸瘦或寒热无常或手足烦热或逆冷或利或涩或汗也五蒸别自有论与虚劳诸病相从也<br />
　　九虫病诸候【凡五论】<br />
　　九虫候<br />
　　九虫者一曰伏虫长四分二曰蚘虫长一尺三曰白虫长一寸四曰肉虫状如烂杏五曰肺虫状如蚕六曰胃虫状如虾蟇七曰弱虫状如瓜瓣八曰赤虫状如生肉九曰蛲虫至细微形如菜虫伏虫羣虫之主也蚘虫贯心则杀人白虫相生子孙转大长至四五尺亦能杀人肉虫令人烦满肺虫令人欬嗽胃虫令人呕逆吐喜哕弱虫又名膈虫令人多唾赤虫令人肠鸣蛲虫居胴肠多则为痔极则为癞因人疮处以生诸痈疽癣瘘瘑疥龋虫无所不为人亦不必尽有有亦不必尽多或偏无者此诸虫依肠胃之间若府蔵气实则不为害若虚则能侵蚀随其虫之动而能变成诸患也<br />
　　三虫候<br />
　　三虫者长虫赤虫蛲虫也为三虫犹是九虫之数也长虫蚘虫也长一尺动则吐清水出则心痛贯心则死赤虫状如生肉动则肠鸣蛲虫至细微形如菜虫也居胴肠间多则为痔极则为癞因人疮处以生诸痈疽癣瘘瘑疥龋虫无所不为此即是九虫内之三者而今别立名当以其三种偏发动成病故谓之三虫也其汤熨针石别有正方补养宣导今附于后<br />
　　养生方导引法云以两手着头相义长气即吐之坐地缓舒两脚以两手外抱膝中疾低头入两膝间两手交义头上十三通愈三尸也<br />
　　又云叩齿二七过辄咽气二七如三百通乃止为之二十日邪气悉去六十日小病愈百日大病除三虫伏尸皆去面体光泽也<br />
　　蚘虫候<br />
　　蚘虫者是九虫内之一虫也长一尺亦有长五六寸或因府蔵虚弱而动或因食甘肥而动其发动则腹中痛发作肿聚去来上下痛有休息亦攻心痛口喜吐涎及吐清水贯伤心者则死诊其脉腹中痛其脉法当沈弱今反脉洪而大则是蚘虫也<br />
　　寸白虫候<br />
　　寸白者九虫内之一虫也长一寸而色白形小褊因府蔵虚弱而能发动或云饮白酒以桑枝贯牛肉炙食并生栗所成<br />
　　又云食生鱼后即饮乳酪亦令生之其发动则损人精气腰脚疼弱又云此虫生长一尺则令人死<br />
　　蛲虫候<br />
　　蛲虫犹是九虫内之一虫也形甚小如今之蜗虫状亦因府蔵虚弱而致发动甚者则能成痔瘘疥癣癞痈疽瘑诸疮蛲虫是人体虚极重者故为蛲虫因动作无所不为也<br />
<br />
<br />
<br />
<br />
<br />
<br />
<br />
<br />
<br />
<br />
　　巢氏诸病源候总论卷十八<br />
　　钦定四库全书<br />

                    <br>
                        　　巢氏诸病源候总论卷十九<br />
　　隋　巢元方　撰<br />
　　积聚病诸候【凡六论】<br />
　　积聚候<br />
　　积聚者由隂阳不和府蔵虚弱受于风邪搏于府蔵之气所为也府者阳也蔵者隂也阳浮而动隂沈而伏积者隂气五蔵所生始发不离其部故上下有所穷已聚者阳气六府所成故无根本上下无所留止其痛无有常处诸蔵受邪初未能为积聚留滞不去乃成积聚肝之积名曰肥气在左脇下如覆杯有头足乆不愈令人发防疟连岁月不已以夏戊巳得之何以言之肺病传肝肝当传脾脾夏适王王者不受邪肝复欲还肺肺不肯受故留结为积故知肥气仲夏得之也<br />
　　心之积名曰伏梁起脐上如臂上至心下以秋庚辛得之何以言之肾病当传心心当传肺肺秋适王王者不受邪心欲复还肾肾不肯受故留结为积故知伏梁以秋得之也脾之积名曰否气在胃脘覆大如盘乆不愈令人四肢不收发黄疸饮食不为肌肤以冬壬癸得之何以言之肝病当传脾脾当传肾肾冬适王王者不受邪脾欲复还肝肝不肯受故留结为积故知否气以冬得之也肺之积名曰息贲在右脇下覆大如杯乆不愈令人洒淅寒热喘嗽发肺痈以春甲乙得之何以言之心病传肺肺当传肝肝以春适王王者不受邪肺欲复还心心不肯受故留结为积故知息贲以春得之也<br />
　　肾之积名曰贲防发于小腹上至心下若防贲走之状上下无时乆不愈令人喘逆骨萎少气以夏丙丁得之何以言之脾病当传肾肾当传心心夏适王王者不受邪肾欲复还脾脾不肯受故留结为积故知贲防以夏得之此为五积也<br />
　　诊其脉駃而积聚脉浮而牢积聚脉横者脇下有积聚脉来小沉实者胃中有积聚不下食食即吐出脉来细沉附骨者积也脉出在左积在左脉出在右积在右脉两出积在中央以部处之<br />
　　诊得肺积脉浮而毛按之辟易时下气逆背相引痛少气善忘目瞑皮肤寒秋愈夏剧主皮中时痛如虱缘状其甚如针刺之状时痒色白也<br />
　　诊得心积脉沉而芤时上下无常处病悸腹中热面赤咽干烦掌中热甚即唾血主身瘈疭主血厥夏瘥冬剧色赤也<br />
　　诊得脾积脉浮大而长饥则减饱则见瞠起与谷争累累如桃李起见于外腹满呕泄肠鸣四肢重足胫肿厥不能卧是主肌肉损色黄也<br />
　　诊得肝积脉而细两脇下痛邪走心下足胫寒脇痛引小腹男子积疝也女子病淋也身无膏泽喜转筋爪甲枯黑春瘥秋剧色青也<br />
　　诊得肾积脉沉而急若脊与腰相引饥则见饱则减病腰痛小腹里急口干咽肿伤烂目茫茫骨中寒主髓厥喜忘色黑也<br />
　　诊得心腹积聚其脉牢强急者生脉虚弱急者死又积聚之脉实强者生沉者死其汤熨针石别有正方补养宣导今附于后<br />
　　养生方导引法云以左足践右足上除心下积<br />
　　又云病心下积聚端坐生腰向日仰头徐以口内气因而咽之三十过而止开目<br />
　　又云左脇侧卧伸臂直脚以口内气鼻吐之周而复始除积聚心下不便<br />
　　又云以左手按右脇举右手极形除积及老血<br />
　　又云闭口微息正坐向王气张鼻取气逼置脐下小口微出十二通气以除结聚低头不息十二通以消饮食令身轻强行之冬月令人不寒<br />
　　又云端坐生腰直上展两臂仰两手掌以鼻内气闭之自极七息名曰蜀王乔除脇下积聚<br />
　　又云向晨去枕正偃卧伸臂胫瞑目闭口不息极张腹两足再息顷间吸腹仰两足倍拳欲自微息定复为春三夏五秋七冬九荡涤五蔵津润六府所病皆愈腹有疾积聚者张吸其腹热乃止症瘕散破即愈矣<br />
　　积聚痼结<br />
　　积聚痼结者是五蔵六府之气已积聚于内重因饮食不节寒温不调邪气重沓牢痼盘结者也若乆即成症<br />
　　积聚心腹痛<br />
　　积者隂气五蔵所生其痛不离其部故上下有所穷已聚者阳气六府所成故无根本上下无所留止其痛无有常处此皆由寒气抟于蔵府与隂阳气相击下上故心腹痛也诊其寸口之脉沈而横脇下有积腹中有横积聚痛又寸口脉细沉滑者有积聚在脇下左右皆满与背相引痛<br />
　　又云寸口脉而牢者脇下腹中有横积结痛而泄利脉微细者生浮者死<br />
　　积聚心腹胀满<br />
　　积者五蔵隂气所生其痛不离其部故上下有所穷已聚者阳气六府所成故无根本上下无所留止其痛无有常处也积聚成病蕴结在内则气行不宣通气搏于府蔵故心腹胀满心腹胀满则烦而闷尤短气也<br />
　　积聚宿食<br />
　　积者隂气五蔵所生其痛不离其部故上下有所穷已聚者阳气六府所成故无根本下上无所留止其痛无有常处也积聚而宿食不消者由蔵府为寒气所乘脾胃虚冷故不消化留为宿食也诊其脉来实心腹积聚饮食不消胃中冷也<br />
　　伏梁<br />
　　伏梁者此由五蔵之积一名也心之积名为伏梁起于脐上大如臂诊得心积脉沈而芤时上下无常处病腹中热而咽干心烦掌中热甚即唾血身瘈疭夏瘥冬剧唾脓血者死又其脉卒强急者生虚弱急者死<br />
　　症瘕病诸【凡十八论】<br />
　　症<br />
　　症者由寒温失节致府蔵之气虚弱而食饮不消聚结在内染渐生长块段盘牢不移动者是症也言其形状可徴验也若积引岁月人即柴瘦腹转大遂致死诊其脉而伏其症不转动者必死<br />
　　症瘕<br />
　　症瘕者皆由寒温不调饮食不化与蔵气相搏结所生也其病不动者直名为症若病虽有结瘕而可推移者名为症瘕瘕者假也谓虚假可动也其人发语声嘶中声浊而后语之气拖舌语而不出此人食结在腹病寒口里常水出四体洒洒常如发谑饮食不能常自闷闷而痛此食症病也诊其脉沉而中散者寒食症也脉而细症也若在心下则寸口脉在胃脘则关上脉在脐则尺中脉症法左手脉横症在左右手脉横症在右脉头大在上头小在下脉来逆而牢者为病症也肾脉小急肝脉小急心脉若鼔皆为瘕寸口脉结者症瘕脉而伏腹中有症不可转动必死不治故也<br />
　　养生方云饮食大走肠胃伤乆成症瘕时时结痛其汤熨针石别有正方补养宣导今附于后<br />
　　养生方导引法云向晨去枕正偃卧伸臂胫瞑目闭口无息极张腹两足再息顷间吸腹仰两足倍拳欲自微息定复为之春三夏五秋七冬九荡涤五蔵津润六府所病皆愈积聚者张吸其腹热乃止症瘕散破即愈矣<br />
　　暴症<br />
　　暴症者由府蔵虚弱食生冷之物蔵既虚弱不能消之结聚成块卒然而起其生无渐名曰暴症也本由蔵弱其症暴生至于成病死人则速<br />
　　鼈症<br />
　　鼈症者谓腹内症结如鼈之形状有食鼈触冷不消生症者有食诸杂物得冷不消变化而作者此皆脾胃气弱而遇冷不能克消故也症瘕结成推之不动移是也<br />
　　虱症<br />
　　人有多虱而性好齧之所齧既多府蔵虚弱不能消之不幸变化生症而患者亦少俗云虱症人见虱必啮之不能禁止虱生长在腹内时有从下部出亦能毙人<br />
　　米症<br />
　　人有好哑米转乆弥嗜哑之若不得米则胸中清水出得米水便止米不消化遂生症结其人常思米不能饮食乆则毙<br />
　　食症<br />
　　有人卒大能食乖其常分因饥值生葱便大食之乃生一肉块绕畔有口其病则难愈故谓食症特由不幸致此妖异成症非饮食生冷过度之病也<br />
　　腹内有人声<br />
　　夫有人腹内忽有人声或学人语而相答此乃不幸致生灾变非关经络府蔵冷热虚实所为也<br />
　　发症<br />
　　有人因食饮内误有头发随食而入成症胸喉间如有虫上下来去者是也<br />
　　蛟龙病<br />
　　蛟龙病者云三月八月蛟龙子生在芹菜上人食芹菜不幸随食入人腹变成蛟龙其病之状发则如癫<br />
　　瘕病<br />
　　瘕病者由寒温不适饮食不消与蔵气相搏积在腹内结块瘕痛随气移动是也言其虚假不牢故谓之为瘕也<br />
　　鼈瘕<br />
　　鼈瘕者谓腹中瘕结如鼈状是也有食鼈触冷不消而生者亦有食诸杂肉得冷变化而作者皆由脾胃气虚弱而遇冷则不能克消所致瘕言假也谓其有形假而推移也昔曾有人共奴俱患鼈瘕奴在前死遂破其腹得一白鼈仍故活有人乘白马来看此鼈白马遂尿随落鼈上即缩头及脚寻以马尿灌之即化为水其主曰吾将瘥矣即服之果如其言得瘥<br />
　　养生方云六月勿食泽中水令人成鼈瘕也<br />
　　鱼瘕<br />
　　有人胃气虚弱者食生鱼因为冷气所抟不能消之结成鱼瘕揣之有形状如鱼是也亦有饮陂湖之水误有小鱼入人腹不幸便即生长亦有形状如鱼也<br />
　　养生方云鱼赤目作脍食之生瘕<br />
　　蛇瘕<br />
　　人有食蛇不消因腹内生蛇瘕也亦有蛇之精液误入饮食内亦令病之其状常若饥而食则不下喉噎塞食至胸内即吐出其病在腹摸揣亦有蛇状为蛇瘕也<br />
　　肉瘕<br />
　　人有病常思肉得肉食讫又思之名为肉瘕也<br />
　　酒瘕<br />
　　人有性嗜酒饮酒既多而食谷常少积乆渐瘦其病遂常思酒不得酒即吐多睡不复能食云是胃中有虫使之然名为酒瘕也<br />
　　谷瘕<br />
　　人有能食而不大便初亦不觉为患乆乃腹内成块结推之可动故名为谷瘕也<br />
　　腹内有毛<br />
　　人有因饮食内误有毛随食入腹则令渐渐羸瘦但此病不说别有证状当以举因食毛以知之<br />
<br />
<br />
<br />
<br />
<br />
<br />
<br />
<br />
　　巢氏诸病源总论卷十九<br />
<子部,医家类,巢氏诸病源候总论><br />
　　钦定四库全书<br />
　　巢氏诸病源候总论卷二十<br />
　　隋　巢元方　撰<br />
　　疝病诸【凡十一论】<br />
　　诸疝候<br />
　　诸疝者隂气积于内复为寒气所加使荣衞不调血气虚弱故风冷入其腹内而成疝也疝者痛也或小腹痛不得大小便或手足厥冷绕脐痛自汗出或冷气逆上抢心腹令心痛或里急而腹痛此诸非一故云诸疝也脉者疝也<br />
　　寒疝<br />
　　寒疝者隂气积于内则衞气不行衞气不行则寒气盛也故令恶寒不欲食手足厥冷绕脐痛自汗出遇寒即发故云寒疝也其脉者是也其汤熨针石别有正方补养宣导今附于后<br />
　　养生方导引法云蹲踞以两手举手蹲极横治气冲肿痛寒疝入上下致肾气蹲踞以两手捉趾令离地低跟极横挽自然一通愈荣衞中痛<br />
　　寒疝心痛<br />
　　夫寒疝心痛隂气积结所生也隂气不散则寒气盛寒气盛则痛上下无常言冷气上冲于心故令心痛也<br />
　　寒疝腹痛<br />
　　此由隂气积于内寒气结搏而不散府蔵虚弱故风邪冷气与正气相击则腹痛里急故云寒疝腹痛也<br />
　　寒疝心腹痛<br />
　　此由府蔵虚弱风邪客于其间与真气相击故痛其痛随气上下或上冲于心故在于腹皆由寒气所作所以谓之寒疝心腹痛也<br />
　　寒疝积聚<br />
　　积聚者由寒气在内所生也血气虚弱风邪搏于府蔵寒多则气涩气涩则生积聚也积者隂气五蔵所生始发不离其部故上下有所穷已聚者阳气六府所成也故无根本上下无所留止但诸蔵府受邪初未能为积聚邪气留滞不去乃成积聚其为病也或左右脇下如覆杯或脐上下如臂或胃脘间覆大如盘羸瘦少气或洒淅寒热四支不收饮食不为肌肤或累累如桃李或腹满呕泄寒即痛故云寒疝积聚也其脉駃而积聚浮而牢积聚牢强急者生虚弱急者死<br />
　　七疝<br />
　　七疝者厥疝症疝寒疝气疝盘疝胕疝狼疝此名七疝也厥逆心痛足寒诸饮食吐不下名曰厥疝也腹中气乍满心下尽痛气积如臂名曰症疝也寒饮食即脇下腹中尽痛名曰寒疝也腹中乍满乍减而痛名曰气疝也腹中痛在脐旁名曰盘疝也腹中脐下有积聚名曰胕疝也小腹与隂相引而痛大便难名曰狼疝也凡七疝皆由血气虚弱饮食寒温不调之所生<br />
　　五疝<br />
　　一曰石疝二曰血疝三曰隂疝四曰妬疝五曰气疝是为五疝也而范汪所录华佗太一决疑双丸方云治八否五疝积聚伏热留饮往来寒热而不的显五疝之状寻此皆由府蔵虚弱饮食不节血气不和寒温不调之所生也<br />
　　心疝<br />
　　疝者痛也由隂气积于内寒气不散上冲于心故使心痛谓之心疝也其痛也或如锥刀所刺或隂隂而疼或四支逆冷或唇口变青皆其也<br />
　　饥疝<br />
　　隂气在内寒气客于足阳明手少隂之络令食竟必饥心为之痛故谓之饥疝<br />
　　疝瘕<br />
　　疝者痛也瘕者假也其病虽有结瘕而虚假可推移故谓之疝瘕也由寒邪与蔵府相搏所成其病腹内急痛腰背相引痛亦引小腹痛脉沈细而滑者曰疝瘕急而滑者曰疝瘕方云干脯曝之不燥者食之成疝瘕其汤熨针石别有正方补养宣导今附于后<br />
　　养生方导引法云挽两足指五息止引腹中气去疝瘕利孔窍<br />
　　又云坐舒两脚以两手捉大拇指使足上头下极挽五息止引腹中气遍行身体去疝瘕病利诸孔窍往来易行乆行精爽聪明脩长<br />
　　痰饮诸病【凡十六论】<br />
　　痰饮<br />
　　痰饮者由气脉闭塞津液不通水饮气停在胸府结而成痰又其人素盛今瘦水走肠间漉漉有声谓之痰饮其病也胸腹胀满水谷不消结在腹内两肋水入肠胃动作有声体重多唾短气好眠胸背痛甚则上气欬逆倚息短气不能卧其形如肿是也脉偏为痰浮而滑为饮其汤熨针石别有正方补养宣导今附于后养生方导引法云左右侧卧不息十二通治痰饮不消右有饮病右侧卧左有饮病左侧卧又有不消气排之左右各十有二息治痰饮也<br />
　　痰饮食不消<br />
　　此由痰水结聚在胸府膀胱之间乆而不散流行于脾胃脾恶湿得水则胀胀则不能消食也或令腹里虚满或水谷不消化或时呕逆皆其也<br />
　　热痰<br />
　　热痰者谓饮水浆结积所生也言隂阳否隔上焦生热热气与痰水相搏聚而不散故令身体虚热逆害饮食头面噏噏而热故云热痰也<br />
　　冷痰<br />
　　冷痰者言胃气虚弱不能宣行水谷故使痰水结聚停于胸膈之间时令人吞酸气逆四支变青不能食饮也<br />
　　痰结实<br />
　　此由痰水积聚在于胸府遇冷热之气相搏结实不消故令人心腹否满气息不安头目暗常欲呕逆故言痰结实<br />
　　鬲痰风厥头痛<br />
　　鬲痰者谓痰水在于胸鬲之上又犯大寒使阳气不行令痰水结聚不散而隂气逆上上与风痰相结上冲于头即令头痛或数岁不已乆连脑痛故云鬲痰风厥头痛若手足寒冷至节即死<br />
　　诸痰<br />
　　诸痰者此由血脉壅塞饮水积聚而不消散故成痰也或冷或热或结实或食不消或胸腹否满或短气好眠诸非一故云诸痰<br />
　　流饮<br />
　　流饮者由饮水多水流走于肠胃之间漉漉有声谓之流饮遇血气否涩经络不行水不宣通停聚溢于膀胱之间即令人短气少息遇冷亦能虚胀乆不瘥结聚而成癖也<br />

                    <br>
                        　　流饮宿食<br />
　　流饮宿食者由饮水过多水气流行在脾胃之间脾得湿气则不能消食令人噫则有宿食之气腹胀满亦壮热或吞酸皆其也<br />
　　留饮<br />
　　留饮者由饮酒后饮水多水气停留于胸鬲之间而不宣散乃令人脇下痛短气而渴皆其也<br />
　　留饮宿食<br />
　　留饮宿食者由饮酒后饮水多水气停留于脾胃之间脾得湿气则不能消食令人噫气酸臭腹胀满吞酸所以谓之留饮宿食也<br />
　　癖饮<br />
　　此由饮水多水气停聚两脇之间遇寒气相搏则结聚而成块谓之癖饮在脇下亘起按之则作水声<br />
　　诸饮<br />
　　诸饮者皆由荣衞气否涩三焦不调而因饮水多停积而成痰饮其为病也或两脇胀满或心胸烦闷或眼暗口干或呕逆短气诸非一故云诸饮其汤熨针石别有正方补养宣导今附于后<br />
　　养生方导引法云行左之右之侧卧闭目气不息十二通治诸饮不消右有饮病左不息排下消之<br />
　　又云鹜行气低头倚壁不息十二通以意排之痰饮宿食从下部出息鹜行气者身直颈曲排气下行而一通愈宿食乆行息然能出不须孔塞也<br />
　　支饮<br />
　　支饮谓饮水过多停积于胸鬲之间支乘于心故云支饮其病令人欬逆喘息身体如肿之状谓之支饮也<br />
　　溢饮<br />
　　溢饮谓因大渴而暴饮水水气溢于肠胃之外在于皮肤之间故言溢饮令人身体疼重而多汗是其也<br />
　　悬饮<br />
　　悬饮谓饮水过多留注脇下令脇间悬痛咳唾引脇痛故云悬饮<br />
　　癖病诸【凡十一论】<br />
　　癖<br />
　　夫五蔵调和则荣衞气理荣衞气理则津液通流虽复多饮水浆不能为病若摄养乖方三焦否隔三焦否隔则肠胃不能宣行因饮水浆过多便令停滞不散更遇寒气积聚而成癖癖者谓僻侧在于两脇之间有时而痛是也其汤熨针石别有正方补养宣导今附于后养生方云卧觉勿饮水更眠令人作水癖<br />
　　又云饮水勿急咽乆成水癖<br />
　　又云举两膝夹两颊边两手据地蹲坐故乆行之愈伏梁伏梁者宿食不消成癖腹中如杯如盘宿痈者宿水宿气癖数生痈乆行肠化为筋骨变为实<br />
　　乆癖<br />
　　乆癖谓因饮水过多水气壅滞遇寒热气相搏便成癖在于两脇下经乆不瘥乃结聚成形叚而起按之乃水鸣积有年岁故云乆癖<br />
　　癖结<br />
　　此由饮水聚停不散复因饮食相搏致使结积在于脇下时有亘起或胀痛或喘息短气故云癖结脉实者癖结也<br />
　　癖食不消<br />
　　此由饮水结聚在于膀胱遇冷热气相搏因而作癖癖者冷气也冷气乆乘于脾脾得湿冷则不能消谷故令食不消使人羸瘦不能食时泄利腹内痛气力乏弱顔色黎黑是也关脉细微而絶者腹内有癖不能食也<br />
　　寒癖<br />
　　寒癖之为病是水饮停积脇下强是也因遇寒即痛所以谓之寒癖脉而大者寒癖也<br />
　　饮癖<br />
　　饮癖者由饮水过多在于脇下不散又遇冷气相触而痛即呼为饮癖也其状脇下急时有水声<br />
　　痰癖<br />
　　痰癖者由饮水未散在于胸府之间因遇寒热之气相搏沈滞而成痰也痰又停聚流移于脇肋之间有时而痛即谓之痰癖<br />
　　悬癖<br />
　　悬癖者谓癖气在脇肋之间亘而起欬唾则引脇下悬痛所以谓之悬癖<br />
　　酒癖<br />
　　夫酒癖者因大饮酒后渴而引饮无度酒与饮俱不散停滞在于脇肋下结聚成癖时时而痛因即呼为酒癖其状脇下气急而痛<br />
　　酒癖宿食不消<br />
　　此由饮酒多食鱼脍之类腹内否满因而成渴渴又饮水水气与食结聚兼遇寒气相加所以成癖癖气停积乘于脾胃胃得癖气不能消化故令宿食不消腹内胀满噫气酸臭吞酸气急所以谓之酒癖宿食不消也<br />
　　饮酒人瘀癖葅痰<br />
　　夫饮酒人大渇渇而饮水水与酒停聚胸鬲之上蕴积不散而成癖也则令呕吐宿水色如葅汁小豆汁之类酸苦者故谓之酒癖葅痰也<br />
　　否噎病诸【凡八论】<br />
　　八否<br />
　　夫八否者荣衞不和隂阳隔絶而风邪外入与衞气相搏血气壅塞不通而成否也否者塞也言府蔵否塞不宣通也由忧恚气积或坠堕内损所致其病腹内气结胀满时时壮热是也其名有八故云八否而方家不的显其证状范汪所録华佗太一决疑双丸方云治八否五疝积聚伏热留饮往来寒热亦不说八否之名也<br />
　　诸否<br />
　　诸否者荣衞不和隂阳隔絶府蔵否塞而不宣通故谓之否但方有八否五否或六否以其名状非一故云诸否其病之但腹内气结胀满闭塞不通有时壮热与前八否之势不殊故云诸否其汤熨针石别有正方补飬宣导今附于后<br />
　　养生方导引法云正坐努腰胸仰举头将两手指相对向前捺席使急身如共头胸向下欲至席还起上下来去二七去胸肋否蔵冷臑疼闷腰脊闷也<br />
　　噎<br />
　　夫隂阳不和则三焦隔絶三焦隔絶则津液不利故令气塞不调理也是以成噎此由忧恚所致忧恚则气结气结则不宣流使噎噎者噎塞不通也<br />
　　五噎<br />
　　夫五噎谓一曰气噎二曰忧噎三曰食噎四曰劳噎五曰思噎虽有五名皆由隂阳不和三焦隔絶津液不行忧恚嗔怒所生谓之五噎噎者噎塞不通也<br />
　　气噎<br />
　　此由隂阳不和蔵气不理寒气填于胸鬲故气噎塞不通而谓之气噎令人喘悸胸背痛也<br />
　　食噎<br />
　　此由蔵气冷而不理津液涩少而不能传行饮食故饮食入则噎塞不通故谓之食噎胸内痛不得喘息食不下是故噎也<br />
　　乆寒积冷<br />
　　此患由血气衰少府蔵虚弱故令风冷之气独盛于内其冷气乆积不散所以谓之乆寒积冷也其病令人羸瘦不能饮食乆乆不瘥更触犯寒气乃变成积聚吐利而呕逆也<br />
　　腹内结强<br />
　　此由荣衞虚弱三焦不调则令虚冷在内蓄积而不散也又饮食气与冷气相搏结强而成块有上有下或沈或浮亦有根亦无根或左或右也故谓之腹内结强乆而不差积于年岁转转长大乃变成症瘕病也<br />
<br />
<br />
<br />
　　巢氏诸病源总论卷二十<br />
　　钦定四库全书<br />
　　巢氏诸病源总论卷二十一<br />
　　隋　巢元方　撰<br />
　　脾胃诸病【凡五论】<br />
　　脾胃气虚弱不能饮食<br />
　　脾者蔵也胃者府也脾胃二气相为表里胃为水谷之海主受盛饮食者也脾气磨而消之则能食今脾胃二气俱虚弱故不能饮食也尺脉浮滑不能饮食速疾者食不消脾不磨也<br />
　　脾胃气不和不能饮食<br />
　　脾者蔵也胃者府也脾胃二气相为表里胃受谷而脾磨之二气平调则谷化而能食若虚实不等水谷不消故令腹内虚胀或泄不能饮食所以谓之脾胃气不和不能饮食也其汤熨针石别有正方补养宣导今附于后<br />
　　养生方导引法云欹身两手一向偏侧急努身舒头共手竞扒相牵渐渐一时尽势气共力皆和来去左右亦然各三七项前后两角缓舒手如是似向外扒放纵身心摇三七递牙亦然去太仓不和臂腰虚闷也<br />
　　胃反<br />
　　荣衞俱虚其血气不足停水积饮在胃脘则蔵冷蔵冷则脾不磨脾不磨则宿谷不化其气逆而成胃反也则朝食暮吐暮食朝吐心下牢大如杯往往寒热甚者食已即吐其脉而则为寒则为虚虚寒相搏故食已即吐名为胃反<br />
　　五蔵及身体热<br />
　　荣衞不调隂阳否隔若阳气虚隂气盛则生寒冷之病今隂气虚阳气实故身体五蔵皆生热其状噏噏而热唇口干小便赤也<br />
　　肺萎<br />
　　肺主气为五蔵上盖气主皮毛故易伤于风邪风邪伤于府蔵而血气虚弱又因劳役大汗之后或经大下而亡津液津液竭絶肺气壅塞不能宣通诸蔵之气因成肺萎也其病欬唾而呕逆涎沫小便数是也欬唾咽燥欲饮者必愈欲欬而不能欬唾干沫而小便不利者难治诊其寸口脉数肺萎也甚则脉浮弱<br />
　　呕哕诸病【凡六论】<br />
　　干呕<br />
　　干呕者胃气逆故也但呕而欲吐吐而无所出故谓之干呕<br />
　　呕哕<br />
　　呕哕之病由脾胃有邪谷气不治所为也胃受邪气则呕脾受邪气脾胀气逆遇冷折之气不通则哕也<br />
　　哕<br />
　　脾胃俱虚受于风邪故令新谷入胃不能传化故谷之气与新谷相干胃气则逆胃逆则脾胀气逆因遇冷折之则哕也右手关上脉沈而虚者善哕也<br />
　　呕吐<br />
　　呕吐者皆由脾胃虚弱受于风邪所为也若风邪在胃则呕鬲间有停饮胃内有乆寒则呕而吐其状长太息心里澹澹然或烦满而大便难或溏泄并其<br />
　　养生方云八月勿食姜一云被霜瓜向冬发寒热及温病食欲吐或心中停饮不消或为反胃其汤熨针石别有正方补养宣导今附于后<br />
　　养生方导引法云正坐两手向后捉腕反拓席尽势使腹上下七左右换手亦然除腹肚冷风宿气积胃口冷食饮进退吐逆不下<br />
　　又云偃卧展胫两手左蹻两足踵以鼻内气自极七息除腰中病食苦呕<br />
　　又云坐直舒两脚以两手挽两足自极十二通愈肠胃不能受食吐逆以两手直义两脚底两脚痛舒以头枕膝上自极十二通愈肠胃不能受食吐逆<br />
　　噫醋<br />
　　噫醋者由上焦有停痰脾胃有宿冷故不能消谷谷不消则胀满而气逆所以好噫而吞酸气息醋臭<br />
　　恶心<br />
　　恶心者由心下有停水积饮所为也心主火脾主土土性克水今脾虚则土气衰弱不能克消水饮水饮之气不散上乘于心腹遇冷气所加之故令火气不宣则心里澹澹然欲吐名为恶心也<br />
　　宿食不消病诸【凡四论】<br />
　　宿食不消<br />
　　宿食不消由蔵气虚弱寒气在于脾胃之间故使谷不化也宿谷未消新谷又入脾气既弱故不能磨之则经宿而不消也令人腹胀气急噫气醋臭时复增寒壮热是也或头痛如疟之状寸口脉浮大按之反涩尺脉亦微而涩者则宿食不消也其汤熨针石别有正方补养宣导今附于后<br />
　　养生方导引法云凡食讫觉腹内过饱肠内先有宿气常须食前后两手捺膝左右欹身肚腹向前努腰就肚左三七右二七转身按腰脊极势去太仓腹内宿气不化脾痹肠瘦蔵府不和得令腹胀满日日消除<br />
　　又云闭口微息正坐向王气张鼻取气逼置脐下小口微出十二通气以除结聚低头不息十二通以消饮食令身轻强行之冬月不寒<br />
　　又云端坐生腰举右手承左脇鼻内气七息除胃中寒食不消<br />
　　又云端坐生腰举右手仰掌以左手承左脇以鼻内气自极七息所除胃寒食不变则愈<br />
　　又云鹜行气低头倚壁不息十二通以意排痰饮宿食从下部出自愈鹜行气者身直颈曲排气下行十二通愈宿食<br />
　　又云鴈行气低臂推膝踞以绳自防拘左低头不息十二通消食轻身益精神恶气不入去万邪一本云正坐仰天呼吸天精解酒食饮饱出气吐之数十须臾立饥且醒夏月行之令人清凉<br />
　　食伤饱<br />
　　夫食过于饱则脾不能磨消令气急烦闷睡卧不安寸口脉盛而者伤于食脉缓大而实者伤于食也其汤熨针石别有正方补养宣导今附于后<br />
　　养生方导引法云若腹中满食饮若饱端坐生腰以口内气数十满吐之以便为故不便复为之有寒气腹中不安亦得之<br />
　　又云端坐生腰口内气数十除腹中满食饮过饱寒热腹中痛病<br />
　　谷劳<br />
　　脾胃虚弱不能传消谷食使府蔵气否塞其状令人食已则卧支体烦重而嗜眠是也<br />
　　卒食病似伤寒<br />
　　此由脾胃有伏热因食不消所以发热状似伤寒但身不疼痛为异也<br />
　　水肿病诸【凡二十二论】<br />
　　水肿<br />
　　肾者主水脾胃俱主土土性克水脾与胃合相为表里胃为水谷之海今胃虚不能传化水气使水气渗溢经络浸渍府蔵脾得水湿之气加之则病脾病则不能制水故水气独归于肾三焦不泻经脉闭塞故水气溢于皮肤而令肿也其状目裹上微肿如新卧起之状颈脉动时欬股间冷以手按肿处随手而起如物裹水之状口苦舌干不得正偃偃则欬清水不得卧卧则惊惊则欬甚小便黄涩是也水病有五不可治第一唇黑伤肝第二缺盆平伤心第三脐出伤脾第四足下平满伤肾第五背平伤肺凡此五伤必不可治脉沈者水也脉洪大者可治微细者死<br />
　　养生方云十一月勿食经夏自死肉脯内动于肾喜成水病其汤熨针石别有正方补养宣导今附于后养生方导引法云虾蟇行气正坐动摇两臂不息十二通以治五劳水肿之病又云人卧勿以脚悬蹹髙处不乆遂致成肾水也<br />
　　水通身肿<br />
　　水病者由肾脾俱虚故也肾虚不能宣通水气脾虚又不能制水故水气盈溢渗液皮肤流徧四支所以通身肿也令人上气体重小便黄涩肿处按之随手而起是也<br />
　　风水<br />
　　风水病由脾肾气虚弱所为也肾劳则虚虚则汗出汗出逢风风气内入还客于肾脾虚又不能制于水故水散溢皮肤又与风湿相搏故云风水也令人身浮肿如裹水之状颈脉动时欬按肿上凹而不起也骨节疼痛而恶风是也脉浮大者名曰风水也<br />
　　十水<br />
　　十水者青水赤水黄水白水黑水悬水风水石水暴水气水也青水者先从面目肿徧一身其根在肝赤水者先从心肿其根在心黄水者先从腹肿其根在脾白水者先从脚肿上气而欬其根在肺黑水者先从脚趺肿其根在肾悬水者先从面肿至足其根在胆风水者先从四支起腹满大目尽肿其根在胃石水者先从四支小腹肿独大其根在膀胱暴水者先腹满其根在小肠气水者乍盛乍虚乍来乍去其根在大肠皆由荣衞否涩三焦不调府蔵虚弱所生虽名证不同并令身体虚肿喘息上气小便黄涩也<br />
　　大腹水肿<br />
　　夫水肿病者皆由荣衞否涩肾脾虚弱所为而大腹水肿者或因大病之后或积虚劳损或新热食竟入于水自渍及浴令水气不散流溢肠外三焦闭塞小便不通水气结聚于内乃腹大而肿故四支小隂下湿手足逆冷腰痛上气欬嗽烦疼故云大腹水肿<br />
　　身而卒洪肿<br />
　　身面卒洪肿者亦水病之肾脾虚弱所为肾主水肾虚故水妄行脾主土脾虚不能克制水故水流溢散于皮肤令身体卒然洪肿股间寒足防壅是也<br />
　　石水<br />
　　肾主水肾虚则水气妄行不依经络停结聚在脐间小腹肿大如石故云石水其引脇下胀痛而不喘是也脉沈者名曰石水尺脉微大亦为石水肿起脐下至小腹垂垂然上至胃脘则死不治<br />
　　皮水<br />
　　肺主于皮毛肾主于水肾虚则水妄行流溢于皮肤故令身体面目悉肿按之没指而无汗也腹如故而不满亦不渴四支重而不恶风是也脉浮者名曰皮水也<br />
　　水肿欬逆上气<br />
　　肾主水肺主气肾虚不能制水故水妄行侵溢皮肤而身体肿满流散不已上乘于肺肺得水而浮浮则上气而欬嗽也<br />

                    <br>
                        　　水肿从脚起<br />
　　肾者隂气主于水而又主腰脚肾虚则腰脚血气不足水之流溢先从虚而入故腰脚先肿也<br />
　　水分<br />
　　水分者言肾气虚弱不能制水令水气分散流布四支故云水分但四支皮肤虚肿聂聂而动者名水分也<br />
　　毛水<br />
　　夫水之病皆由肾虚所为肾虚则水流散经络始溢皮毛今此毛水者乃肺家停积之水流溢于外肺主皮毛故余经未伤皮毛先肿因名毛水也<br />
　　疸水<br />
　　水病无不由脾肾虚所为脾肾虚则水妄行盈溢皮肤而令身体肿满此疸水者言脾胃有热热气流于膀胱使小便涩而身而尽黄腹满如水状因名疸水也<br />
　　燥水<br />
　　燥水谓燥水溢于皮肤因令肿满以指画肉上则隠隠成文字者名曰燥水也<br />
　　湿水<br />
　　湿水者谓水气溢于皮肤因令肿满以指画肉上随画随散不成文字者名曰湿水也<br />
　　犯土肿候<br />
　　犯土之病由居住之处穿凿地土犯之土气而致病也令人身之肌肉头面徧体尽肿满气急故谓之犯土也<br />
　　不伏水土<br />
　　不伏水土者言人越在他境乍离封邑气既殊水土亦别因而生病故云不伏水土病其状身体虚肿或下利而不能食烦满气上是也<br />
　　二十四水<br />
　　夫水之病皆生于府蔵方家所出立名不同亦有二十四水或十八水或十二水或五水不的显名证寻其病根皆由荣衞不调经脉否塞脾胃虚弱使水气流溢盈散皮肤故令徧体肿满喘息上气目裹浮肿颈脉急动不得眠卧股间冷小便不通是其也<br />
　　水症<br />
　　水症者由经络否涩水气停聚在于腹内大小肠不利所为也其病腹内有结块强在两脇间膨膨胀满徧身肿所以谓之水症<br />
　　水瘕<br />
　　水瘕者由经络否涩水气停聚在于心下肾经又虚不能宣利溲便致令水气结聚而成形假在于心腹之间抑按作水声但欲饮而不用食徧身虚肿是也<br />
　　水蛊<br />
　　此由水毒气结聚在内令腹渐大动摇有声常欲饮水皮肤麤黑如似肿状名水蛊也<br />
　　水癖<br />
　　水癖由饮水浆不消水气结聚而成癖在于两脇之侧转动便痛不耐风寒不欲食而短气是也癖者谓癖侧在于脇间故受名也<br />
<br />
　　巢氏诸病源总论卷二十一<br />
　　钦定四库全书<br />
　　巢氏诸病源总论卷二十二<br />
　　隋　巢元方　撰<br />
　　霍乱病诸【凡二十四论】<br />
　　霍乱<br />
　　霍乱者由人温凉不调隂阳清浊二气有相干乱之时其乱在于肠胃之间者因遇饮食而变发则心腹绞痛其有先心痛者则先吐先腹痛者则先痢心腹并痛者则吐痢俱发挟风而实者身发热头痛体疼而复吐痢虚者但吐痢心腹刺痛而已亦有饮酒食肉腥脍生冷过度因居处不节或露卧湿地或当风取凉而风冷之气归于三焦传于脾胃脾胃得冷则不磨不磨则水谷不消化亦令清浊二气相干脾胃虚弱便致吐痢水谷不消则心腹胀满皆成霍乱霍乱有三名一名胃反言其胃气虚逆反吐饮食也二名霍乱言其病挥霍之间便致缭乱也三名走哺言其哺食变逆者也诊其脉来代者霍乱又脉代而絶者亦霍乱也霍乱脉大可治微细不可治霍乱吐下脉微迟气息劣口不欲言者不可治<br />
　　养生方云七月食蜜令人暴下发霍乱<br />
　　霍乱心腹痛<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而心腹痛者是风邪之气客于蔵府之间冷气与真气相击或上攻心或下攻腹故心腹痛也<br />
　　霍乱呕吐候<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而呕吐者是冷气客于府蔵之间或上攻于心则心痛或下攻于腹则腹痛若先心痛者则先吐先腹痛者则先痢而此呕吐是冷入于胃胃气变乱冷邪既盛谷气不和胃气逆上故呕吐也<br />
　　霍乱心腹胀满<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而心腹胀满者是寒气与蔵气相搏真邪相攻不得吐利故令人心腹胀满其有吐利过多蔵虚邪犹未尽邪搏于气气不宣发亦令心腹胀满<br />
　　霍乱下利<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而下利是冷气先入于肠胃肠胃之气得冷则交击而痛故霍乱若先腹痛者则先利也<br />
　　霍乱下利不止<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而下利不止者因肠胃俱冷而挟宿虚谷气不消肠滑故洞下不止也利不止虚冷气极冷入于筋则变转筋其胃虚冷气乘之亦变呕哕<br />
　　霍乱欲死候<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱欲死者由饮食不消冷气内搏或未得吐利或虽得吐利冷气未歇致真邪相干隂阳交争气厥不理则烦闷逆满困乏故欲死也<br />
　　霍乱呕哕<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而呕哕者由吐利后胃虚而逆则呕哕气逆遇冷折之气不通则哕<br />
　　霍乱烦渴<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而烦渴者由大吐逆上焦虚气不调理气乘于心则烦闷大利则津液竭津液竭则蔵燥蔵燥则渴烦渴不止则引饮引饮则利亦不止也<br />
　　霍乱心烦<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而心烦者由大吐大利府蔵气暴极夫吐者胃气逆也利者肠虚也若大吐大利虚逆则甚三焦不理五蔵未和冷搏于气逆上乘心故心烦亦有未经吐利心烦者是冷气入于肠胃水谷得冷则不消蕴瘀不宣气亦逆上故亦心烦<br />
　　霍乱干呕<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱干呕者由吐下之后脾胃虚极三焦不理气否结于心下气时逆上故干呕干呕者谓欲呕而无所出也若更遇冷冷折于胃气胃气不通则变成哕<br />
　　霍乱心腹筑悸<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而心腹筑悸者由吐下之后三焦五蔵不和而水气上乘于心故也肾主水其气通于隂吐下三焦五蔵不和故肾气亦虚不能制水水不下宣与气俱上乘心其状起脐下上从临至心气筑筑然而悸动不定也<br />
　　霍乱呕而烦<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱呕而烦者由吐下后胃虚而气逆故呕也气逆乘心故烦所以呕而烦也<br />
　　干霍乱<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱者多吐利也干霍乱者是冷气搏于肠胃致饮食不消但腹满烦乱绞痛短气其肠胃先挟实故不吐利名为干霍乱也<br />
　　霍乱四逆<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而大吐下后其肠胃俱虚乃至汗出其脉欲絶手足皆冷名为四逆四逆者谓隂阳卒厥絶也<br />
　　霍乱转筋<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱而转筋者由冷气入于筋故也足之三隂三阳之筋起于人足指手之三隂三阳之筋起于手指并循络于身夫霍乱大吐下之后隂阳俱虚其血气虚极则手足逆冷而荣衞不理冷搏于筋则筋为之转冷入于足之三隂三阳则脚筋转入于手之三隂三阳则手筋转随冷所入之筋筋则转者皆由邪冷之气击动其筋而移转也<br />
　　中恶霍乱<br />
　　冷热不调饮食不节使人隂阳清浊之气相干而变乱于肠胃之间则成霍乱而云中恶者谓鬼气卒中于人也其状卒然心腹绞痛而客邪内击与饮食寒冷相搏致隂阳之气亦相干乱肠胃虚则变吐利烦毒为中恶霍乱也<br />
　　霍乱诸病<br />
　　霍乱之病由冷热不调饮食不节隂阳错乱清浊之气相干在肠胃之间发则心腹绞痛吐利府蔵虚弱或烦或渴或呕哕或手足冷或本挟宿疹今因虚而发也<br />
　　霍乱后诸病<br />
　　冷热不调饮食不节使人隂阳清浊之气相干而变乱于肠胃之间则成霍乱而霍乱之后荣衞未和调府蔵尚虚冷或吐利不止呕逆未定或宿疹乘虚而发更生诸病也<br />
　　霍乱后烦躁卧不安<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱之后而烦躁卧不安者由吐下之后府蔵虚极隂阳未理血虚气乱故血气之行未复常度内乘于府蔵故烦躁而不得安卧也<br />
　　霍乱后不除<br />
　　冷热不调饮食不节使人隂阳清浊之气相干而变乱于肠胃之间则成霍乱霍乱之后而不除者由吐胷鬲宿食不尽或不得吐而但利其冷气不散因而着食入胃胃气未和故犹胀痛烦满谓之不除也<br />
　　转筋<br />
　　转筋者由荣衞气虚风冷气搏于筋故也手足之三隂三阳之筋皆起于手足指而并络于身若血气不足隂阳虚者风冷邪气中于筋随邪所中之筋则转转者谓其转动也经云足太阳下血气皆少则喜转筋喜踵下痛者是血气少则易虚虚而风冷乘之故也诊其左手关上肝脉也沈为隂隂实者肝实也若肉动转筋左手尺中名神门以脉足少隂经也浮为阳阳虚者病若转筋其汤熨针石别有正方补养宣导今附于后养生方导引法云偃卧展两胫两手外踵者相向亦鼻内气自极七息除两膝寒胫骨疼转筋<br />
　　又法覆卧傍视立两踵生腰鼻内气去转筋<br />
　　乂云张胫两足指号五息令人不转筋极自用力张脚痛挽两指号言寛大去筋节急挛躄痛乆行身开张又云覆卧傍视立两踵生腰以鼻内气自极七息已除脚中痛转筋脚酸疼一本云治脚弱<br />
　　筋急<br />
　　凡筋中于风热则弛纵中于风冷则挛急十二经筋皆起于手足指循络于身也体虚弱若中风寒随邪所中之筋则挛急不可屈伸其汤熨针石别有正方补养宣导今附于后<br />
　　养生方导引法云两手抱足头不动足向口面不受气众节气散来往三七欲得捉足左右侧身各各急挽腰不动去四支腰上下髓内冷血脉冷筋急<br />
　　又云一足向前互跪押踹极势一手向前长努拓势一足向后屈一手搦解谿急挽尽势膝头楼席使急面头渐举气融散流向下左右换易四七去腰伏菟掖下闷疼髓筋急<br />
　　又云长舒一足一脚屈两手抱膝三里努膝向前身却挽一肘取势气内散消如似骨解逓互换足各别三七渐渐去髆脊冷风冷血筋急<br />
　　又云张胫两足指号五息止令人不转筋极自用力张脚痛挽两足指号言寛大去筋节急挛躄痛乆行身开张<br />
　　又云双手反向拓腰仰头向后努急手拓处不动展两肘头相向极势三七去两臂髆筋急冷血咽骨掘弱又云一手拓前极势长努一手向后长舒尽势身似天形左右逓互换手亦二七腰脊不动去身内八节骨肉冷血筋髓虚项<br />
　　又云一足蹹地一手向前长舒一足向后极势长舒一手一足一时尽意急振二七左右亦然去髓疼筋急百脉不和<br />
　　又云两手掌倒拓两髆并前极势上下傍两掖急努振摇来去三七竟手不移处努两肘向上急势上下振摇二七欲得卷两手七自相将三七去项髆筋脉急劳一手屈卷向后左一手捉肘头向内挽之上下一时尽势屈手散放舒指三左转手皆极势四七调肘髆骨筋急张两手拓向上极势上下来往三七手不动将两肘向极势七不动手肘臂侧身极势左右廻三七去胫骨冷气风急<br />
　　结筋<br />
　　凡筋中于风热则弛纵中于风冷则挛急十二经之筋皆起于手足指而络于身也体虚者风冷之气中之冷气停积故结聚谓之结筋也<br />
<br />
<br />
<br />
<br />
<br />
<br />
　　巢氏诸病源总论卷二十二<br />
　　钦定四库全书<br />
　　巢氏诸病源总论卷二十三<br />
　　隋　巢元方　撰<br />
　　中恶病诸【凡十四论】<br />
　　中恶<br />
　　中恶者是人精神衰弱为鬼神之气卒中之也夫人隂阳顺理荣衞调平神守则强邪不干正若将摄失宜精神哀弱便中鬼毒之气其状卒然心腹刺痛闷乱欲死凡卒中恶腹大而满者诊其脉大而浮者死细而微者生又中恶吐血数升脉沈数细者死浮焱加疾者生中恶者瘥后余势停滞发作则变成注<br />
　　中恶死<br />
　　中鬼邪之气卒然心腹绞痛闷絶此是客邪暴盛隂阳为之离絶上下不通故气暴厥絶如死良乆真气复生而有乘年之衰逢月之空失时之和谓之三虚三虚而府蔵衰弱精神微羸中之则真气竭絶则死其得瘥者若余势停滞发作则变成注<br />
　　尸厥<br />
　　尸厥者隂气逆也此由阳脉卒下坠隂脉卒上升隂阳离居荣衞不通真气厥乱客邪乘之其状如死犹微有息而不恒脉尚动而形无知也听其耳内循循有如啸之声而股间暖是也耳内虽无啸声而脉动者故当以尸厥治之诊其寸口脉沈大而滑沈即为实滑即为气实气相搏身温而汗此为入府虽卒厥不知人气复则自愈也若唇正青身冷此为入蔵亦卒厥不知人即死其左手关上脉隂阳俱虚者足厥隂足少隂俱虚也病苦恍惚尸厥不知人妄有所见<br />
　　卒死<br />
　　卒死者由三虚而遇贼风所为也三虚谓乘年之哀一也逢月之空二也失时之和三也人有此三虚而为贼风所伤使隂气偏竭于内阳气阻隔于外二气壅闭故暴絶如死若府蔵气未竭者良乆乃苏然亦有挟鬼神之气而卒死者皆有顷邪退乃活也凡中恶及卒忤卒然气絶其后得苏若其邪气不尽者停滞心腹或心腹痛或身体沉重不能饮食而成宿疹皆变成注<br />
　　卒忤<br />
　　卒忤者亦名客忤谓邪客之气卒犯忤人精神也此是鬼厉之毒气中恶之类人有魂魄衰弱者则为鬼气所犯忤喜于道间门外得之其状心腹绞痛胀满气冲心胸或即闷絶不复识人肉色变异府蔵虚竭者不即治乃至于死然其毒气有轻重轻者微治而瘥重者侵克府蔵虽当时救疗余气停滞乆后犹发乃变成注<br />
　　卒忤死<br />
　　犯卒忤客邪鬼气卒急伤人入于府蔵使隂阳离絶气血暴不通流奄然厥絶如死状也良乆隂阳之气和乃苏若府蔵虚弱者即死亦有虽瘥而毒气未尽时发则心腹刺痛连滞变成注<br />
　　鬼击<br />
　　鬼击者谓鬼厉之气击着于人也得之无渐卒着如人以刀矛刺状胸脇腹内绞急切痛不可抑按或吐血或鼻中出血或下血一名为鬼排言鬼排触于人也人有气血虚弱精魂哀微忽与鬼神遇相触突致为其所排击轻者困而获免重者多死<br />
　　卒魇<br />
　　卒魇者屈也谓梦里为鬼邪之所魇屈人卧不悟皆是魂魄外游为他邪所执録欲还未得致成魇也忌火照火照则神魂遂不复入乃至于死而人有于灯光前魇者是本由明出是以不忌火也其汤熨针石别有正方补养宣导今附于后<br />

                    </div></div><hr><script charset='utf-8' src='../js/footer.js'></script></body></html>