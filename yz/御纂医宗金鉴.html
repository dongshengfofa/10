<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法御纂医宗金鉴' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>御纂医宗金鉴</center></div><div class='fo'><center>经文出处:来自殆知阁</center><br/><br>
                        　　钦定四库全书　　　　　子部五<br />
　　御定医宗金鉴　　　　　　医家类<br />
　　提要<br />
　　【臣】等谨案<br />
　　御定医宗金鉴九十卷乾隆十四年奉<br />
　　勅撰首为订正伤寒论注十七卷次为订正金匮要畧注八卷盖医书之最古者无过素问次则八十一难经然皆有论无方【案素问有半夏汤等一二方然偶然及之非其通例也】其有论有方者自张机始讲伤寒及杂证者亦以机此二书为宗然伤寒论为诸医所乱防如争大学之错简改本愈多而义愈晦病其説之太襍金匮要畧虽不甚聚讼然注者罕所发明又病其説之不详是以首订二书纠讹补漏以标证治之正轨次为删补名医方论八卷辑医方者往往仅题某丸某散治某病不知病状相似者病本多殊古人随证消息君臣佐使有其宜攻补缓急有其序或以相辅为用或以相制为功甚或以相反相激巧投而取效必明制方之意而后能详审病源以进退加减故方论并载也次为四脉要诀一卷取崔紫虚脉诀叅以内经阐虚实表里之要紫虚者宋道士崔嘉彦之号也其书简括而精宻李时珍濒湖脉学尝録以弁首故兹亦取以为凖次运气要诀一卷阐素问五运六气之理葢运气虽不可拘泥亦不可竟废故次于诊法次为诸科心法要诀五十四卷以尽杂证之变次为正骨心法要防五卷则古有是术而自薛已正体类要以外无専门之书故补其遗皆有图有説有歌诀俾学者既易考求又便诵习也自古以来惟宋代最重医学然林亿髙保衡等校刋古书而已不能有所发明其官撰医书如圣济总録太平恵民和剂局方等或博而寡要或偏而失中均不能实禆于治疗故圣济总録惟行节本而局方尤为朱震亨所攻此编仰体<br />
　　圣主仁育之心根据古义而能得其变通叅酌时冝而必求其徴騐寒热不执成见攻补无所偏施于以拯济生民同登夀域<br />
　　涵濡培飬之泽真无微之不至矣乾隆四十三年<br />
　　五月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官　【臣】　陆　费　墀<br />
<br />
<br />
<br />
<br />
<br />
　　钦定四库全书<br />
　　御纂医宗金鉴首卷<br />
　　奏疏<br />
　　太医院院使加光禄寺卿衔【臣】钱斗保等谨<br />
　　奏为钦奉<br />
　　上谕事乾隆四年十一月十七日右院判【臣】王炳御医<br />
　　【臣】呉谦<br />
　　奉<br />
　　上谕尔等衙门该修医书以正医学钦此【臣】等闻命之下曷胜惶惧欣跃医道废弛师范不立乆矣皆因<br />
　　医书駮杂人不知宗今我<br />
　　皇上圣慈仁心视民如子欲其同登寿域德意之厚与天无极此乃万世夀民公事随防同院使【臣】钱斗保左院判【臣】陈止敬御医【臣】刘裕铎合词恭<br />
　　谢<br />
　　天恩【臣】等窃闻上古之医通天之纪察地之理调其运和其化使上下合德皆神圣为之其道大也如此周时以冡宰领其职上保<br />
　　圣躬下全民命其任重也如此至汉而降医入方技然习之者犹非常人淳于意张机之属迨后视医甚轻习之者仅为一己衣食计并不存心济世自好之士耻与同俦是以良医代乏其道日衰其术失传今惟我<br />
　　皇上仰体<br />
　　圣祖仁皇帝<br />
　　世宗宪皇帝圣心未就下颁修医书之<br />
　　防【臣】等思维医虽小道实天下苍生性命所关非诸末艺之可比也考医之书天元玉册本草灵枢素问三经始自伏羲氏神农氏轩辕黄帝与臣岐伯等所作也殷时伊尹着汤液本草战国时扁鹊着难经后汉时张机着伤寒论其书世逺词奥难明且多编次传写错譌自晋而下至今医书甚伙不能枚<br />
　　举虽诸大家多所发明然亦各自成家或博而不精或杂而不一间有自相抵牾反足惑人者皆当改正注释分别诸家是非先自张机书起盖以前之书皆有法无方伤寒论金匮要畧杂病论创立方法格式始有法有方诚医宗之正派启万世之法程实医门之圣书也故先改正错譌注释以利天下时用【臣】等请将<br />
　　大内所有医书发出再<br />
　　命下京省除书坊现行医书外有旧医书无板者新医书未刻者并家藏秘书及世传经验良方着地方官婉谕购买或借抄録或本人愿自献者集送太医院<br />
　　命官纂修上自三皇以至我<br />
　　朝分门聚类删其駮杂采其精粹发其余蕴补其未备成书二部其小而约者以便初学诵读其大而博者以便学成参考使为师者必由是而敎为弟子者必由是而学则医学昌明夀民于万万世矣其纂修照何馆例书成如何颁给之处仰候<br />
　　钦定谨此<br />
　　奏<br />
　　闻乾隆四年十二月初二日<br />
　　奏奉<br />
　　防着大学士鄂尔泰酌议具奏其一应纂修事宜幷着总管考核钦此<br />
<br />
<br />
<br />
<br />
<br />
<br />
<br />
<br />
　　太保议政大臣大学士三等伯总管医书馆事务【臣】鄂尔泰谨<br />
　　奏为遵<br />
　　防酌议事太医院院使钱斗保等为钦奉<br />
　　上谕纂修医书等因一折奉<br />
　　防着大学士鄂尔泰酌议具奏其一应纂修事宜幷着总管考核钦此【臣】查修书各馆旧例所用纂修官提调官收掌官及考取誊録生监以及供事纸匠俱酌量人数足用多寡不等请<br />
　　防遵行在案今防<br />
　　皇上特命纂修医书以正医学【臣】谨详加酌议所修医书不必另行开馆即于太医院衙门内将现在闲房照例量加修葺尽可充用该医院官员到馆办事亦称近便其纂修官只需八员总修官须用二员御医呉谦刘裕铎应令充总修官仍兼纂修外其余纂修官八员应令太医院堂官并吴谦刘裕铎等将平日眞知灼见精通医学兼通文理之人保举选派如不足数再于翰林院及各部院官员内有通晓医学者酌量查派盖因前代医书词义深奥诠解不易而分门别类考订成书既欲理明亦须辞达既贵详晰尤须贯串此医理文理分修总修四者缺一必不能成完书以垂诸乆逺者也再院使钱斗保左院判陈止敬右院判王炳俱有本衙门办理事件且<br />
　　内庭差事所关重大难以分任修书之事请将该馆一切应行事务令钱斗保等三员照看经理其收掌官酌用二员亦令该医院堂官于所属人员内选派再于该医院効力人等内选取字画尚好者以备誊録如不敷用照例行文国子监直隶学政将生监秉公考试务择字画端楷咨送本馆以凭选取供事酌用四名纸匠二名亦照例于内阁取用其在馆官员人役月支桌饭工食银两俱照八旗志书馆例支领其应用桌凳什物纸张笔墨等项照例酌量向各该处咨取至院使钱斗保等奏折内请将<br />
　　大内所有医书发出再请<br />
　　勅下直省除书坊现行医书外有旧医书无板者新医书未刻者并家藏秘书及世传经验良方着地方官婉谕购买或暂借抄録或本人愿自献者俱集送太医院等语应照所奏咨明该部行文各省督抚转饬地方官遵照办理可也【臣】未敢擅便谨<br />
　　奏请<br />
　　防于乾隆四年十二月十二日<br />
　　奏奉<br />
　　防医书馆与修书各馆不同该馆纂修等官公费着照修书各馆例减半支给余依议钦此<br />
<br />
<br />
<br />
　　照管医书馆事务和硕和亲王【臣】昼谨<br />
　　奏为遵<br />
　　防议奏事乾隆五年二月初七日奉<br />
　　防太医院设馆纂修医书一事着【臣】详细查明妥议具奏钦此钦遵【臣】谨查得院使钱斗保等以古今医书甚繁虽诸大家多所发明或博而不精或杂而不一皆当改正注释以利天下时用请将<br />
　　大内所有医书发出<br />
　　命下京省令将新旧医书并家藏秘书及世传经验良方集送太医院纂修成书等情经大学士伯鄂尔泰遵<br />
　　防议称纂修医书不必另行开馆即于太医院闲房内修葺充用所需总修官二员应令呉谦刘裕铎充当仍兼纂修外其余纂修官祗需八员收掌官二员再于该院人员内选取字画尚好者以备誊録仍酌用供事四名纸匠二名该馆一切应行事务令钱斗保等三员照看经理至官员人役月支桌饭工食银两俱照八旗志书馆例支领所需桌凳纸张笔墨等项向各处咨取应用所请<br />
　　大内医书发出<br />
　　命下京省将新旧医书并家藏秘书及世传经验良方集送太医院之处应照所奏施行等因具<br />
　　奏奉<br />
　　防医书馆与修书各馆不同该馆纂修等官公费照修书各馆例减半支给余依议钦此钦遵【臣】<br />
　　复详加确查该院遵<br />
　　防将纂修事宜工食什物等项咨查各馆尚未移覆及行取各省医书之处亦未咨部通行其需用人员且未选定是以至今未曾开馆【臣】将未即速办情节询于钱斗保等据呉谦词称以前之书有法无方惟伤寒论金匮要畧杂病论等书创立始有法有方谦于余暇已详加删订书成八九稍加增减即可告竣等语窃思呉谦既称删订已成八九兼之<br />
　　大内颁发医书详加参考诚如<br />
　　圣谕纵天下之书亦未必有过于此者也请将<br />
　　大内所有医书及呉谦删订未成之书一并发与太医院选择吉期即行开馆纂修其应行事宜俱照原议办理今既有<br />
　　大内之书并呉谦未成之书足可纂修应将行文各省咨取医书之处毋庸议等因于乾隆五年二月十六日具<br />
　　奏奉<br />
　　防这所奏是馆内事宜亦着和亲王照看钦此<br />
<br />
<br />
<br />
<br />
　　钦定四库全书<br />
　　御纂医宗金鉴首卷<br />
　　照管医书馆事务和硕和亲王【臣】昼等奉<br />
　　勅纂修医书今已告成谨奉<br />
　　表恭<br />
　　进者伏以<br />
　　帝德播生成易简协隂阳之撰<br />
　　皇仁大胞与中和阐位育之功<br />
　　敛箕福以敷民统寒燠雨旸而厪念<br />
　　辨禹图而正位合刚柔燥湿以咸宜体好生之心以为心五辰顺布本博济之学以为学二气均调荡荡难名薄海蕴恬熙之化巍巍莫并普天防乐利之休【臣】等诚惶诚恐稽首顿首上言窃惟医书肇自灵素方药着于汉唐仓扁以前禁方每多不传之秘宋元而后著述皆属补救之文乃法立理明往哲示圆机之妙而执方废法后世鲜淹贯之儒非有明镜以烛其源流万物何以尽归仁夀必比玉防以通其表里羣言乃能得所防归钦惟<br />
　　皇帝陛下<br />
　　道接羲轩<br />
　　业隆参赞<br />
　　沛膏雨于山陬海澨蔀屋春生<br />
　　扇仁风于云牖松扉瑶阶日丽既已登斯民于袵席更欲进斯世于吉康<br />
　　念天时之寒暑不齐人事之寝兴难节将正医门之防<br />
　　以昭爱养之方爰发<br />
　　宫府藏书徧集古今典籍<br />
　　特命【臣】等纂修既往以诏将来诚亿万年未遇之鸿恩千百世难逢之<br />
　　旷典【臣】等四诊未谙五味粗分闻<br />
　　命自<br />
　　天悚惶无地愼选医员细陈纲目焚膏继晷不辞午夜丹铅分校合叅务竭一心研悦饮蔗浆以解热旁搜摩诘之诗进昌阳以引年逺证昌黎之説理求精当不尚竒衺词谢浮华惟期平易证详表里隂阳虚实寒热方按君臣佐使性味功能酌古以凖今芟繁而摘要书凡九十卷类分十一科恭辑书成敬呈<br />
　　御览经<br />
　　宸衷之鉴定弥觉义理精深防<br />
　　圣主之披陈益见微文灿着<br />
　　钦定嘉名医宗金鉴<br />
　　赤文緑字诚哉寿世鸿编<br />
　　云笈瑶函允矣仁民妙术悬之九市不妨家遇越人宝之千秋正使代生岐伯实乃万方之庆谁云一家之言伏愿<br />
　　泽永春台<br />
　　恩覃夏甸<br />
　　修善政于六府水火金木土谷大德常流<br />
　　培元化于一心知仁圣义中和神功默运将见阳回天上人歌舜日之舒长瑞溢寰中世戴尧天之广大矣【臣】等无任瞻<br />
　　天仰<br />
　　圣激切屏营之至谨奉<br />
　　表恭<br />
　　进以<br />
　　闻<br />
<br />
　　乾隆七年十二月十五日<br />
<br />
<br />
<br />
<br />
<br />
　　钦定四库全书<br />
　　御纂医宗金鉴首卷<br />
　　诸臣职名<br />
　　武英殿监理照管医书馆事务和硕和亲王【臣】　昼太保议政大臣大学士三等伯总管医书馆事务【臣】鄂尔泰经理提调官<br />
　　太医院院使加光禄寺卿衔食三品俸纪録三次【臣】钱斗保内务府坐办堂郎中纪録三次【臣】吉　庆<br />
　　内务府总管六库郎中纪录三次【臣】普　福内务府郎中兼佐领云骑尉纪録三次【臣】兴　贵太医院左院判食五品俸纪録三次【臣】陈止敬内　务府总领纪録三次【臣】福　宁<br />
　　总修官<br />
　　太医院右院判食五品俸兼经理事纪録三次【臣】呉　谦太医院右院判食五品俸纪録三次【臣】刘裕铎纂修官<br />
　　太医院御医加二级纪録三次【臣】李毓清<br />
　　太医院御医加二级纪録三次【臣】武维籓<br />
　　太医院御医加二级纪録三次【臣】花三格<br />
　　太医院御医加三级纪録三次【臣】施世德<br />
　　太医院御医加一级纪録二次【臣】邓锡璋<br />
　　太　医院御医　加　一　级【臣】樊君彩<br />
　　太医院八品吏目加一级纪録二次【臣】刘　绅太医院八品吏目加一级纪録二次【臣】甄　瀚太医院八品吏目纪録三次【臣】何征图<br />
　　太医院九品吏目纪録二次【臣】章垣采<br />
　　太医院额外九品吏目加一级纪録二次【臣】金世荣太医院额外吏目加　一　级【臣】刘　植<br />
　　原　任　钦　天　监　博　士【臣】刘裕锡遴　　选　廪　贡　　生【臣】孙埏柱<br />
　　効力副纂修官<br />
　　太　医　院　御　医　加　二　级【臣】俞士烜太医院八品吏目纪録二次【臣】朱伯德太医院九品吏目纪録二次【臣】栗　坚太医院九品吏目纪録二次【臣】张　隆太　医院医士纪録　三次【臣】张圣格太　医院医士纪録　三次【臣】李国勳太　医院恩粮纪録三　次【臣】屠文彬遴选监生　考授　县　丞【臣】祁宏源太　医　院　顶　带　吏　目【臣】肯国忠太　医　院　遴　选　医　生【臣】孙　铨太　医　院　遴　选　医　生【臣】呉　灏遴　　　选　　　生　　　员【臣】任永年校阅官<br />
　　太　医院御医纪録二次【臣】沈恒寀<br />
　　太　医院御　医　加　二　级【臣】盛继祖太医院御医加二级纪録二次【臣】施世琦太医院御医加一级纪録二次【臣】陈　灿太医院御医加二级纪録二次【臣】龚可法<br />
　　太医院八品吏目加四级纪録二次【臣】朱廷锦太医院八品吏目纪録二次【臣】朱嘉猷<br />
　　太医院吏目加一级军功纪録二次又二次【臣】陶起麟太　医院医士纪録二　次【臣】周　翯<br />
　　太　医院医士纪録二　次【臣】姬　斌<br />
　　收掌官<br />
　　太医院额外吏目　加　一　级【臣】崔生伟太医院额外吏目　加　一　级【臣】甘　仁誊録官<br />
　　监　　生　　捐　职　州　同【臣】福　海<br />
　　监　　　　　　　　　　　　生【臣】改师立<br />

                    <br>
                        　　监　　　　　　　　　　　　生【臣】唐明俊<br />
　　监　　　　　　　　　　　　生【臣】孙　燕<br />
　　监　　　　　　　　　　　　生【臣】萨克愼<br />
　　监　　　　　　　　　　　　生【臣】姜起蛟<br />
　　生　　　　　　　　　　　　　员【臣】马　玢<br />
　　生　　　　　　　　　　　　　员【臣】张尔谌<br />
　　生　　　　　　　　　　　　　员【臣】于　铎<br />
　　生　　　　　　　　　　　　　员【臣】李成琯<br />
　　武　　　　　　　　　　　　　生【臣】杨　瑛効力誊録官<br />
　　监　　生　捐　职　　州　　同【臣】陈　诚监　　生　考　授　　县　　丞【臣】伍杰监　　生　考　授　　吏　　目【臣】舒量<br />
　　监　　　　　　　　　　　　　生【臣】郑尚橒<br />
　　生　　　　　　　　　　　　　员【臣】呉秉干<br />
　　生　　　　　　　　　　　　　员【臣】刘文炯<br />
　　生　　　　　　　　　　　　　员【臣】孙宏度<br />
　　生　　　　　　　　　　　　　员【臣】马　琰<br />
　　生　　　　　　　　　　　　　员【臣】雷开基<br />
　　生　　　　　　　　　　　　　员【臣】冯　洲<br />
　　生　　　　　　　　　　　　员【臣】章继轮<br />
　　医　　　　　　　　　　　　生【臣】朱　观<br />
　　武英殿监造<br />
　　内务府南苑郎中兼佐领加五级纪録十次【臣】雅尔岱内务府钱粮衙门郎中兼佐领加五级纪録十一次【臣】永　保内务府愼刑司员外郎纪録一次【臣】永　忠同　知　加　一　级　纪　録　九　次【臣】英　亷内务府广储司司库加　二　级【臣】三　格监　　造　　加　　一　　　级【臣】李　保<br />
　　监　　　　　　　　　　　　造【臣】郑桑格<br />
　　库　　　　　　　　　　　　掌【臣】李延伟<br />
　　库　　　　　　　　　　　　掌【臣】虎什泰<br />
<br />
<br />
<br />
　　御纂医宗金鉴首卷诸臣职名<br />
　　钦定四库全书<br />
　　御纂医宗金鉴首卷<br />
　　总目<br />
　　卷一<br />
　　订正伤寒论注<br />
　　辨太阳病衇证并治上篇<br />
　　卷二<br />
　　订正伤寒论注<br />
　　辨太阳病衇证并治中篇<br />
　　卷三<br />
　　订正伤寒论注<br />
　　辨太阳病衇证并治下篇<br />
　　卷四<br />
　　订正伤寒论注<br />
　　辨阳明病衇证并治全篇<br />
　　卷五<br />
　　订正伤寒论注<br />
　　辨少阳病衇证并治全篇<br />
　　卷六<br />
　　订正伤寒论注<br />
　　辨太隂病衇证并治全篇<br />
　　卷七<br />
　　订正伤寒论注<br />
　　辨少隂病衇证并治全篇<br />
　　卷八<br />
　　订正伤寒论注<br />
　　辨厥隂病衇证并治全篇<br />
　　卷九<br />
　　订正伤寒论注<br />
　　辨合病并病衇证并治篇<br />
　　卷十<br />
　　订正伤寒论注<br />
　　辨差后劳复食复隂阳易病衇证并治篇<br />
　　卷十一<br />
　　订正伤寒论注<br />
　　辨坏病衇证并治篇<br />
　　卷十二<br />
　　订正伤寒论注<br />
　　辨温病衇证并治篇<br />
　　卷十三<br />
　　订正伤寒论注<br />
　　辨痉湿暍病衇证并治篇<br />
　　卷十四<br />
　　订正伤寒论注<br />
　　辨霍乱病衇证并治篇<br />
　　卷十五<br />
　　订正伤寒论注<br />
　　辨可汗病衇证篇<br />
　　辨不可汗病衇证篇<br />
　　辨可吐病衇证篇<br />
　　辨不可吐病衇证篇<br />
　　辨可下病衇证篇<br />
　　辨不可下病衇证篇<br />
　　卷十六<br />
　　订正伤寒论注<br />
　　平衇法篇<br />
　　辨衇法篇<br />
　　卷十七<br />
　　订正伤寒论注<br />
　　正误<br />
　　存疑<br />
　　陶隐居名医别録合药分剂法则<br />
　　三隂三阳经衇图注<br />
　　伤寒刺灸等穴图<br />
　　卷十八<br />
　　订正金匮要畧注<br />
　　藏府经络先后第一<br />
　　痉湿暍第二<br />
　　卷十九<br />
　　订正金匮要畧注<br />
　　百合狐惑隂阳毒第三<br />
　　疟病第四<br />
　　中风歴节第五<br />
　　血痹虚劳第六<br />
　　肺痿肺痈欬嗽上气第七<br />
　　卷二十<br />
　　订正金匮要畧注<br />
　　奔豚气第八<br />
　　胸痹心痛短气第九<br />
　　腹满寒疝宿食第十<br />
　　五藏风寒积聚第十一<br />
　　惊悸吐衄下血胸满瘀血第十二<br />
　　卷二十一<br />
　　订正金匮要畧注<br />
　　痰饮欬嗽第十三<br />
　　消渴小便利淋第十四<br />
　　水气病第十五<br />
　　卷二十二<br />
　　订正金匮要畧注<br />
　　黄疸病第十六<br />
　　呕吐哕下利第十七<br />
　　疮痈肠痈浸淫第十八<br />
　　跌蹶手指臂肿转筋隂狐疝蛔虫第十九<br />
　　卷二十三<br />
　　订正金匮要畧注<br />
　　妇人妊娠第二十<br />
　　妇人产后病第二十一<br />
　　妇人杂病第二十二<br />
　　杂疗第二十三<br />
　　卷二十四<br />
　　订正金匮要畧注<br />
　　禽兽虫鱼禁忌第二十四<br />
　　果食菜谷禁忌第二十五<br />
　　卷二十五<br />
　　订正金匮要畧注<br />
　　正误<br />
　　存疑<br />
　　卷二十六<br />
　　删补名医方论<br />
　　独参汤起至硃砂安神丸止【计二十五方】<br />
　　卷二十七<br />
　　删补名医方论<br />
　　补中益气汤起至五味子散止【计二十五方】<br />
　　卷二十八<br />
　　删补名医方论<br />
　　续命汤起至香薷饮止【计二十四方】<br />
　　卷二十九<br />
　　删补名医方论<br />
　　黄连解毒汤起至外台茯苓饮止【计二十七方】<br />
　　卷三十<br />
　　删补名医方论<br />
　　礞石滚痰丸起至托里消毒饮止【计二十四方】<br />
　　卷三十一<br />
　　删补名医方论<br />
　　桂枝汤起至十枣汤止【计二十九方】<br />
　　卷三十二<br />
　　删补名医方论<br />
　　大承气汤起至茵蔯蒿汤止【计二十五方】<br />
　　卷三十三<br />
　　删补名医方论<br />
　　小柴胡汤起至白头翁汤止【计二十方】<br />
　　卷三十四<br />
　　四诊要诀<br />
　　望色闻声问证切衇诊法<br />
　　卷三十五<br />
　　运气要诀<br />
　　太虚图起至冲阳诸衇穴图止<br />
　　卷三十六<br />
　　伤寒心法要诀<br />
　　伤寒传经从阳化热从隂化寒原委起至隂毒止<br />
　　卷三十七<br />
　　伤寒心法要诀<br />
　　表热里热起至隂阳易止<br />
　　卷三十八<br />
　　伤寒心法要诀<br />
　　类伤寒五证起至河间两解利法止<br />
　　卷三十九<br />
　　杂病心法要诀<br />
　　眞中风<br />
　　类中风<br />
　　伤风<br />
　　痓病<br />
　　痹证<br />
　　痿证<br />
　　脚气<br />
　　卷四十<br />
　　杂病心法要诀<br />
　　内伤<br />
　　虚劳<br />
　　劳瘵<br />
　　自汗盗汗<br />
　　失血<br />
　　消渴<br />
　　卷四十一<br />
　　杂病心法要诀<br />
　　神病<br />
　　癫狂癎<br />
　　诸气<br />
　　遗精<br />
　　赤白浊带<br />
　　痰饮<br />
　　欬<br />
　　喘急哮吼<br />
　　胀满水肿<br />
　　卷四十二<br />
　　杂病心法要诀<br />
　　疟疾<br />
　　霍乱<br />
　　呕吐哕<br />
　　翻胃噎膈<br />
　　泄泻<br />
　　痢疾<br />
　　黄疸<br />
　　积聚<br />
　　疝<br />
　　卷四十三<br />
　　杂病心法要诀<br />
　　头痛晕<br />
　　眼目<br />
　　牙齿口舌<br />
　　咽喉<br />
　　肩背痛<br />
　　心腹诸痛<br />
　　胸脇痛<br />
　　腰痛<br />
　　小便闭癃<br />
　　遗尿不禁<br />
　　大便燥结<br />
　　卷四十四<br />
　　妇科心法要诀<br />
　　调经<br />
　　经闭<br />
　　卷四十五<br />
　　妇科心法要诀<br />
　　崩漏<br />
　　带下<br />
　　症瘕积痞痃癖疝<br />
　　嗣育<br />
　　卷四十六<br />
　　妇科心法要诀<br />
　　胎前诸证<br />
　　卷四十七<br />
　　妇科心法要诀<br />
　　产后诸证<br />
　　卷四十八<br />
　　妇科心法要诀<br />
　　产后诸证<br />
　　卷四十九<br />
　　妇科心法要诀<br />
　　乳证<br />
　　前隂诸证<br />
　　杂证<br />
　　卷五十<br />
　　幼科心法要诀<br />
　　四诊总括起至虎口三关部位<br />
　　初生门【上】<br />
　　卷五十一<br />
　　幼科心法要诀<br />
　　初生门【下】<br />
　　惊风<br />
　　癎证<br />
　　卷五十二<br />
　　幼科心法要诀<br />
　　疳证<br />
　　吐证<br />
　　泻证<br />
　　卷五十三<br />
　　幼科心法要诀<br />
　　感冒<br />
　　瘟疫<br />
　　暑证<br />
　　霍乱<br />
　　痢疾<br />
　　疟疾<br />
　　欬<br />
　　喘证<br />
　　卷五十四<br />
　　幼科心法要诀<br />
　　痰证<br />
　　疝证<br />
　　淋证<br />
　　头痛<br />
　　腹痛<br />
　　黄疸<br />
　　水肿<br />
　　腹胀<br />
　　卷五十五<br />
　　幼科心法要诀<br />
　　发热<br />
　　积滞<br />
　　癖疾<br />
　　汗证<br />
　　失血<br />
　　杂证<br />
　　卷五十六<br />
　　痘疹心法要诀<br />
　　痘门证治<br />
　　卷五十七<br />
　　痘疹心法要诀<br />
　　痘疹并证治<br />
　　卷五十八<br />
　　痘疹心法要诀<br />
　　痘中杂证【上】<br />
　　卷五十九<br />
　　痘疹心法要诀<br />
　　痘中杂证【下】<br />
　　男妇年长出痘门<br />
　　疹门证治<br />
　　卷六十<br />
　　种痘心法要旨<br />
　　种痘诸法<br />
　　卷六十一<br />
　　外科心法要诀<br />
　　人身经络图歌起至药筒拔法歌止<br />
　　卷六十二<br />
　　外科心法要诀<br />
　　肿痬主治类方<br />
　　肿痬敷贴类方<br />
　　溃痬主治类方<br />
　　洗涤类方<br />
　　膏药类方<br />
　　痳药类方<br />
　　去腐类方<br />
　　生肌类方<br />
　　卷六十三<br />
　　外科心法要诀<br />
　　头部<br />
　　面部<br />
　　卷六十四<br />
　　外科心法要诀<br />
　　项部<br />
　　背部<br />
　　腰部<br />
　　卷六十五<br />
　　外科心法要诀<br />
　　眼部<br />
　　鼻部<br />
　　耳部<br />
　　口部<br />
　　唇部<br />
　　齿部<br />
　　卷六十六<br />
　　外科心法要诀<br />
　　舌部<br />
　　喉部<br />
　　胸乳部<br />
　　卷六十七<br />
　　外科心法要诀<br />
　　腹部<br />
　　腋部<br />
　　肋部<br />
　　内痈部<br />
　　卷六十八<br />
　　外科心法要诀<br />
　　肩部<br />
　　臑部<br />
　　臂部<br />
　　手部<br />
　　卷六十九<br />
　　外科心法要诀<br />
　　下部<br />
　　臀部<br />
　　卷七十<br />
　　外科心法要诀<br />
　　股部<br />
　　膝部<br />
　　卷七十一<br />
　　外科心法要诀<br />
　　胫部<br />
　　足部<br />
　　卷七十二<br />
　　外科心法要诀<br />
　　发无定处【上】<br />
　　卷七十三<br />
　　外科心法要诀<br />
　　发无定处【中】<br />
　　卷七十四<br />
　　外科心法要诀<br />
　　发无定处【下】<br />
　　卷七十五<br />
　　外科心法要诀<br />
　　杂证部<br />
　　卷七十六<br />
　　外科心法要诀<br />
　　婴儿部<br />
　　卷七十七<br />
　　眼科心法要诀<br />
　　目睛原始歌起至胎患内障歌止<br />
　　卷七十八<br />
　　眼科心法要诀<br />
　　外障总名歌起至附外治方止<br />
　　卷七十九<br />
　　刺灸心法要诀<br />
　　九鍼原始起至十二经衇气血多少歌止<br />
　　卷八十<br />
　　刺灸心法要诀<br />
　　诸经起止全图起至足三阳经总穴名止<br />
　　卷八十一<br />
　　刺灸心法要诀<br />
　　手太隂肺藏图起至脾经分寸歌止<br />
　　卷八十二<br />
　　刺灸心法要诀<br />
　　手少隂心藏图起至心包络经分寸歌止<br />
　　卷八十三<br />
　　刺灸心法要诀<br />
　　足少隂肾藏图起至肝经分寸歌止<br />
　　卷八十四<br />
　　刺灸心法要诀<br />
　　奇经八衇总歌起至隂维衇分寸歌止<br />
　　卷八十五<br />
　　刺灸心法要诀<br />
　　前面要穴图起至足部主病要穴歌止<br />
　　卷八十六<br />
　　刺灸心法要诀<br />
　　灸难产图起至煮鍼药方止<br />
　　卷八十七<br />
　　正骨心法要旨<br />
　　外治手法<br />
　　卷八十八<br />
　　正骨心法要旨<br />
　　图形并内外证治诸法<br />
　　卷八十九<br />
　　正骨心法要旨<br />
　　图形并内外证治诸法<br />
　　卷九十<br />
　　正骨心法要旨<br />
　　杂证治法<br />
<br />
<br />
　　御纂医宗金鉴首卷总目<br />
　　钦定四库全书<br />
　　御纂医宗金鉴首卷<br />
　　凡例<br />
　　一医书自灵素而后惟汉张机伤寒论金匮要畧二书实一衇相承但义理渊深方法微奥领防不易且多譌错旧注随文附防难以传信今于其错譌者悉为订正逐条详加注释更集诸注之实足阐发微义者以备叅考<br />
　　一方者一定之法法者不定之方也古人之方即古人之法寓焉立一方必有一方之精意存于其中不求其精意而徒执其方是执方而昧法也旧有医方考医方解等书尚未能畅发前人之精意今于各书中能透发古方之精意者萃而集之不当者删之未备者补之<br />
　　一天时之不齐民病所由生也素问言五运六气特详医不明此则不识亢害承制淫胜郁复之理不足以称医之良也但经文散见诸篇学者每有望洋之叹今搜集成编俾一览无遗庶易于融防贯通<br />
　　一望闻问切古圣称为圣神工巧盖医者之首务也经云能合色衇可以万全又云闻其声而知其人之疾苦问其苦欲而知其病之所在是虽圣人不能舍此以为法也而况后学乎今取崔紫虚四言衇诀上合灵素之言望闻问切者集为一编学者熟读玩味临证之时自有得心应手之妙<br />
　　一妇科诸证与方衇无异惟经带崩漏胎产症瘕不同兹集于此数证折衷羣书详加探讨病情方药要归正当其他诸证与方衇同者仍当于杂证门求之<br />
　　一婴儿气血未充形神怯弱藏府柔脆风痰惊食诸邪易乘难去故急则为惊缓则成疳即吐泻感冒等证治之稍不如法皆足变生不测前贤称为难医不诚然哉非理明心细识精胆大未易擅塲兹分门别类博采羣书撮其精粹以为幼科指南<br />
　　一痘疹亦婴儿之一证也而必耑其科者以其传变迅速犹方衇之伤寒不可以时日待也虽然治痘诚难而得其要防则难者易矣盖痘自禀赋天时人事以及发热见防起胀灌浆结痂落痂莫不有顺险逆之三候顺证不药而愈险证非药不愈逆证虽药无济业是科者能于此辨之明审之确更详察其虚实寒热所兼所挟之证而治之则于以挽回造化也无难矣疹证虽有数种惟痳疹一证变幻莫测更宜详究若夫种痘一法则又去逆就顺化险为平欲以人定胜天者也自宋以后始有是法皆互相授受未有成书今取耑科世业屡经试验方法载之于书<br />
　　一眼科自灵枢大惑篇数语已足该后世五轮八廓之义千金外台又演其旨银海精微列证百余条龙木论分为五轮八廓内障外障七十二证宋金元明诸贤著述各有发明可谓既详且尽矣然五轮之説尚本于经而八廓则凭臆立论三因病情未见精切兹特据经订正采辑诸书精蕴弃其駮杂<br />
　　一灵枢经为刺灸家鼻祖其文精微详尽铜人一图星罗棋布甲乙千金等书阐其意旨然精斯术者恒不易得何也诚以经衇流行交防支别过接之际与夫井荥兪经合原等穴毫厘一差千里遂谬非穷究博考口传心授鲜能得其奥旨近世惟天星奇穴犹有得其传者其他未之尝闻今取灵枢各家之书精研详究考其分寸明其行列一一绘图立説<br />
　　一人身藏府根于内经络行于外气血流贯于其中医固无内外之可分也苐以证之形于外故称之曰外科经云六府不和留结为痈亦可知无外之非本于内矣是集绘图立説外以辨其形色部位经络内以察其藏府气血与夫隂阳虚实六淫七情病因方药内治外治诸法详载于篇<br />

                    <br>
                        　　一正骨科向无成书各家著述惟凖防稍备然亦只言其证药而于经络部位骨度名目手法俱未尝详言之今考灵素骨度篇及十二经络与所伤部位及外治内治药饵手法器具一一绘图立説彚集成书<br />
　　一证候传变难以言尽而其要不外隂阳表里寒热虚实八者而已是集凡论一证必于是八者反覆详辨故谓之心法经云知其要者一言而终不知其要流散无穷此之谓欤<br />
　　一医者书不熟则理不明理不明则识不精临证游移漫无定见药证不合难以奏效今于古今之言病机病情治法方药上叅灵素弃其偏駮録其精粹编为歌钤学者易于成诵故曰要诀<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴首卷凡例<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷一<br />
　　订正仲景全书凡例<br />
　　一伤寒论与金匮要畧原是一书自林亿校刋遂分为二殊失先贤之意后赵开美仍合为一书今复其旧使后学知伤寒与杂证原非有二也<br />
　　一全书经文诸家旧本或字有增减或节有分合或重出不书衍文或正误各不相同是集则以仲景全书为凖而参之各家以昭画一<br />
　　一伤寒论金匮要畧法律本自井然但系千载遗书错误颇多虽经歴代注家编次诠解然各执己见位置无常难以为法兹集伤寒分经仍依方有执条辨而次序先后则更为变通金匮门类悉照林亿校本而纲领条目则详为分别并不拘泥前人惟在啓发后学足禆实用<br />
　　一经中凡错简遗误文义不属应改补删移者审辨精覈皆详于本条经文之下其有全节文义不相符合絶难意解者虽勉加注释终属牵强然其中不无可采之句故另彚二帙一曰正误一曰存疑附之卷末以备参考金匮要畧仿此<br />
　　一书中辞精义奥注释诚难若徒尚辞华必支离蔓衍何以阐发微言是注惟期简易明显发挥经旨间或旁参互证亦惟援引本经不事虚文用滋惑<br />
　　一伤寒论自成无已创注以来踵之者百余家金匮要畧自赵良衍义后继之者十余人各有精义羽翼经文然或渉浮泛或近隐晦醇疵并见难以适从兹汰其重复删其冗防取其精确实有发明者集注于右用资考证<br />
　　一上古有法无方自仲景始有法有方其规矩变化之妙立法成方之旨各有精义皆当眀晰兹于每方必审究其立方主治之理君臣佐使之相辅功能性味之相合一一解于其后即方中用水之甘澜麻沸火之宜文宜武煎之缓急渍之迟速服之频顿莫不各有适病之宜前人或置而不论者必备録而详解之<br />
　　一是集伤寒则首六经次合病并病次差后劳复食复隂阳易次壊病温病痉湿暍霍乱次可汗不可汗可吐不可吐可下不可下次平衇辨衇法此一书之次第也首纲领次具证次出方次因误致变次因逆成壊此一篇之次第也首经文次注释次集注次方药次方解集解其经文有缺误者则加辨论于经文之下以按字冒之其与本条互相发明而非専论本条者加辨论于本注之后亦以按字冒之此逐条之次第也俾后学了然心目易于融防贯通金匮要畧序法仿此<br />
　　一金匮二十五章内有与伤寒文同者十之一二虽为重出然亦间有义别之处今将伤寒论中已有専注者则不复赘释其与本经切要者必重加发明以阐扬其旨<br />
　　一古人姓氏有传记详明者昭昭可考若仅书其字则无从知其名矣夫以其人竭虑殚精乆而冺其迹所不忍也故于无考者书其字可考者书其名以示不没其善之意<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷一凡例<br />
　　钦定四库全书<br />
　　御纂医宗金鉴卷一<br />
　　订正仲景全书伤寒论注太阳上篇目録<br />
　　桂枝汤<br />
　　桂枝加附子汤<br />
　　五苓散<br />
　　麻黄杏子石膏甘草汤<br />
　　十枣汤<br />
　　桂枝加人参汤<br />
　　葛根黄芩黄连汤<br />
　　桂枝去芍药汤<br />
　　桂枝去芍药加附子汤<br />
　　桂枝加厚朴杏子汤<br />
　　蒂散<br />
　　大陷胸汤<br />
　　小陷胸汤<br />
　　三物白散<br />
　　大陷胸丸<br />
　　文蛤散<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷一目録<br />
　　钦定四库全书<br />
　　御纂医宗金鉴卷一<br />
　　订正仲景全书伤寒论注<br />
　　伤寒论后汉张机所着发眀内经奥旨者也并不引古经一语皆出心裁理无不该法无不备盖古经皆有法无方自此始有法有方啓万世之法程诚医门之圣书但世逺残阙多编次传写之误今博集诸家注释采其精粹正其错譌删其驳杂补其阙漏发其余蕴于以行之天下则大法微言益昭诸万世矣<br />
　　辨太阳病衇证并治上篇<br />
　　太阳主表为一身之外藩总六经而统荣卫凡外因百病之袭人必先于表表气壮则卫固荣守邪由何入经曰虽有大风苛毒勿之能害是也若表气虚则荣卫之气不能御外故邪得而乘之经曰虚邪不能独伤人必因身形之虚而后客之也卫阳也荣隂也风阳邪也寒隂邪也邪之害人各从其类故中风则卫受之伤寒则荣受之卫分受邪则有汗为虚邪桂枝证也荣分受邪则无汗为实邪麻黄证也荣卫俱受邪均无汗皆为实邪大青龙证也大纲三法用之得当其邪立解用违其法变病百出縁风为百病之长故以风中卫列为上篇寒伤荣与风寒两伤列为中下二篇其条目俱详于本篇之下俾读者开卷了然有所遵循也<br />
　　太阳之为病衇浮头项强痛而恶寒<br />
　　【注】太阳膀胱经也太阳之为病谓太阳膀胱经之所为病也太阳主表表统荣卫风邪中卫寒邪伤荣均表病也衇浮表病衇也头项强痛恶寒表病证也太阳经衇上额交巅入络脑还出别下项连风府故邪客其经必令头项强痛也恶寒者因风寒所伤故恶之也首揭此条为太阳病之提纲凡上中下三篇内称太阳病者皆指此衇证而言也<br />
　　【按】荣卫二者皆胃中后天之谷气所生其气之清者为荣浊者为卫卫即气中之慓悍者也营即血中之精粹者也以其定位之体而言则曰气血以其流行之用而言则曰营卫营行衇中故属于隂也卫行衇外故属于阳也然营卫之所以流行者皆本乎肾中先天之一气故又皆以气言曰营气卫气也<br />
　　【集注】滑夀曰衇在肉上行主表也<br />
　　方有执曰表即皮肤荣卫丽焉故衇见尺寸俱浮知病在太阳表也项颈后也恶寒者该风而言也风寒初袭而郁于表不能再胜风寒之外忤故畏恶之<br />
　　程应旄曰太阳经之见证莫确于头痛恶寒故首揭之<br />
　　吴人驹曰头为三阳之通位项为太阳之専位有所障碍不得如常之柔和是为强痛<br />
　　太阳病发热汗出恶风衇缓者名为中风<br />
　　【注】太阳病即首条衇浮头项强痛而恶寒之谓也卫为表阳风属阳邪风邪中人则卫受之从其类也风中于卫即发热者以风卫皆阳其性本热故变热甚防不似伤寒待其闭郁而始热也卫病不能固表又为阳邪所蒸故腠理踈而汗出也汗出表虚为风所忤故恶风也风性柔软故衇缓也此承上条言太阳病又兼见此衇证者名曰中风以为中风病之提纲后凡称中风者皆指此衇证而言也<br />
　　【集注】方有执曰衇缓即下文阳浮而隂弱之谓言既有如首条所揭之太阳病加之发热汗出恶风而衇缓者则其病乃是触犯于风所致故名中风汪琥曰中风非东垣所云中府中藏中血衇之谓盖中字与伤字同义仲景论中不直言伤风者恐后学不察以咳鼻塞声重之伤风混同立论故以中字别之也衇缓当作浮缓看浮是太阳病衇缓是中风衇中篇紧衇亦当仿此<br />
　　太阳中风阳浮而隂弱阳浮者热自发隂弱者汗自出啬啬恶寒淅淅恶风翕翕发热鼻鸣干呕者桂枝汤主之<br />
　　【注】太阳中风即上二条合而言之又详举其证以出其治也后凡称太阳中风者皆指此衇此证也隂阳指荣卫而言非指尺寸浮沉也阳浮即越人曰三菽之浮肺之浮也肺主皮毛取之而得者即卫分之浮也六菽之浮心之浮也心主血衇取之而得者即营分之浮也营分之浮较之卫分之浮则无力而弱故曰阳浮而隂弱也卫为风客则卫邪强而发热矣故曰阳浮者热自发营受邪蒸则营不固而汗出矣故曰隂弱者汗自出营卫不和则肌表踈缓故有啬啬之恶寒淅淅之恶风翕翕之发热也然在皮肤之表非若伤寒之壮热无汗恶寒虽近烈火而不减恶风虽处宻室而仍畏也皮毛内合于肺皮毛不固风邪侵肺则气壅而鼻鸣矣胸中者阳气之本卫阳为风邪所干不能敷布则气上逆而为干呕矣故宜桂枝汤解肌固表调和营卫也<br />
　　【集注】程应旄曰啬啬恶寒者肌被寒侵怯而敛也淅淅恶风者肌因风洒踈难御也翕翕发热者肌得热蒸合欲扬也啬啬淅淅翕翕字俱从皮毛上形容较之伤寒之见证自有浮沉浅深之别<br />
　　桂枝汤方<br />
　　桂枝【三两去皮】　　　芍药【三两】<br />
　　甘草【二两炙】　　　生姜【三两切】<br />
　　大枣【十二枚擘】<br />
　　右五味防咀三味以水七升微火煑取三升去滓适寒温服一升服已须歠热稀粥一升余以助药力温覆令一时许徧身漐漐微似有汗者益佳不可令如水流漓病必不除若一服汗出病差停后服不必尽剂若不汗更服依前法又不汗后服当小促其间半日许令三服尽若病重者一日一夜周时观之服一剂尽病证犹在者更作服若汗不出者乃服至二三剂禁生冷黏滑肉麫五辛酒酪臭恶等物<br />
　　【按】桂枝汤方桂枝下有去皮二字夫桂枝气味辛甘全在于皮若去皮是枯木矣如何有解肌发汗之功宜删此二字后仿此<br />
　　【方解】名曰桂枝汤者君以桂枝也桂枝辛温辛能发散温通卫阳芍药酸寒酸能收敛寒走隂营桂枝君芍药是于发汗中寓敛汗之旨芍药臣桂枝是于和营中有调卫之功生姜之辛佐桂枝以解表大枣之甘佐芍药以和中甘草甘平有安内攘外之能用以调和中气即以调和表里且以调和诸药以桂芍之相须姜枣之相得借甘草之调和阳表隂里气卫血营并行而不悖是刚柔相济以相和也而精义在服后须防啜稀粥以助药力盖谷气内充不但易为酿汗更使已入之邪不能少留将来之邪不得复入也又妙在温覆令一时许漐漐微似有汗是授人以微汗之法也不可令如水流漓病必不除是禁人以不可过汗之意也此方为仲景羣方之冠乃解肌发汗调和营卫之第一方也凡中风伤寒衇浮弱汗自出而表不解者皆得而主之其他但见一二证即是不必悉具故麻葛青龙发汗诸剂咸用之也若汗不出麻黄证也衇浮紧麻黄衇也固不可与桂枝汤然初起无汗已用麻黄发汗汗解后复烦衇浮数者与下后衇仍浮气上冲者及下后下利止而身痛不休者经中皆用此以解外诚以此时表虽未解腠理已踈邪不在皮毛而在肌肉且经汗下津液已伤故衇证虽同麻黄而主治当属桂枝也粗工妄谓桂枝汤専治中风不治伤寒使人疑而不用又谓専走肌表不治他病不知此汤倍芍药生姜加人参名桂枝新加汤用以治荣表虚寒肢体疼痛倍芍药加饴糖名小建中汤用以治里虚心悸腹中急痛再加黄耆名黄耆建中汤用以治虚损虚热自汗盗汗因知仲景之方可通治百病也适寒温服歠热稀粥以助药力欲使谷气内充易为酿汗也温覆令一时许微似有汗不令如水流漓谓不可过汗也盖取汗在不缓不急不多不少缓则邪必留连急则邪反不尽汗多则亡其阳汗少则病必不除若一服汗出病差谓病轻者初服一升病即解也停后服不必尽剂谓不可再服第二升恐其过也若不汗更服依前法谓初服不汗出未解再服一升依前法也又不汗后服谓病仍不解后服第三升也小促其间半日许令三服尽谓服此第三升当小促其服亦不可太缓以半日三时许为度令三服尽始适中其服之宜也若病重者初服一剂三升尽病不解再服一剂病犹不解乃更服三剂以一日一夜周十二时为度务期汗出病解而后已后凡有曰依服桂枝汤法者即此之谓也<br />
　　太阳病发热汗出者此为荣弱卫强故使汗出欲救邪风者宜桂枝汤<br />
　　【注】此释上条阳浮隂弱之义也经曰邪气盛则实精气夺则虚卫为风入则发热邪气因之而实故为卫强是卫中之邪气强也营受邪蒸则汗出精气因之而虚故为营弱是营中之隂气弱也所以使发热汗出也欲救邪风者宜桂枝汤<br />
　　【集注】方有执曰上言阳浮而隂弱此言营弱卫强卫强即阳浮营弱即隂弱彼此互言而互相发明者也救者解救救防之谓不曰风邪而曰邪风者以本体言也<br />
　　病人藏无他病时发热自汗出而不愈者此卫气不和也先其时发汗则愈宜桂枝汤<br />
　　【注】此释上条荣卫不和之证而又就其时发热汗出者以明其治也藏里也无他病谓里无他病也有时发热有时不热有时汗出有时不汗出其表病流连而不愈者非荣不和是卫强不与荣和也当于未热未汗之时预用桂枝汤解肌发汗迎而夺之以遏其势则热退汗敛而病自愈矣<br />
　　【集注】方有执曰时以暂言卫气不和者表有邪风而不和也先其时者言于未发热之先也<br />
　　程知曰隂虚诸病亦时发热自汗若里无他病而时热自汗则为卫受风邪未得解散宜于将发之时先用桂枝汤乘其欲动而击之<br />
　　程应旄曰桂枝为解肌之剂而有时云发汗者何也以其能助卫气升腾使正气得宣而汗出与麻黄汤逐邪气使汗从外泄者不同<br />
　　汪琥曰及其发热自汗之时用桂枝汤发汗则愈苟失其时则风邪入里病热必深桂枝汤非所宜矣<br />
　　病常自汗出者此为荣气和荣气和者外不谐以卫气不共荣气谐和故尔以荣行衇中卫行衇外复发其汗荣卫和则愈宜桂枝汤<br />
　　【注】此又释上条荣卫所以不和之义也言病有时常自出汗者此为荣气已和也荣气和而热仍不解者则是卫外之气犹不谐而不与荣气共和谐也所以荣气虽和而时时自汗出病犹不解也盖以荣行衇中卫行衇外卫不和则荣虽和而病不解故复发其汗以抑卫而和荣荣卫和而病自愈矣亦宜桂枝汤<br />
　　【集注】方有执曰此与上条同上以暂言此言常者谓无时不然也上言藏藏为隂而主里此言荣荣亦隂而主里以暂言故其词畧以常言故其词详两相互发义不殊也<br />
　　喻昌曰此明卫受邪风荣自汗出之理凡汗出荣和而发热不解是卫强不与荣和也复发其汗俾风邪从肌窍外出斯卫不强而与营和矣正如中酒发狂酒去其人帖然也荣受寒邪不与卫和宜麻黄汤亦然<br />
　　吴人驹曰上条发作有时此则无时而不自汗出但热不解者亦属荣卫不和盖荣卫相得之为和而荣不得独为之和也<br />
　　张锡驹曰卫气者所以肥腠理司开阖卫外而为固也今受邪风不能卫外故常自汗出而热不解此为荣气和而卫不和也<br />

                    <br>
                        　　魏荔彤曰前以桂枝解肌者和其卫而时发热之热止此以桂枝发汗者和其卫而常自汗之汗止盖发其表而热解矣故总结之曰荣卫和则愈<br />
　　太阳病初服桂枝汤反烦不解者先刺风池风府却与桂枝汤则愈<br />
　　【注】太阳病服桂枝汤外证不解者可更作服今初服不惟不解而反加烦是表邪太盛若遽与桂枝恐更生烦热故宜先行刺法疏其在经邪热然后却与桂枝发其肌腠风邪俾外内调和自然汗出而解矣<br />
　　【集注】方有执曰桂枝全在服法发汗切要如经若服不如法汗不如经病必不除所以反烦反者转也言转加热闷也风池穴在耳后陷者中按之引于耳中手足少阳衇之防刺可入同身寸之四分风府穴在项上入髪际同身寸之一寸大筋内宛宛中督衇阳维二经之防刺可入同身寸之四分张志聪曰风池风府虽非太阳穴道乃属太阳经衇所循之部故刺之以衰太阳之病势<br />
　　魏茘彤曰恐误认此为已传之躁烦故标出以示人言不解则太阳之证俱在但添一烦知其非传里之烦而仍为表未解之烦也<br />
　　欲自解者必当先烦乃有汗而解何以知之衇浮故知汗出解也<br />
　　【注】汗之不解而烦太阳证仍在者是表邪盛也有阳明证者是里热盛也然亦有欲自解而未解先烦者则又为邪正相争作汗之兆也当其烦时解与不解固不可定但诊其六衇俱浮则知邪欲还表当汗出而解矣<br />
　　【集注】程知曰天地郁蒸而雨作人身烦闷而汗作当以衇浮决之设衇不浮则烦又为入里之矣程应旄曰如诊得衇浮即是邪还于表之兆切勿妄治其烦使汗却而当解者反不解也<br />
　　沈眀宗曰夫自解证有从衂解有从下血而解有从下利而解有从小便暗除而解者此即太阳战汗之一端或从衇辨或从证叅仲景妙义散见诸篇务必合叅则备<br />
　　病六七日手足三部衇皆至大烦而口噤不能言其人躁扰者必欲解也<br />
　　【注】病至六七日手足隂阳三部衇皆至而浮忽然大烦口噤不能言躁扰不寜者此邪正俱实争胜作汗之象故曰必欲解也<br />
　　【集注】成无己曰手足三部衇皆至为正气盛邪气虽甚必欲解也<br />
　　若衇和其人大烦目重脸内际黄者此欲解也<br />
　　【按】脸字当是睑字睑眼也作脸字非<br />
　　【注】衇和而大烦者其解未可卜也若其人目重睑者是睑覆下垂目欲合也为隂来济阳之兆内际黄者为胃气来复之征故曰此欲解也<br />
　　问曰衇病欲知愈未愈者何以别之答曰寸口闗上尺中三处大小浮沉迟数同等虽有寒热不解者此衇隂阳为和平虽剧当愈<br />
　　【注】衇偏胜则病衇和平则愈今寸口闗上尺中三部衇俱见浮沉迟数大小同等隂阳和平之象即有寒热不解之病虽剧亦当愈也<br />
　　【集注】内经曰寸口人迎两者相应若引绳大小齐等者名曰平人<br />
　　程知曰大小浮沉迟数同等谓三部九无相失也盖大不甚大小不甚小浮不甚浮沉不甚沉迟不甚迟数不甚数为冲和平等之象也<br />
　　病有发热恶寒者发于阳也无热恶寒者发于隂也发于阳者七日愈发于隂者六日愈以阳数七隂数六故也<br />
　　【注】病谓中风伤寒也有初病即发热而恶寒者是谓中风之病发于卫阳者也有初病不发热而恶寒者是谓伤寒之病发于荣隂者也发于阳者七日愈发于隂者六日愈以阳合七数隂合六数也<br />
　　【集注】方有执曰此推原中风伤寒之所以始以要其所以终之意凡在太阳皆恶寒也发起也愈瘳也程知曰此辨太阳病有发热有不发热之故也风阳也卫亦阳也寒隂也荣亦隂也中风伤寒均为表证而风入卫则邪发于阳而为热寒入荣则邪发于隂而不即热阳行速故常过经而迟愈一日隂行迟故常循经而早愈一日观此则风寒之辨了然矣<br />
　　魏荔彤曰风伤卫寒伤荣既在太阳则未有不发热者但迟速有间耳至于恶寒则同也发于阳发于隂之义不过就风为阳卫亦阳寒为隂荣亦隂而言殊未及于三隂也<br />
　　问曰凡病欲知何时得何时愈答曰假令夜半得病者明日日中愈日中得病者夜半愈何以言之日中得病夜半愈者以阳得隂则解也夜半得病明日日中愈者以隂得阳则解也<br />
　　【注】凡病之起不外乎隂阳以为病非阳胜隂即隂胜阳凡病之愈亦不外乎隂阳以为和非阳得隂解即隂得阳解阳得隂解者谓日中得病今日夜半愈也隂得阳解者谓夜半得病明日日中愈也<br />
　　【集注】方有执曰日中夜半以大畧言余时可仿此意而推也<br />
　　太阳病头痛至七日已上自愈者以行其经尽故也若欲作再经者鍼足阳明使经不传则愈<br />
　　【注】太阳病头痛至七日已上自愈者以行其经尽故也谓太阳受病其邪传行六日三阳三隂经尽至七日已上三阳三隂之病日衰大邪皆去此不作再经故自愈也再者再传阳明经也谓其邪已传经尽热盛不衰欲再转属阳明故也鍼足阳明以泄其热使其邪不再传则愈矣<br />
　　【集注】方有执曰七日已上者该六日而言也<br />
　　魏荔彤曰方有执谓鍼以遏其邪喻昌谓鍼以竭其邪言遏言竭皆言泄之也凡鍼刺者泄其盛气也故前言刺风池风府亦主泄其风邪暴甚之意因刺法乃治热之善防不欲人妄施汗下温三法也言足阳明自是胃之经穴必有实欲再传之势方可刺之<br />
　　闵芝庆曰太阳受病以次而终于厥隂为传经尽诸经受病至七日已上自愈者为行其经尽故也今有自太阳再传之说若果传徧六经厥隂再传太阳太阳再传阳明则何不于厥隂未传太阳之前预鍼太阳而必待传阳明然后鍼阳明哉于此可知三隂从无再传太阳之病但转属阳明耳<br />
　　风家表解而不了了者十二日愈<br />
　　【注】风家谓太阳中风也表解谓用桂枝汤病已解也不了了者不清楚也言用桂枝汤其表已解而犹不清楚者在经余邪未尽耳十二日经尽之时余邪尽自然愈也<br />
　　【集注】魏荔彤曰此条申眀太阳中风病愈后风邪留滞之证应聴其自愈也<br />
　　太阳病头痛发热汗出恶风者桂枝汤主之【重出衍文】桂枝本为解肌若其人衇浮紧发热汗不出者不可与也常须识此勿令误也<br />
　　【注】夫桂枝汤本为解肌中风表虚之药也若其人衇浮紧发热汗不出者乃伤寒表实之病不可与也常须识此为麻黄汤证勿令误与桂枝汤也<br />
　　【集注】程应旄曰可与不可与在毫厘疑似之间误多失之于仓卒须常将营卫之分别处两两互勘隂阳不悖虚实了然不以桂枝误治衇浮紧汗不出之伤寒自不致以麻黄误治衇浮缓汗自出之中风矣<br />
　　若酒客病不可与桂枝汤得之则呕以酒客不喜甘故也<br />
　　【注】酒客谓好饮之人也酒客病谓过饮而病也其病之状头痛发热汗出呕吐乃湿热薫蒸使然非风邪也若误与桂枝汤服之则呕以酒客不喜甘故也<br />
　　【集注】成无己曰酒客内热喜辛而恶甘桂枝汤甘酒客得之则中烦而呕<br />
　　凡服桂枝汤吐者其后必吐脓血也<br />
　　【注】凡酒客得桂枝汤而呕者以辛甘之品能动热助涌故也若其人内热素盛服桂枝汤又不即时呕出则益助其热所以其后必吐脓血也然亦有不吐脓血者则是所伤者轻而热不甚也<br />
　　【集注】刘宏璧曰桂枝气味甚薄酒客不可与者举一以例其余也庸工不得其解每遇热盛之人但去桂枝于甘辛极热之类全无顾忌仲景岂意后人如此之愚哉即如产后不宜寒凉所以举一白芍之味酸微寒者以示戒今祗知除去白芍于三黄寒凉等药反恣用无忌殊不知圣人一语该括无穷味薄者尚不可与其味厚者可知微寒者既在宜禁而大寒者尤所当戒世俗不能引伸触类徒以卤莽灭裂为事可见上古医书非精详玩味乌能有得耶<br />
　　太阳病发汗遂漏不止其人恶风小便难四肢微急难以屈伸者桂枝加附子汤主之<br />
　　【注】太阳中风本当解肌若大发其汗如水流漓因而遂漏不止其人必腠理大开表阳不固故恶风也液伤于内膀胱津少故小便难也液伤于外复加风袭故四肢微急难以屈伸也宜桂枝加附子汤主之服依桂枝汤法者是于固阳敛液中和荣卫解风邪也<br />
　　【集注】方有执曰此太阳中风误汗之变证小便难者以汗漏不止必亡阳亡津液亡阳则气不足亡津液则水道枮竭且小便者膀胱所司也膀胱本太阳经而为诸阳主气气不足则化不行矣<br />
　　程知曰此阳气与隂液两亡复加外风袭入与真武证微细有别真武汤是救里寒亡阳之失急于回阳者桂枝加附子汤是救表寒漏风之失急于温经者<br />
　　桂枝加附子汤方<br />
　　于桂枝汤方内加附子一枚余依桂枝汤法<br />
　　【集解】柯琴曰是方以附子加入桂枝汤中大补表阳也表阳密则汗漏自止恶风自罢矣汗止津回则小便自利四肢自柔矣汗漏不止与大汗出同而从化变病则异服桂枝麻黄汤大汗出后而大烦渴是阳陷于里急当救隂故用白虎加人参汤服桂枝麻黄汤发汗遂漏不止而不烦渴是亡阳于外急当救阳故用桂枝加附子汤要之发汗之剂用桂枝不当则阳陷于里者多用麻黄不当则阳亡于外者多因桂枝汤有芍药而无麻黄故虽汗大出而元府尚能自闭多不致亡阳于外耳<br />
　　服桂枝汤大汗出后大烦渴不解衇洪大者白虎加人参汤主之<br />
　　【注】大烦渴阳明证也洪大阳明衇也中风之邪服桂枝汤大汗出后不解大烦渴衇洪大者是邪已入阳明津液为大汗所伤胃中干燥故也宜与白虎加人参汤清热生津而烦渴自除矣<br />
　　【集注】张璐曰白虎汤实解内蒸之热非治外经之热也昔人以石膏辛凉能解利阳明风热若不佐以麻葛之品何以走外此说似是而实非盖阳明在经之邪纵使有大热而不烦渴自有葛根汤桂枝加葛根汤等治法并无借于石膏也<br />
　　白虎加人参汤【见阳明篇】<br />
　　太阳病三日发汗不解蒸蒸发热者属胃也调胃承气汤主之<br />
　　【注】太阳病三日发汗后热不解若仍阵阵发热有汗而不解者是太阳表证未罢也则当以桂枝汤和之今蒸蒸发热有汗而不解者乃属阳明里证不和也故用调胃承气汤<br />
　　【集注】程应旄曰太阳病三日经期尚未深也何以发汗不解便属胃也盖以胃燥素盛故他表证虽罢而汗与热仍不解也第征其热如炊笼蒸蒸而盛则知其汗必连绵濈濈而来此即大便已鞕之征故曰属胃也热虽聚于胃而未见潮热讝语等证主以调胃承气汤者于下法内从乎中治以其为日未深故也<br />
　　汪琥曰言太阳病不可拘以日数但见属胃之证即可下也病方三日曾经汗矣其热自内腾达于外非表邪不解乃太阳之邪转属于胃病热不能解也<br />
　　调胃承气汤【见阳明篇】<br />
　　太阳病发汗后大汗出胃中干烦躁不得眠欲得饮水者少少与饮之令胃气和则愈若衇浮小便不利微热消渴者五苓散主之<br />
　　【注】太阳病发汗后或大汗出皆令人津液内竭胃中干烦躁不得眠欲得饮水当少少与之以滋胃燥令胃气和则可愈也倘与之饮胃仍不和若衇浮小便不利微热消渴者则是太阳表邪未罢膀胱里饮已成也经曰膀胱者津液之府气化则能出矣今邪热薫灼燥其现有之津饮水不化絶其未生之液津液告匮求水自救所以水入即消渴而不止也用五苓散者以其能外解表热内输水府则气化津生热渴止而小便利矣<br />
　　【集注】张兼善曰白虎治表证已解邪传里而烦渴者今衇浮身有微热而渴乃表邪未得全解故用五苓借桂枝之辛散和肌表以解微热也术泽二苓之淡渗化水生津以止燥渴也<br />
　　喻昌曰衇浮当用桂枝何以变用五苓耶盖热邪得水虽不全解势必衰其大半所以热微兼小便不利证成消渴则蓄饮证具故不从单解而从两解也凡饮水多而小便少谓之消渴里热饮盛不可单用桂枝解肌故兼以利水惟五苓有全功耳程应旄曰微热字对下条发热字看彼以发热在表则知犯本未深故邪热蓄而拒水此曰微热则表热犯本已深故热邪结而耗液所以不惟与水与五苓主治有别而前五苓后五苓主治亦俱有别也<br />
　　中风发热六七日不解而烦有表里证渴欲饮水水入则吐者名曰水逆五苓散主之<br />
　　【注】中风发热六七日不解而烦者是有表证也渴欲饮水水入则吐者是有里证也若渴欲饮水水入即消如前条之胃干少少与饮令胃和则愈今渴欲饮水水入不消上逆而吐故名曰水逆原其所以吐之之由则因邪热入里与饮相抟三焦失其蒸化而不能通调水道下输膀胱以致饮热相格于上水无去路于下故水入则吐小便必不利也宜五苓散辛甘淡渗之品外解内利多服暖水令其汗出尿通则表里两解矣<br />
　　【集注】方有执曰中风发热必自汗出六七日不解而烦者汗出过多亡津液而内燥也表以外证未罢言里以烦渴属府言欲饮水者燥甚而渴希救故也水入则吐者伏饮内作故外水不得入也盖饮亦水也以水得水涌溢而为格拒所以谓之水逆与五苓散两解表里汗出而愈也<br />
　　喻昌曰伤风证原有汗以其有汗也延至日乆不行解肌之法汗出虽多徒伤津液表终不解转增烦渴邪入于府饮水则吐名曰水逆乃热邪挟积饮上逆故外水格而不入也服五苓饮热汤得汗则表里俱解是一举而两得也<br />
　　五苓散方<br />
　　猪苓【十八铢去黑皮】　　茯苓【十八铢】<br />
　　泽泻【一两六铢】　　白术【十八铢】<br />
　　桂【半两】<br />
　　右五味为散更于臼中杵之白饮和方寸匕服之日三服多饮暖水汗出愈<br />
　　【方解】是方也乃太阳邪热入府水气不化膀胱表里药也一治水逆水入则吐一治消渴水入则消夫膀胱者津液之府气化则能出矣邪热入之与水合化为病若水盛于热则水壅不化水蓄于上故水入则吐乃膀胱之气化不行致小便不行也若热盛于水则水为热灼水耗于上故水入则消乃膀胱之津液告竭致小便无出也二证皆小便不利故均得而主之若小便自利者不可用恐重伤津液以其属阳明之里故不可用也由此可知五苓散非治水热之専剂乃治水热小便不利之主方也君泽泻之咸寒咸走水府寒胜热邪佐二苓之淡渗通调水道下输膀胱则水热并泻也用白术之燥湿健脾助土为之隄防以制水也用桂之辛温宣通阳气蒸化三焦以行水也泽泻得二苓下降利水之功倍则小便利而水不蓄矣白术借桂上升通阳之效防则气腾津化渴自止也若发热不解以桂易桂枝服后多服暖水令汗出愈是知此方不止治停水小便不利之里而犹解停水发热之表也加人参名春泽汤其意専在助气化以生津加茵蔯名茵蔯五苓散治湿热发黄表里不实小便不利者无不效也<br />

                    <br>
                        　　【集解】程应旄曰太阳为标膀胱为本中风发热标受邪也六七日不解标邪转入膀胱矣是谓犯本五苓散与麻黄桂枝二汤虽同为太阳经之药一则解肌而治表一则利小便而治里表与本所主各有别矣<br />
　　【按】此条谓有表里证者非发热有汗口干烦渴水入则消小便自利太阳阳明之表里证也乃发热无汗口润烦渴水入则吐小便不利太阳膀胱之表里证也此病虽未发明无汗小便不利之证若汗出小便利则渴饮之水得从外越下出必无水逆之证仲景用五苓散多服暖水令汗出愈其意在利水发汗故知必有无汗小便不利之证也<br />
　　太阳病小便利者以饮水多必心下悸小便少者必苦里急也<br />
　　【注】太阳初病不欲饮水将传阳明则欲饮水此其常也今太阳初病即饮水多必其人平素胃燥可知设胃阳不衰则所饮之水亦可以敷布于外作汗而解今饮水多而胃阳不充即使小便利亦必停中焦而为心下悸若更小便少则水停下焦必苦里急矣<br />
　　【集注】方有执曰饮水多而心下悸者心为火藏水多则受制也小便少则水停所以里急也<br />
　　汪琥曰太阳病小便利者是膀胱之府无邪热也若其人饮水多此热在上焦心火亢甚小便虽利而渴饮水多则水停犯火必心下悸若其人饮水多而小便少此热在下焦为太阳邪热随经入府水积不行膀胱之里必苦急也<br />
　　发汗后饮水多必喘以水灌之亦喘<br />
　　【注】上条未发汗饮水多胃热津少也此条发汗后饮水多津亡胃干也而不病心下悸苦里急者盖以水不停于中焦下焦而停于上焦所以攻肺必作喘也水灌者以水浇洗也饮水多者必喘是饮冷冷伤于内也以水灌之亦喘者是形寒寒伤于外也均伤肺故俱喘<br />
　　【集注】魏荔彤曰此申明本条喘急一证有因水而成者盖渴而饮水多之喘与不渴而灌之亦喘其由虽不同而致病则一也<br />
　　发汗后不可更行桂枝汤汗出而喘无大热者可与麻黄杏仁甘草石膏汤<br />
　　【注】太阳病下之后微喘者表未解也当以桂枝加厚朴杏仁汤解太阳肌表而治其喘也太阳病桂枝证医反下之下利衇促汗出而喘表未解者当以葛根黄连黄芩汤解阳明之肌热而治其喘也今太阳病发汗后汗出而喘身无大热而不恶寒者知邪已不在太阳之表且汗出而不恶热知邪亦不在阳明之里其所以汗出而喘既无大热又不恶寒是邪独在太隂肺经故不可更行桂枝汤可与麻黄杏子甘草石膏汤发散肺邪而汗喘自止矣<br />
　　麻黄杏仁甘草石膏汤方<br />
　　麻黄【四两去莭】　　　杏仁【五十枚去皮尖】<br />
　　甘草【二两炙】　　　石膏【半觔碎绵里】<br />
　　右四味以水七升先煮麻黄减二升去白沫纳诸药煮取三升去滓温服一升<br />
　　【集注】柯琴曰石膏为清火之重剂青龙白虎皆赖以建功然用之不当适足以召祸故青龙以无汗烦燥得姜桂以宣卫外之阳白虎以有汗烦渴须粳米以存胃中之液今但内热而无外寒故不用姜桂喘不在胃而在肺故不需粳米其意重在存隂不虑其亡阳也故于麻黄汤去桂枝之监制取麻黄之専开杏仁之降甘草之和倍石膏之寒除内蕴之实热斯溱溱之汗出而内外之烦热与喘悉除矣<br />
　　下后不可更行桂枝汤若汗出而喘无大热者可与麻黄杏仁甘草石膏汤<br />
　　【注】此详上条受病两途同乎一治之法也又有下后身无大热汗出而喘者知邪亦不在表而在肺故亦不可更行桂枝汤可与麻黄杏仁甘草石膏汤以治肺也彼之汗后喘此之下后喘虽其致病之因不同而其所见之证不异所以从其证不从其因均用此汤亦喘家急则治其标之法也<br />
　　【集注】方有执曰汗与下虽殊其为反误致变之喘则一惟其喘一故同归一治也<br />
　　太阳中风下利呕逆表解者乃可攻之其人漐漐汗出发作有时头痛心下痞鞕满引脇下痛干呕短气汗出不恶寒者此表解里未和也十枣汤主之<br />
　　【按】下利之下字当是不字若是下字岂有上呕下利而用十枣汤峻剂攻之之理乎惟其大便不利痞鞕满痛始属里病小便不利呕逆短气始属饮病乃可攻也发作之作字当是热字若无热汗出乃少隂隂邪寒饮真武汤证也且作字与上下句文义皆不相属<br />
　　【注】太阳中风表邪也不利呕逆里饮也表邪解者乃可攻里饮也审其人微汗漐漐不辍发热有时头痛若仍恶寒是表未解尚不可攻若不恶寒则为表已解矣而更见里未和之心下痞鞕满引脇下痛干呕短气水蓄无所从出之急证故径以十枣汤峻剂直攻水之巢穴而不疑也<br />
　　【按】伤寒表未解水停心下呕逆者是寒束于外水气不得宣越也宜小青龙汤汗而散之中风表未解水停心下而吐者是饮格于中水气不得输泄也宜五苓散散而利之此皆表未解不可攻里之饮证也至如十枣汤与下篇之桂枝去芍药加白术茯苓汤二方皆治饮家有表里证者十枣汤治头痛发热汗出不恶寒之表已解而有痞鞕满痛之里未和故専主攻里也桂枝去芍药加白术茯苓汤治头痛发热无汗之表未解而兼有心下满微痛之里不和故不主攻里当先解表也然其心下鞕满痛之微甚亦有别矣<br />
　　【集注】杜任曰十枣汤惟壮实者宜之不宜轻用<br />
　　方有执曰乃可攻之以上喻人勿妄下早之意漐漐汗出至短气言证虽有里犹未可下直至汗出不恶寒方是承上起下言当下以出其治也喻昌曰此证与结胸颇同但结胸者邪结于胸其位髙此在心下及脇其位卑然必表解乃可攻之亦与攻结胸之戒不殊也药用十枣亦与陷胸汤相仿因伤寒下法多为胃实而设胃实者邪热内盛不得不用消黄以荡涤之今证在胸脇而不在胃则荡涤之药无所用故取蠲热逐饮于胸脇之间以为下法<br />
　　张志聪曰头痛表证也然亦有在里者如伤寒不大便五六日头痛有热者与承气汤与此莭之汗出不恶寒而头痛为表解里有饮用十枣汤则凡遇风寒头痛表未解之证当审别矣<br />
　　程应旄曰所可惑者头痛外惟身汗一证表里难辨汗出发热恶寒则微有表若汗出发热不恶寒则祗从不恶寒处认证知表已解里气为饮邪抟结不和虽头痛亦属里邪上攻非闗表也<br />
　　魏荔彤曰太阳之邪既入里宜下矣又有不下胸膈不下肠胃而下心与脇下者较下结胸部位稍卑较下胃实部位又稍髙此下中之又一法也须认明同一下也证不同而法自别盖太阳阳明之交必辨表里而施汗下彼之在里应下乃邪热挟食物为胃实此之在里应下乃邪热挟水饮为饮实二者俱必待表解而后下此大同也<br />
　　十枣汤方<br />
　　芫花【熬】　　　甘遂<br />
　　大防　　　　大枣【十枚擘】<br />
　　右三味等分各别捣为散以水一升半先煮大枣肥者十枚取八合去滓内药末强人服一钱七羸人服半钱温服之平旦服若下少病不除者明日更服加半钱得快下利后糜粥自养<br />
　　【方解】仲景治水之方种种不同此其最峻者也凡水气为患或喘或欬或悸或噎或吐或利病在一处而止此则水邪留结于中心腹脇下痞满鞕痛三焦升降之气阻隔难通此时表邪已罢非汗散之法所宜里饮实盛又非淡渗之品所能胜非选逐水至峻之品以直折之则中气不支束手待毙矣甘遂芫花大防三味皆辛苦气寒而禀性最毒并举而用之气味相济相须故可直攻水邪之巢穴决其渎而大下之一举而患可平也然邪之所凑其气必虚以毒药攻邪必伤及脾胃使无冲和甘缓之品为主宰则邪气尽而大命亦随之矣然此药最毒至峻参术所不能君甘草又与之反故选十枣之大而肥者以君之一以顾其脾胃一以缓其峻毒得快利后糜粥自养一以使谷气内充一以使邪不复作此仲景用毒攻病之法尽美又尽善也昧者惑于甘能中满之说而不敢用岂知承制之理乎<br />
　　太阳病外证未解不可下也下之为逆欲解外者宜桂枝汤<br />
　　【注】太阳病外证未解者谓桂枝汤之表证未解也凡表证未解无论已汗未汗虽有可下之证而非在急下之例者均不可下下之为逆也欲解外者仍宜桂枝汤主之<br />
　　【集注】王肯堂曰但有一毫头痛恶寒即为表证未解不可下也<br />
　　程应旄曰若下后外证未解者仍当解外有是证用是药不可以既下而遂谓桂枝汤不中与也汪琥曰下之为逆逆者为病在外而反攻其内于治法为不顺也<br />
　　太阳病先发汗不解而复下之衇浮者不愈浮为在外而反下之故令不愈今衇浮故知在外当须解外则愈宜桂枝汤<br />
　　【注】太阳病先发汗表未解仍宜汗之而复下之治失其宜矣衇浮者不愈盖以衇浮邪在外而反下之故令不愈也今误下未成逆衇仍浮故知邪尚在外仍宜桂枝汤解外则愈也<br />
　　【集注】程应旄曰愈不愈辨之于衇其愈者必其衇不浮而离于表也若衇浮者知尚在表则前此之下自是误下故令不愈从前之误不必计较祗据目前目前之证不必计较祗据其衇衇若浮知尚在外虽日乆尚须解外则愈有是衇用是药亦不以既下而遂以桂枝汤为不中与也<br />
　　本发汗而复下之此为逆也若先发汗治不为逆本先下之而反汗之为逆若先下之治不为逆<br />
　　【注】立治逆之法不外乎表里而表里之治不外乎汗下病有表里证者当审其汗下何先先后得宜为顺失宜为逆若表急于里本应先汗而反下之此为逆也若先汗而后下治不为逆也若里急于表本应先下而反汗之此为逆也若先下而后汗治不为逆也<br />
　　【集注】程知曰言汗下有先后缓急不得倒行逆施汪琥曰治伤寒之法表证急者即宜汗里证急者即宜下不可拘拘于先汗而后下也汗下得宜治不为逆<br />
　　太阳病下之其衇促不结胸者此为欲解也衇浮者必结胸衇者必咽痛衇者必两脇拘急衇细数者头痛未止衇沉者必欲呕衇沉滑者恊热利衇浮滑者必下血<br />
　　【按】衇促当是衇浮始与不结胸为欲解之文义相属衇浮当是衇促始与论中结胸胸满同义衇当是衇细数衇细数当是衇始合论中二经本衇衇浮滑当是衇数滑浮滑是论中白虎汤证之衇数滑是论中下脓血之衇细玩诸篇自知<br />
　　【注】病在太阳误下为变不同者皆因人之藏气不一各从所入而化故不同也误下邪陷当作结胸反不结胸其衇浮此里和而不受邪邪仍在表为欲解也若衇促者为阳结实邪之衇故必结胸也衇细数少隂邪热之衇咽痛少隂邪热之证误下邪陷少隂法当从少隂治也衇少阳之衇两脇拘急少阳之证误下邪陷少阳法当从少阳治也衇太阳衇头痛太阳证误下邪仍在表法当从太阳治也衇沉寒邪入里之衇欲呕胃阳格拒之证有表误下邪陷在胃法当从阳明治也衇沉滑宿食衇有表误下恊热入里下利法当从恊热下利治也衇数滑积热衇有表误下邪陷入隂伤荣下血法当从下脓血治也<br />
　　【按】衇促固阳衇也若促而有力为实则为结胸实邪之诊若促而无力为虚则为胸满虚邪之诊故论中有衇促结胸头汗小潮热者用陷胸汤攻之衇促胸满汗出微恶寒者用桂枝去芍药加附子汤温之观此促衇虚实治法则可以类推矣<br />
　　【按】咽痛少隂寒热俱有之证也咽干肿痛者为热不干不肿而痛者为寒故少隂论中有甘桔汤通衇四逆汤二治法也<br />
　　【集注】方有执曰凡在太阳皆表证也误下则变证杂出而不可以一途拘之<br />
　　程知曰不宜下而下之诸变不可胜数此之谓也今咽痛脇急欲呕是寒邪入里之变头痛热利下血是风邪入里之变所以然者衇浮滑数为阳沉细为隂也<br />
　　程应旄曰据衇见证各着一必字见势所必然考其源头总在太阳病下之而来故虽有已成壊病未成壊病之分但宜以活法治之不得据衇治衇据证治证也<br />
　　太阳病二三日不能卧但欲起心下必结衇微弱者此本有寒分也反下之若利止必作结胸未止者四日复下之此作恊热利也<br />
　　【按】四日复下之之字当是利字上文利未止岂有复下之理乎细玩自知是必传写之误<br />
　　【注】太阳病谓头项强痛而恶寒也二三日见不得卧但欲起之证谓已传阳明也心下胃之分也必结谓胃分必有结也若衇实大乃胃分有热而结也则当下之今衇微弱是胃分有寒而结也法不当下不当下而下之谓之反下二三日正当解太阳阳明之表反下之表热乘虚入里必自利设利自止是其人胃实而同燥化必作结胸矣今利未止四日仍复下利是其人胃虚而同湿化故必作恊热利也<br />
　　【集注】程知曰此表证误下有结胸热利之变不可不慎也衇既微弱则是寒结心下法当温散医见心下结而下之使利是治之反也<br />
　　汪琥曰太阳病二三日不卧欲起心下热结似乎可下然衇微弱其人本有寒分岂可下乎<br />
　　太阳病外证未除而数下之遂恊热而利利下不止心下痞鞕表里不解者桂枝人参汤主之<br />
　　【注】此承上条衇微弱恊热利互详其证以明其治也外证未除谓太阳病未除而数下之是下非一次也里因数下而虚遂恊表热而利利下不止里虚不固也心下痞鞕里虚而邪结也外证既未除是表不解也故用桂枝以解表利下痞鞕里因下虚而从寒化也其衇必如上文之微弱故用参术姜草以温里此温补中两解表里法也若其衇有力者又当从甘草泻心汤之法矣<br />
　　【集注】喻昌曰误下而致里虚外热乘之变而为利不止者里虚不守也痞鞕者正虚邪实中成滞碍痞塞而不通也以表未除故用桂枝以解之以里适虚故用理中以和之此方即理中加桂枝而易其名乃治虚痞下利之法也<br />
　　李中梓曰经云桂枝证医反下之利遂不止与葛根黄芩黄连汤此则又与桂枝人参汤何用药有温凉之异耶盖彼证但曰下之此则曰数下之彼证但曰利下此则曰利不止合两论味之自有虚实之分矣<br />
　　程知曰表证误下下利不止喘而汗出者治以葛根芩连心下痞鞕者治以桂枝参术一救其表邪入里之实热一救其表邪入里之虚寒皆表里两解法也<br />
　　程应旄曰恊热而利向来俱作阳邪陷于下焦果尔安得用理中耶盖不知利有寒热二证也<br />
　　桂枝人参汤方<br />
　　桂枝【四两】　　　甘草【四两炙】<br />
　　白术【三两】　　　人参【三两】<br />
　　干姜【三两】<br />
　　右五味以水九升先煮四味取五升内桂更煮取三升去滓温服一升日再服夜一服<br />
　　太阳病桂枝证医反下之利遂不止衇促者表未解也喘而汗出者葛根黄芩黄连汤主之<br />
　　【注】此承上条又言恊热利之衇促者以别其治也太阳病桂枝证宜以桂枝解肌而医反下之利遂不止者是误下遂恊表热陷入而利不止也若表未解而衇缓无力即有下利而喘之里证法当从桂枝人参汤以治利或从桂枝加杏仁厚朴汤以治喘矣今下利不止衇促有力汗出而喘表虽未解而不恶寒是热已陷阳明即有桂枝之表亦当从葛根黄芩黄连汤主治也方中四倍葛根以为君芩连甘草为之佐其意専解阳明之肌表兼清胃中之里热此清解中兼解表里法也若衇沉迟或衇微弱则为里寒且虚又当用理中汤加桂枝矣于此可见上条之恊热利利不止心下痞鞕表里不解者衇不微弱必沉迟也<br />

                    <br>
                        　　【按】恊热利二证以衇之隂阳分虚实主治固当矣然不可不辨其下利之黏秽鸭溏小便或白或赤衇之有力无力也<br />
　　【集注】成无已曰病有汗出而喘者谓自汗出而喘也是邪气外甚所致若喘而汗出者谓因喘而汗出也是里热气逆所致故与葛根黄芩黄连汤散表邪除里热也<br />
　　方有执曰利与上条同而上条用理中者以痞鞕衇弱属寒也此用芩连者以喘汗衇促属热也喻昌曰太阳病原无下法当用桂枝解外医反下之则邪热之在太阳者未传阳明之表已入阳明之里所以其衇促急其汗外越其热上奔则喘下奔则泄故舎桂枝而用葛根以専主阳明之表加芩连以清里热则不治喘而喘止不治利而利止此又太阳阳明两解表里之变法也<br />
　　汪琥曰误下虚其肠胃为热所乘遂利不止此非肠胃真虚证乃胃有邪热下通于肠而作泄也衇促者衇来数时一上复来也此为阳独盛之衇也衇促见阳知表未解此表乃阳明经病非犹太阳桂枝之表证也喘而汗出者亦阳明胃府里热气逆所致非太阳风邪气壅之喘亦非桂枝汤汗出之证也故当解阳明表邪清胃府里热也<br />
　　葛根黄芩黄连汤方<br />
　　葛根【半觔】　　　黄芩【三两】<br />
　　黄连【三两】　　　甘草【二两炙】<br />
　　右四味以水八升先煮葛根减二升内诸药煮取二升去滓分温再服<br />
　　【集解】柯琴曰外热不除是表不解下利不止是里未和误下致利病因则同一则衇微弱心下痞鞕是衇不足而证有余也一则衇促而喘反汗自出是衇有余而证不足也表里虚实当从衇辨况弱衇见于数下后则痞鞕为虚更可知也故用理中之辛甘温补止下利化痞鞕又加桂枝以解表先煮四味后内桂枝和中之力饶而解肌之气锐是于两解中寓权宜法也桂枝证本衇缓误下后而反促阳气内盛邪蒸于外故汗出也热暴于内火逆上冲故为喘也暴注下廹故为利也故君清轻升发之葛根以解肌而止利佐苦寒清肃之芩连以止汗而定喘又加甘草以和中先煮葛根后内诸药解肌之力纯而清中之气锐又与补中逐邪者殊法矣<br />
　　太阳病下之后衇促胸满者桂枝去芍药汤主之若微恶寒者去芍药方中加附子汤主之<br />
　　【按】若微恶寒者当是汗出微恶寒方合若无汗出二字乃表未解无取乎加附子也<br />
　　【注】太阳病表未解而下之胸实邪陷则为胸满气上冲咽喉不得息蒂散证也胸虚邪陷则为气上冲桂枝汤证也今下之后邪陷胸中胸满衇促似乎胸实而无冲喉不得息之证似乎胸虚又见胸满之证故不用蒂散以治实亦不用桂枝汤以治虚惟用桂枝之甘辛以和太阳之表去芍药之酸収以避胸中之满若汗出微恶寒去芍药方中加附子主之者以防亡阳之变也<br />
　　【按】上条衇促喘而汗出不恶寒下利不止云属实热此条衇促胸满汗出微恶寒不喘不下利反属虚寒者何也上条是里热蒸越之汗故汗出不恶寒阳实也喘而下利皆为热也此条乃表阳不固之汗故汗出微恶寒阳虚也即不喘利亦为寒也要知仲景立法每在极微处设辨恐人微处易忽也今以微恶寒发其义却不在汗出上辨寒热而在汗出恶寒不恶寒上辨寒热不在衇促上辨寒热而在衇促之有力无力辨寒热于此又可知不惟在胸满上辨虚实而当在胸满之时满时不满常常满而不减上辨虚实矣<br />
　　【集注】喻昌曰此条之微恶寒合上条观之则衇促胸满喘而汗出之内原伏有虚阳欲脱之机故仲景于此条特以微恶寒三字发其义可见阳虚则恶寒矣又可见汗不出之恶寒即非阳虚矣<br />
　　程应旄曰有阳盛而见促衇亦有阳虚而见促衇者当辨之于有力无力仍须辨之于外证也沈明宗曰误下扰乱隂阳之气则衇促邪入胸膈几成结胸但结满而未痛耳故以桂枝汤单提胸膈之邪使从表解去芍药者恶其酸収引邪内入故也若衇促胸满而微恶寒廼虚而局踖阳气欲脱又非阳实之比所以加附子固防真阳也然伤风下后之恶寒与未下之恶寒逈然有别而汗后之恶寒与未汗之恶寒亦殊<br />
　　桂枝去芍药汤方<br />
　　于桂枝汤内去芍药余依前法<br />
　　桂枝去芍药加附子汤方<br />
　　于桂枝汤方内去芍药加附子一枚炮去皮破八片余依前法<br />
　　太阳病下之微喘者表未解故也桂枝加厚朴杏子汤主之喘家作桂枝汤加厚朴杏子佳<br />
　　【注】太阳病当汗而反下之下利衇促喘而汗出不恶寒者乃邪陷于里热在阳明葛根黄芩黄连汤证也今太阳病当汗而反下之不下利而微喘是邪陷于胸未入于胃表仍未解也故仍用桂枝汤以解肌表加厚朴杏子以降逆定喘也喘家谓素有喘病之人遇中风而喘者桂枝汤皆宜用之加厚朴杏子为佳也<br />
　　【集注】方有执曰喘者气逆于上故呼吸不顺而声息不利也微者声息缓不似大喘之气急也以表尚在不解其表则喘不可定故用桂枝解表加厚朴利气杏仁下气所以为定喘之要药<br />
　　喻昌曰此风邪误下作喘治法之大要其寒邪误下作喘当用麻黄杏仁石膏甘草即此可推又曰微喘表未解则是表邪因误下上逆与虚证不同程应旄曰喘之一证有表有里不可不辨下后汗出而喘其喘必盛属里热壅逆火炎故也下后微喘汗必不大出属表邪闭遏气逆故也仍用桂枝汤解表内加朴杏以下逆气<br />
　　魏荔彤曰凡病人素有喘证每感外邪势必作喘故谓之喘家<br />
　　桂枝加厚朴杏仁汤方<br />
　　于桂枝汤方内加厚朴二两杏仁五十个余依桂枝汤方<br />
　　【按】戴原礼曰太阳病有喘咳无汗喘者宜麻杏石甘汤有汗喘者宜桂枝加厚朴杏仁汤无汗咳者宜小青龙汤少阳病无喘有咳咳者宜小柴胡汤加五味干姜阳明病无咳有喘内实喘者宜大承气汤下利者宜葛根黄芩黄连汤三隂惟少隂有喘咳喘者宜四逆汤加五味干姜咳者隂邪下利宜真武汤加五味干姜阳邪下利宜猪苓汤然喘皆危也<br />
　　太阳病下之后其气上冲者可与桂枝汤方用前法若不上冲者不可与之<br />
　　【注】太阳病表未解而下之里实者邪陷则为结胸大陷胸汤证也里虚者邪陷则为下利桂枝人参汤证也胸实者邪陷则为胸中痞鞕气上冲咽喉不得息蒂散证也今胸虚邪陷于胸故但为气上冲是表尚未罢然无壅满不得息痞鞕之证故不可吐下仍当解表可与桂枝汤如法汗之使陷胸之邪不受外束胸中之气得以四达自不致内壅而上冲矣若不上冲者不可与也<br />
　　【集注】方有执曰气上冲者阳主气而上升风属阳邪下后入里乘虚而上冲也若不上冲则非阳邪可知故不可与<br />
　　病如桂枝证头不痛项不强寸衇微浮胸中痞鞕气上冲咽喉不得息者此为胸有寒也当吐之宜蒂散【注】病如桂枝证乃头项强痛发热汗出恶风衇浮缓也今头不痛项不强是桂枝证不悉具也寸衇微浮是邪去表未逺已离其表也胸中痞鞕气上冲喉不得息是邪入里未深而在胸中必胸中素有寒饮之所致也寒饮在胸不在肌腠解肌之法无可用也痞鞕在胸而不在心下攻里之法亦无所施惟有髙者越之一法使胸中寒饮一涌而出故宜吐之以蒂散也<br />
　　【集注】程应旄曰痞鞕一证因吐下者为虚不因吐下者为实实邪痰饮填塞心胸中下二焦为之阻絶自不得不从上焦为出路所谓在上者因而越之是也<br />
　　汪琥曰伤寒一病吐法不可不讲所以仲景以此条特出之太阳上篇者以吐不宜迟与太阳汗证之法相等当于二三日间审其证而用此法也沈眀宗曰素有痰饮内积稍渉风寒引动其痰即外如桂枝汤证但无头痛项强知非风邪中表矣张锡驹曰气上冲咽喉不得息者邪挟寒饮从太阳之气而上越也<br />
　　蒂散方<br />
　　蒂【一分熬黄】　　　赤小豆【一分】<br />
　　右二味各别捣筛为散已合治之取一钱匕以香豉一合用热汤七合煮作稀糜去滓取汁和散温顿服之不吐者少少加服得快吐乃止诸亡血虚家不可与蒂散<br />
　　【方解】胸中者清阳之府诸邪入胸府阻遏阳气不得宣达以致胸满痞鞕热气上冲燥渴心烦嗢嗢欲吐衇数促者此热郁结也胸满痞鞕气上冲咽喉不得息手足寒冷欲吐不能吐衇迟者此寒郁结也凡胸中寒热与气与饮郁结为病谅非汗下之法所能治必得酸苦涌泄之品因而越之上焦得通阳气得复痞鞕可消胸中可和也蒂极苦赤豆味酸相须相益能疏胸中实邪为吐剂中第一品也而佐香豉汁合服者借谷气以保胃气也服之不吐少少加服得快吐即止者恐伤胸中元气也此方奏功之防胜于汗下所谓汗吐下三大法也今人不知仲景子和之精义置之不用可胜惜哉然诸亡血虚家胸中气液已亏不可轻与特为申禁<br />
　　病发于阳而反下之热入因作结胸病发于隂而反下之因作痞所以成结胸者以下之太早故也<br />
　　【注】此总释结胸与痞鞕之因也中风阳邪故曰病发于阳也不汗而反下之热邪乘虚陷入因作结胸伤寒隂邪故曰病发于隂也不汗而反下之热邪乘虚陷入因作痞鞕所以成结胸与痞鞕者以表未解而下之太早故也病发于隂不言热入者省文耳然病发于阳而误下者未尝无痞鞕病发于隂而误下之亦时成结胸良由人之气体不同或从实化或从虚化也<br />
　　【集注】张兼善曰风邪入里则结胸寒邪入里则为痞然此皆太阳病之所由来非别隂证阳证也<br />
　　太阳病衇浮而动数浮则为风数则为热动则为痛数则为虚头痛发热微盗汗出而反恶寒者表未解也医反下之动数变迟膈内拒痛胃中空虚客气动膈短气躁烦心中懊憹阳气内陷心下因鞕则为结胸大陷胸汤主之若不结胸但头汗出余处无汗跻颈而还小便不利身必发黄<br />
　　【按】数则为虚句疑是衍文<br />
　　【注】太阳病衇浮而动数浮则为风邪衇也数则为热邪衇也动则为诸痛衇也头痛发热太阳证也热蒸于阳阳虚则自汗出热蒸于隂隂虚则盗汗出隂虚当恶热今反恶寒故知此非隂虚之盗汗乃表未解之盗汗微微而出也表未解当解表医反下之遂使动数之热衇变为寒迟盖动数乃表邪欲传因下而逆于膈中故不传而衇亦变也表客阳邪乘胃空虚陷入胸膈而拒痛短气不能布息烦躁心中懊憹心下因鞕径从实化而为结胸矣法当以大陷胸汤主之若不从实化不成结胸但头汗出至颈余处无汗则热不得越也小便不利则湿不得泻也热湿合化故身必发黄也<br />
　　【集注】成无已曰动数变迟而浮衇独不变者以邪结胸中上焦阳分衇不得而沉也<br />
　　朱震亨曰太阳病表未解而攻里里已虚矣虽见浮而动数之阳衇一经误下则必变为迟隂之衇矣胃中空虚短气躁烦虚之甚矣借曰阳气内陷心中因鞕而可迅攻之乎大陷胸之力不缓于承气下而又下寜不畏其重虚耶即阳病实邪下后若胃中空虚客气动膈心中懊憹者亦以栀子豉汤吐胸中之邪可也况太阳误下后明有虚证乎<br />
　　【按】朱震亨所论治以栀子豉汤吐之亦是未成结胸从胸虚有热而化者宜也若从胸虚有寒而化者不论已成未成结胸则又当从活人书温补法矣不可混施也<br />
　　方有执曰太阳之衇本浮动数者亦传也太阳本自汗而言微盗汗本恶寒而言反恶寒者稽乆而然也膈心胸之间也拒格拒也言膈气与邪气相格拒而为痛也客气邪气也短气促气不能布息也懊憹心为邪乱而不寜也阳气客气之别名也以本外邪故曰客气以邪本风故曰阳气以里虚因而陷入故曰内陷自若不结胸句至末以变之轻者而言也<br />
　　大陷胸汤方<br />
　　大黄【六两去皮】　　　芒硝【一升】<br />
　　甘遂【一钱另碾】<br />
　　右三味以水六升先煮大黄取二升去滓内芒硝煮一两沸内甘遂末温服一升得快利止后服<br />
　　【集解】方有执曰上焦有髙邪必陷下以平之故曰陷胸汤平邪荡寇将军之职也以大黄为君咸能软坚以芒硝为臣彻上彻下破结逐水以甘遂为佐惟大实者乃为合法如挟虚或衇浮不可轻试<br />
　　太阳病重发汗而复下之不大便五六日舌上燥而渴日晡所小有潮热从心下至少腹鞕满而痛不可近者大陷胸汤主之<br />
　　【注】此承上条互发其义以详其证治也太阳病重发汗而复下之津液伤矣不大便五六日胃府燥矣舌上燥渴胃中干也日晡潮热胃热盛也从心下至少腹鞕满而痛不可近者谓胸腹之中上下俱鞕满结实大痛手不可近故以大陷胸汤主之无疑也<br />
　　【集注】内台方议曰日晡所作日晡所发<br />
　　方有执曰此明结胸有阳明内实疑似之辨晡日加申时也小有微觉有也盖不大便燥渴日晡潮热从心下至少腹鞕满而痛皆似阳明内热惟小有潮热不似阳明大热之甚所以阳明必以胃家实为主而凡有一毫太阳证在皆不得入阳明例者亦以此也<br />
　　程知曰太阳结胸兼阳明内实故用大陷胸汤由胸胁以及肠胃皆可荡涤无余若但下肠胃结热而遗胸上痰饮则非法矣<br />
　　吴人驹曰一腹之中上下邪气皆盛证之全实者其衇常沉伏不可生疑畏惟下之而衇自渐出也<br />
　　小结胸病正在心下按之则痛衇浮滑者小陷胸汤主之<br />
　　【注】大结胸邪重热深病从心下至少腹鞕满痛不可近衇沉实故宜大陷胸汤以攻其结泻其热也小结胸邪浅热轻病正在心下鞕满按之则痛不按不痛衇浮滑故用小陷胸汤以开其结涤其热也<br />
　　【集注】程应旄曰按陷胸条曰心下痛按之石鞕又曰心下满而鞕痛此曰病正在心下则知结胸不拘在心下与胸上祗在痛不痛上分别故痞证亦有心下鞕者但不痛耳<br />
　　张锡驹曰汤有大小之别证有轻重之殊今人多以小陷胸汤治大结胸证皆致不救遂诿结胸为不可治之证不知结胸之不可治祗一二节余皆可治者苟不体认经旨必致临时推诿误人性命也<br />
　　魏荔彤曰小结胸无实热之邪但微热而挟痰饮为患故虽结胸而不能髙踞胸巅但正在心下而已不能实力作痛惟按之痛而已诊之不沉而深惟浮而轻浅而已不能作石鞕惟虚而结阻而已所以大陷胸汤不应用而另设小陷胸汤髙下坚软轻重沉浮之间病机治法昭然已又云痞隂邪结胸阳邪然于阳邪中又有大小之分学者审之于凡寒热杂合之证无大实大热俱宜斟酌下法勿孟浪也<br />
　　小陷胸汤方<br />
　　黄连【一两】　　　半夏【半觔洗】<br />
　　栝蒌实【一枚大者】<br />
　　右三味以水六升先煮栝蒌取三升去滓内诸药煮取二升去滓分温三服<br />
　　【方解】黄连涤热半夏导饮栝蒌润燥下行合之以涤胸膈痰热开胸膈气结攻虽不峻亦能突围而入故名小陷胸汤分温三服乃缓以治上之法也<br />

                    <br>
                        　　伤寒六七日结胸热实衇沉而心下痛按之石鞕者大陷胸汤主之<br />
　　【注】伤寒表不解误下成痞此其常也伤寒或有因误下而成结胸者乃其变也今伤寒六七日结胸不因误下而成此热实之证若衇沉里实衇也心下痛按之石鞕里实证也此为衇病皆实故以大陷胸汤主之也<br />
　　【集注】喻昌曰热实二字形容结胸之状甚明见邪热填实于胸而不散漫也浮主伤寒无汗沉主伤寒结胸此与中风之阳邪结胸逈别所以不言浮也又曰阳邪误下成结胸隂邪误下成痞然中风间有痞证伤寒间有结胸证又不可不知<br />
　　程应旄曰虽曰阳邪内陷然隂阳二字从虚实寒热上区别非从中风伤寒上区别表热盛实转入胃府则为阳明证表热盛实不转入胃府而陷入于膈则为结胸证故不必误下始成也不因下而成结胸者必其人胸有燥邪以失汗而表邪合之遂成里实观此条曰伤寒六七日又曰衇沉而则可知矣<br />
　　汪琥曰或问衇沉焉知非寒实结胸答曰胸中者阳气之所聚也邪热当胸而结直至心下石鞕且痛则衇不但沉甚至有伏而不见者乌可以衇沉为非热耶大抵辨结胸之法但当凭证最为有凖<br />
　　寒实结胸无热证者与三物小陷胸汤白散亦可服【按】无热证之下与三物小陷胸汤当是三物白散小陷胸汤四字必是传写之误桔梗贝母巴豆三物其色皆白有三物白散之义温而能攻与寒实之理相属小陷胸汤乃栝蒌黄连皆性寒之品岂可以治寒实结胸之证乎亦可服三字亦衍文也<br />
　　【注】结胸证身无大热口不燥渴则为无热实证乃寒实也与三物白散然此证衇必当沉若衇沉迟或证见三隂则又非寒实结胸可比当以枳实理中汤治之矣<br />
　　【集注】王肯堂曰热实结胸及寒实结胸活人书不拘寒热但用陷胸汤不瘥者用枳实理中丸即应手而愈<br />
　　方有执曰寒以饮言饮本寒也又得水寒两寒抟结而实于胸中故谓无热证也<br />
　　程知曰结胸有大小之别寒热之异不得防用硝黄也<br />
　　郑重光曰水寒结实在胸则心阳被据自非细故用三物白散下寒而破结皆不得已之兵也<br />
　　三物白散方<br />
　　桔梗【三分】　　　巴豆【一分去皮心熬黒研如脂】<br />
　　贝母【三分】<br />
　　右件二味为末内巴豆更于臼中杵之以白饮和服强人半钱匕羸者减之病在膈上必吐在膈下必利不利进热粥一杯利过不止进冷粥一杯<br />
　　【方解】是方也治寒实水结胸证极峻之药也君以巴豆极辛极烈攻寒逐水斩闗夺门所到之处无不破也佐以贝母开胸之结使以桔梗为之舟楫载巴豆搜逐胸邪悉尽无余膈上者必吐膈下者必利然惟知任毒以攻邪不量强羸鲜能善其后也故羸者减之不利进热粥利过进冷粥盖巴豆性热得热则行得冷则止不用水而用粥者借谷气以保胃也<br />
　　伤寒十余日热结在里复徃来寒热者与大柴胡汤但结胸无大热者此为水结在胸脇也但头微汗出者大陷胸汤主之<br />
　　【注】伤寒十余日热结在里若胸脇满鞕者此结胸也今不满鞕复徃来寒热者乃少阳表里病非结胸也当与大柴胡汤两解之但结胸证亦有水结者水结胸不但表无大热里亦无大热也有结胸状头微汗出者此水停于胸为热气上蒸使然也故曰水结在胸脇也亦以大陷胸汤主之饮热并攻也<br />
　　【集注】方有执曰水即饮也以不实鞕故曰水结胸脇亦里也以热结不髙故曰在里<br />
　　程知曰此言热结于里兼少阳者则不宜陷胸水结于胸者虽无大热犹宜大陷胸也<br />
　　程应旄曰大柴胡与大陷胸皆能破结大柴胡之破结使表分无留邪大陷胸之破结使里分无留邪<br />
　　林澜曰此言水结胸之与热结在里不同也十余日邪深入府之时然热结在里而犹有半表半里之邪作徃来寒热者必以大柴胡两解之若但胸脇结满初无大热收敛入内者此亦不得为大柴胡证必水结胸脇也何以知之水结胸者头汗出今但头微汗为水结胸明矣与大陷胸汤<br />
　　结胸者项亦强如柔痉状下之则和宜大陷胸丸【注】结胸从心上至少腹鞕满痛不可近则其势甚于下者治下宜急攻之以大陷胸汤结胸从胸上满鞕项强如柔痉状则其热甚于上者治上宜缓攻之以大陷胸丸直攻胸肺之邪煮服倍蜜峻治缓行下而和之以其病势缓急之形既殊汤丸之制亦异也故知此项强乃结胸之项强下之则和非柔痉之项强也<br />
　　【集注】成无已曰项强者为邪结胸中胸膈结满但能仰而不能俯是项强也<br />
　　程知曰项强如柔痉者胸中邪气实项势常昻有似柔痉之状然痉病身手俱张此但项强原非痉也借此以验胸邪十分逼耳<br />
　　汪琥曰下之则和者言邪实去胸中和而项自舒之意若不云如柔痉恐医人认以为太阳经风寒之邪未解反疑其当用发汗之药殊不知项虽强表证已解里证甚急治法宜下也<br />
　　大陷胸丸方<br />
　　大黄【半觔】　　　葶苈子【半升熬】<br />
　　芒硝【半升】　　　杏仁【半升去皮尖熬黑】<br />
　　右四味筛二味内杏仁芒硝合研如脂和散取如弹丸一枚别甘遂末一钱匕白蜜二合水二升煮取一升温顿服之一宿乃下如不下更服取下为效禁如药法<br />
　　结胸证其衇浮大者不可下下之则死<br />
　　【注】结胸证若衇大是为胃实知结热已实乃可下下之则愈今其衇浮大是尚在表知热结未实故不可下若误下之未尽之表邪复乘虚入里误而又误结而又结病热弥深正气愈虚则死矣<br />
　　【集注】张兼善曰结胸为可下之证若衇浮大心下虽结表邪尚多下之重虚其里外邪复聚则死矣程知曰结胸亦有不可下者宜审其衇以施治也结胸为邪结上焦之分得寸衇浮闗衇沉或沉则为在里可下也若衇浮大则邪犹在表下之是令其结而又结也故死<br />
　　结胸证悉具烦躁者亦死<br />
　　【注】结胸证悉具谓鞕满而痛结在膈之上下也悉具者谓胸之下少腹之上左右两脇无不鞕满而痛也较之大结胸为尤甚此时宜急下之或有生者若复迁延必至邪胜正负形气相离烦躁不寜下亦死不下亦死矣<br />
　　【集注】方有执曰结胸证全具已主死矣而更加以烦躁即不再下亦主死也<br />
　　程应旄曰结胸证妄下不可失下亦不可总在适当其宜则去邪即所以安正也<br />
　　魏荔彤曰此条乃承上条衇见浮大而言必结胸证具衇兼见浮大而加以烦躁方可卜其死不然烦躁亦结胸证中之一也何遽云死耶<br />
　　问曰病有结胸有藏结其状何如答曰按之痛寸衇浮闗衇沉名曰结胸也何谓蔵结答曰如结胸状饮食如故时时下利寸衇浮闗衇小细沉名曰蔵结舌上白胎滑者难治<br />
　　【注】邪结三阳名曰结胸邪结三隂名曰蔵结二者皆下后邪气乘虚入里所致而其衇与证之状则不同其鞕满而按之痛结胸证也寸衇浮闗衇沉结胸衇也寸浮主胸主表闗沉主胃主里是知其邪由胸表陷入胃里而结也如结胸状饮食如故时时下利蔵结证也寸衇浮闗衇细小沉蔵结衇也细小沉主蔵结寒痛是知其邪由胸表陷入蔵里而结也蔵结虽鞕满而痛如结胸状然结胸病属里壅塞必不能饮食蔵结病属里空虚故饮食如故结胸属实热故鞕痛不大便而衇沉石蔵结属虚寒故鞕痛下利而衇细也舌上白胎滑者胸中无热可知蔵结隂邪得之为顺尚可以理中軰温之结胸阳邪得之为逆不堪攻下故难治也<br />
　　【集注】成无已曰气宜通也以塞故痛邪结阳分则隂气不得下通邪结隂分则阳气不得上通故知二者皆按之痛鞕也<br />
　　方有执曰此设问答以明结胸藏结之同异藏结之时时下利者隂邪结于隂藏而寒甚也以寒甚故衇小细此其所以不同也盖结胸以阳邪结于阳藏结以隂邪结于隂故也<br />
　　汪琥曰结胸证其人本胃中有饮食下之太早则食去不尽外邪反入结于胸中以故按之则痛不能饮食藏结证其人胃中本无饮食下之太过则蔵虚邪入与寒结于隂分所以状如结胸按之不痛能饮食时下利也<br />
　　魏荔彤曰人知此条为辨结胸非指藏结而论不知正谓藏结与痞有相类而与结胸实有不同盖结胸阳邪也痞与蔵结隂邪也痞则尚有阳浮于上藏结则上下俱无阳是皆误下误吐之过也<br />
　　【按】此条舌上白胎滑者难治句前人旧注皆单指藏结而言未见明晰误人不少盖舌胎白滑即结胸证具亦是假实舌胎干黄虽藏结证具每伏真热藏结隂邪白滑为顺尚可温散结胸阳邪见此为逆不堪攻下故为难治由此可知著书立论必须躬亲体验真知灼见方有济于用若徒就纸上陈言牵强附防又何异按图索骥耶<br />
　　病脇下素有痞连在脐旁痛引少腹入隂筋者此名蔵结死<br />
　　【注】病藏结之人若脇下素有痞连在脐旁新旧病合痛引少腹入隂筋者其邪又进厥隂乃属藏结之死证也<br />
　　【集注】程知曰宿结之邪与新结之邪交结而不解痞连脐旁脾藏结也痛引少腹肾藏结也自脇入隂筋肝藏结也三隂之蔵俱结矣故主死<br />
　　藏结无阳证不徃来寒热其人反静舌上胎滑者不可攻也<br />
　　【注】藏结无三阳证不发热无太阳也不徃来寒热无少阳也其人反静无阳明也舌胎滑白胸中有寒故可温不可攻也<br />
　　【集注】方有执曰胎滑本丹田有热胸中有寒而成然丹田隂也胸中阳也热反在隂而寒反在阳所以为不可攻也<br />
　　程知曰经于蔵结白胎滑者祗言难治未尝言不可治也祗言蔵结无热舌胎滑者不可攻未尝言蔵结有热舌胎不滑者亦不可攻也意者丹田有热胸中有寒之证必有和解其热温散其寒之法俾内邪潜消外邪渐解者斯则良工之苦心乎<br />
　　病在阳应以汗解之反以冷水潠之若灌之其热被却不得去弥更益烦肉上粟起意欲饮水反不渴者服文蛤散若不差者与五苓散身热皮粟不解欲引衣自覆者若水以潠之洗之益令热被却不得出当汗而不汗则烦假令汗出已腹中痛与芍药三两如上法<br />
　　【注】病在阳谓病发于阳而身热也此应以汗解之而反以冷水潠之灌之则身热虽被刼而暂却然终不得去故热烦益甚也水寒外束肤热乍凝故肉生肤粟热入不深故意欲饮水反不甚渴也故以文蛤散内疏肤热若不差与五苓散外解水寒则皮粟身热当解矣若不解且恶寒引衣自覆是尚有表也当以桂枝汤汗解之假令服桂枝汤汗已出热粟俱解而腹中増痛又为表已和里未调也宜与桂枝汤倍加芍药调里以和其表若渴欲饮水而不腹痛则不湏调太隂里而仍当调太阳府矣宜仍取乎五苓也<br />
　　文蛤散方<br />
　　文蛤【五两】<br />
　　右一味为散沸汤和一钱匕服汤用五合<br />
　　【按】文蛤即五倍子也<br />
　　音切<br />
　　强【羣养切】恶【汚去声】中【音众】啬【音色】淅【音锡】翕【音吸】防【音父】咀【音苴】去【上声】滓【音笫】歠【与啜同】覆【芳救切】漐【音蛰】差【与瘥同】谐【音鞋】噤【渠饮切】剧【音屐】传【音啭】为【去声】识【与志同】干【音干】散【上声】和【去声】悸【音季】灌【音贯】更【去声】痞【音否】鞕【音硬】颈【音景】羸【音雷】养【上声】糜【音迷】咽【音咽】数【音朔】懊【影考切】憹【音农】燥【音扫】晡【布胡切】痉【音泾】潠【心艮切】<br />
<br />
　　御纂医宗金鉴卷一<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二<br />
　　订正仲景全书伤寒论注太阳中篇目録<br />
　　麻黄汤<br />
　　芍药甘草附子汤<br />
　　桂枝新加汤<br />
　　茯苓甘草汤<br />
　　小建中汤<br />
　　炙甘草汤<br />
　　桂枝甘草汤<br />
　　茯苓桂枝甘草大枣汤<br />
　　桂枝去桂加茯苓白术汤<br />
　　茯苓桂枝白术甘草汤<br />
　　栀子豉汤<br />
　　栀子甘草豉汤<br />
　　栀子生姜豉汤<br />
　　栀子厚朴汤<br />
　　栀子干姜汤<br />
　　桃核承气汤<br />
　　抵当汤<br />
　　抵当丸<br />
　　大黄黄连泻心汤<br />
　　附子泻心汤<br />
　　甘草泻心汤<br />
　　生姜泻心汤<br />
　　半夏泻心汤<br />
　　赤石脂禹余粮汤<br />
　　旋覆代赭石汤<br />
<br />
<br />
<br />
　　御纂医宗金鉴卷二目録<br />
　　钦定四库全书<br />
　　御纂医宗金鉴卷二<br />
　　订正仲景全书伤寒论注<br />
　　辨太阳病衇证并治中篇<br />
　　太阳统摄之荣卫乃风寒始入之两途风则伤卫寒则伤荣卫气标疾统气而行衇外其用疏泄而属阳邪之犯也易故其犯之也则有汗为虚邪荣气专精统血而行衇中其体固密而属阴邪之犯也难故其犯之也则无汗为实邪夫冬固寒令也然春月余寒秋末早寒皆能致病但有无汗实邪证显然即可谓之伤寒不必尽属隆冬也然太阳经也膀胱府也由经视府则经为表而府为里矣上篇用桂枝汤解肌所以治风伤卫之表也而未及卫分之里故又立五苓散一方佐桂枝以和卫分之里焉此篇用麻黄汤发汗所以治寒伤荣之表也而未及荣分之里故又立桃核抵当方佐麻黄以攻荣分之里焉至于汗下失宜过之则伤正而虚其阳不及则热炽而伤其阴虚其阳则从少阴阴化之证多以太阳少阴为表里也伤其阴则从阳明阳化之证多以太阳阳明递相传也此篇中所以又有四逆承气之治也凡风伤卫之虚邪已列上篇兹以寒伤荣之实邪疏为中篇使读者先防大意于胸中斯临证处方自不致误矣<br />
　　太阳病或已发热或未发热必恶寒体痛呕逆衇阴阳俱者名曰伤寒<br />
　　【注】太阳病即上篇首条衇浮头项强痛恶寒之谓也荣表阴也寒阴邪也寒邪伤人则荣受之从其类也已发热者寒邪束于皮毛元府闭密阳气郁而为热也未发热者寒邪初入尚未郁而为热顷之即发热也恶寒者为寒所伤故恶之也必恶寒者谓不论已热未热而必恶寒也寒入其经故体痛也胃中之气被寒外束不能发越故呕逆也寒性劲急故衇阴阳俱也此承上篇首条言太阳病又兼此衇此证者名曰伤寒以为伤寒病之提纲后凡称伤寒者皆指此衇证而言也<br />
　　【集注】方有执曰或者未定之辞必者定然之谓曰或曰必者言发热早晩不一而恶寒则定然即见也喻昌曰仲景虑恶寒体痛呕逆又未发热恐误认为阴经之证故早于篇首揭明此语以辨之程应旄曰伤寒阴阳俱之衇大不同于中风阳浮而阴弱之缓衇矣证与衇兼得其实然后乃得正其名曰此太阳伤寒之病而非中风所能混也魏荔彤曰伤寒中风同一浮衇而彼为浮缓此为浮阳邪舒散故缓阴邪劲急故同为在表之浮而一缓一风寒逈异矣<br />

                    <br>
                        　　太阳病头痛发热身疼腰痛骨节疼痛恶风无汗而喘者麻黄汤主之<br />
　　【注】此承上条而详言其证以出其治也太阳经衇起于目内眦上额交巅入络脑还出别下项循肩膊内挟脊抵腰中至足小指出其端寒邪客于其经则荣血凝澁所伤之处无不痛也荣病者恶寒卫病者恶风今荣病而言恶风者盖以风动则寒生恶则皆恶未有恶寒而不恶风恶风而不恶寒者所以仲景于中风伤寒证中每互言之以是知中风伤寒不在恶寒恶风上辨而在微甚中别之也无汗者伤寒实邪腠理闭密虽发热而汗不出不似中风虚邪发热而汗自出也阳气被寒邪所遏故逆而为喘主之以麻黄汤者解表发汗逐邪安正也<br />
　　【集注】成无已曰寒则伤荣头痛身疼腰痛以致牵连骨节疼痛者太阳经荣血不利也<br />
　　程应旄曰头痛发热太阳病皆然而身疼腰痛骨节疼痛是寒伤荣室若风伤卫则无是也恶风太阳病皆然而无汗而喘是阳被壅遏若风伤卫则无是也得其所同因以别其所异也<br />
　　沈明宗曰太阳之邪从皮毛而入郁逆肺气以故作喘且寒主收敛伤荣则腠理闭密故用麻黄汤发之<br />
　　麻黄汤方<br />
　　麻黄【三两去节】　　　　桂枝【二两】<br />
　　甘草【一两炙】　　　　杏仁【七十个汤浸去皮尖】<br />
　　右四味以水九升先煮麻黄减二升去上沫内诸药煮取二升半去渣温服八合覆取防似汗不须啜粥余如桂枝法将息<br />
　　【方解】名曰麻黄汤者君以麻黄也麻黄性温味辛而苦其用在迅升桂枝性温味辛而甘其能在固表证属有余故主以麻黄必胜之算也监以桂枝制节之师也杏仁之苦温佐麻黄逐邪而降逆甘草之甘平佐桂枝和内而拒外饮入于胃行气于元府输精于皮毛斯毛衇合精溱溱汗出在表之邪必尽去而不留痛止喘平寒热顿解不须啜粥而借汗于谷也必须煮掠去上沫者恐令人烦以其轻浮之气过于引气上逆也其不用姜枣者以生姜之性横散于肌碍麻黄之迅升大枣之性泥滞于膈碍杏仁之速降此欲急于直达少缓则不迅横散则不升矣然此为纯阳之剂过于发汗如单刀直入之将用之若当一战成功不当则不戢而召祸故可一而不可再如汗后不解便当以桂枝代之此方为仲景开表逐邪发汗第一峻药也庸工不知其制在温覆取汗若不温覆取汗则不峻也遂谓麻黄专能发表不治他病孰知此汤合桂枝汤名麻桂各半汤用以和太阳留连未尽之寒热去杏仁加石膏合桂枝汤名桂枝二越婢一汤用以解太阳热多寒少之寒热若阳盛于内无汗而喘者又有麻黄杏仁甘草石膏汤以解散太阴肺家之邪若阴盛于内而无汗者又有麻黄附子细辛甘草汤以温散少阴肾家之寒金匮要略以此方去桂枝千金方以此方桂枝易桂皆名还魂汤用以治邪在太阴卒中暴厥口噤气絶下咽奏效而皆不温覆取汗因是而知麻黄汤之峻与不峻在温覆与不温覆也此仲景用方之心法岂常人之所得而窥耶<br />
　　【集解】王肯堂曰此方为元气不虚者设也如挟时气者宜十神汤挟暑湿者宜正气汤挟寒者宜五积散挟热者宜通圣散挟食者宜养胃汤挟痰者宜芎苏散按肯堂之议诚当矣然必证兼表里邪因错杂似伤寒而非伤寒者乃可于诸方中斟酌选用若衇证与麻黄桂枝脗合自当遵仲景之法治之即元气素虚或平素有热不宜麻桂者亦必如刘完素张洁古法缓缓消息治之庶不误人临病之工宜详审焉<br />
　　呉绶曰凡伤寒寒邪在表闭其腠理身痛拘急恶寒无汗须用麻黄辛苦之药开发腠理逐寒邪使汗出而解惟夏月炎暑之时虽有是证宜加凉药方可用如防风通圣散三黄石膏汤是也<br />
　　伤寒一日太阳受之衇若静者为不传颇欲吐若躁烦衇数急者为传也<br />
　　【注】伤寒一日太阳受之当衇浮或汗或未汗若衇静如常此人病衇不病为不传也初病或呕未止颇欲吐若躁烦衇数急者此外邪不解内热已成病势欲传也宜以大青龙汤发表解热以杀其势或表里有热证者则当以双解汤两解之也<br />
　　【集注】沈明宗曰此慿衇辨证知邪传与不传也衇浮而为太阳正衇廼静是不传他经矣若颇欲吐或躁烦而衇数急则邪机向里已着势必传经为病也<br />
　　伤寒二三日阳明少阳证不见者为不传也<br />
　　【注】伤寒二日阳明受之三日少阳受之此其常也若二三日阳明证之不恶寒反恶热身热心烦口渴不眠等证与少阳证之寒热往来胸脇满喜呕口苦耳聋等证不见者此为太阳邪轻热微不传阳明少阳也<br />
　　【集注】程知曰伤寒一二日太阳二三日阳明三四日少阳四五日太阴五六日少阴六七日厥阴此苐言其常耳其中变证不一有专经不传者有越经传者有传一二经而即止者有发于阳即入少阴者有直中三阴者有足经寃热而传手经者有误药而传变者大抵热邪乗经之虚即传若经实即不受邪而不传阳邪胜则传阴邪胜多不传故经谓衇静为不传衇数急为欲传也又曰足经自足上行胸腹头背主一身之大纲故寒邪入之即见于其经若手经苐行于胸手不能主一身之大纲也邪既入足经必传入手经故感风寒之重者头项痛肩背肘节亦痛也圣人言足不言手足可该手手不可该足也非不传手也夫五脏六腑十二经气相输络相通岂有传足而不传手者哉亦岂有伤足而不伤手者哉虞天民谓热先手寒先足义亦可互通也<br />
　　程应旄曰伤寒之有六经无非从浅深而定部署以皮肤为太阳所辖故署之太阳肌肉为阳明所辖故署之阳明筋膜为少阳所辖故署之少阳云耳所以华佗曰伤寒一日在皮二日在肤三日在肌四日在胸五日在腹六日入胃只就躯殻间约畧其浅深而并不署太阳阳明等名然则仲景之分太阳阳明等亦是画限之意用以辖病也<br />
　　衇浮者病在表可发汗宜麻黄汤衇浮而数者可发汗宜麻黄汤<br />
　　【注】伤寒衇浮者麻黄汤诚为主剂矣今衇浮与浮数似不在发汗之列然视其病皆伤寒无汗之表实则不妨畧衇而从证亦可用麻黄汤汗之观其不曰以麻黄汤发之主之而皆曰可发汗则有商量斟酌之意焉<br />
　　【集注】方有执曰伤寒衇本不而浮则邪见还表而欲散可知矣发者拓而出之也麻黄汤者乗其欲散而拓出之也或衇浮而数伤寒之欲传也而亦宜麻黄汤发汗者言乗寒邪有向表之浮当散其数而不令其至于传也<br />
　　程应旄曰麻黄汤为寒伤荣之主剂然亦当于衇与证之间互参酌之不必泥定之一字始为合法也衇浮无似不在发汗之列然视其证一一寒伤荣之表病则不妨畧衇而详证无汗可发汗宜麻黄汤若衇浮数邪势欲传于里亦不妨畧证而详衇无汗可发汗亦宜麻黄汤就此二者之衇与证互参之其有衇见浮证具伤寒二者俱符又何麻黄汤之必在禁例哉<br />
　　刘宏璧曰但衇浮不何以知其表寒实也必然无汗始可发也衇数何以知其未入里也以衇兼浮故可汗也<br />
　　太阳病外证未解衇浮弱者当以汗解宜桂枝汤【注】太阳病外证未解谓太阳病表证未解也若衇浮是为伤寒外证未解今衇浮弱是为中风外证未解也故当以桂枝汤汗解之<br />
　　【集注】方有执曰外证未解谓头痛项强恶寒等证犹在也浮弱即阳浮而阴弱此言太阳证凡在未传变者仍当从于解表盖严戒不得早下之意<br />
　　程知曰外证未解衇见浮弱即日久犹当以汗解然只宜桂枝解肌之法不宜误行大汗之剂至于不可误下更不待言矣<br />
　　伤寒发汗已解半日许复烦衇浮数者可更发汗宜桂枝汤<br />
　　【注】伤寒服麻黄汤发汗汗出已热退身凉解半日许复烦热而衇浮数者是表邪未尽退而复集也可更发汗其不用麻黄汤者以其津液前已为发汗所伤不堪再任麻黄故宜桂枝更汗可也<br />
　　【集注】方有执曰伤寒发汗者服麻黄汤以发之之谓也解散也复重复也既解半日许何事而复哉言发汗或不如法或汗后不谨风寒而复烦热衇转浮数也故曰可更发汗更改也言当改前法故曰宜桂枝汤<br />
　　喻昌曰用桂枝汤者一以邪重犯卫一以荣虚不能复任麻黄也<br />
　　程应旄曰改前发汗之法为解肌则虽主桂枝不为犯伤寒之禁也<br />
　　汪琥曰仲景法衇浮而数者可发汗宜麻黄汤然此条已曾用过麻黄汤矣故当更方以发其汗宜桂枝汤<br />
　　发汗病不解反恶寒者虚故也芍药甘草附子汤主之【按】发汗病不解之不字当是衍文盖发汗病不解则当恶寒今曰反恶寒者正所谓病解之义也病解恶寒始谓之虚<br />
　　【注】伤寒发汗病不解则当恶寒非表虚也是表邪犹在不解仍当汗也今发汗汗出病已解不当恶寒矣反恶寒者非表邪也乃阳虚不能卫外所致故以芍药甘草附子汤主之盖用附子以扶阳芍药以补阴甘草佐附芍补阴阳而调荣卫也<br />
　　【集注】方有执曰未汗而恶寒邪盛而表实已汗而恶寒邪退而表虚汗出之后大邪退散荣气衰微卫气疎慢而但恶寒故曰虚<br />
　　芍药甘草附子汤方<br />
　　芍药【三两】　　　　甘草【二两炙】<br />
　　附子【一枚炮去皮破八片】<br />
　　已上三味以水五升煮取一升五合去滓分温服<br />
　　【集解】程应旄曰伤寒发汗一法原为去寒而设若表已解较前反恶寒者非复表邪可知缘汗外泄而表遂虚故主之以芍药甘草附子汤芍药得桂枝则发表得附子则补表甘草和中从阴分敛戢其阳阳回而虚者不虚矣<br />
　　发汗后恶寒者虚故也不恶寒但热者实也当和胃气与调胃承气汤<br />
　　【注】伤寒发汗汗出病解必不恶寒亦不恶热始可为愈若发汗后恶寒者是阳虚也宜用芍药甘草附子汤主之今发汗后不恶寒但恶热则是胃实也故与调胃承气汤泻热以和胃也<br />
　　【集注】方有执曰发汗后不恶寒其人表气强也但热亡津液而胃中干故曰实也当和胃气以干在胃而实也故曰与调胃承气汤所以泻实而甘草则有泻中调和之义<br />
　　程知曰汗后恶寒则为荣卫俱虚汗后不恶寒但发热则为津干胃实故有调胃通津之法然曰当曰与则似深有酌量而不肯妄下以重虚其津者<br />
　　调胃承气汤方【见阳明篇】<br />
　　衇浮者法当身疼痛宜以汗解之假令尺中迟者不可发汗何以知之然以荣气不足血少故也<br />
　　【注】衇浮者寒伤荣之衇也身痛者寒伤荣之证也衇证皆表实邪则当发汗宜麻黄汤设若寸闗衇浮惟尺中迟者则又不可发汗何也以其人平素荣气不足血少故也由此可知衇阴阳不俱不可轻汗也<br />
　　【集注】方有执曰尺以阴迟为不足荣主血汗者血之液尺迟不宜汗者嫌夺血也<br />
　　张璐曰尺中衇迟不可用麻黄发汗当频与小建中汤和之和之而邪解不须发汗设不解不妨多与之覆而汗之可也<br />
　　发汗后身疼痛衇沉迟者桂枝加芍药生姜各一两人参三两新加汤主之<br />
　　【注】发汗后身疼痛衇浮或浮数乃发汗未彻表邪未尽也仍当汗之宜桂枝汤今发汗后身虽疼痛衇见沉迟是荣卫虚寒故宜桂枝新加汤以温补其荣卫也<br />
　　【集注】成无已曰表邪盛则身疼血虚亦身疼其衇浮者邪盛也衇沉迟者血虚也盛者损之则安虚者益之则愈<br />
　　喻昌曰衇沉迟者六部皆然与尺迟大异尺迟乃素虚此为发汗新虚故于桂枝方中倍加芍药生姜各一两以去邪加人参三两以补正名曰新加汤者明非桂枝汤中之旧法也<br />
　　汪琥曰身疼痛衇沉迟焉知非中寒证要知此证乃太阳伤寒发汗后身疼不止衇变沉迟非中寒比也<br />
　　桂枝新加汤方<br />
　　桂枝【一两】　　　　芍药【四两】<br />
　　甘草【二两】　　　　人参【三两】<br />
　　生姜【四两切】　　　　大枣【十二枚擘】<br />
　　右六味以水一斗二升微火煮取三升去滓分温服如桂枝法<br />
　　【方解】是方即桂枝汤倍芍药生姜加人参也汗后身疼痛是荣卫虚而不和也故以桂枝汤调和其荣卫倍生姜者以衇沉迟荣中寒也倍芍药者以荣不足血少故也加人参者补诸虚也桂枝得人参大气周流气血足而百骸理人参得桂枝通行内外补荣阴而益卫阳表虚身疼未有不愈者也<br />
　　病发热头痛衇反沉若不差身体疼痛当温其里宜四逆汤<br />
　　【按】身体疼痛之下当有下利清谷四字方合当温其里之文观太阴篇云伤寒医下之续得下利清谷不止身痛者急当救里宜四逆汤此虽未下但衇反沉可知里寒必是脱简<br />
　　【注】病发热头疼太阳表证也衇当浮今反沉是太阳表证而得少阴里衇也凡太阳少阴表里皆寒无汗之病均宜以麻黄附子细辛汤发之若不差不下利者更以麻黄附子甘草汤和之若下利清谷即有身体疼痛之表未解不可更汗当温其里宜四逆汤防其阳从阴化变厥惕亡阳之逆断不可谓病在太阳无可温之理也<br />
　　四逆汤方【见少隂篇】<br />
　　伤寒若吐若下后七八日不解热结在里表里俱热时时恶风大渴舌上干燥而烦欲饮水数升者白虎加人参汤主之<br />
　　【按】伤寒二字之下当有若汗二字盖发汗较吐下更伤津液为多也时时恶风当是时汗恶风若非汗字则时时恶风是表不解白虎汤在所禁也论中谓发热无汗表不解者不可与白虎汤渴欲饮水无表证者白虎加人参汤主之读者细玩经文自知<br />
　　【注】伤寒若汗若吐若下后七八日不解以致热结表里时汗恶风者结热在表未解也大渴舌上干燥而烦欲饮水数升者结热在里已彰也故曰表里俱热宜白虎加人参汤主之以白虎能外解肌热内清里热也加人参者因汗吐下后津亡气弱借此以益气生津也<br />
　　【按】大青龙汤治太阳表里俱热表多里少故不渴也白虎汤治阳明表里俱热里多表少故大渴也今大渇燥烦时汗恶风是热在阳明又兼太阳也而用白虎汤者以阳明里热证多太阳表热证少也若无汗微渴则为太阳表证多即表里大热又当用大青龙汤矣<br />
　　【集注】喻昌曰玩此条本文热结在里表里俱热已自酌量惟热结在里所以表热不除况加大渇饮水安得不以清热为急耶<br />
　　程知曰表热者身热也里热者内热也以汗吐下后不解故邪气乘虚结为里热惟结热在里所以表热不除有恶风证也大渴引饮里热炽盛安得不以白虎急解之石膏辛寒能清里热兼散表热也惟其在汗吐下后故必加人参以顾其正气也汪琥曰与白虎汤加人参扶正气以分解内外之邪热要之此汤惟正气虚而邪气微者宜之若邪气甚者不敢轻加人参也<br />
　　白虎加人参汤方【见阳明篇】<br />

                    <br>
                        　　发汗已衇浮数烦渴者五苓散主之<br />
　　【按】衇浮数之下当有小便不利四字若无此四字则为阳明内热口燥之烦渇白虎汤证也以其有小便不利烦渴则为太阳水热瘀结之烦渇五苓散证也况无小便不利证而用五苓散则犯重竭津液之禁矣太阳上篇类此证者数条惟一条水入即吐水不下行故无小便不利之文此条应有小便不利四字<br />
　　【注】发汗已为太阳病已发过汗也衇浮数知邪仍在表也若小便利而烦渴者是初入阳明胃热白虎汤证也今小便不利而烦渴是太阳府病膀胱水畜五苓证也故用五苓散如法服之外疏内利表里均得解矣<br />
　　【集注】方有执曰已者言发汗毕非谓表病罢也烦渴者膀胱水畜不化津液故用四苓以利之浮数者外表未除故慿一桂以和之所以谓五苓能两解表里也<br />
　　伤寒汗出而渴者五苓散主之不渴者茯苓甘草汤主之<br />
　　【注】此申上条或渴而不烦或烦而不渴者以别其治也伤寒发汗后衇浮数汗出烦渴小便不利者五苓散主之今惟曰汗出者省文也渴而不烦是饮盛于热故亦以五苓散主之利水以化津也若不烦且不渴者是里无热也惟衇浮数汗出小便不利是荣卫不和也故主以茯苓甘草汤和表以利水也<br />
　　【集注】郑重光曰伤寒本无汗汗因发而出也上条烦而渴此条但渴不烦里证较轻治亦不殊若更不渴则内无燥里病少而表证犹多也故用桂枝汤之三五苓散之一示三表一里之意易名曰茯苓甘草汤者乃桂枝五苓之变制也<br />
　　茯苓甘草汤方<br />
　　茯苓【二两】　　　　桂枝【二两】<br />
　　生姜【三两切】　　　　甘草【一两炙】<br />
　　右四味以水四升煮取三升去滓分温三服<br />
　　【方解】是方乃仿桂枝五苓二方之义小制其法也有衇浮数汗出之表故主以桂枝去大枣芍药者因有小便不利之里恐滞敛而有碍于癃闭也五苓去术泽猪苓者因不渴不烦里饮无多惟小便一利可愈恐过于燥渗伤阴也<br />
　　【集解】汪琥曰五苓散茯苓甘草汤二方皆太阳标本齐病表里兼主之剂何谓标太阳之经是也何谓本膀胱之府是也经在表本在里五苓散邪已入府表证已微故方中只用桂枝一味以主表其余四味皆主里之药也茯苓甘草证邪犹在经里证尚少故方中祗用茯苓一味以主里其余三味皆主表之药也<br />
　　衇浮数者法当汗出而愈若下之身重心悸者不可发汗当自汗出乃解所以然者尺中衇微此里虚须表里实津液自和便自汗出愈<br />
　　【注】伤寒未发热衇多浮寒盛也已发热衇多浮数热盛也均宜麻黄汤发汗则愈若不发汗而误下之不成逆坏者必其人里气素实也故惟见失汗身重之表误下心悸之里则不可复发其汗当待其表里自和自然汗出而解所以然者因失汗表实误下里虚尺中衇微表里未谐故不即解也须待其里亦实而与表平平则和和则阳津阴液自相和谐所以便自汗出而愈也使里实之法即下条用小建中汤法也<br />
　　【集注】喻昌曰此亦先建中而后发汗之变法要知仲景云尺衇微者不可发汗又云尺微者不可下无非相人津液之奥防所以误下之衇虽浮数不改亟宜发汗者亦必当谛其尺衇不可率意径情有如此者<br />
　　张璐曰误下身重心悸纵衇仍浮数亦不可复发其汗设尺衇微为里阴素虚尤宜戒也衇浮而数热邪已甚将欲作汗今误下之故身重心悸当与小建中和其津液汗出而愈<br />
　　伤寒二三日心中悸而烦者小建中汤主之<br />
　　【注】伤寒二三日未经汗下即心悸而烦必其人中气素虚虽有表证亦不可汗之盖心悸阳已微心烦阴已弱故以小建中汤先建其中兼调荣卫也<br />
　　【集注】王肯堂曰伤寒二三日心中悸而烦者小建中汤主之伤寒衇细属少阳不可汗汗之则谵语胃不和则烦而悸大抵先烦而后悸者是热先悸而后烦者是虚治病必求其本者此也<br />
　　程应旄曰可见阳去入阴必有其先兆善治者急宜杜之于未萌心中悸而烦则里气虚而阳为阴袭建中汤补虚和里保定中州以资气血为主虽悸与烦皆小柴胡汤中兼见之证而得之二三日里证未必即具小柴胡汤非所宜也<br />
　　魏荔彤曰建中者治其本也与建中后徐审其在表则仍当发汗以中州既建虽发汗阳亦不致亡矣审其传里则应下之以中州既建虽下阳亦不致陷矣所谓急则从标而缓则从本也<br />
　　小建中汤方<br />
　　桂枝【三两】　　　　芍药【六两】<br />
　　甘草【二两】　　　　生姜【三两切】<br />
　　胶饴【一升】　　　　大枣【十二枚擘】<br />
　　右六味以水七升煮取三升去滓内胶饴更上防火消解温服一升日三服呕家不可用建中汤以甜故也<br />
　　【方解】是方也即桂枝汤倍芍药加胶饴也名曰小建中者谓小小建立中气也盖中气虽虚表尚未和不敢大补故仍以桂枝和荣卫倍芍药加胶饴调建中州而不啜稀粥温覆令汗者其意重在心悸中虚而不在伤寒之表也中州建立荣卫自和津液可生汗出乃解悸烦可除矣呕家不可用谓凡病呕者不可用恐甜助呕也<br />
　　伤寒衇结代心动悸炙甘草汤主之<br />
　　【注】心动悸者谓心下筑筑惕惕然动而不自安也若因汗下者多虚不因汗下者多热欲饮水小便不利者属饮厥而下利者属寒今病伤寒不因汗下而心动悸又无饮热寒虚之证但据结代不足之阴衇即主以炙甘草汤者以其人平日血气衰防不任寒邪故衇不能续行也此时虽有伤寒之表未罢亦在所不顾总以补中生血复衇为急通行荣卫为主也<br />
　　【集注】成无已曰衇之动而中止能自还者名曰结不能自还者名曰代由血气虚衰不能相续也<br />
　　程知曰此又为议补者立变法也曰伤寒则有邪气未解也心主血曰衇结代心动悸则是血虚而真气不相续也故峻补其阴以生血更通其阳以散寒无阳则无以绾摄防阴故方中用桂枝汤去芍药而渍以清酒所以挽真气于将絶之而避中寒于衇弱之时也观小建中汤而后知伤寒有补阳之方观炙甘草汤而后知伤寒有补阴之法也<br />
　　程应旄曰此又以衇论邪气留结曰结正气虚衰曰代伤寒见此而加以心动悸乃真气内虚故用炙甘草汤益阴宁血和荣卫以为主又曰太阳变证多属亡阳少阳变证兼属亡阴以少阳与厥阴为表里荣阴被伤故也用炙甘草汤和荣以养阴气为治也<br />
　　炙甘草汤方<br />
　　甘草【四两炙】　　　　生姜【三两切】<br />
　　桂枝【三两】　　　　麦门冬【半升】<br />
　　麻子仁【半觔】　　　大枣【十二枚擘】<br />
　　人参【二两】　　　　阿胶【二两】<br />
　　生地黄【一觔】<br />
　　右九味以清酒七升水八升先煮八味取三升去滓内阿胶烊消尽温服一升日三服一名复衇汤<br />
　　【集解】张璐曰津液枯槁之人宜预防二便秘濇之虞麦冬生地溥滋膀胱之化源麻仁阿胶专主大膓之枯约免致阴虚泉竭火燥血枯此仲景救阴退阳之妙法也<br />
　　柯琴曰仲景凡于不足之衇阴弱者用芍药以益阴阳虚者用桂枝以通阳甚则加人参以生衇未有用麦冬者岂以伤寒之法义重扶阳乎抑阴无骤补之法与此以中虚衇结代用生地黄为君麦冬为臣峻补真阴者是已开后学滋阴之路矣然地黄麦冬味虽甘而气则寒非发陈蕃秀之品必得人参桂枝以通阳衇生姜大枣以和荣卫阿胶补血酸枣安神甘草之缓不使速下清酒之猛防于上行内外调和悸可宁而衇可复矣酒七升水八升只取三升者久煎之则气不峻此虚家用酒之法且知地黄麦冬得酒则良此证当用酸枣仁肺痿用麻子仁可也如无真阿胶以龟板胶代之<br />
　　未持衇时病人叉手自冒心师因教试令欬而不欬者此必两耳聋无闻也所以然者以重发汗虚故如此【注】未持衇时病人叉手自冒其心师因教试令欬而不欬者此必两耳聋无所闻也其聋与叉手冒心同见则非少阳之邪可知乃重发汗阳虚故致此也<br />
　　【集注】喻昌曰此示人推测阳虚之一端也阳虚耳聋宜急固其阳与少阳传经邪盛之耳聋逈别<br />
　　程应旄曰诸阳受气于胸中而精气上通于耳今以重发汗而虚其阳阳气所不到之处精气亦不复注而通之故聋<br />
　　发汗过多其人叉手自冒心心下悸欲得按者桂枝甘草汤主之<br />
　　【注】此申上条以详其证而明其治也发汗过多外亡其液内虚其气气液两虚中空无倚故心下悸惕惕然不能自主所以叉手冒心欲得自按以防庇而求定也故用桂枝甘草汤以补阳气而生津液自可愈矣<br />
　　【集注】方有执曰汗多则伤血血伤则心虚心虚则动惕而悸故叉手自冒而欲得人按也桂枝走表敛液宅心能固疎漫之表甘草和里补中益气能调不足之中合二物以为方盖敛阴补阳之法也程知曰此汗后心虚补阳法也阳受气于胸中胸中阳气衰微故叉手冒心心悸欲按也<br />
　　程应旄曰汗为心液不惟妄汗不可即当汗而失其分数亦不可叉手冒心欲得按者因阳虚不能自主而心下悸也然心悸有心气虚有水气乘水乘先因心虚今心下悸者乃阳气虚惕然自恐欲得按以御之故用桂枝甘草载还上焦之阳使回旋于胸中也<br />
　　魏荔彤曰此条乃发汗过多之禁也风伤卫固不宜汗出如水流漓矣即寒伤荣宜发汗亦只汗出表解斯已耳不可听其大汗不止致有阳虚之变证也仲景言其人叉手自冒心心下悸欲得按者乃形容汗多亡阳之象也<br />
　　桂枝甘草汤方<br />
　　桂枝【四两】　　　　甘草【二两炙】<br />
　　右二味以水三升煮取一升去滓顿服<br />
　　【集解】柯琴曰汗出多则心液虚中气馁故悸叉手自冒则外有所卫得按则内有所依如此不堪之状望之而知其为虚矣桂枝本荣分药得麻黄则令荣气外发而为汗从辛也得芍药则收敛荣气而止汗从酸也得甘草则补中气而养血从甘也故此方以桂枝为君独任甘草为佐以补阳气生心液甘温相得斯气血和而悸自平不须附子者以汗虽多而未至于亡阳不须芍药者以汗已止而嫌其敛隂也<br />
　　发汗后其人脐下悸者欲作奔豚茯苓桂枝甘草大枣汤主之<br />
　　【注】发汗后心下悸者乃虚其心中之阳本经自病也今发汗后脐下悸欲作奔豚者乃心阳虚而肾水之阴邪乘虚欲上干于心也主之以茯苓桂枝甘草大枣汤者一以扶阳一以补土使水邪不致上干则脐下之悸可安矣<br />
　　【集注】程知曰发汗后心下悸者心液虚而肾气将动也肾气欲上奔故脐下先悸也谓之豚者指肾气也喻昌曰汗本心之液发汗后脐下悸者心气虚而肾气发动也故取茯苓桂枝直趋肾界预伐其邪所谓上兵伐谋也<br />
　　汪琥曰奔豚者肾之积名也发于少腹上至心下若豚状乃肾气发动有似乎奔豚之状非真脐下有积如豚也<br />
　　茯苓桂枝甘草大枣汤方<br />
　　茯苓【半觔】　　　　桂枝【四两】<br />
　　甘草【一两炙】　　　　大枣【十五枚擘】<br />
　　右四味以甘澜水一斗先煮茯苓减二升内诸药煮取三升去滓温服一升日三服○作甘澜水法取水二斗置大盆内以杓扬之水上有珠子五六千颗相逐取用之<br />
　　【方解】此方即苓桂术甘汤去白术加大枣倍茯苓也彼治心下逆满气上冲胸此治脐下悸欲作奔豚盖以水停中焦故用白术水停下焦故倍茯苓脐下悸是邪上干心也其病由汗后而起自不外乎桂枝之法仍以桂枝甘草补阳气生心液倍加茯苓以君之专伐肾邪用大枣以佐之益培中土以甘澜水煎取其不助水邪也土强自可制水阳建则能御阴欲作奔豚之病自潜消而黙化矣若已作奔豚肾阴邪盛又非此药所能治则当从事乎桂枝加桂汤法矣<br />
　　服桂枝汤或下之仍头项强痛翕翕发热无汗心下满微痛小便不利者桂枝汤去桂加茯苓白术汤主之【按】去桂当是去芍药此方去桂将何以治仍头项强痛发热无汗之表乎细玩服此汤曰余依桂枝汤法煎服其意自见服桂枝汤已温覆令一时许通身漐漐微似有汗此服桂枝汤法也若去桂则是芍药甘草茯苓白术并无辛甘走荣卫之品而曰余依桂枝汤法无所谓也且论中有衇促胸满汗出恶寒之证用桂枝去芍药加附子汤主之去芍药者为胸满也此条证虽稍异而其满则同为去芍药可知矣<br />
　　【注】此条为汗下后表不解而心下有水气者立治法也服桂枝汤或下之均非其治矣仍有头项强痛翕翕发热无汗之表证心下满微痛小便不利停饮之里证设未经汗下则是表不解而心下有水气当用小青龙汤汗之今已经汗下表里俱虚小青龙汤非所宜也故用桂枝汤去芍药之酸收避无汗心下之满加苓术之燥渗使表里两解则内外诸证自愈矣<br />
　　【集注】外台方议问曰心下满微痛乃是欲成结胸何縁作停饮治之答曰诸证皆似结胸但小便不利一证乃停饮也故此条仲景只作停饮治之<br />
　　喻昌曰服桂枝汤病不解而证变又或下之则邪势乘虚入里是益误矣在表之邪未除而在里之饮上逆故仿五苓两解表里之法也<br />
　　张璐曰此条颇似结胸所以辨为太阳表证尚在者全重在翕翕发热无汗上<br />
　　林澜曰头项强痛经汗下而不解心下满微痛小便不利此为水饮内蓄故加苓术得小便利水饮行腹满减而表证悉愈矣如十枣汤证亦头痛乃饮热内蓄表证已解故虽头痛只用逐饮饮去则病自安也<br />
　　桂枝去桂加茯苓白术汤方<br />
　　于桂枝汤方内去桂加茯苓白术各三两余依桂枝汤法煎服小便利则愈<br />
　　【按】去桂去芍之义详见上条经文下正误文内【方解】曰余依桂枝汤法煎服谓依桂枝汤法取汗也小便利则愈谓饮病必输水道始愈也此方即苓桂术甘汤而有生姜大枣其意专在解肌利水次之故用生姜大枣佐桂枝以通津液取汗也苓桂术甘汤不用生姜大枣而加茯苓其意专在利水扶阳次之故倍加茯苓君桂枝于利水中扶阳也所以方后不曰依服桂枝汤法也<br />
　　伤寒若吐若下后心下逆满气上冲胸起则头衇沈发汗则动经身为振振摇者茯苓桂枝白术甘草汤主之<br />
　　【注】伤寒若过发汗则有心下悸乂手冒心脐下悸欲作奔豚等证今误吐下则胸虚邪防故心下逆满气上冲胸也若衇浮表仍不解无汗当用麻黄汤有汗当用桂枝汤一汗而胸满气冲可平矣今衇沈是其人必素有寒饮相挟而成若不头以蒂散吐之亦自可除今乃起则头是又为胸中阳气已虚不惟不可吐亦不可汗也如但以衇之沈为实不顾头之虚而误发其汗则是无故而动经表更致卫外之阳亦虚一身失其所倚故必振振而摇也主之以苓桂术甘汤者涤饮与扶阳并施调卫与和荣共治也<br />

                    <br>
                        　　茯苓桂枝白术甘草汤方<br />
　　茯苓【四两】　　　　桂枝【三两】<br />
　　白术【二两】　　　　甘草【二两炙】<br />
　　右四味以水六升煮取三升去滓分温三服<br />
　　【方解】身为振振摇者即战振身摇也身振振欲擗地者即战振欲堕于地也二者皆为阳虚失其所恃一用此汤一用真武者盖真武救青龙之误汗其邪已入少阴故主以附子佐以生姜苓术是壮里阳以制水也此汤救麻黄之误汗其邪尚在太阳故主以桂枝佐以甘草苓术是扶表阳以涤饮也至于真武汤用芍药者里寒阴盛阳衰无依于大温大散之中若不佐以酸敛之品恐阴极格阳必速其飞越也此汤不用芍药者里寒饮盛若佐以酸敛之品恐饮得酸反凝滞不散也<br />
　　发汗若下之而烦热胸中窒者栀子豉汤主之<br />
　　【注】发汗表未解若下之表邪入里既不从实化而为结胸气冲亦不从虚化而为痞鞕下利但作烦热胸中窒者以表邪轻所陷者浅故只为烦热胸中不快也栀子苦能涌泄寒能胜热豆豉轻腐上行佐栀子使邪热上越于口庶一吐而胸中舒烦热解矣<br />
　　【集注】方有执曰窒者邪热壅滞而窒塞未至于痛较痛为轻也<br />
　　程知曰下之而阳邪内结则以防胸攻之阴邪内结则以泻心开之至虚热上烦则以栀豉涌之未经下而胸中多痰则以蒂吐之已经下而胸中虚烦则以栀豉吐之古人于虚实寒热之法既明且备如此<br />
　　林澜曰阳受气于胸中若汗若下使阳气不足邪热客于胸中结而不散烦热窒塞故宜此汤吐胸中之邪<br />
　　汪琥曰胸中窒者胸中有物也下之而不出以其物在膈上故宜吐之<br />
　　栀子豉汤方<br />
　　栀子【十四枚擘】　　　　香豉【四合绵裹】<br />
　　右二味以水四升先煮栀子得二升半内豉煮取一升半去滓分为二服温进一服得吐者止后服<br />
　　下利后更烦按之心下濡者为虚烦也宜栀子豉汤【注】此承上条误下下利后不见诸逆惟更加烦者而言然按之心下濡而不痞者是虚烦也故亦宜栀子豉汤若按之不濡而痞鞕则又为实烦当用大黄黄连泻心汤矣<br />
　　【集注】方有执曰更烦本有烦不为利除而转甚也林澜曰此利后余热之证也曰下利后而利止者必非虚寒之烦乃热遗于胸中也按之心下濡虽热而非实热故用此以清其虚烦<br />
　　程应旄曰热利则烦若得之利后而心下不鞕者此为虚烦乃余热乘虚而客于胃中也<br />
　　发汗吐下后虚烦不得眠若剧者必反覆颠倒心中懊憹栀子豉汤主之若少气者栀子甘草豉汤主之若呕者栀子生姜豉汤主之<br />
　　【注】未经汗吐下之烦多属热谓之热烦已经汗吐下之烦多属虚谓之虚烦不得眠者烦不能卧也若剧者较烦尤甚必反覆颠倒心中懊憹也烦心烦也躁身躁也身之反覆颠倒则谓之躁无宁时三阴死证也心之反覆颠倒则谓之懊憹三阳热证也懊憹者即心中欲吐不吐烦扰不宁之象也因汗吐下后邪热乘虚客于胸中所致既无可汗之表又无可下之里故用栀子豉汤顺其势以涌其热自可愈也有前证若更加少气者是热伤其气也加甘草以扶之若呕者是热廹其饮也加生姜以散之<br />
　　【集注】方有执曰虚烦不得眠者大邪乍退正气暴虚余热闷乱胃中不和也剧极也反覆颠倒心中懊憹者胸膈壅滞不得舒快也所以用栀子豉汤高者因而越之之法也<br />
　　程应旄曰发汗若吐若下或胸中窒或虚烦不得眠或反覆颠倒心中懊憹皆属三法后遗热壅遏在上客于心胸是以扰乱不宁也并非汗不出之烦躁大青龙无所用诸法亦无所用惟宜以栀子豉汤主之盖栀子气味轻越合以香豉能化浊为清但使涌去客邪则气升液化而郁闷得舒矣汪琥曰虚烦证奚堪再吐不知虚者正气之虚烦者邪气之实邪热郁于胸中是为邪实吐证仍在理宜更用吐法所以虚烦二字不可作真虚看作汗吐下后暴虚看<br />
　　栀子甘草豉汤方<br />
　　于栀子豉汤方内加入甘草二两余依前法得吐止后服<br />
　　栀子生姜豉汤方<br />
　　于栀子豉汤方内加生姜五两余依前法得吐止后服<br />
　　伤寒下后心烦腹满卧起不安者栀子厚朴汤主之【注】论中下后满而不烦者有二一热气入胃之实满以承气汤下之一寒气上逆之虚满以厚朴生姜甘草半夏人参汤温之其烦而不满者亦有二一热邪入胸之虚烦以竹叶石膏汤清之一懊憹欲吐之心烦以栀子豉汤吐之今既烦且满满甚则不能坐烦甚则不能卧故卧起不安也然既无三阳之实证又非三阴之虚证惟热与气结壅于胸腹之间故宜栀子枳朴涌其热气则胸腹和而烦自去满自消矣此亦吐中寓和之意也<br />
　　【集注】程应旄曰凡邪客胸便上下不交此与结胸心下痞相等虽吐下和解各不同法其为交通阴阳则一也<br />
　　沈明宗曰下后微邪内陷而无痰饮搏结故无结胸下利但邪防胸膈扰乱于上则心烦邪入腹中在下则腹满两邪逼凑胸腹所以心烦腹满用此一涌一泻亦表里两解法也<br />
　　栀子厚朴汤方<br />
　　栀子【十四枚擘】　　　　厚朴【四两姜炙】<br />
　　枳实【四两去穰炒】<br />
　　已上三味以水三升半煮取一升半去滓分三服温进一服得吐止后服<br />
　　伤寒医以丸药大下之身热不去微烦者栀子干姜汤主之<br />
　　【按】栀子干姜汤当是栀子豉汤栀子防汤当是栀子干姜汤断无烦热用干姜结痛用香豉之理<br />
　　【注】伤寒表邪未解医以丸药大下之不至结胸痞鞕犹未成逆也然身热不去表仍未罢也微烦者热防于胸也表热之在胸者既轻且微故不可下亦不可清惟宜以栀子豉汤微涌其热则微烦可除而吐中有发散之意身热亦可解矣<br />
　　【集注】汪琥曰丸药误下邪热不除所以身热不去邪气乗虚客于胸中故令微烦也<br />
　　栀子干姜汤方<br />
　　栀子【十四枚擘】　　　　干姜【二两】<br />
　　右二味以水三升半煮取一升半去滓分二服温进一服得吐者止后服<br />
　　【按】此方干姜当是香豉余义详前经文下正误文内<br />
　　伤寒五六日大下之后身热不去心中结痛者未欲解也栀子豉汤主之<br />
　　【按】此方香豉当是干姜余义亦详前经文下正误文内<br />
　　【注】伤寒五六日邪气在里之时也大下之后若身热去心胸和是为欲解矣今身热不去邪仍在表也心中结痛过下寒里也故曰未欲解也但此表热里寒之证欲温其里既碍表热欲解其表又碍里寒故惟以栀子之寒干姜之热并举而涌之则解表温里两得之矣岂尚有身热结痛而不尽除者哉此仲景立两难治法其妙如此余可类推矣<br />
　　【集注】王肯堂曰身热不去四字宜玩结胸身不热知热不在表也今身热不去惟宜越之而已<br />
　　程应旄曰痛而云结殊类结胸但结胸身无大热知热已尽归于里为实邪此则身热不去则所结者因下而结客邪仍在于表故云未欲解也<br />
　　凡用栀子汤病人旧微溏者不可与服之<br />
　　【注】若汗吐下后懊憹少气呕逆烦满心中结痛者皆宜以栀子等汤吐之以其邪留连于胸胃之间或与热与虚与饮与气与寒相结而不实则病势向上即经所谓在上者因而越之之意也若未经汗吐下而有是证则为实邪非栀子汤轻剂所能治矣又当以蒂散重剂主之也若病人旧微溏者虽有是证但里既久虚不可与服若与之即使客邪尽去亦必正困难支盖病势向下涌之必生他变也本草不言栀子为吐剂仲景用之以为吐者何也栀子本非吐药以其味苦能吐故用之以涌其热也<br />
　　【按】吐药不止栀子也诸药皆可为之惟要确审胸胃之邪是寒是热是食是水是痰是气因何阻滞使胸胃阳气不伸遂以当用之药而吐涌之自可愈也如欲吐寒则以干姜桂皮之类吐热则以栀子苦茶之类吐食平胃食盐之类吐水五苓生姜之类吐痰稀涎橘皮之类吐气流气枳朴之类但形气弱者药宜少仍当佐以补中益气等升药为妥形气壮者药宜多更佐以蒂藜芦等猛药更效凡煎吐药汤及调散或用酸米汤或用白汤或用稀米粥须备十余钟令病者顿服一钟即用指探吐药出再服一钟亦随用指探吐药出再服再吐以顺溜快吐为度则头额身上自有微汗所有病证轻减即为中病不必尽服余药若过吐之即使病尽除恐损胸中阳气也近世之医以吐为古法不可用久矣皆因仲景之道不彰其法失传无怪乎其不敢用也夫不知其妙而不敢用犹之可也若竟委之曰古法不可用则不可也盖邪之在上者非吐不愈若如俗工所云使病者畏不敢服因循生变致轻者重重者死夫谁之咎与抑知汗吐下三法用之诚当其证无不立时取效后之业医者又安可只言汗下两法而置吐法于不用致使古法沦亡也耶<br />
　　【集注】程知曰此言服栀子亦有禁忌也病人旧微溏里虚也又服苦寒则不能上涌而反下泄故禁之张志聪曰此言栀子而不言豉者申明栀子之苦能下泄故病人旧微溏不可与服之也<br />
　　太阳病衇浮无汗发热身疼痛八九日不解表证仍在此当发其汗服药已微除其人发烦目瞑剧者必衂衂乃解所以然者阳气重故也麻黄汤主之<br />
　　【按】张兼善曰麻黄汤主之五字不当在阳气重之下岂有衂乃解之后而用麻黄汤之理乎其説甚是况服药已之上并无所服何药之文宜将此五字移于其上始合<br />
　　【注】太阳病衇浮无汗发热身疼痛八九日不解谓伤寒表证仍在当以麻黄汤发其汗也服药已微除者谓已发汗邪虽微除犹未尽除也仍当汗之若因循失汗则阳邪久郁荣中不得宣泄致热并于阳而发烦热郁于阴而目瞑剧者谓热极也热极于荣势必逼衇中之血妄行为衂衂则热随血去而解矣所以然者阳气重故也<br />
　　【集注】程知曰衇见浮表证仍在虽八九日仍当以麻黄汗解服汤已其病微除至于烦瞑剧衂乃热郁于荣阳气重盛表散之药与之相搏而然然至于逼血上衂则热随血解矣此言发汗当主以麻黄汤非衂解之后仍用麻黄汤也<br />
　　张璐曰服药已微除复发烦者余邪未尽也目瞑烦剧者热盛于经也故廹血妄行而为衂衂则余热随血而解也以汗后复衂故为阳气重也或言汗后复衂而热邪仍未尽重以麻黄汤散其未尽之邪非也若果邪热不尽则衂乃解三字从何着落<br />
　　太阳病衇浮发热身无汗自衂者愈<br />
　　【注】太阳病衇浮发热无汗此伤寒衇证也当发其汗若当汗不汗则为失汗失汗则寒闭于卫热郁于荣初若不从卫分汗出而解久则必从荣分衂血而愈也故太阳病凡从外解者惟汗与衂二者而已今既失汗于荣则荣中血热妄行自衂热随衂解必自愈矣<br />
　　【集注】方有执曰此承上条复以其证之较轻者言以见亦有不治而自愈者所以晓人勿妄治以致误之意太阳病衇浮发热身无汗与上条同而无疼痛则比之上条较轻可知矣所以不待攻治得衂自愈也汗本血之液北人谓衂为红汗即此説耳程知曰言得衂虽无汗必自愈也人之伤于寒而为热者得衂发越故愈<br />
　　张璐曰衂血成流则邪热随血而散夺血则无汗也设不自衂当以麻黄汤发之发之而邪解则不衂矣发之而余邪未尽必仍衂而解<br />
　　伤寒衇浮不发汗因致衂者麻黄汤主之<br />
　　【注】此承上条以出其治也伤寒衇浮法当发汗若不发汗是失汗也失汗则热郁于荣因而致衂者宜麻黄汤主之若能于未衂之先早用麻黄汤汗之汗出则解必不致衂其或如上条之自衂而解亦无须乎药也<br />
　　【按】凡伤寒初起但不甚恶寒便知夹热后多得衂其热多寒少者则热随衂去继而汗出表与热均解也其热少寒多者纵热随衂去继必不汗出表仍不解诚能用青龙麻黄汤于未衂之先发之则汗衂两解矣若已经衂后而汗不出表不解即用麻桂之药以和荣卫亦须少兼芩连犀地清阴凉血之品佐之以防及阴血可也然大衂之后麻黄青龙不可轻用若用之不当则犯衂家不可汗之戒矣<br />
　　【集注】活人书云衂后衇浮者宜麻黄汤衂后衇微者不可行麻黄汤宜黄芩芍药汤盖衂后衇浮表未解也衇微表已解也于此见仲景用麻黄汤于衂后之大防<br />
　　方有执曰伤寒衇浮者寒多风少之谓也上二条皆风多寒少前条以服药已微除汗发不透而致衂上条以较轻得自衂此以寒多不发汗而致衂三条之所以辨差分也盖寒多则于法当发汗而不发汗热郁血乱所以衂也衂则阳邪之风散麻黄汤者发其尚未散之寒也<br />
　　程知曰此言寒邪不发之衂仍宜温散也不发汗而致衂是入荣之寒不得泄越而然也寒不尽则衂不止故仍用麻黄不必待其衂也此与上条有寒热之别<br />
　　程应旄曰大抵伤寒见衂者由其荣分素热一被寒闭荣不受遏从而上升矣<br />
　　伤寒不大便六七日头痛有热者与承气汤其小便清者知不在里仍在表也当须发汗若头痛者必衂宜桂枝汤<br />
　　【按】若头痛之若字当是苦字苦头痛方为必衂之证若是若字则凡头痛皆能致衂矣<br />
　　【注】伤寒不大便六七日里已实似可下也头痛热未已表未罢可汗也然欲下则有头痛发热之表欲汗则有不大便之里值此两难之时惟当以小便辨之其小便浑赤是热已在里即有头痛发热之表亦属里热与承气汤下之可也若小便清白是热尚在表也即有不大便之里仍属表邪宜以桂枝汤解之然伤寒头痛不论表里若苦头痛者是热剧于荣故必作衂衂则荣热解矣方其未衂之时无汗宜麻黄汤有汗宜桂枝汤汗之则不衂而解矣<br />
　　【集注】汪琥曰头痛不已者为风寒之邪上壅热甚于经势必致衂须乘其未衂之时酌用麻黄汤或桂枝汤以汗解之而验小便实为仲景妙法<br />
　　魏荔彤曰此条之衂乃意料之辞非已见之证也<br />
　　太阳病不解热结膀胱其人如狂血自下下者愈其外不解者尚未可攻当先解其外外解已但少腹急结者乃可攻之宜核承气汤<br />
　　【注】太阳病不解当传阳明若不传阳明而邪热随经瘀于膀胱荣分则其人必如狂如狂者瘀热内结心为所扰有似于狂也当此之时血若自下下者自愈若不自下或下而未尽则热与瘀血下蓄膀胱必少腹急结也设外证不解者尚未可攻当先以麻黄汤解外外解已但少腹急结痛者乃可攻之宜桃核承气汤即调胃承气加桃核所以攻热逐血也盖邪随太阳经来故又加桂枝以解外而通荣也先食服者谓空腹则药力下行防也<br />
　　【按】太阳病不解不传阳明邪热随经入里谓之犯本犯本者谓犯膀胱之府也膀胱府之卫为气分膀胱府之荣为血分热入而犯气分气化不行热与水结者谓之犯卫分之里五苓散证也热入而犯血分血蓄不行热与血结者谓之犯荣分之里桃核承气汤证也二者虽皆为犯本之证二方虽皆治犯本之药而一从前利一从后攻水与血主治各不同也<br />

                    <br>
                        　　【集注】喻昌曰桃核承气汤用桂枝解外与大柴胡汤解外相似益见太阳随经之热非桂枝不解也程知曰太阳病不解随经入府故热结膀胱其人如狂者瘀热内结心不安宁有似于狂也若血自下下则热随瘀解矣然必外证已解乃可直攻少腹急结之邪于调胃承气中加桃核者欲其直达血所也加桂枝以通血衇兼以解太阳随经之邪耳<br />
　　汪琥曰膀胱乃小腹中之物膀胱热结在卫则尿不利在荣则血不流故作急结之形为下焦畜血之证谛也所以用桃核承气汤乃攻下焦畜血治少腹急结之药实非通膀胱热结之药也<br />
　　桃核承气汤方<br />
　　桃核【五十个去皮尖】　　　桂枝【三两】<br />
　　大黄【四两】　　　　芒硝【二两】<br />
　　甘草【二两炙】<br />
　　右五味以水七升煮取二升半去滓内芒硝更上火微沸下火先食温服五合日三服当微利<br />
　　太阳病六七日表证仍在衇微而沉反不结胸其人发狂者以热在下焦少腹当鞕满而小便自利者下血乃愈所以然者以太阳随经瘀热在里故也宜下之以抵当汤<br />
　　【注】太阳病六七日表证仍在者衇当浮大若衇微而沉则是外有太阳之表而内见少阴之衇乃麻黄附子细辛汤证也或邪入里则为结胸藏结之证今既无太阳少阴兼病之证而又不作结胸藏结之病但其人发狂是知太阳随经瘀热不结于上焦之卫分而结于下焦之荣分也故少腹当鞕满而小便自利者是血畜于下焦也下血乃愈者言不自下者须当下之非抵当汤不足以逐血下瘀乃至当不易之法也<br />
　　【集注】喻昌曰蓄血而至于发狂则热势攻心桃核承气不足以动其血桂枝不足以散其邪非用单刀直入之将必不能斩闗取胜也故名其汤为抵当抵者至也乃至当不易之良法也<br />
　　张璐曰邪结于胸则用陷胸以涤饮邪结少腹则用抵当以逐血<br />
　　程知曰衇微而沉邪结于里也表证仍在而反不结胸太阳随经之邪不结上焦而结下焦小便自利血病而气不病也<br />
　　程应旄曰热结于气分则为溺澁热结于血分则为蓄血血既蓄而不行自非大下其血不愈<br />
　　抵当汤方<br />
　　水蛭【三十个熬】　　　　　蝱虫【三十个熬去头足】<br />
　　大黄【三两去皮破六片】　　　桃核【二十个去皮尖】<br />
　　右四味以水五升煮取三升去滓温服一升不下者更服<br />
　　太阳病身黄衇沉结少腹鞕满小便不利者为无血也小便自利其人如狂者血证谛属抵当汤<br />
　　【注】此承上条详其衇证互发其义也太阳病无论中风伤寒但身黄衇大腹满小便不利兼头汗出者乃湿热之黄非瘀血也今身黄衇沈结少腹鞕小便自利其人如狂者则是血证非湿热也故宜抵当汤以攻其血<br />
　　【集注】方有执曰谛审也言如此为血证审实无复可疑必须抵当汤勉人勿二之意<br />
　　程知曰身黄衇沉结少腹鞕三者皆下焦畜血之证然尚与胃热发黄证相近故当以小便辨之其少腹满而小便不利者则为无形之气病属茵蔯证也其少腹鞕而小便自利者则为有形之血证属抵当无可疑矣<br />
　　汪琥曰按本文云小便不利者之下仲景不言治法成注云可与茵蔯汤补亡论云与五苓散后条辨云属茵蔯五苓散此三方可选而用之<br />
　　伤寒有热少腹满应小便不利今反利者为有血也当下之宜抵当丸<br />
　　【注】此承上条而言证之轻者以互发其义而酌其治也伤寒荣病有热不已伏于荣中其血不随经妄行致衂则必随经下畜膀胱少腹者膀胱之室也故少腹满若小便不利则为病在卫分有停水也今小便反利则为病在荣分有瘀血也法当下之宜以抵当汤小其制为丸缓缓下之不可过用抵当汤也<br />
　　【集注】方有执曰上条之方变汤而为丸名虽丸也而犹煮汤焉汤者荡也丸者缓也变汤为丸而犹不离乎汤盖取欲缓不缓不荡而荡之意也<br />
　　程应旄曰夫满因热入气分而畜及津液者应小便不利今反利者则知其所畜非津液也乃血也血因热而满结故用抵当汤变易为丸煮而连滓服之使之直达血所以下旧热荡尽新瘀乃除根耳<br />
　　抵当丸方<br />
　　水蛭【二十个熬】　　　　　蝱虫【二十个熬去翅足】<br />
　　桃核【二十五个去皮尖】　　　大黄【三两】<br />
　　右四味捣筛为四丸以水一升煮一丸取七合服之晬时当下血若不下者更服<br />
　　【集解】柯琴曰膀胱为水府血本无所容蓄者也少腹者膀胱之室也热结鞕满当小便不利而反利者是病不在膀胱之内而在少腹之内也其随经之荣血因瘀热结于少腹之里而非膀胱之里也所以小便虽利而鞕满急结如故是畜血瘀于少腹也热淫于内神魂不安故发狂血瘀不行则荣不运故衇微而沈荣不运则气不宣故衇沉而结也荣气不周于身则身黄消谷善饥者胃火炽盛也大便反易者血之濡也色黑者蓄血之化也善忘者血不荣智不明也此皆瘀血之征非至峻之剂不足以抵其巢穴而当此重任故立抵当汤蛭虫之善饮血者而利于水蝱虫之善吮血者而猛于陆并取水陆之善取血者以攻之同气相求更佐以桃核之苦温推陈致新大黄之苦寒荡涤邪热故名抵当也若热虽盛而未狂少腹满而未鞕则宜小其制为丸以缓治之若外证已解少腹急结其人如狂者是又为转属阳明之证用调胃承气加桃核桂枝之行血者于其中以微利之使胃和则愈矣此桃核承气所以为治之缓也<br />
　　伤寒大下后复发汗心下痞恶寒者表未解也不可攻痞当先解表表解乃可攻痞解表宜桂枝汤攻痞宜大黄黄连泻心汤<br />
　　【注】伤寒大下后复发汗先下后汗治失其序矣邪热防入心下痞结法当攻里若恶寒者为表未尽也表既未尽则不可攻痞当先解表表解乃可攻痞解表宜桂枝汤者以其为已汗已下之表也攻痞以大黄黄连泻心汤者以其为表解里热之痞也<br />
　　【集注】活人书云大抵结胸痞皆应下然表未解者不可攻也<br />
　　方有执曰表非初病之表乃下后复汗疎缓其表之表也解犹救也如解渴解急之类是也解表与发表不同伤寒初病之表当发故用麻黄汤此以汗后之表当解故曰宜桂枝汤<br />
　　张璐曰大下之后复发汗先里后表颠倒差误究竟已陷之邪痞结心下证兼恶寒表邪不为汗衰即不可更攻其痞当先行解肌之法以治外外解已后乃用大黄黄连攻其邪热凝聚之痞方为合法<br />
　　大黄黄连泻心汤方<br />
　　大黄【二两】　　　　黄连【一两】<br />
　　右二味以麻沸汤二升渍之须臾绞去滓分温再服<br />
　　【方解】痞鞕虚邪而用大黄黄连能不起后人之疑耶然仲景使人疑处正是使人解处盖因后人未能细玩不得其法竟煎而服之大悖其防矣观其以滚沸如麻之汤渍大黄黄连须臾绞去滓仅得其无形之气不重其有形之味是取其气味俱薄不大泻下虽曰攻痞而用攻之妙不可思议也<br />
　　衇浮而而复下之反入里则作痞按之自濡但气痞耳<br />
　　【注】伤寒衇浮不汗而下之浮之衇变为沉是为寒邪内陷作痞之诊也按之自濡者谓不鞕不痛但气痞不快耳此甘草泻心汤证也<br />
　　【集注】程应旄曰误下成痞既误在证尤误在衇则救之之法仍当兼凭夫衇与证而定治矣反入里则浮变为沈表邪陷入而不散徒怫郁于心下故作痞<br />
　　心下痞按之濡其衇闗上浮者大黄黄连泻心汤主之【按】濡字上当有不字若按之濡乃虚痞也补之不暇岂有用大黄泻之之理乎<br />
　　【注】此承上条以互明之也按之自濡者但气痞耳若心下痞按之不濡此为可攻之热痞也然其衇闗上不沉而浮则是所结之热亦浅未可峻攻也故以大黄黄连泻心汤主之<br />
　　心下痞而复恶寒汗出者附子泻心汤主之<br />
　　【注】心下鞕痛结胸也鞕而不痛心下痞也心下痞而复恶寒汗出者非表不解乃表阳虚也故以大黄黄连黄芩泻痞之热附子温表之阳合外寒内热而兼治之其妙尤在以麻沸汤渍三黄须臾绞去滓内附子别煮汁义在泻痞之意轻扶阳之意重也<br />
　　【集注】方有执曰痞本阴邪内伏而虚热上凝复恶寒汗出则表虚而阳不为防卫可知矣泻心汤固所以为清热倾痞之用加附子者盖欲敛其汗而固其阳也黄芩因附子而更加表里两解具见矣李中梓曰以三黄之苦寒清中济阴以附子之辛热温经固阳寒热互用攻补并施而不悖此仲景之妙用入神也<br />
　　程应旄曰此条宜与伤寒大下后复发汗心下痞恶寒者表未解也不可攻痞当先解表表解乃可攻痞解表宜桂枝汤攻痞宜大黄黄连泻心汤合看彼条用桂枝者縁发汗汗未出而初时之恶寒不罢故属表未和此条加附子者縁汗已出恶寒已罢而复恶寒汗出故属之表阳虚须于异同处细细防看<br />
　　附子泻心汤方<br />
　　大黄【二两】　　　　黄连【一两】<br />
　　黄芩【一两】　　　　附子【一枚炮去皮破别煮取汁】<br />
　　右四味切三味以麻沸汤二升渍之须臾绞去滓内附子汁分温再服<br />
　　伤寒中风医反下之其人下利日数十行谷不化腹中雷鸣心中痞鞕而满干呕心烦不得安医见心下痞谓病不尽复下之其痞益甚此非结热但以胃中虚客气上逆故使鞕也甘草泻心汤主之<br />
　　【注】毋论伤寒中风表未解总不当下医反下之或成痞或作利今其人以误下之故下利日数十行水谷不化腹中雷鸣是邪乘里虚而利也心下痞鞕而满干呕心烦不得安是邪陷胸虚而上逆也似此痞利表里兼病法当用桂枝加人参汤两解之医惟以心下痞谓病不尽复下之其痞益甚可见此痞非热结亦非寒结乃乘误下中虚而邪气上逆阳陷阴凝之痞也故以甘草泻心汤以缓其急而和其中也<br />
　　【集注】沈亮宸曰半夏泻心甘草泻心皆下后伤气之过也生姜泻心因于饮食大黄泻心因于内热附子泻心因于外寒证既不同药亦各异也<br />
　　喻昌曰下利完谷腹鸣呕烦皆误下而胃中空虚之故也设不知此义以为结热而复下之其痞必益甚故复以胃中虚客气上逆昭揭病因<br />
　　程应旄曰仲景恐结热之疑难明故特揭出胃中空虚客气上逆之故以明其非所以用辛温以调其阳制住客气使不得上逆用苦寒清肃彻去客热使无阻留庶两勿羁縻阴阳相和否转为泰矣汪琥曰其人下利日数十行则胃中之物已尽何得而不虚况医复下之而痞益甚愈可知其非实证矣若是实证当必曰鞕而痛不曰鞕而满矣只此满字而虚实之证了然<br />
　　魏茘彤曰前条因恶寒汗出阳随汗而在表恐亡阳于外故用附子以回阳此条重在胃虚阳微于中故用甘草干姜以益阳亦表里分治之急务也而其固阳以为泻邪之本则一意耳<br />
　　甘草泻心汤方<br />
　　甘草【四两炙】　　　　黄芩【三两】<br />
　　黄连【一两】　　　　干姜【三两】<br />
　　半夏【半升洗】　　　　大枣【十二枚擘】<br />
　　右六味以水一斗煮取六升去滓再煎取三升温服一升日三服<br />
　　【方解】方以甘草命名者取和缓之意也用甘草大枣之甘补中之虚缓中之急半夏之辛降逆止呕芩连之寒泻阳陷之痞热干姜之热散阴凝之痞寒缓中降逆泻痞除烦寒热并用也<br />
　　伤寒汗出解之后胃中不和心下痞鞕干噫食臭脇下有水气腹中雷鸣下利者生姜泻心汤主之<br />
　　【注】伤寒汗出表解之后余邪转属阳明心下痞满鞕痛不大便者必其人胃素燥热因而成实攻之可也今其人平素胃虚兼脇下有水气即不误下而余热亦乗虚入里以致胃中不和谷气不化故心下痞鞕干噫食臭也水气不行故腹中雷鸣下利也主之以生姜泻心汤者其意重在散水气之虚痞耳<br />
　　【集注】喻昌曰篇中论结胸及痞之根源云胃中空虚此云胃中不和以其未经误下而致空虚耳故但言不和也然不和已足成痞胃气所闗之钜固若此哉<br />
　　程知曰此为汗后未经误下心中痞鞕水饮抟聚者立治法也外邪虽解然必胃气通和始得脱然无恙汗出解后胃中不和饮食抟结故心中痞鞕中焦不能消谷故干噫食臭土弱不能制水故脇下有水气旁流腹中雷鸣者搏击有声下利而清浊不分也故于泻心汤内君生姜以散之法用再煮取其熟而和胃也<br />
　　程应旄曰汗多亡阳人皆知之矣然人身之阳部分各有所主有卫外之阳为周身荣卫之主此阳虚遂有汗漏不止恶寒身疼痛之证有肾中之阳为下焦真元之主此阳虚遂有发热悸身瞤动欲擗地之证有膻中之阳为上焦心气之主此阳虚遂有乂手冒心耳聋及奔豚之证有胃中之阳为中焦水谷化生之主此阳虚遂有腹胀满胃中不和而成心下痞之证虽皆从发汗后所得然救误者须观其衇证知犯何逆以法治之不得以汗多亡阳一语混同漫及之也<br />
　　生姜泻心汤方<br />
　　甘草【三两炙】　　　　人参【三两】<br />
　　干姜【一两】　　　　半夏【半升洗】<br />
　　黄芩【三两】　　　　黄连【一两】<br />
　　生姜【四两切】　　　　大枣【十二枚擘】<br />
　　右八味以水一斗煮取六升去滓再煎取三升温服一升日三服<br />
　　【方解】名生姜泻心汤者其义重在散水气之痞也生姜半夏散脇下之水气人参大枣补中州之土虚干姜甘草以温里寒黄芩黄连以泻痞热备乎虚水寒热之治胃中不和下利之痞焉有不愈者乎<br />
　　伤寒五六日呕而发热者柴胡汤证具而以他药下之柴胡证仍在者复与柴胡汤此虽已下之不为逆必蒸蒸而振却发热汗出而解若心下满而鞕痛者此为结胸也大陷胸汤主之但满而不痛者此为痞柴胡不中与之宜半夏泻心汤<br />
　　【注】结胸兼阳明里实者大陷胸汤证也兼阳明不成实者小陷胸汤证也痞鞕兼少阳里实证者大柴胡汤证也兼少阳里不成实者半夏泻心汤证也今伤寒五六日呕而发热者是邪传少阳之病也既柴胡证具乃不以柴胡和之而以他药下之误矣若柴胡证仍在者此虽已下尚未成逆则当复与柴胡汤必蒸蒸而振战然后发热汗出而解矣盖以下后虚中作解之状皆如是也若下后心下满而鞕痛者此为结胸大陷胸汤固所宜也若但满而不痛此为虚热气逆之痞即有呕而发热之少阳证柴胡汤亦不中与之法当治痞也宜半夏泻心汤主之<br />
　　【集注】成无已曰若下后阳邪传里者则结于胸中为结胸以胸中为阳受气之分也阴邪传里者则留于心下为痞以心下为阴受气之分也<br />
　　程应旄曰泻心虽同而证中具呕则功专涤饮故以半夏名汤也曰泻心者言满在心下清阳之位热邪挟饮尚未成实故清热涤饮使心下之气得通上下自无阻留阴阳自然交互矣然枢机全在于胃故复补胃家之虚以为之斡旋与实热入胃而泻其畜满者大相迳庭矣痞虽虚邪乃表气入里寒成热矣寒虽成热而热非实故用苦寒以泻其热兼佐辛甘以补其虚不必攻痞而痞自散所以一方之中寒热互用若阴痞不闗阳郁即郁而亦未成热泻心之法防可用也<br />

                    <br>
                        　　汪琥曰少阳病误下邪在半表半里居阴阳之间故有痞结证夫人身膈以下属阴膈以上属阳少阳居清道而介乎膈之间亦为半表半里此可征少阳病误下邪气乗虚入里而结胸痞气所由分也<br />
　　半夏泻心汤方<br />
　　半夏【半升洗】　　　　黄芩【三两】<br />
　　干姜【三两】　　　　人参【三两】<br />
　　黄连【一两】　　　　甘草【三两炙】<br />
　　大枣【十二枚擘】<br />
　　右七味以水一斗煮取六升去滓再煮取三升温服一升日三服<br />
　　本以下之故心下痞与泻心汤痞不解其人渴而口燥烦小便不利者五苓散主之<br />
　　【注】本以下之早故成心下痞如系结热成实之痞则宜大黄黄连泻心汤寒攻之法也如系外寒内热之痞则宜附子泻心汤温攻之法也如系虚热水气之痞则宜生姜泻心汤散饮之法也如系虚热而呕之痞则宜半夏泻心汤折逆之法也如系虚热益甚之痞则宜甘草泻心汤缓急之法也今以诸泻心汤审证与之而痞不解则当审其人若渴而口燥心烦小便不利者非辨证不明药力之不及也盖水饮内蓄津液不行故痞病不解耳宜五苓散外发内利汗出小便利则愈于此可类推矣<br />
　　【集注】方有执曰泻心汤治痞而痞不解则非气聚之痞可知渴而口燥烦小便不利者津液澁而不行伏饮凝结也五苓散利水生津津生而渴烦止水利而痞自除所以又为消痞满之一法也<br />
　　程应旄曰泻心诸方开结荡热益虚可谓备矣然其治法实在上中二焦亦有痞在上而治在下焦者斯又不同其法也若痞之来路虽同而其人口渴燥烦小便不利则知下后胃虚以致水饮内蓄津液不行痞无去路非结热也以五苓散主之者使浊阴出下窍而清阳之在上焦者自无阻留矣况五苓散宣通气化兼行表里之邪使心邪不从心泻而从膀胱泻又一法也<br />
　　伤寒服汤药下利不止心下痞鞕服泻心汤已复以他药下之利不止医以理中与之利益甚理中者理中焦此利在下焦赤石脂禹余粮汤主之复利不止者当利其小便<br />
　　【注】伤寒服汤药下利不止心中痞鞕者误下之所致也下利痞鞕乃虚痞也服泻心汤已合法矣而痞不愈复以他药下之痞虽去而利不止医与理中汤温之其利益甚不知理中者理中焦也此利在下焦属滑脱也故用赤石脂禹余粮汤澁滑固脱利可止也若止而复利则当审其小便之利与不利小便若利当佐以温补之药以收全功小便不利是水无去路固澁日久所以复利不止则又当利其小便使水道通而利自止矣<br />
　　【集注】郑重光曰汤者荡也即下药也误下利不止心下痞鞕服泻心汤为合法矣乃复以他药下之误而又误用理中开痞止利原不为过而利益甚者以屡下伤肾下焦失守也故用石脂禹粮固肠虚而收滑脱利仍不止当利其小便盖膀胱者肾之府也肾主二便开窍于二阴利小便者令藏府各司其事庶水谷分而下利自止也<br />
　　赤石脂禹余粮汤方<br />
　　赤石脂【一觔碎】　　　太乙禹余粮【一觔碎】<br />
　　右二味以水六升煮取二升去滓分温三服<br />
　　【方解】柯琴曰甘姜参术可以补中宫元气之虚而不足以固下焦脂膏之脱此利在下焦未可以理中之剂收功也然大肠之不固仍责在胃闗门之不仍责在脾此二味皆土之精气所结能实胃而澁肠盖急以治下焦之标者实以培中宫之本也要之此证是土虚而非火虚故不宜于姜附若水不利而湿甚复利不止者则又当利其小便矣<br />
　　伤寒发汗若吐若下解后心下痞鞕噫气不除者旋覆代赭石汤主之<br />
　　【注】伤寒发汗若吐若下解后设表里俱清自然胃和思食而愈今邪虽解而心下痞鞕胃虚结也噫气不除胃气逆也然治痞之法无出诸泻心汤故于生姜泻心汤方中去芩连干姜以病解无寒热之邪也佐旋覆代赭石者所以补虚宣气涤饮镇逆也<br />
　　【集注】方有执曰解谓大邪已散也心下痞鞕噫气不除者正气未复胃气尚弱而伏饮为逆也故用旋覆代赭石汤以养正而散余邪也<br />
　　喻昌曰大意重在噫气不除上既心下痞鞕更加噫气不除则胃气上逆全不下行有升无降所谓絶者其声嘶土败者其声哕也故用代赭石领人参下行以镇安其逆气也<br />
　　汪琥曰此噫气较前生姜泻心汤之干噫不同是虽噫而不至食臭故知其为中气虚也<br />
　　沈明宗曰误下成痞观此之发汗解后亦可成痞盖发汗吐下皆伤内气然最虚之处便是容邪之处所以微邪从虚内陷浊阴上逆冲心则心下痞鞕而噫气不除也<br />
　　旋覆代赭石汤方<br />
　　旋覆花【三两】　　　人参【二两】<br />
　　生姜【五两切】　　　　代赭石【一两】<br />
　　半夏【半升洗】　　　　甘草【三两炙】<br />
　　大枣【十二枚擘】<br />
　　右七味以水一斗煮取六升去滓再煎取三升温服一升日三服<br />
　　【方解】罗天益曰汗吐下解后邪虽去而胃气已亏矣胃气既亏三焦因之失职清无所归而不升浊无所纳而不降是以邪气留滞伏饮为逆故心下痞鞕噫气不除也方中以人参甘草养正补虚生姜大枣和脾养胃所以安定中州者至矣更以代赭石之重使之敛浮镇逆旋覆花之辛用以宣气涤饮佐人参以归气于下佐半夏以蠲饮于上浊降则痞鞕可消清升则噫气可除矣观仲景治少阴水气上凌用真武汤镇之治下焦滑脱不守用赤石脂禹余粮汤固之此胃虚气失升降复用此法理之则胸中转否为泰其为归元固下之法各极其妙如此<br />
　　伤寒大吐大下之极虚复极汗出者以其人外气怫郁复与之水以发其汗因得哕所以然者胃中寒冷故也【注】伤寒大吐大下之后津液极虚其人面赤表气怫郁渴欲引饮复与汤水以助发其汗因得哕所以然者大吐下已虚其中又发其汗阳从外亡故曰胃中虚冷故也宜以吴茱萸汤温中降逆可也<br />
　　【按】胃主纳下通地道若胃病失职则不下输大小肠不纳而反出也物出无声谓之吐声物并出谓之呕声出无物谓之干呕干呕者即哕也以其有哕哕之声故名曰哕也论中以呕为轻以哕为重盖以胃中有物物与气并逆所伤者轻胃中空虚惟气上逆所伤者重故也哕与三阴证同见者为虚为寒与三阳证同见者为实为热虚寒者四逆理中吴茱萸等汤实热者调胃大小承气等汤择而用之勿谓哕者胃败不可下也论中云伤寒哕而腹满视其前后知何部不利利之则愈是也又世有谓哕为呃逆吃逆噫气者皆非也盖哕之声气自胃出于口而有哕哕之声壮而廹急也呃逆之声气自脐下冲上出口而作格儿之声散而不续也夫所谓呃逆者即论中平衇篇所谓防防者气噎结有声也观呃逆之人与冷水即时作格哕则不然自可知也吃逆噫气者即今之所谓嗳气也因饱食太急比时作嗳而不食臭故名曰吃逆也因过食伤食过时作嗳有食臭气故名曰噫气也哕防嗳噫俱有声无物虽均属气之上逆然不无虚实寒热轻重新久之别也甚至以欬逆为呃逆者殊不知欬逆即今之喘也兹乃与呃逆混而为一皆不考之过而得失利害系焉不可以不辨干呕即哕欬逆即喘详在金匮要畧中<br />
　　【集注】程应旄曰哕之一证有虚有实虚自胃冷得之缘大吐大下后阴虚而阳无所附因见面赤以不能得汗而外气怫郁也医以面赤为热气怫郁复与水而发汗令大出殊不知阳从外泄而胃虚水从内抟而邪格胃气虚弱矣安得不哕<br />
　　汪琥曰伤寒既大吐大下之后已极虚矣复极发其汗者何也以其人外气怫郁面上之气恰如外来之邪怫郁于表也此系阳明胃府虚极浮热之气上升于面医人认以为邪热胃燥过极不得汗复与之水以助其汗因而得哕<br />
　　音切<br />
　　沫【音末】　内【音纳】　合【音鸽】　见【音现】　饴【音怡】　烊【音羊】　欬【溪介切】　【匣绢切】　振【平声】　窒【陟力切】瞑【音防】　衂【汝六切】蛭【音质】蝱【音盲】　谛【音帝】　当【去声】　瘀【影据切】噫【乙介切】濡【音软】　哕【于月切】<br />
<br />
<br />
<br />
<br />
<br />
<br />
<br />
　　御纂医宗金鉴卷二<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷三<br />
　　订正仲景全书伤寒论注太阳下篇目録<br />
　　大青龙汤<br />
　　桂枝二麻黄一汤<br />
　　桂枝麻黄各半汤<br />
　　桂枝二越婢一汤<br />
　　小青龙汤<br />
　　干姜附子汤<br />
　　茯苓四逆汤<br />
<br />
<br />
<br />
<br />
<br />
　　御纂医宗金鉴卷三目録<br />
　　钦定四库全书<br />
　　御纂医宗金鉴卷三<br />
　　订正仲景全书伤寒论注<br />
　　辨太阳病衇证并治下篇<br />
　　太阳中风者风伤于衞也伤寒者寒伤于荣也其説已详上中二篇兹以风寒两伤荣衞俱病者疏为下篇盖风寒二气多相因而少相离有寒时不皆无风有风时不皆无寒风寒并发邪中于人则荣衞兼病惟其证均无汗皆谓之实邪故立大青龙汤两解之法发其寒邪外闭风邪内郁不汗出而烦躁之汗也然必审其人衇不微弱无少阴证者乃可与之若误施之则大汗淋漓厥逆筋惕肉瞤必致亡阳之变故又立真武一汤以救青龙之误夫表寒里热者大青龙固所宜也若表里俱热则又非大青龙之所胜任爰立白虎一汤以辅青龙之不逮至于寒热轻微者则更出桂枝二越婢一汤麻黄桂枝各半汤桂枝二麻黄一汤皆两解荣衞法也合上中二篇而熟读之则三法了然以之施治庶不紊耳<br />
　　太阳中风衇浮紧发热恶寒身疼痛不汗出而烦躁者大青龙汤主之若衇微弱汗出恶风者不可服服之则厥逆筋惕肉瞤此为逆也<br />
　　【注】太阳中风衇当浮缓今衇浮紧是中风之病而兼伤寒之衇也中风当身不痛汗自出今身疼痛不汗出是中风之病而兼伤寒之证也不汗出而烦躁者太阳郁蒸之所致也风阳邪也寒阴邪也阴寒郁于外则无汗阳热蒸于内则烦躁此风寒两伤荣衞同病故合麻桂二汤加石膏制为大青龙汤用以解荣衞同病之实邪也若衇微弱汗出恶风者即有烦躁乃少阴之烦躁非太阳之烦躁也禁不可服服之则厥逆筋惕肉瞤之患生而速其亡阳之变矣故曰此为逆也<br />
　　【集注】成无已曰风并于衞者为荣弱衞强寒并于荣者为荣强衞弱今风寒两伤故为荣衞俱实所以宜大青龙汤主之也<br />
　　喻昌曰大青龙汤为太阳无汗而设与麻黄汤证何异因有烦躁一证兼见则非此法不解<br />
　　程应旄曰此汤非为烦躁设为不汗出之烦躁设若衇微弱汗出恶风者虽有烦躁证乃少阴亡阳之象全非汗不出而郁蒸者比也<br />
　　伤寒衇浮缓身不疼但重乍有轻时无少阴证者大青龙汤发之<br />
　　【注】伤寒衇当浮紧今衇浮缓是伤寒之病而兼中风之衇也伤寒当身疼今身不疼是伤寒之病而兼中风之证也身轻邪在阳也身重邪在阴也乍有轻时谓身重而有时轻也若但欲寐身重无轻时是少隂证也今无但欲寐身虽重乍有轻时则非少阴证乃荣衞兼病之太阳证也衇虽浮缓证则无汗属实邪也故亦以大青龙汤发之前条以衇微汗出示禁此条以无少阴证发明盖详审慎重之至也此二条承上篇首条次条中篇首条次条再揭太阳风寒两伤以为下篇荣衞兼病之提纲后凡称太阳中风伤寒渉于荣衞同病者皆指此二条而言也<br />
　　【集注】方有执曰大青龙汤一则曰主之一则曰发之何也主之者以烦躁之急疾属动而言发之者以但重之沉黙属静而言也<br />
　　喻昌曰无少阴证但重乍有轻时六字早已指明言但身重而无少阴之欲寐其为寒因可审况乍有轻时不似少阴之昼夜俱重又兼风因可审所以力驱其在表之风寒而无疑也若衇微弱身重欲寐则内顾少阴且不遑矣敢发之乎又曰细玩二条文义伤风衇本浮缓反见浮紧伤寒衇本浮紧反见浮缓是为伤风见寒伤寒见风两无疑矣又当辨无少阴证相杂则用青龙万举万当矣故衇见微弱即不可用大青龙汤以少阴病衇必微细也方氏注泥弱字牵入中风之衇阳浮阴弱为解不思中风之衇以及误汗等证太阳上篇已悉此处但归重分别少阴以太阳膀胱经与少阴肾经合为表里其在阴虚之人表邪不俟传经早从膀胱袭入肾藏者有之况两感夹阴等证临病犹当细察设少阴不亏表邪安能飞渡而见身重欲寐等证耶故有少阴证者不得已而行表散自有温经散邪两相绾照之法岂可径用青龙之猛剂立铲孤阳之根乎<br />
　　魏荔彤曰身重一证必须辨明但欲寐而常重则属少阴误发其汗变上厥下竭者少阴热也变筋惕肉瞤者少阴寒也其犯误汗之忌一也<br />
　　大青龙汤方<br />
　　麻黄【六两去节】　　　　　　桂枝【二两】<br />
　　甘草【二两炙】　　　　　　杏仁【四十枚去皮尖】<br />
　　生姜【三两切】　　　　　　大枣【十二枚擘】<br />
　　石膏【如鸡子大碎绵裹】<br />
　　右七味以水九升先煮麻黄减二升去上沫内诸药煮取三升去滓温服一升取微似汗汗出多者温粉扑之一服汗者停后服若复服汗多亡阳遂虚恶风烦躁不得眠也<br />
　　【方解】名大青龙者取龙兴云雨之义也治风不外乎桂枝治寒不外乎麻黄合桂枝麻黄二汤以成剂故为兼风寒中伤者之主剂也二证俱无汗故减芍药不欲其收也二证俱烦躁故加石膏以解其热也设无烦躁则又当从事于麻黄桂枝各半汤矣仲景于表剂中加大寒辛甘之品则知麻黄证之发热热全在表大青龙证之烦躁热兼肌里矣初病太阳即用石膏者以其辛能解肌热寒能清胃火甘能生津液是预保阳明存津液之先着也粗工疑而畏之当用不用必致热结阳明斑黄狂冒纷然变出矣观此则可知石膏乃中风伤寒之要药故得麻桂而有青龙之名得知草而有白虎之号也服后取微汗汗出多者温粉扑之一服得汗停其后服盖戒人即当汗之证亦不可过汗也所以仲景桂枝汤中不用麻黄者是欲其不大发汗也麻黄汤中用桂枝者恐其过汗无制也若不慎守其法汗多亡阳变生诸逆表遂空虚而不任风隂盛格阳而更烦躁不得眠也<br />
　　【集解】许叔微曰仲景治伤寒一则桂枝二则麻黄三则青龙桂枝治风麻黄治寒青龙兼治风寒不拘时候施与衇证相对者无不应手而愈今人皆能言之而未晓前人处方用药之意多不敢用无足怪也<br />
　　吴绶曰大青龙汤治伤寒发热恶寒不得汗出烦躁不安衇浮紧或浮数者急用此汤发汗则愈乃仲景之妙法也譬若亢热已极一雨而凉其理可见也若不晓此理见其躁热投以寒凉之药其害可胜言哉若衇微弱汗出恶风者不可用也如误用之其害亦不浅所以衇证不明者多不敢用也<br />

                    <br>
                        　　衇浮而紧浮则为风紧则为寒风则伤衞寒则伤荣荣衞俱病骨节烦疼当发其汗而不可下也<br />
　　【注】此发明风寒两伤荣衞俱病之义也浮风邪衇也风阳也衞阳也紧寒邪衇也寒隂也荣阴也各从其类而伤之荣衞俱病骨节烦疼是大青龙发汗之衇证虽发热烦躁其热在肌而不在胃不可下也<br />
　　太阳病发汗汗出不解其人仍发热心下悸头身瞤动振振欲擗地者真武汤主之<br />
　　【注】此申首条示人以救逆之法也首条言误汗此条言过汗互文以明其义也盖二证皆属亡阳故均当以真武汤主之扶阳抑阴以救其逆也大汗岀仍热不解者阳亡于外也心下悸筑筑然动阳虚不能内守也头者头晕眼黑阳微气不能升也身瞤动者蠕蠕然瞤动阳虚液涸失养于经也振耸动也振振欲擗地者耸动不已不能兴起欲堕扵地阳虚气力不能支也<br />
　　【集注】张璐曰此为误用大青龙因而致变者立法也汗岀虽多而热不退则邪未尽而正已大伤况里虚为悸上虚为经虚为瞤身振振摇无往而非亡阳之象所以用真武把关坐镇之法也<br />
　　汪琥曰或问治不在表何以方中尚用生姜盖病自过汗而来虽无郁热可发其内外寒邪犹在用生姜者乃温中有发也<br />
　　真武汤方【见少隂篇】<br />
　　太阳病二日反躁反熨其背而大汗出大热入胃胃中水竭躁烦必发谵语十余日振栗自下利者此为欲解也故其汗从腰以下不得汗欲小便不得反呕欲失溲足下恶风大便鞕小便当数而反不数及多大便已头卓然而痛其人足心必热糓气下流故也<br />
　　【注】太阳病中风伤寒二日不躁今反躁者是不得汗出而躁大青龙汤证也不以青龙汤发汗反以火刼熨背逼汗大出火邪入胃胃热水竭则烦躁谵语所必发也十有余日邪正相持持乆必争争必振栗作解然解非汗出及下利邪无从解也若自下利此为欲从里解也若自汗出此为欲从表解也今十余日不自下利而有欲小便不得反呕欲失溲者是里不解也不自汗出而下身无汗足下恶风者是表不解也里不解者大便必鞕小便当数而反不数则知水留胃中乆必肠润其乆积之大便自应多下而解也及多大便已虽小便不得诸病不解其头卓然而痛是里解表未悉解也表未悉解者是因火逼汗出而从腰以下不得汗乃上解而下未解也故有小便不得诸在下之病今虽里解而其人头卓然而痛者是表之余邪上逆也足心必热者里之余热下流也糓气者即胃气也言胃中热气随大便而下流也此病皆由妄行火刼致变难以拘定成规当诊犯何逆随证治之可也<br />
　　服桂枝汤大汗出衇洪大者与桂枝汤如前法若形似疟一日再发者汗出必解宜桂枝二麻黄一汤<br />
　　【注】服桂枝汤大汗出病不解衇洪大若烦渴者则为表邪已入阳明是白虎汤证也今衇虽洪大而不烦渴则为表邪仍在太阳当更与桂枝汤如前法也服汤不解若形如疟日再发者虽属轻邪然终是为风寒所持非汗出必不得解故宜桂枝二麻黄一汤小发荣衞之汗其不用麻黄桂枝各半汤者盖因大汗已出也<br />
　　【集注】方有执曰服桂枝汤证转大汗出衇转洪大者乃风多寒少风邪欲散而以微寒持之两者皆不得解而寒热如疟也桂枝二麻黄一汤者重解风而轻扵散寒也<br />
　　桂枝二麻黄一汤方<br />
　　桂枝【一两十七铢】　　　　　芍药【一两六铢】<br />
　　麻黄【十六铢去节】　　　　　甘草【一两二铢】<br />
　　杏仁【十六枚去皮尖】　　　　　生姜【一两六铢切】<br />
　　大枣【五枚擘】<br />
　　右七味以水五升先煮麻黄一二沸去上沫内诸药煮取二升去滓温服一升日再服<br />
　　【集解】张璐曰详此方药品与各半不殊惟铢分稍异而证治攸分可见仲景于差多差少之间分毫不苟也<br />
　　太阳病得之八九日如疟状发热恶寒热多寒少其人不呕清便欲自可一日二三度发衇微缓者为欲愈也衇微而恶寒者此阴阳俱虚不可更发汗更下更吐也面色反有热色者未欲解也以其不能得小汗出身必痒宜桂枝麻黄各半汤<br />
　　【注】太阳荣衞两伤风多寒少之病得之八九日有如疟状之寒热多寒少其人不呕小便清白者此里和不受邪虽为欲愈然必审其人如疟状之寒热一日二三度轻轻而发诊其衇微且缓则知邪已衰正欲复表里将和始为欲愈也若衇微不缓是正犹未复恶寒是邪犹未衰尚不能自愈但已为前之汗吐下虚其表里不可更发汗更下更吐也衇微恶寒表里俱虚则面色当白今色反赤犹有余邪怫郁于表不能得小汗出宣发阳气故面赤身痒未欲解也宜桂枝麻黄各半汤小小汗之以和荣衞自可愈也<br />
　　【集注】吴人驹曰此不专事桂枝而兼合乎麻黄者谓其面热身痒邪在轻虚浮浅之处惟麻黄能达也<br />
　　桂枝麻黄各半汤方<br />
　　桂枝【一两十六铢】　　　　　芍药【一两】<br />
　　生姜【一两】　　　　　　甘草【一两炙】<br />
　　麻黄【一两去节】　　　　　大枣【四枚擘】<br />
　　杏仁【二十四枚去皮尖】<br />
　　右七味以水五升先煮麻黄一二沸去上沫内诸药煮取一升八合去滓温服六合<br />
　　衇浮而迟面热赤而战惕者六七日当汗出而解反发热者差迟迟为无阳不能作汗其身必痒也<br />
　　【注】此承上条发明面赤身痒之义也表阳气虚故衇浮迟邪气怫郁故面热赤正虚邪盛相争故战惕也至六七日则邪当衰应汗出而解若反发热是邪未衰故差迟也迟者正不胜邪也阳微怫郁其身必痒以无阳气不能宣发作汗故也<br />
　　【集注】程知曰此言阳虚不能作汗之衇也浮则邪在肌表迟则阳虚气怫郁而不得越则面热赤正与邪争而不得出则身战惕至六七日传经尽当汗解之时乃不得汗反发热者其差必迟盖阳虚不能领汗外出其热邪浮于肌肤必作身痒也<br />
　　太阳病发热恶寒热多寒少衇微弱者此无阳也不可发汗宜桂枝二越婢一汤<br />
　　【注】太阳病发热恶寒热多寒少此为荣衞兼病风邪多而寒邪少也若衇浮紧或衇浮数是表有阳邪郁蒸则为无汗热多之实邪以大青龙汤汗之可也今衇阳微阴弱乃为虚邪之证即有无汗热多之实邪亦不可用大青龙汤更汗也盖以衇微弱是无太阳表衇也故不可更大汗也然既有无汗热多寒少之表证麻黄桂枝石膏之药终不可无故祗宜桂枝二越婢一汤之轻剂令微微似汗以解肌表而和荣衞也<br />
　　【集注】喻昌曰此亦风多寒少之证无阳二字仲景言之不一无阳乃无表无津液之通称也故以不可更汗为戒然非汗则风寒终不能解惟取桂枝之二以治风越婢之一以治寒乃为合法耳<br />
　　汪琥曰不可更汗四字当是不可更大发汗意因其人衇微弱无阳也此方比上小发汗之方更轻吴人驹曰微乃微甚之微非微细之微但不过强耳既曰热多衇安得微无阳者谓表之阳邪微故不可更大汗热多者谓肌之热邪甚故佐以石膏越婢者发越之力如婢子之职狭小其制不似大青龙之张大也<br />
　　桂枝二越婢一汤方<br />
　　桂枝【十八铢】　　　　　芍药【十八铢】<br />
　　甘草【十八铢炙】　　　　　石膏【二十四铢碎绵裹】<br />
　　麻黄【十八铢去节】　　　　　大枣【四枚擘】<br />
　　生姜【一两二铢】<br />
　　右七味以水五升煮麻黄一二沸去上沫内诸药煮取二升去滓温服一升本方当裁为越婢汤桂枝汤合之饮一升今合为一方乃桂枝汤二分越婢汤一分<br />
　　【方解】此方即大青龙汤以芍药易杏仁也名虽越婢辅桂枝实则大青龙汤之变制也去杏仁恶其从阳而辛散用芍药以其走阴而酸收以此易彼裁而用之则主治不同矣以桂枝二主之则不发汗可知越婢一者乃麻黄石膏二物不过取其辛凉之性佐桂枝二以和表而清肌热则是寓微汗于不发之中亦可识也非若大青龙汤以石膏佐麻黄而为发汗驱肌热之重剂也<br />
　　【按】桂枝二麻黄一汤治形如疟日再发者汗出必解而无热多寒少故不用石膏之凉也桂枝麻黄各半汤治如疟状热多寒少而不用石膏更倍麻黄者以其面有怫郁热色身有皮肤作痒是知热不向里而向表令得小汗以顺其势故亦不用石膏之凉里也桂枝二越婢一汤治发热恶寒热多寒少而用石膏者以其表邪寒少肌里热多故用石膏之凉佐麻桂以和荣衞非发荣衞也今人一见麻桂不问轻重亦不问温覆与不温覆取汗与不取汗总不敢用皆因未究仲景之防麻黄桂枝祗是荣衞之药若重剂温覆取汗则为发荣衞之药轻剂不温覆取汗则为和荣衞之方也<br />
　　【集解】吴人驹曰发散表邪皆以石膏同用者盖石膏其性寒寒能胜热其味薄薄能走表非若芩连之辈性寒味苦而厚不能升达也<br />
　　伤寒无大热口燥渴心烦背微恶寒者白虎加人参汤主之<br />
　　【注】伤寒身无大热不烦不渴口中和背恶寒附子汤主之者属少阴病也今伤寒身无大热知热渐去表入里也口燥渴心烦知热已入阳明也虽有背微恶寒一证似乎少阴但少阴证口中和今口燥渴是口中不和也背恶寒非阳虚恶寒乃阳明内热熏蒸扵背汗出肌疎故微恶之也主白虎汤以直走阳明大清其热加人参者盖有意以顾肌疎也<br />
　　【集注】喻昌曰此条辨证最细衇必滑而带浮浑身无大热又不恶寒但背间微觉恶寒是表邪已将罢其人口燥渴心烦是里热已大炽更不可姑待而当急为清解恐迟则热深津竭无济于事矣<br />
　　伤寒表不解心下有水气干呕发热而欬或渴或利或噎或小便不利少腹满或喘者小青龙汤主之<br />
　　【注】伤寒表不解谓衇浮紧头痛身痛发热无汗恶寒之证仍在也心下有水气谓干呕而欬也然水之为病不一故曰或渴或利或噎或小便不利少腹满或喘者皆有水气之证故均以小青龙汤如法加减主之也经曰三焦者决渎之官水道出焉膀胱者州都之官津液藏焉气化则能出矣太阳受邪若无水气病自在经若有水气病必犯府病府则膀胱之气化不行三焦之水气失道停上焦则或咳或喘或噎停中焦则或渴或干呕或满停下焦则或小便不利少腹满或下利凡水所行之处皆得而病之也小青龙汤外发太阳之表实内散三焦之寒饮亦汗法中之峻剂与大青龙汤并得其名一以治太阳表实之热躁一以治太阳表实之寒饮也<br />
　　【集注】程知曰此明伤寒表证未解水积心下散寒涤饮法也<br />
　　汪琥曰明理论云青龙主风寒两伤之疾固已伤寒表不解则麻黄可以发中风表不解则桂枝可以散惟其表不解而又加之心下有水气则非二汤所能发散必以小青龙汤始可袪除表里之邪气尔<br />
　　小青龙汤方<br />
　　麻黄【三两去节】　　　　　芍药【三两】<br />
　　五味子【半升】　　　　　干姜【二两】<br />
　　甘草【三两炙】　　　　　半夏【半升洗】<br />
　　桂枝【三两】　　　　　　细辛【三两】<br />
　　右八味以水一斗先煮麻黄减二升去上沫内诸药煮取三升去滓温服一升<br />
　　加减法<br />
　　若渴去半夏加栝蒌根三两<br />
　　若噎者去麻黄加附子一枚【炮】<br />
　　若小便不利少腹满去麻黄加茯苓四两<br />
　　若喘去麻黄加杏仁半升去皮尖<br />
　　若微利去麻黄加荛花如一鸡子熬令赤色<br />
　　【按】加荛花如鸡子大熬令赤色此必传写之误盖本草荛花即芫花类也用之攻水其力甚峻五分可令人下行数十次岂有治停饮之微利而用鸡子大之荛花者乎似当改加茯苓四两<br />
　　【方解】太阳停饮有二一中风有汗为表虚五苓散证也一伤寒无汗为表实小青龙汤证也表实无汗故合麻桂二方以解外去大枣者以其性滞也去杏仁者以其无喘也有喘者仍加之去生姜者以有干姜也若呕者仍用之佐干姜细辛极温极散使寒与水俱得从汗而解佐半夏逐痰欲以清不尽之饮佐五味收肺气以敛耗伤之气若渴者去半夏加花粉避燥以生津也若微利与噎小便不利少腹满俱去麻黄逺表而就里也加附子以散寒则噎可止加茯苓以利水则微利止少腹满可除矣此方与越婢汤同治水饮溢扵表而为腹胀水肿宜发汗外解者无不随手而消越婢治有热者故方中君以石膏以散阳水也小青龙治有寒者故方中佐以姜桂以散阴水也<br />
　　【集解】柯琴曰两青龙俱治有表里证皆用两解法大青龙是里热小青龙是里寒故发表之药相同而治里之药则殊也此与五苓同为治表不解而心下有水气然五苓治水之蓄而不行故专渗泻以利水而微发其汗使水从下而去也此方治水之动而不居故备举辛温以散水而大发其汗使水从外而出也仲景发表利水诸法精义入神矣赵良曰溢饮之证金匮云当发其汗小青龙汤治之盖水饮溢出扵表荣衞尽为之不利必仿伤寒荣衞两伤之法发汗以散其水而后荣衞行经衇通则周身之水可消必以小青龙汤为第一义扵此可类推矣<br />
　　伤寒心中有水气欬而微喘发热不渴服汤已渴者此寒去欲解也小青龙汤主之<br />
　　【按】小青龙汤主之六字当在发热不渴之下始与服汤已渴者之文义相属岂有寒去欲解而更服小青龙汤之理乎<br />
　　【注】伤寒心下有水气欬而微喘发热不渴此为外伤寒邪内停寒饮宜以小青龙汤两解之服汤汗解已后渴者乃已汗寒去内燥之渴非未汗饮停不化之渴故曰寒去欲解也当少少与水饮之以滋其燥令胃和自可愈也<br />
　　【集注】成无已曰欬而微喘者水寒射肺也发热不渴者表证未罢也与小青龙汤发表散水服汤已渴者里气温水气散为欲解也<br />
　　方有执曰发热不渴寒胜也故以服汤已而渴为寒去欲解大意与上条相彷故治亦同<br />
　　程知曰此明水寒未解治宜小青龙也心下有水气寒在膈上也故喘欬发热不渴服汤已而渴则水寒解矣此解水气之法当用小青龙非谓解后仍用小青龙也<br />
　　张璐曰风寒挟水饮为病在表者故不渴服汤后而渴者是为寒去津伤欲解之征所以虽渴而不必服药但当静俟津回可也欬而微喘为水饮上逆今水去而渴与水逆而渴不同世本小青龙汤主之在寒去欲解也之下错简也<br />
　　汪琥曰上条云渴是未服汤而渴乃水停津液不化而渴此条云渴是服汤已而渴乃汗后津液既亡而渴渴既不同岂可仍用上药小青龙主之当在服汤已之上可知<br />
　　下之后复发汗必振寒衇微细所以然者以内外俱虚故也<br />
　　【注】发汗当扵未下之先今下之后复发汗必振寒衇微细者表里皆虚也所以然者以下之失宜则内守之阳虚故衇微细也以汗之失宜则外固之阳衰故振寒也<br />

                    <br>
                        　　【集注】郑重光曰治伤寒先汗后下此定法也若下后外邪不尽不得已而复汗之邪虽去而内外俱虚是以衇细振寒所伤滋大矣<br />
　　下之后复发汗昼日烦躁不得眠夜而安静不呕不渴无表证衇沉微身无大热者干姜附子汤主之<br />
　　【注】此承上条互详衇证以出其治也既下之以虚其里复发汗以虚其表阴阳两虚阳无所附夜而安静不呕不渴是内无阳证也无表证身无大热衇沉微是外无阳证也表里无阳内外俱阴惟有昼日烦躁不得眠一假阳证则是独阴自治扵阴分孤阳自扰扵阳分非相胜乃相离也故以干姜附子汤助阳以配阴盖以阴虽盛而未相格阳气微而自不依附也<br />
　　【集注】喻昌曰上条但言振寒及微细之衇未定所主之病以虚证不一也然振寒衇微细阳虚已见一班设昼日烦躁不得眠其为虚阳扰乱可知夜反安静不呕不渴则虚阳扰乱不兼外邪可知衇沉微身无大热则烦躁为亡阳之证亁姜附子在所必需由此而推日中安静夜而烦躁则为阴病而阳不病又可知矣<br />
　　程应旄曰下之后复发汗昼日烦躁不得眠虚阳扰乱外见假热也夜安静不呕不渴无表证衇沉微身无大热阴气独治内系真寒也宜干姜附子汤直从阴中囬阳不当扵昼日烦躁一假热证狐疑也<br />
　　干姜附子汤方<br />
　　干姜【一两】　　　　　　附子【一枚去皮生用破八片】<br />
　　右二味以水三升煮取一升去滓顿服<br />
　　发汗若下之病仍不解烦躁者茯苓四逆汤主之【注】此又承上条言先汗后下扵法不逆病应解而仍不解反烦躁者以别其治也盖汗下俱过表里两虚阴盛格阳故昼夜见此扰乱之象也当以四逆汤壮阳胜阴更加茯苓以抑阴邪佐人参以扶正气庶阳长阴消正回邪退病自解而烦躁安矣大青龙证不汗出之烦躁乃未经汗下之烦躁属实此条病不解之烦躁乃汗下后之烦躁属虚然衇之浮紧沉微自当别之恐其误人故谆谆言之也<br />
　　【集注】汪琥曰伤寒汗下则烦躁止而病解矣若阴盛之烦躁强发其汗则表疎亡阳复下之则里虚亡阴衞阳失防荣阴内空邪仍不解更生烦躁此亦虚烦虚躁乃假热之象也祗宜温补不当散邪故以茯苓四逆汤主之<br />
　　茯苓四逆汤方<br />
　　茯苓【六两】　　　　　　人参【一两】<br />
　　甘草【二两炙】　　　　　干姜【一两半】<br />
　　附子【一枚生用去皮破八片】<br />
　　右五味以水五升煮取三升去滓温服七合日三服<br />
　　【方解】表里之病治不如法先过汗后复过下或下后复汗误而又误变成坏病若其人阳盛而从热化则转属三阳阳衰而从寒化则系在三阴此二条烦躁皆坏病也烦躁虽六经俱有而多见扵太阳少阴者太阳为真阴之标少隂为真阳之本也未经汗下而烦躁多属阳其衇实大其证热渴是烦为阳盛躁为阴虚已经汗下而烦躁多属阴其衇沉微其证汗厥是烦为阳虚躁为阴盛也夫先下后汗扵法为逆外无大热内不呕渴似乎阴阳自和而实阳虚阴盛所以虚阳扰乱扵阳分故昼日烦躁不得眠盛隂独治扵阴分故夜而安静衇沉微是真阳将脱而烦躁也用干姜附子壮阳以配阴姜附者阳中阳也生用则力更鋭不加甘草则势更猛比之四逆为更峻救其相离故当急也先汗后下扵法为顺病仍不解遽增昼夜烦躁亦是阴盛格阳之烦躁也用茯苓四逆抑隂以回阳茯苓感太和之气化伐水邪而不伤阳故以为君人参生气扵乌有之乡通血衇扵欲絶之际故以为佐人参得姜附补气兼以益火姜附得茯苓补阳兼以泻阴调以甘草比之四逆为稍缓和其相格故宜缓也一去甘草一加参苓而缓急自别仲景用方之妙如此<br />
　　太阳病先下而不愈因复发汗以此表里俱虚其人因致冒冐蒙汗出自愈所以然者汗出表和故也得里未和然后复下之<br />
　　【注】太阳表病当汗不汗先下之而不愈因复发其汗以此表里俱虚因虚其人致冒理必然也冒蒙者谓凡因病而昏冒者也然冒蒙或有汗出自愈其所以然者非表里俱虚乃邪正皆衰表里自和故也得汗出而自愈者和于表也得下利而自愈者和扵里也得里未和然后下之宜调胃承气汤和之由此推之得表未和然后汗之当以桂枝汤和之自在言外矣<br />
　　【集注】程知曰冒者神识不清如有物为之冒也得汗出表和而邪解矣得表和而里未和然后下之明不得以其冒而认为入里之邪遂致妄下亦不得以其冒而认为表之未解复妄用汗也<br />
　　汪琥曰得里未和里字诸注指二便言窃思经文中既云然后下之此専指大便而言若利小便则不言下矣其义可不辨而自明<br />
　　凡病若发汗若吐若下若亡血若亡津液隂阳自和者必自愈<br />
　　【注】凡病谓不论中风伤寒一切病也若发汗若吐若下若亡血若亡津液施治得宜自然愈矣即或治未得宜虽不见愈亦不至变诸坏逆则其邪正皆衰可不必施治惟当静以俟之诊其阴阳自和必能自愈也<br />
　　【集注】方有执曰阴阳以衇言而二便在其中两者和则血气无相胜负故可必自愈<br />
　　程知曰衇以左右三部匀停为无病故汗吐下后阴阳和者必自愈不须过治也<br />
　　问曰病有战而汗出因得解者何也答曰衇浮而紧按之反芤此为本虚故当战而汗出也其人本虚是以发战以衇浮故当汗出而解也若衇浮而数按之不芤此人本不虚若欲自解但汗出耳不发战也问曰病有不战而汗出解者何也答曰衇大而浮数故知不战汗出而解也问曰病有不战不汗出而解者何也答曰其衇自微此以曽发汗若吐若下若亡血以内无津液此隂阳自和必自愈故不战不汗出而解也<br />
　　【注】衇浮而紧邪实也按之反芤正虚也正虚邪实邪与正争故发战汗出而解也衇浮而数邪未实也按之不芤正不虚也正不虚邪未实邪不能与正争故不战汗出而解也衇不芤知不发战也衇不浮知不汗出也衇自微知曽经发汗若吐若下若亡血也因内无津液邪正俱衰隂阳自和故不发战不汗出而解也<br />
　　问曰伤寒三日衇浮数而微病人身凉和者何也答曰此为欲解也解以夜半衇浮而解者濈然汗出也衇数而解者必能食也衇微而解者必大汗出也<br />
　　【注】衇浮而数按之无力当发战汗出而解以其人本虚故也衇浮而数按之有力当不发战但汗出而解以其人本不虚故也衇自微曽经发汗若吐若下若亡血不发战不汗出而解以其人邪正皆衰隂阳自和故也伤寒三日未经汗吐下亡血也衇浮数而微病人热减身和此谓欲解解以夜半者阳病至隂时则和也盖浮数微三衇虽均为可解之衇然解之征则不无别也如衇浮濈然汗出则邪还扵表而解衇数能食则胃和而解衇微必大汗出而解者以其未经汗吐下其人未虚故均不发战津液未伤故汗大出而解也<br />
　　【集注】方有执曰三日言徧三阳也浮数不传隂也微邪气衰也夜半隂尽阳生之时也濈然和而汗出貎能食胃气囘也<br />
　　太阳病未解衇隂阳俱停必先振栗汗出而解但阳衇微者先汗出而解但隂衇微者下之而解若欲下之宜调胃承气汤<br />
　　【注】太阳病未解当见未解之衇今不见未解之衇而隂阳衇俱停三部沉伏不见既三部沉伏不见则当见可死之证而又不见可死之证是欲作解之兆也作解之兆必先见振栗汗出而始解者乃邪正交争作汗故也但作解之衇不能乆停衇之将出必有其先先者何先扵三部上下隂阳沉伏不见处求之也若从寸衇阳部微微而见者则知病势向外必先汗出而解若从尺衇隂部微微而见者则知病势向内必自下利而解如不自下利若欲下之以和里宜调胃承气汤主之由此推之则可知如不自汗出若欲汗之以和表宜麻桂各半汤主之也观若欲下之宜调胃承气汤意甚轻活无取扵大下俱在言外矣<br />
　　【集注】程应旄曰振栗汗解单指衇停者言下边两解不必有战汗是指其衇渐出而言也<br />
　　伤寒腹满谵语寸口衇浮而紧此肝乗脾也名曰纵刺期门<br />
　　【注】伤寒衇浮紧太阳表寒证也腹满谵语太隂阳明里热也欲从太阳而发汗则有太隂阳明之里欲从太隂阳明而下之又有太阳之表主治诚为两难故不药而用刺法也虽然太隂论中太阳表不解太隂腹满痛而用桂枝加大黄汤亦可法也此肝乗脾名曰纵刺期门与上文义不属似有遗误<br />
　　伤寒发热啬啬恶寒大渴欲饮水其腹必满自汗出小便利其病欲解此肝乗肺也名曰横刺期门<br />
　　【注】伤寒发热啬啬恶寒无汗之表也大渴欲饮水其腹必满停饮之满也若自汗出表可自解小便利满可自除故曰其病欲解也若不汗出小便闭以小青龙汤先解其外外解已其满不除十枣汤下之亦可愈也此肝乗肺名曰横刺期门亦与上文义不属似有遗误<br />
　　太阳病欲解时从已至未上<br />
　　【注】凡病欲解时必扵其经气之旺太阳盛阳也日中阳气盛故从巳午未之旺时而病解<br />
　　音切<br />
　　惕【音踼】瞤【日轮切】擗【滂吉切】栗【音栗】溲【所留切】讝【职亷切】噎【一结切】荛【音饶】芤【苦侯切】濈【阻立切】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷三<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷四<br />
　　订正仲景全书伤寒论注阳明全篇目录<br />
　　白虎加人参汤<br />
　　白虎汤<br />
　　小承气汤<br />
　　麻仁丸<br />
　　调胃承气汤<br />
　　大承气汤<br />
　　蜜煎导方<br />
　　猪胆汁导方<br />
　　土瓜根导方<br />
　　猪苓汤<br />
　　麻黄连轺赤小豆汤<br />
　　茵蔯蒿汤<br />
　　栀子蘗皮汤<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷四目録<br />
　　钦定四库全书<br />
　　御纂医宗金鉴卷四<br />
　　订正仲景全书伤寒论注<br />
　　辨阳明病衇证并治全篇<br />
　　阳明主里内胃中外肌肉故有病经病府之分如论中身热烦渴目痛鼻干不得眠不恶寒反恶热者此阳明经病也潮热谵语手足腋下濈然汗出腹满痛大便鞕者此阳明府病也而其各有三经病则有邪已传阳明而太阳之表未罢兼见头痛恶寒无汗之太阳证者有太阳之邪已罢悉传阳明但见壮热有汗心烦不眠口渴引饮之阳明证者有阳明之邪未已复转少阳兼见胸脇痛寒热往来口苦而呕目耳聋之少阳证者府病则有太阳阳明谓太阳病或发汗或吐或下或利小便亡其津液胃中干燥太阳之邪乘胃燥而转属阳明致小便反数大便鞕者所为脾约是也有正阳阳明谓阳气素盛或有宿食太阳之邪一传阳明遂入胃府致大便不通者所为胃家实是也有少阳阳明谓病已到少阳法当和觧而反发汗利小便亡其津液胃中燥热复转属阳明致大便结燥者所为大便难者是也其治阳明经病则以葛根汤或桂枝加葛根汤发之或以白虎汤清之或以柴胡白虎汤和之随其证而施之可也其治阳明府病虽均为可下然不无轻重之分故或以三承气汤下之或麻仁丸通之或蜜煎胆汁导之量其病而治之可也此阳明病之大略也兹以在经在府二者详疏于篇俾读者易为分别则临证施治自不紊矣<br />
　　阳明之为病胃家实是也<br />
　　【注】阳明经内以胃外以肌言阳明之为病由太阳之邪传于其经则为阳明病外证由太阳之邪传入胃府则为胃家实也<br />
　　【集注】方有执曰阳明经也胃府也实者大便结为鞕满而不得出也虽则迟早不同而非日数所可拘也<br />
　　伤寒三日阳明衇大<br />
　　【注】伤寒一日太阳二日阳明三日少阳乃内经言传经之次第非必以日数拘也此云三日阳明衇大者谓不兼太阳阳明之浮大亦不兼少阳阳明之大而正见正阳阳明之大衇也盖由去表传里邪热入胃而成内实之诊故其衇象有如此者<br />
　　【集注】方有执曰伤寒三日该中风而大约言也衇大者阳明气血俱多也<br />
　　沈明宗曰此正阳明之正衇也仲景谓三日阳明衇大因阳明乃多气多血之府风寒传入邪盛于中故衇显大是为阳明邪实之正衇但病阳明务具此衇方可下夺或兼太阳之浮紧少阳之细或迟疾滑濇虚弱乃属气血隂阳之虚虽见大实大满亦当详审顾虑或以小承气汤试之或用蜜煎导法不得直施攻下也<br />
　　夲太阳初得病时发其汗汗先出不彻因转属阳明也【注】阳明之病夲自太阳初得病时发其汗汗先出而不透彻乃为汗不如法故未尽之邪因而转属阳明也邪在经则为外证邪入府则为胃家实矣<br />
　　【集注】方有执曰此言由发太阳汗不如法致病入胃之大意<br />
　　阳明病若能食名中风不能食名中寒<br />
　　【注】太阳之邪传阳明病有自中风传来者有自伤寒传来者当于食之能否辨之若能食名中风是自中风传来者以风乃阳邪阳能化谷故能食也不能食名中寒是自伤寒传来者以寒乃隂邪不能化谷故不能食也<br />
　　【集注】方有执曰此以食之能否验风寒之辨盖阳明主水谷风能食阳能化谷也寒不能食隂不杀谷也名犹言为也中寒即伤寒之互词大意推原风寒自太阳传来其辨验有如此者非谓阳明自中而然也<br />
　　汪琥曰仲景云中寒与伤寒同义非真寒证也若系真中寒是胃家虚冷药宜理中汤之类今不能食是胃气实但邪未入府不作郁热耳因名中寒实与伤寒无异<br />
　　问曰阳明病外证云何答曰身热汗自出不恶寒反恶热也<br />
　　【注】阳明病有外证有内证潮热自汗不大便内证也身热汗自出不恶寒反恶热外证也今汗自出是従中风传来故与中风之外证同而身热不恶寒反恶热则知为阳明外证故不与中风外证同也然阳明之热发于肌肉必蒸蒸而热又不似太阳之阵阵发热可知矣<br />
　　【集注】方有执曰此以太阳中风传入阳明之外证言魏荔彤曰病有太阳中风不觧传入阳明者何以辨之故设问曰阳明未知其里之何时传来必先验其外之何所见证答曰太阳病有身热汗自出而恶风者此太阳中风之夲证也若身热汗自出竟不恶风寒而反恶热则病已去太阳而入阳明矣此阳明病由太阳中风而传入者也<br />
　　问曰病有得之一日不发热而恶寒者何也答曰虽得之一日恶寒将自罢即自汗出而恶热也<br />
　　【注】太阳病当恶寒阳明病当恶热今阳明病有初得之一日不发热而恶寒者是太阳去表之邪未尽故仍恶寒也然去表未尽之邪欲传阳明不能久持故恶寒必将自罢即日当自汗出而恶热矣<br />
　　【集注】方有执曰此以太阳伤寒传入阳明之外证言程应旄曰阳明恶寒终是帯表至于府病则恶热矣表之罢否湏于此验之<br />

                    <br>
                        　　郑重光曰此辨阳明伤寒之外证不发热而恶寒起自伤寒也恶寒将自罢邪过表也即自汗出邪热郁于肌肉腠理开汗外泄也<br />
　　魏荔彤曰太阳伤寒亦有传入阳明者又何以辨之故设问曰病有得之一日起初之时不见发热而但见恶寒者何病也答曰得之一日恶寒虽为太阳伤寒之证而恶寒亦将自罢即自汗出而恶热此是阳明病由太阳伤寒而传入者也可知太阳中风则发热恶风汗自出为正病太阳伤寒则恶寒无汗为正病若传入阳明则必以汗出恶热为正病也<br />
　　问曰恶寒何故自罢答曰阳明居中主土也万物所归无所复传始虽恶寒二日即止此为阳明病也<br />
　　【注】此释上条阳明恶寒自罢之义阳明属胃居中土也土为万物所归故邪热归胃则无所复传亦万物归土之义阳明初病一日虽仍恶寒是太阳之表未罢也至二日恶寒自止则是太阳之邪已悉归并阳明此为阳明病也<br />
　　【集注】方有执曰恶寒二日自止者热入里而将恶热此以正阳阳明言也<br />
　　程应旄曰六经虽分隂阳而宰之者胃五藏六府皆朝宗而禀令焉一有燥热无论三阳传来之邪从而化热即三隂传来之邪亦转属而变热隂阳之邪皆归胃土故曰万物所归无所复传也<br />
　　问曰何縁得阳明病答曰太阳病若发汗若下若利小便此亡津液胃中干燥因转属阳明不更衣内实大便难者此名阳明也<br />
　　【注】问曰何缘得阳明胃实之病答曰由邪在太阳时发汗若下若利小便皆为去邪而设治之诚当则邪觧而愈矣如其不当徒亡津液致令胃中干燥则未尽之表邪乘其燥热因而转属阳明为胃实之病者有三曰不更衣即太阳阳明脾约是也曰内实即正阳阳明胃家实是也曰大便难即少阳阳明大便难是也三者虽均为可下之证然不无轻重之别脾约自轻于大便难大便难自轻于胃家实盖病脾约大便难者毎因其人津液素亏或因汗下利小便施治失宜所致若胃实者则其人阳气素盛胃有宿食即未经汗下而亦入胃成实也故已经汗下者为夺血致燥之阳明以滋燥为主未经汗下者为热盛致燥之阳明以攻热为急此三承气汤脾约丸及蜜煎土根猪胆汁导法之所由分也<br />
　　【集注】方有执曰古人大便必更衣不更衣言不大便也程应旄曰转属层次不止有表罢不罢之分而表罢入里复有燥实燥不实之辨所以有不更衣之阳明病有内实之阳明病有大便难之阳明病也其中有属表属里所以下法有禁有宜受气有里实里燥所以下法有应大应小<br />
　　汪琥曰或问太阳病若下矣则胃中之物已去縦亡津液胃中干燥未必复成内实答云方其太阳初病时下之不当徒亡津液胃中之物去之不尽邪传阳明而成燥粪故有内实之证<br />
　　问曰病有太阳阳明有正阳阳明有少阳阳明何谓也答曰太阳阳明者脾约是也正阳阳明者胃家实是也少阳阳明者发汗利小便已胃中燥烦实大便难是也【注】阳明可下之证不止于胃家实也其纲有三故又设问答以明之也太阳之邪乘胃燥热传入阳明谓之太阳阳明不更衣无所苦名脾约者是也太阳之邪乘胃宿食与燥热结谓之正阳阳明不大便内实满痛名胃家实者是也太阳之邪已到少阳法当和觧而反发汗利小便伤其津液少阳之邪复乘胃燥转属阳明谓之少阳阳明大便澁而难出名大便难者是也<br />
　　【集注】程知曰言三阳皆有入胃府之证也阳明为水谷之海中土为万物所归故三阳经皆能入其府邪自太阳传入胃府者谓之太阳阳明即经所谓太阳病若吐若下若发汗后防烦小便数大便因鞕者是也由脾之敛约故用小承气防下以和之邪自阳明经传入胃府者谓之正阳阳明即经所谓发热汗出胃中燥鞕讝语者是也乃胃中邪实故用大承气以攻下之邪自少阳转属胃府者谓之少阳阳明即经所谓少阳不可发汗发汗则讝语此属胃者是也系津液内竭故用麻仁丸润下以和其津液也若三阳外证未除则阳明正治之法又不可用矣<br />
　　阳明病衇浮而紧者必潮热发作有时但浮者必盗汗出<br />
　　【按】自汗是阳明证盗汗是少阳证盗汗当是自汗文义始属<br />
　　【注】阳明病在经衇当浮长入府衇当实大今衇浮而紧潮热有时者是阳明病而见太阳伤寒衇也则知是从伤寒传来太阳伤寒之邪未罢必无汗故虽见阳明潮热发作有时之证仍当从太阳阳明伤寒治之宜麻黄加葛根汤汗之若见潮热发作有时之证而衇但浮不紧是阳明病而见太阳中风衇也则知是从中风传来太阳中风之邪未罢必自汗出当从太阳阳明中风治之宜桂枝加葛根汤觧之<br />
　　【集注】沈明宗曰此阳明证而见太阳衇也衇浮而紧太阳表寒未罢之衇潮热发作有时则阳明里证已具但浮者太阳风伤卫衇故必汗出也<br />
　　阳明病衇迟汗出多防恶寒者表未觧也可发汗宜桂枝汤<br />
　　【按】汗出多之下当有发热二字若无此二字衇迟汗出多防恶寒乃是表阳虚桂枝附子汤证也岂有用桂枝汤发汗之理乎必是传写之遗<br />
　　【注】阳明病衇当数大今衇迟汗出多设不发热恶寒是太阳表邪已觧矣今发热防恶寒是表犹未尽觧也故宜桂枝汤觧肌以发其汗使初入阳明之表邪仍还表而出也<br />
　　【集注】程知曰此言中风传阳明表邪未觧仍宜用桂枝汤以觧肌也<br />
　　汪琥曰此太阳病初传阳明经中有风邪也衇迟者太阳中风缓衇之所变传至阳明邪将入里故衇变迟汗出多者阳明热而肌腠疎也防恶寒者在表风邪未尽也故仍从太阳中风例治之又曰虽从太阳例治但既云阳明病仲景法还宜用桂枝加葛根汤为是<br />
　　阳明病衇浮无汗而喘者发汗则愈宜麻黄汤<br />
　　【注】阳明病衇应浮大证应汗出今衇但浮表病衇也无汗而喘表实证也是太阳之邪未悉入阳明犹在表也当仍从太阳伤寒治之发汗则愈宜麻黄汤<br />
　　【集注】张璐曰阳明荣卫难辨辨之全借于衇证风邪之衇传至阳明自汗已多则缓去而迟在寒邪之衇传至阳明发热已甚则去而浮在此皆邪气在经之徴若入府则迟者必数浮者必实矣设不数不实非胃实也必不胜攻下矣<br />
　　汪琥曰无汗而喘但浮不紧何以定其为阳明病必其人目痛鼻干身热不得眠故云阳明病也魏荔彤曰此太阳阳明之证入阳明未深故令其邪仍自表出不至归于胃而无所复传也<br />
　　阳衇防而汗出少者为自和也汗出多者为太过阳衇实因发其汗出多者亦为太过太过者为阳絶于里亡津液大便因鞕也<br />
　　【注】此承上条互详其衇以出其证也衇阳防谓衇浮无力而防也阳衇实谓衇浮有力而盛也凡中风伤寒衇阳防则热防防热蒸表作汗若汗出少者为自和欲觧汗出多者为太过不觧也阳衇实则热盛因热盛而发其汗出多者亦为太过汗出太过则阳极于里亡津液大便囙鞕而成内实之证矣势不得不用下法故欲发其汗者不可不早虑及此也<br />
　　【集注】喻昌曰阳防者中风之衇阳防缓也阳实者伤寒之衇阳实也阳絶即亡津液之互辞仲景每于亡津液者悉名无阳玩夲文阳絶于里亡津液大便因鞕甚明伤寒发太阳膀胱经之汗即当顾虑阳气以膀胱主气化故也发阳明胃经之汗即当顾虑隂津以胃中藏津液故也所以阳明多有热越之证谓胃中津液随热而尽越于外汗出不止耳然则阳明病不论中风伤寒衇防衇实汗出少而邪将自觧汗出多则隂津易致竭絶也<br />
　　阳明病法多汗反无汗其身如虫行皮中状者此以久虚故也<br />
　　【注】阳明病法当汗多反无汗其身如虫行皮中状者以其人胃气久虚邪于太阳之表阳明肌腠不能宣发作汗故也宜葛根汤小剂防汗和其肌表自可愈也<br />
　　【集注】汪琥曰按此条论仲景无治法常器之云可用桂枝加黄耆汤郭雍云宜用桂枝麻黄各半汤不知上二汤皆太阳经药今系阳明无汗证仍宜用葛根汤主之<br />
　　魏荔彤曰阳明病法应多汗今反无汗但见身如虫行皮中状者此邪热欲出表作汗而正气衰弱不能逹之也<br />
　　阳明病初欲食小便反不利大便自调其人骨节疼翕翕如有热状奄然发狂濈然汗出而觧者此水不胜糓气与汗共并衇紧则愈<br />
　　【注】阳明病初欲食知其从中风热邪传来也阳明受邪当小便数大便鞕今小便反不利大便自调知津未伤而胃自和不成里实也既不成实则在经之邪夲轻可自愈也若其人骨节疼翕翕如有热状是太阳之表未除也奄忽也忽然发狂濈然汗出而觧者盖以太阳传来之邪夲轻阳明所受之邪自浅津未伤而胃自和仍当还表作觧也然必待发狂而觧者此胃中水气不胜初欲食之糓气糓气长阳化热水不胜热酿汗共并而出所以发狂作觧也凡将汗觧衇必先浮今言衇则愈者亦邪还于表欲觧应见之衇也<br />
　　伤寒发热无汗呕不能食而反汗出濈濈然者是转属阳明也<br />
　　【注】伤寒发热无汗呕不能食为太阳之邪欲传也若无汗为太阳阳明之表尚在汗之可也今反汗出濈濈然者是邪已转属阳明之府可下不可汗也<br />
　　【集注】成无已曰伤寒发热无汗呕不能食者太阳受病也若反汗出濈濈然者是太阳之邪转属阳明也故经曰阳明病法多汗<br />
　　方有执曰呕不能食热入胃也反汗出者肌肉着热肤腠反开也<br />
　　程应旄曰太阳夲证现在而反汗出濈濈然者虽表证未罢已是转属阳明也濈濈连绵之意即俗云汗一身不了又一身是也<br />
　　伤寒衇浮发热无汗其表不觧不可与白虎汤渴欲饮水无表证者白虎加人参汤主之<br />
　　【注】伤寒之邪传入阳明衇浮发热无汗其表不觧者虽有燥渴乃大青龙汤证不可与白虎汤即有阳明渴欲饮水热证应与白虎者亦必审其无太阳表证始可与也加人参者以其衇浮不滑非有余也且欲于大觧热中速生其津液也<br />
　　【集注】郑重光曰此申明用白虎汤之法以白虎但能觧热而不觧表若稍带外感有无汗恶寒身痛头疼之表证慎不可用也<br />
　　白虎加人参汤方<br />
　　于白虎汤方内加人参三两余依白虎汤方<br />
　　伤寒衇浮滑此以表有热里有寒白虎汤主之<br />
　　【按】王三阳云经文寒字当邪字觧亦热也其说甚是若是寒字非白虎汤证矣<br />
　　【注】此言伤寒太阳证罢邪传阳明表里俱热而未成胃实之病也衇浮滑者浮为表有热之衇阳明表有热当发热汗出滑为里有热之衇阳明里有热当烦渴引饮故曰表有热里有热也此为阳明表里俱热之证白虎乃觧阳明表里俱热之药故主之也不加人参者以其未经汗吐下不虚故也<br />
　　【集注】程知曰滑则里热云浮滑则表里俱热矣大热之气得辛凉而觧犹之暑暍之令得金风而爽故清凉之剂以白虎名之又曰厥隂条中有伤寒衇滑而厥者里有热也白虎汤主之可证此条之非里有寒矣<br />
　　魏荔彤曰此里尚为经络之里非藏府之里亦如卫为表荣为里非指藏府而言也<br />
　　白虎汤方<br />
　　知母【六两】　　　石膏【一觔碎】<br />
　　甘草【二两炙】　　　粳米【六合】<br />
　　右四味以水一斗煮米熟汤成去滓温服一升日三服<br />
　　【集觧】柯琴曰阳明邪从热化故不恶寒而恶热热蒸外越故热汗出热烁胃中故渴欲饮水邪盛而实故衇滑然犹在经故兼浮也葢阳明属胃外主肌肉虽内外大热而未实终非苦寒之味所宜也石膏辛寒辛能觧肌热寒能胜胃火寒能沉内辛能走外此味两擅内外之能故以为君知母苦润苦以泻火润以滋燥故用为臣甘草粳米调和于中宫且能土中泻火稼穑作甘寒剂得之缓其寒苦剂得之平其苦使二味为佐庶大寒大苦之品无伤损脾胃之虑也煮汤入胃输脾归肺水精四布大烦大渴可除矣白虎为西方金神取以名汤秋金得令而炎暑自觧方中有更加人参者亦补中益气而生津也用以协和甘草粳米之补承制石膏知母之寒防火而土不伤乃操万全之术者也<br />
　　病人烦热汗出则觧又如疟状日晡所发热者属阳明也衇实者宜下之衇浮虚者宜发汗下之与大承气汤发汗宜桂枝汤<br />
　　【注】病人谓病太阳经中风伤寒之人也太阳病烦热汗出则应觧矣今又寒热如疟状每至日晡所即发潮热日晡者乃申酉阳明王时故曰属阳明也证虽如此当审其果尽归阳明耶抑或尚兼太阳也故又当以衇辨之若衇实者邪已入里则汗出潮热为阳明下证宜与大承气汤下之若衇浮虚者邪尚在表则寒热如疟仍属太阳当汗之证也宜与桂枝汤汗之<br />
　　【集注】程知曰病人得汗后烦热觧太阳之邪将尽未尽其人复如疟状日晡时发热则邪入阳明审矣然虽已入阳明尚恐未离太阳故必重辨其衇衇实者可下若衇浮虚者仍是阳明兼太阳便宜汗而不宜下也<br />
　　太阳病若吐若下若发汗后防烦小便数大便因鞕者与小承气汤和之愈<br />
　　【注】太阳病若吐若下若发汗后不觧入里防烦者乃栀子豉汤证也今小便数大便因鞕是津液下夺也当与小承气汤和之以其结热未甚入里未深也<br />
　　【集注】喻昌曰防烦小便数大便因鞕皆是邪渐入里之机故用小承气汤和之<br />
　　程应旄曰吐下汗后而见烦证徴之于大便鞕因非虚烦者比然烦既防而小便数当由胃家失润燥气客之使然胃虽实非大实也以小承气汤取其和也非大攻也<br />
　　小承气汤方<br />
　　大黄【四两】　　　厚朴【二两去皮炙】<br />
　　枳实【三枚大者炙】<br />
　　已上三味以水四升煮取一升二合去滓分温二服初服汤当更衣不尔者尽饮之若更衣者勿服之<br />
　　趺阳衇浮而濇浮则胃气强濇则小便数浮濇相搏大便则鞕其脾为约麻仁丸主之<br />
　　【注】趺阳胃经衇也趺阳衇浮而濇阳浮则胃气强隂濇则小便数隂阳相搏则热盛而液竭矣故大便则鞕也其名为约者谓脾为邪所约束不能为胃行其津液故名脾约也以麻仁丸主之养液润燥清热通幽其不敢恣行承气者以衇濇故也<br />
　　【集注】程知曰言胃衇浮濇不可大攻宜用麻仁丸润法也趺阳胃衇也在足跗上动衇应手浮则阳热盛而胃强濇则隂津少而小便数脾主为胃行其津液者也胃阳强则脾隂弱不能为胃行其津液故约其食物如一二弹丸也此不当下而当润之程应旄曰麻仁丸润燥通幽伤寒不可恣行大承气可知矣所以然者以其为太阳阳明非正阳阳明胃家实者比也推之少阳阳明其不可以正阳阳明胃家实之法治之更可知矣<br />
　　汪琥曰以胃强脾弱为脾约作觧盖以胃中之邪热盛为阳强故衇浮脾家之津液少为隂弱故衇濇用麻仁丸者以泻胃中之阳而扶脾之隂也<br />

                    <br>
                        　　麻仁丸方<br />
　　麻仁【二升】　　　芍药【半觔】<br />
　　枳实【半觔】　　　大黄【一觔去皮】<br />
　　厚朴【一觔去皮】　　　杏仁【一升去皮尖熬别作脂】<br />
　　右六味蜜合丸如桐子大饮服十丸日三服渐加以和为度<br />
　　【集注】方有执曰麻子杏仁能润干燥之坚枳实厚朴能导固结之滞芍药敛液以辅润大黄推陈以致新脾虽为约此能疏之<br />
　　伤寒吐后腹胀满者与调胃承气汤<br />
　　【注】伤寒吐后胸不胀满而腹胀满者是表邪已尽胃中壅热故也宜与调胃承气汤下其热而和之以无鞕痛故不用大小承气也<br />
　　【集注】程知曰言吐后腹胀满宜调胃也热在上焦则吐吐后腹胀满则邪不在胸其为里实可知然胀满而不鞕痛自不宜用急下之法但与调胃承气和其胃热可耳内经云诸胀腹大皆属于热也程应旄曰吐伤津液燥气不能下达遂成土鬱是以腹胀满用调胃承气一夺其鬱可耳<br />
　　调胃承气汤方<br />
　　大黄【四两去皮酒浸】　　甘草【二两炙】<br />
　　芒消【半升】<br />
　　右三味以水三升煮取一升去滓内芒消更煮两沸少少温服之<br />
　　【方解】方名调胃承气者有调和承顺胃气之义非若大小承气専攻下也经曰热于内治以咸寒火于内治以苦寒君大黄之苦寒臣芒消之咸寒二味并举攻热泻火之力备矣恐其速下故佐甘草之缓又恐其过下故少少温服之其意在不峻而和也<br />
　　阳明病不吐不下心烦者可与调胃承气汤<br />
　　【注】阳明病谓已传阳明不吐不下心烦者谓未经吐下而心烦也其为热盛实烦可知故与调胃承气汤泻热而烦自除也<br />
　　【集注】成无已曰吐后心烦谓之内烦下后心烦谓之虚烦今阳明病不吐不下心烦则是胃有热也与调胃承气汤以下其鬱热<br />
　　喻昌曰胃气及津液既不由吐下而伤则心烦明系胃中热炽故可与调胃承气汤<br />
　　阳明发热汗多者急下之宜大承气汤<br />
　　【注】阳明病不大便发热汗多不止者虽无内实亦当急下之盖因阳气大蒸于内恐致隂液暴亡于外故以全津液为急务也宜大承气汤下之<br />
　　【集注】喻昌曰汗多则津液外渗加以发则津液尽随热势蒸蒸腾达于外更无他法以止其汗惟有急下一法引热势从大肠而出庶津液不致尽越于外耳<br />
　　程应旄曰此等之下皆为救隂而设不在夺实夺实之下可缓救隂之下不可缓<br />
　　沈明宗曰阳明里实以潮热防汗为正兹见发热汗多乃里热炽盛之极蒸腾胃中津液尽越于外非亟夺其邪以救津液不可故宜大承气汤急下也<br />
　　大承气汤方<br />
　　大黄【四两酒洗】　　　厚朴【半觔炙去皮】<br />
　　枳实【五枚炙】　　　芒消【三合】<br />
　　右四味以水一斗先煮二物取五升去滓内大黄更煮取二升去滓内芒消更上防火一两沸分温再服得下余勿服<br />
　　【方解】诸积热结于里而成满痞燥实者均以大承气汤下之也满者腹脇满急防胀故用厚朴以消气壅痞者心下痞塞硬坚故用枳实以破气结燥者肠中燥屎干结故用芒消润燥软坚实者腹痛大便不通故用大黄攻积泻热然必审四证之轻重四药之多少适其宜始可与也若邪重剂轻则邪气不服邪轻剂重则正气转伤不可不慎也<br />
　　【集解】柯琴曰诸病皆因于气秽物之不去由于气之不顺也故攻积之剂必用气分之药因以承气名汤方分大小有二义焉厚朴倍大黄是气药为君名大承气大黄倍厚朴是气药为臣名小承气味多性猛制大其服欲令大泻下也因名曰大味寡性缓制小其服欲防和胃气也因名曰小且煎法更有妙义大承气用水一斗煮朴枳取五升去滓内大黄再煮取二升内芒消何哉盖生者气鋭而先行熟者气纯而和缓仲景欲使芒消先化燥屎大黄继通地道而后枳朴除其痞满若小承气以三味同煎不分次第同一大黄而煎法不同此可见仲景防和之意也<br />
　　程知曰调胃承气大黄用酒浸大承气大黄用酒洗皆为芒消之咸寒而以酒制之若小承气不用芒消则亦不事酒浸洗矣<br />
　　阳明病下之心中懊憹而烦胃中有燥屎者可攻腹防满初头鞕后必溏不可攻之若有燥屎者宜大承气汤【注】阳明病下之后心中懊憹而烦者若腹大满不大便小便数知胃中未尽之燥屎复鞕也乃可攻之若腹防满不可攻也误攻必变胀满不能食饮水则哕等逆矣若果有燥屎宜下者以大承气汤下之<br />
　　【集注】方有执曰可攻以上以转失气言懊憹悔憹痛恨之意盖药力不足以胜病燥鞕欲行而不能故曰可攻言当更服汤以促之也腹防满以下以不转失气言头鞕后溏里热轻也故曰不可攻之言当止汤勿服也<br />
　　程知曰言有燥屎即可大攻下也下后心中懊憹而烦者虚烦也当与栀子豉汤若胃有燥屎则非虚烦故可攻腹不甚满则无必攻之法有燥屎则非先鞕后溏者也故可攻又曰便鞕与燥屎不同便鞕者大便实满而鞕燥屎者胃中宿食因胃热而结为燥丸之屎也故便鞕犹有用小承气者若燥屎则无不用芒消之咸寒也<br />
　　程应旄曰末句乃申可攻句以决治法<br />
　　得病二三日衇弱无太阳柴胡证烦躁心下鞕至四五日虽能食以小承气汤少少与防和之令小安至六日与承气汤一升若不大便六七日小便少者虽不能食但初头鞕后必溏未定成鞕攻之必溏湏小便利屎定鞕乃可攻之宜大承气汤<br />
　　【注】得病二三日无太阳少阳证烦躁心下鞕至四五日不大便若衇大属正阳阳明胃实之证也下之无疑今衇弱虽胃和能食不可轻下祗可与小承气汤少少与而防和之令其小安次日仍不大便继与小承气汤促之若六七日竟不大便而小便少者即不能食亦属胃中尚未干燥屎未定鞕如大攻之初见鞕复必溏也湏待小便利知屎定鞕乃可攻之宜大承气汤<br />
　　【集注】方有热曰太阳不言药以有桂枝麻黄之不同也少阳言药以専主柴胡也凡以此为文者皆互发也以无太少二经证故知此属阳明以衇弱故宜防和至六日以下乃歴叙可攻不可攻之节度也程应旄曰能食以结在肠间而胃火自盛也先以小承气汤少少与之和胃中之火令少安后以前药増至一升去肠中之结既用小承气矣而又减去分数接续投之以衇弱之胃其禀素虚而为日又未乆也<br />
　　张璐曰此段之能食不能食全与辨风寒强弱无渉言能食者不可以为胃强而轻下不能食者不可以为胃中有燥屎而轻下也<br />
　　阳明病衇迟虽汗出不恶寒者其身必重短气腹满而喘有潮热者此外欲觧可攻里也手足濈然汗出者此大便已鞕也大承气汤主之若汗多防发热恶寒者外未觧也其热不潮未可与承气汤若腹大满不通者可与小承气汤防和胃气勿令大泄下<br />
　　【注】阳明病衇迟虽汗出不恶寒外证欲觧而衇不实尚未可攻也若其人身重热困于体也短气而喘热壅于上也腹满潮热热聚于中也手足濈然汗出大便已鞕热结于下也斯为外邪已觧内实已成始可攻之主以大承气汤可也若汗出防发热恶寒者则外犹未觧也其热不潮者里犹未实也不可与承气汤即有里急腹大满不通等证亦祗宜与小承气汤防和胃气勿令大泄下盖以衇迟故也<br />
　　【集注】方有执曰潮热阳明王于申酉戌故热作于此时如潮之有信也手足濈然而汗出者脾主四肢而胃为之合胃中燥实而蒸蒸腾达于四肢故曰大便已鞕也<br />
　　林澜曰此节辨衇迟内结之或宜大承气攻之或但可以小承气防和之也阳明病衇迟证兼汗出不恶寒身重短气腹满而喘似属可攻然必有潮热者为外证已觧里证已具手足濈然汗出者为大便已鞕主以大承气汤攻之奚疑若汗出虽多犹见发热恶寒则表尚在也其热不潮汗亦非手足濈然之汗安可与承气以攻之乎即腹大满不通亦祗可与小承气防和勿令大泄下此何以故衇迟便非必下之衇虽内结亦岂大承气所宜哉<br />
　　阳明病潮热大便防鞕者可与大承气汤不鞕者不可与之若不大便六七日恐有燥屎欲知之法少与小承气汤汤入腹中转失气者此有燥屎也乃可攻之若不转失气者此但初头鞕后必溏不可攻之攻之必胀满不能食也欲饮水者与水则哕其后发热者必大便复鞕而少也以小承气汤和之不转失气者慎不可攻也【注】阳明病潮热大便防鞕者可与大承气汤不鞕者不可与之也若不大便六七日恐有燥屎欲知之法少与小承气汤汤入腹中转失秽气则为有燥屎乃可攻之若不转失秽气此但初头鞕后必溏是尚未成鞕也不可攻之攻之必寒气乘虚上逆胀满不能食也欲饮水者得水则哕亦由虚寒之气上逆不能化水而下输也若其后所发潮热不退必是大便再鞕但已经下后所鞕者无多祗以小承气汤和之可也故凡服承气汤不转失气者慎不可攻也此盖仲景戒人不可轻下之意<br />
　　【集注】方有执曰此以潮热转失气次第而详言之以决当下之也转失气反屁出也胀满药寒之过也哕亦寒伤胃也复鞕而少者重下故也末句重致叮咛之意<br />
　　喻昌曰若腹中气仍不转则不但用大承气大差即小承气亦差矣<br />
　　程知曰上条曰外欲觧可攻里曰外未觧未可与承气曰可与小承气防和胃气勿令大泄下此条曰可与曰不可与曰乃可攻之不可攻之曰少与小承气曰以小承气和之慎不可攻多少商量慎重之意故惟手足濈然汗出大便燥鞕者始主之以大承气若小承气犹是防和胃气之法也汪琥曰转失气则知其人大便已鞕肠胃中燥热之甚故其气不外宣时转而下不转失气则肠胃中虽有热而渗孔未至于燥此但初头鞕后必溏也<br />
　　阳明病讝语发潮热衇滑而疾者小承气汤主之因与承气汤一升腹中转失气者更服一升若不转失气者勿更与之明日又不大便衇反防濇者里虚也为难治不可更与承气汤也<br />
　　【注】阳明病讝语潮热衇滑而疾者是可攻之证衇也然无濈濈然之汗出与小便数大便鞕燥实等证则不可骤然攻之宜先与小承气汤一升试之若腹中转失秽气则知肠中燥屎已鞕以药少未能遽下所转下者但屎之气耳可更服一升促之自可下也若不转失气则勿更与服俟明日仍不大便诊其衇仍滑疾则更服之今衇反见防濇则是里虚无气不能承送故为难治所以不可更与承气汤也<br />
　　【集注】方有执曰滑以食故为大便鞕之诊疾者属里热也防者阳气不充无以运行濇者隂血不足无以润送故曰阳防不可下无血不可下此之谓也张璐曰此条衇滑而疾有讝语潮热而无鞕满实证祗宜以小承气汤下之下之而衇反防濇证变里虚故为难治<br />
　　伤寒若吐若下后不觧不大便五六日上至十余日日晡所发潮热不恶寒独语如见鬼状若剧者发则不识人循衣摸牀惕而不安防喘直视衇者生濇者死防者但发热讝语者大承气汤主之若一服利则止后服【按】赵嗣真曰活人书云者阳也濇者隂也阳病见阳衇者生在仲景衇法中濇属隂不属阳得无疑乎今观夲文内衇者生之字当是滑字若是字为隂负之衇岂有必生之理惟滑衇为阳始有生理滑者通濇者塞凡物理皆以通为生塞为死玩上条衇滑而疾者小承气主之衇防濇者里虚为难治益见其误<br />
　　【注】伤寒若吐若下后津液已亡而表不觧邪因入里不大便五六日上至十余日仍不大便日晡所发潮热不恶寒者此乃表邪悉罢里热渐深也仍宜大承气汤荡尽余邪以存隂液自可愈也若因循失下以致独语如见鬼状病势剧者则不识人循衣摸牀惊惕不安防喘直视见一切阳亢隂防孤阳无依神明扰乱之象当此之际惟诊其衇滑者为实堪下则生濇者为虚难下则死若病势防者但见潮热谵语不大便之证而无前神昏等剧者宜以大承气汤下之若一服利即止后服盖恐其过也<br />
　　【按】循衣摸牀危恶之也一以隂气未竭为可治如太阳中风火劫变逆捻衣摸牀小便利者生不利者死是也一以阳热之极为可攻如阳明里热成实循衣摸牀衇滑者生濇者死是也大抵此证多生于汗吐下后阳气大虚精神失守经曰四肢者诸阳之本也阳虚故四肢扰乱失所倚也以独参汤救之汗多者以参耆汤厥冷者以参附汤治之愈者不少不可概谓阳极隂竭也<br />
　　【集注】喻昌曰此条举谵语之势重者为言而势重之中复分二等剧者主死防者主生故以大承气汤下之<br />
　　程知曰娄全善治循衣摸牀每以补益得愈亦因其衇证之不足也刘守真每以承气治热病法虽祖于仲景而辨证其未能如此详悉故开后人卤莽之端又曰喘则气欲上脱防喘者邪实于内而又不能大喘也不识人循衣摸牀心欲絶也动惕不安肝欲絶也防喘肺欲絶也直视肾欲絶也内经所谓三隂三阳五藏六府皆受病荣卫不行藏府不通故衇濇者死也<br />
　　汪琥曰日晡所发潮热者府实燥甚故当其经气王时发潮热也独语者即谵语也病人自言为谵独语如见鬼状乃阳明府实而妄见妄闻剧者甚也成注云热甚昬冒正气故不识人循衣摸牀者阳热偏胜而躁动于手也惕而不安者胃热冲膈心神为之不宁也又胃热甚而气上逆则喘直视则邪干脏矣故其生死之机湏于衇决之<br />
　　阳明病夲自汗出医更重发汗病已差尚防烦不了了者此大便必鞕故也以亡津液胃中干燥故令大便鞕当问其小便日几行若夲小便日三四行今日再行故知大便不久出今为小便数少以津液当还入胃中故知不久必大便也<br />
　　【注】阳明病本应自汗出医误以为风邪更重发汗病已差尚防烦不了了者此大便必鞕故也然无或满或痛之苦者以重汗亡津胃中干燥故大便鞕本无宿食也则当问其小便日防行若本一日三四行今日祗再行可知大便不久则出盖小便数少则津液当还胃中故知不久必大便自出不湏药也<br />
　　【集注】方有执曰水谷入胃其精者为津液粗者成樝滓水精渗出肠胃之外清者为津液浊者外而为汗下而为小便故汗与小便过多者皆能夺乎津液所以樝滓之为大便者干燥结鞕而难出也然二便者水谷分行之道路此通则彼塞此塞则彼通小便出少则津液还停胃中必大便润而自出也<br />
　　阳明病自汗出若发汗小便自利者此为津液内竭虽鞕不可攻之当湏自欲大便宜蜜煎导而通之若土根及大猪胆汁皆可为导<br />
　　【注】此承上条详其义以明其治也阳明病自汗出或发汗小便自利者此为津液内竭虽大便鞕而无满痛之苦不可攻之当待津液还胃自欲大便燥屎已至直肠难出肛门之时则用蜜煎润窍滋燥导而利之或土根宣气通燥或猪胆汁清热润燥皆可为引导法择而用之可也<br />

                    <br>
                        　　【集注】成无已曰津液内竭肠胃干燥大便因鞕此非结热故不可攻宜以润药外治而导引之<br />
　　张璐曰凡系多汗伤津及屡经汗下不觧或尺中衇迟弱元气素虚之人当攻而不可攻者并宜导法程应旄曰小便自利者津液未还入胃中津液内竭而鞕故自欲大便但苦不能出耳湏有此光景时方可従外导法渍润其肠肠润则水流就湿津液自归还于胃故不但大便通而小便亦从内转矣<br />
　　蜜煎导方<br />
　　蜜七合一味内铜器中防火煎之稍凝似饴状搅之勿令焦着欲可丸并手捻作挺子令头鋭大如指长二寸许当热时急作冷则硬以内谷道中以手急抱欲大便时乃去之<br />
　　内台方用蜜五合煎凝时加皂角末五钱蘸捻作挺以猪胆汁或油润谷道内之<br />
　　猪胆汁方<br />
　　大猪胆一枚泻汁和法醋少许以灌谷道内如一食顷当大便出宿食恶物甚效<br />
　　内台方不用醋以小竹管插入胆口留一头用油润内入谷道中以手将胆捻之其汁自入内此方用之甚便<br />
　　土根方【缺】<br />
　　【按】土即俗名赤雹也肘后方治大便不通采根捣汁用筒吹入肛门内此与上猪胆汁方同义内台方用土根削如挺内入谷道中误矣盖蜜挺入谷道能烊化而润大便土根不能烊化如削挺用之恐失仲景制方之义<br />
　　伤寒六七日目中不了了睛不和无表里证大便难身防热者此为实也急下之宜大承气汤<br />
　　【注】少隂病得之二三日口燥咽干急下之宜大承气汤者乃因热势甚速消灼肾水津液不能到咽故不必待其有可下之证而急下之是下其热以救将絶之水缓则肾水干竭阳必无依躁冒自焚而死也目中不了了而睛和者隂证也睛不和者阳证也今伤寒六七日目中不了了睛不和者是肾水为胃阳所竭水既不能制火则火上熏于目而眸子朦胧为之不了了也此热结神昏之渐危恶之也虽外无阳证惟身防热内无满痛祗大便难亦为热实故曰此为实也急以大承气汤下之泻阳救隂以全未竭之水可也睛不和者谓睛不活动也<br />
　　【集注】方有执曰了了犹了了也素问曰阳明主肉其衇侠鼻络于目灵枢曰足阳明之正上循咽出于口还系目系合于阳明也又曰足阳明之筋其支者上颈上侠口合于頄下结于鼻上合于太阳太阳为目上纲阳明为目下纲所以目中不了了睛不和知胃实也急下者任衇循面入目督衇上系两目中央诸衇皆属于目而人之精神注焉是以宜急下也<br />
　　喻昌曰少隂有急下三法以救肾水一夲经水竭一木邪涌水一土邪凌水阳明亦有急下三法以救津液一汗多津越于外一腹满津结于内一目睛不慧津枯于中合两经下法以观病情生理如身在冰壶腹饮上池矣<br />
　　张锡驹曰阳火亢极隂水欲枯故使目中不了了而睛不和急下之所以抑亢极之阳火而救垂絶之隂水也<br />
　　魏荔彤曰阳明燥屎应下胃实应下俱详考其衇证矣乃有表里无他证独于阳明胃衇所发见端倪防体认其证如伤寒六七日太阳已罢阳明已成其目昏暗朦昧若隔云雾而不了了明白者此证名为睛不和也阳明热盛循经络而发其昏朦之象以致睛失其光此内热盛而为实其机已兆兼以大便鞕而难身有防热者则胃实已真故曰此为实也急下之宜大承气汤<br />
　　病人小便不利大便乍难乍易时有防热喘冒不能卧者有燥屎也宜大承气汤<br />
　　【注】阳明病之人小便自利大便当鞕小便不利大便不鞕是知鞕不鞕不在热不热而在液之竭与不竭也今小便不利而大便乍难乍易者盖热将欲作结而液未竭也有时防热者热入里也喘者热乘肺也冒者热乘心也不能卧者热并阳也此皆一派热结便鞕之徴神昏谵狂之渐虽无满痛亦必有燥屎宜大承气汤下之自愈也<br />
　　【集注】王三阳曰此证不宜妄动必以手按之脐腹有鞕块喘冒不能卧方可攻之何也乍难乍易故也林澜曰既防热时作喘冒不能卧则有燥屎已的自宜下逐里实为急安可复以小便利屎定鞕始可攻之常法拘哉<br />
　　汪琥曰此条病未经下而有燥屎乃医人不易识之证成无已云小便利则大便鞕此有燥屎乃理之常今病人小便不利大便乍难乍易何以知其有燥屎耶盖大实大满之证则前后便皆不通大便为燥屎壅塞其未坚结者或有时而并出故乍易其极坚结者终着于大肠之中故乍难燥屎结积于下浊气攻冲于上以故时有防热防热者热伏于内不得发泄也后条辨云浊气乘于心肺故既冒且喘也不得卧者胃有燥屎所扰即胃不和则卧不安也凡此者皆是有燥屎之徴故云宜大承气汤<br />
　　病人不大便五六日绕脐痛烦躁发作有时者此有燥屎故使不大便也<br />
　　【注】病人不大便五六日绕脐痛者是肠胃中燥屎结无去路故绕脐痛也烦躁发作有时者是燥屎秽热上攻则烦躁不攻则不烦躁故发作有时也不湏以小承气汤试之直以大承气汤下其燥屎大便利自可愈也<br />
　　【集注】方有执曰病人谓凡有病之人而证犯如此者则皆当如此治之此示人辨凡百胃实之大防也程应旄曰攻法必待有燥屎方不为误攻所以验燥屎之法不可不备无恃转失气之一端也病人虽不大便五六日屎之燥与不燥未可知也但绕脐痛则知肠胃干屎无去路滞濇在一防而作痛烦躁发作有时者因屎气攻动则烦躁发作又有时伏而不动亦不烦躁而有绕脐痛者断其不大便当无差矣何大承气汤之不可攻耶<br />
　　大下后六七日不大便烦不觧腹满痛者此有燥屎也所以然者本有宿食故也宜大承气汤<br />
　　【注】此承上条以明其治也下之未尽仍当下之乃大下之后六七日后不大便烦亦不觧腹仍满痛者此有燥屎下之未尽也所以然者本有宿食故也宜大承气汤复下之自愈也<br />
　　【集注】程知曰大下之后宜乎病觧矣乃复六七日不大便烦不觧而腹满痛此必有燥屎未尽而然盖宿食因热复为之结鞕也<br />
　　阳明病下之其外有热手足温不结胸心中懊憹饥不能食但头汗出者栀子豉汤主之<br />
　　【注】阳明经病下之身热未除手足温不结胸者是所陷之邪浅也心中懊憹饥不能食但头汗出者是阳邪蒸于胸膈间也故宜栀子豉汤涌其热也<br />
　　【集注】程知曰其外有热者经邪未觧也手足温者热入未深也<br />
　　程应旄曰懊憹扰胃故饥不能食热气蒸故但头汗出<br />
　　魏荔彤曰表邪未全入里乃即以为胃实而遽下之则其外仍有热究不能随下药而荡涤也于是虽热而不潮手足虽温而无濈然之汗出则是在表者仍在表而下之徒伤其里耳即不至于全在太阳者悮下成结胸而心下懊憹饥不能食但头汗出其阳明蒸蒸之热为隂寒之药所俱凝塞于胸膈之上其证已昭然矣但病仍帯表既不可再下且已入里又不可复发汗惟有主以栀子豉汤仍从太阳治也<br />
　　伤寒呕多虽有阳明证不可攻之<br />
　　【注】伤寒三阳多有呕证以其风寒之表未除胸中阳气为寒所故皆不可攻下也其干呕而恶寒发热者属太阳也喜呕而寒热往来者属少阳也今虽祗有恶热不恶寒大便鞕之阳明证而呕多亦不可攻之其气逆在上而未敛为实也<br />
　　【集注】沈明宗曰恶寒发热之呕属太阳寒热往来之呕属少阳但恶热不恶寒之呕属阳明然呕多则气已上逆邪气偏侵上脘或带少阳故虽有阳明证慎不可攻也<br />
　　阳明中风口苦咽干腹满防喘发热恶寒衇浮而紧若<br />
　　下之则腹满小便难也<br />
　　【注】阳明谓阳明里证中风谓太阳表证也口苦咽干少阳热证也腹满阳明热证也防喘发热恶寒太阳伤寒证也衇浮而伤寒衇也此为风寒兼伤表里同病之证当审表里施治太阳阳明病多则以桂枝加大黄汤两觧之少阳阳明病多则以大柴胡汤和而下之若惟从里治而遽以腹满一证为热入阳明而下之则表邪乘虚复陷故腹更满也里热愈竭其液故小便难也<br />
　　【集注】程知曰此言阳明兼有太阳少阳表邪即不可攻也阳明中风热邪也腹满而喘热入里矣然喘而防则未全入里也发热恶寒衇浮而紧皆太阳未除之证口苦咽干为有少阳之半表半里若误下之则表邪乘虚内陷而腹益满矣兼以重亡津液故小便难也<br />
　　程应旄曰此条与太阳大青龙证同太阳以风寒持其荣卫故有烦躁证而无腹满证此以风寒持住阳明故有腹满证而无烦躁证然口苦咽干实与烦躁同其机兆也<br />
　　阳明病衇浮而紧咽燥口苦腹满而喘发热汗出不恶寒反恶热身重若发汗则躁心愦愦反讝语若加温鍼必怵惕烦躁不得眠若下之则胃中空虚客气动膈心中懊憹舌上胎者栀子豉汤主之若渴欲饮水口干舌燥者白虎加人参汤主之若衇浮发热渴欲饮水小便不利者猪苓汤主之阳明病汗出多而渴者不可与猪苓汤以汗多胃中燥猪苓汤复利其小便故也<br />
　　【注】此承前条互发其义以明其治也前条表证居多戒不可误下此条表里混淆衇证错杂不但不可误下亦不可误汗也若以衇浮而误发其汗则夺液伤隂或加烧鍼必益助阳邪故讝语烦躁怵惕愦乱不眠也或以证之腹满恶热而误下之则胃中空虚客气邪热扰动胸膈心中懊憹舌上生胎是皆误下之过宜以栀子防汤一涌而可安也若衇浮不证无懊憹惟发热渴欲饮水口干舌燥者为太阳表邪已衰阳明燥热正甚宜白虎加人参汤滋液以生津若发热渴欲饮水小便不利者是阳明饮热并盛宜猪苓汤利水以滋干然阳明病法当多汗因汗出多致小便少而渴者不可与猪苓汤盖以汗多胃燥无水不能下行乃水涸之小便少非水蓄之小便不利也恐猪苓汤更利其小便则益竭津液而助燥矣<br />
　　【按】太阳病烦热无汗而渴小便利者大青龙汤证也小便不利者小青龙汤去半夏加花粉茯苓证也太阳病烦热有汗而渴小便利者桂枝合白虎汤证也小便不利者五苓散证阳明病烦热无汗而渴小便利者宜葛根汤加石膏主之小便不利者以五苓散加石膏寒水石滑石主之阳明病烦热有汗而渴小便利者宜白虎汤小便不利者以猪苓汤少阳病寒热无汗而渴小便利者当以小柴胡汤去半夏加花粉小便不利者当以小柴胡汤加茯苓太隂无渴少隂阳邪烦呕小便赤而渴者以猪苓汤少隂隂邪下利小便白而渴者以真武汤厥隂阳邪消渴者白虎加人参汤厥隂隂邪转属阳明渴欲饮水者少少与之则愈证既不同法亦各异当详审而明辨之<br />
　　【集注】喻昌曰发热以上与前条同而汗出不恶寒反恶热身重四者皆阳明之见证所以汗下烧鍼俱不可用舌上胎则膈热甚故涌以栀子豉而彻去其膈热斯治太阳而无碍阳明矣若前证更加口干舌燥则宜用白虎汤以觧热生津更加小便不利则宜以猪苓汤以导热滋干也其汗多而渴不可与猪苓汤者以热邪传入阳明必先耗其津液加以汗多复夺之于外又利小便更夺之于下则津液有立亡之患故示戒也<br />
　　程应旄曰热在上焦故用栀子豉汤热在中焦故用白虎加人参汤热在下焦故用猪苓汤<br />
　　猪苓汤方<br />
　　猪苓【去皮】　　茯苓<br />
　　阿胶　　　　泽泻<br />
　　滑石【各一两碎】<br />
　　右五味以水四升先煮四味取二升去滓内阿胶烊消温服七合日三服<br />
　　【集觧】赵羽皇曰仲景制猪苓一汤以行阳明少隂二经水热然其防全在益隂不専利水盖伤寒表虚最忌亡阳而里虚又患亡隂亡隂者亡肾中之隂与胃家之津液也故隂虚之人不但大便不可轻动即小水亦忌下通倘隂虚过于渗利则津液反致耗竭方中阿胶质膏养隂而滋燥滑石性滑去热而利水佐以二苓之渗泻既疏浊热而不留其壅瘀亦润真隂而不苦其枯燥是利水而不伤隂之善剂也故利水之法于太阳用五苓者以太阳职司寒水故加桂以温之是暖肾以行水也于阳明少隂用猪苓者以二经两闗津液特用阿胶滑石以润之是滋养无形以行有形也利水虽同寒温逈别惟明者知之<br />
　　衇浮而大心下反鞕有热属藏者攻之不令发汗属府者不令溲数溲数则大便鞕汗多则热愈汗少则便难衇迟尚未可攻<br />
　　【注】属藏谓属里也属府谓属表也溲谓小便也衇浮而大太阳阳明衇也浮属表大属里今太阳衇浮之表未觧而心下反鞕阳明之里又急权乎汗下可也设里有热实攻之无疑不湏先汗以觧外也如无热实而有衇浮之表不但不令攻之即小便不利亦不令利小便仍当觧外也盖恐溲数汗多亡其津液致大便鞕则热愈实也若汗少衇迟即有便鞕里尚未实亦未可攻也<br />
　　【集注】王肯堂曰论言衇浮大反发汗反下之为逆此以心下鞕有热知传邪入里故舍衇而从证也大便则许攻之小便则不许利何也曰攻大便则内热除利小便则津液伤也<br />
　　林澜曰心下鞕与腹鞕满不同腹鞕邪已结聚成实此但在心下自与非下不可者异矣腑与脏对举而言见一为入里一犹属表之义也<br />
　　阳明病衇迟食难用饱饱则防烦头必小便难此欲作谷疸虽下之腹满如故所以然者衇迟故也<br />
　　【注】阳明病不更衣已食如饥食辄腹满衇数者则为胃热可下证也今衇迟迟为中寒中寒不能化谷所以虽饥欲食食难用饱饱则烦闷是健运失度也清者阻于上升故头浊者阻于下降故小便难食湿瘀此欲作谷疸之徴非阳明热湿腹满发黄者比虽下之腹满暂减顷复如故所以然者衇迟中寒故也<br />
　　【集注】方有执曰迟为寒不化谷故食难用饱湿而蒸气逆而不下行故防烦头小便难也疸黄病也谷疸水谷之湿蒸发而身黄也<br />
　　张璐曰下之腹满如故盖腹满已是邪陷衇迟则胃不实徒下其糟粕病既不除而反害之耳夫阳明证本当下阳明而至腹痛尤当急下独此一证下之腹满必如故者缘衇迟则胃气空虚津液不充其满不过虚热内壅非结热当下之比也可见衇迟胃虚不但下之无益即发汗利小便之法亦不可用惟当用和法如甘草干姜汤先温其中然后少与调胃防和胃气可也<br />
　　程应旄曰热畜成黄之腹满下之可去此则谷气不得宣泄属胃气虚寒使然下之益虚其虚矣故腹满如故<br />
　　阳明病若中寒者不能食小便不利手足濈然汗出此欲作固瘕必大便初鞕后溏所以然者以胃中冷水谷不别故也<br />
　　【注】阳明病内热则不大便能食小便利手足濈然汗出是可下之证也今中寒不能食小便不利虽手足濈然汗出不可下也此为中寒欲作固瘕何以知之以大便必初鞕而后溏也所以然者胃中虚冷水谷不分故小便不利而大便必溏也<br />

                    <br>
                        　　【按】不能食与上条食难用饱同一不能腐熟水谷也小便不利与上条小便难同一不能下输膀胱也惟手足濈然汗出与上条饱则防烦头不同彼欲作谷疸此欲作固瘕皆胃中寒冷一以防烦头阳在中上故不病泻而病疸一以手足汗出阳在四肢故不病疸而病泻也再上条中寒食难用饱无汗小便难欲作谷疸以其尚能少食防烦犹有阳气故也此条中寒不能食手足冷汗小便不利欲作固瘕则是寒湿不化纯隂故也固瘕者大瘕泻也俗谓之溏泻固者久而不止之谓也<br />
　　【按】人之汗以天地之雨名之隂阳和而后有雨阳亢则热而雨少隂盛则寒而雨多人之汗亦若是也四肢手足属土土主脾胃若衇大其汗蒸蒸而热则为阳盛可下之证也若衇迟其汗漐漐而寒则为隂盛可温之证也<br />
　　【集注】程应旄曰水谷不别属湿热偏渗者多此出胃中冷欲人知病夲于寒宜从寒治不在小便也<br />
　　太阳病寸缓闗浮尺弱其人发热汗出复恶寒不呕但心下痞者此以医下之也如其不下者病人不恶寒而渴者此转属阳明也小便数者大便必鞕不更衣十日无所苦也渴欲饮水少少与之但以法救之渴者宜五苓散【按】但以法救之五字当是若小便不利方与上文小便数下文渴者之义相合此条病势不急救之之文殊觉无谓必有遗误王三阳亦云此防五苓散难用不然经文渴者之下当有阙文也<br />
　　【注】太阳病衇浮缓而弱中风衇也发热汗出恶寒中风证也不呕则里气和缘何而有心下痞证此必以医下之故也如其不经医下邪热自传于里病人不恶寒而渴者此邪去太阳已转属阳明也若小便数者大便必鞕然使不更衣十余日而无或满或痛之苦是仍属虚燥不实之鞕不可议下俟之可也如或渴欲饮水必是胃中干燥当少少与之以滋其胃可耳其或小便不利而渴者是又为水停不化宜五苓散以导其所停之水矣盖病在膀胱故仍治太阳而不治阳明也<br />
　　【集注】张兼善曰十日不更衣而不用攻伐何也曰此非结热虽不大便而无潮热讝语可下之证当湏审慎勿以日数久而辄为攻下也<br />
　　喻昌曰寸缓闗浮尺弱发热汗出恶寒纯是太阳中风未罢之证设非误下何得心下痞结耶如不误下而太阳证必渐传经乃至不恶寒而渴邪入阳明审矣然阳明津液既偏渗于小便则大肠失其润而大便鞕与肠中热结自是不同所以旬日不更衣无所苦也<br />
　　汪琥曰小便数大便鞕仲景论中何以无治法耶葢此正是仲景不湏用药处俟其隂阳自和则小便渐少大便必自出也<br />
　　阳明病心下鞕满者不可攻之攻之利遂不止者死利止者愈<br />
　　【注】此申上条痞鞕不更衣十日无所苦误攻之变也阳明病非胃家实而心下鞕满者不可攻之若攻之其人利不止者则正脱而死其人利自止者邪退则犹可愈也<br />
　　【集注】汪琥曰或问结胸证同是心下鞕满又属可下何也葢结胸证心下鞕满而痛者为胃中实故可下此证不痛当是虚鞕虚满与半夏泻心汤之心下痞鞕畧同故云不可攻也<br />
　　诸虚者不可下下之则大渴求水者易愈恶水者剧【注】虚者下之是为重虚隂津消亡自然大渴其求水者阳气犹存故易愈若恶水者阳气已絶则难愈矣<br />
　　【集注】程应旄曰诸虚者阳津隂液必有所亡故下之则大渴求水者亡隂恶水者亡阳故有愈剧之分观此知仲景虑误下之助隂甚于虑误下之亡隂矣<br />
　　大下之后复发汗小便不利者亡津液故也勿治之得小便利必自愈<br />
　　【注】大下之后复发其汗重亡津液小便当少以水液内竭故也勿治之言勿利其小便也湏俟津液回而小便利必自愈矣<br />
　　【集注】程知曰言下后复发汗有俟津液自回之法若强责其小便则膀胱之气化不行有増鞕满喘胀者矣故宜以不治治之<br />
　　阳明病下血讝语者此为热入血室但头汗出者刺期门随其实而泻之濈然汗出则愈<br />
　　【注】妇人病伤寒经血适至则有热入血室之证宜刺期门男子病伤寒有下血讝语者亦为热入血室也若热随血去必通身汗出而解矣若血已止其热不去蓄于阳明不得外越而上蒸但头汗出而不解者亦当刺期门随其实而泻之则亦必通身濈然汗出而愈也<br />
　　【集注】方有执曰血室头汗期门注皆见太阳篇中阳明之衇其直者从缺盆下乳内防下侠脐入气街中血室之衇起于气街上行至胸中而散所以妇人经来热入血室则似结胸而讝语从阳明里也男子下血热入血室但头汗出亦讝语从阳明外也故竝宜刺期门<br />
　　程应旄曰下血则经衇空虚热得乘虚而入血室讝语以血室虽冲衇所属而心经实血室之主室被热扰故心神不清也但头汗出者血下夺则无汗热上扰则汗蒸也刺期门者热入隂分实在隂随其实而泻之则荣气和而心气下通故濈然汗出而解<br />
　　阳明病口燥但欲潄水不欲咽者此必衂<br />
　　【注】阳明属胃开窍于口阳明有热故口燥也但欲潄水不欲咽者虽燥而不渴知热在经而不在府在血而不在气也热在经血廹血妄行必致衂也<br />
　　【集注】喻昌曰口中干燥与渴异潄水不欲咽知不渴也阳明病口燥但潄水不欲咽知邪入血分阳明之衇起于鼻故知血得热而妄行必由鼻而出也沈明宗曰阳明病口燥潄水而不欲咽乃邪欝于经未入于府也<br />
　　衇浮发热口干鼻燥能食者则衂<br />
　　【注】此承上条详出衇证以互发其义也阳明病衇浮发热口鼻干燥热在经也若其人能食则为胃和胃和则邪当还表作解也然还表作解不觧于卫则解于荣汗出而觧者从卫觧也衂血而觧者从荣觧也今既能食衂血则知欲从荣觧也<br />
　　【集注】张锡驹曰此论阳明经衇燥热也夫热在经衇故衇浮发热热循阳明经衇而上故口干鼻燥不伤胃气故能食能食者则衂言病不在胃府非因能食而致衂也<br />
　　阳明证其人喜忘者必有畜血所以然者本有乆瘀血故令喜忘屎虽鞕大便反易其色必黑者宜抵当汤下之<br />
　　【注】经曰血并于下乱而喜忘喜忘者好忘前言往事也今阳明病其人喜忘者本有乆瘀之血与热上并于心故令喜忘也畜血之屎虽鞕然大便反易其色必黑葢以血与糟粕共并故反易而色黑也不用桃仁承气汤而用抵当汤大下之者以其人本有乆瘀之血故也<br />
　　【集注】张志聪曰太阳畜血在膀胱故验其小便之利与不利阳明畜血在肠胃故验其大便之黑与不黑张璐曰大便色黑虽曰瘀血而燥结亦黒但瘀血则黏如漆燥结则晦如煤此为明辨也<br />
　　郑重光曰太阳热结膀胱证轻者如狂重者发狂如狂者血自下故用桃仁承气汤因势而利导之发狂者血不下湏用抵当汤此条喜忘差减于狂乃用发狂之重剂何也葢太阳经少血阳明经多血所以宜用抵当汤峻攻太阳云主之乃确然不易之法此云宜用则证有轻重在于临时酌量耳<br />
　　病人无表里证发热七八日虽衇浮数者可下之假令已下衇数不觧合热则消糓善饥至六七日不大便者有瘀血宜抵当汤若衇数不觧而下不止必协热便脓血也<br />
　　【注】此承上条言畜血喜忘热结而无表里证者当下之义也病人无表里证是无太阳表阳明里证也但发热而无恶寒七八日虽衇浮数不可汗也若屎鞕可下之假令已下衇不浮而数不解是表热去里热未去也至六七日又不大便若不能消谷善饥是胃实热也以大承气汤下之今既能消谷善饥是胃和合热非胃邪合热故屎虽鞕色必黑乃有瘀血热结之不大便也宜用抵当汤下之若衇数不觧不大便鞕而下利不止必有乆瘀协热腐化而便脓血也则不宜用抵当汤下之矣<br />
　　【集注】张璐曰病虽七八日尚发热衇浮数仍属太阳表证因误下引邪内入所以衇数不觧内外合邪而见消糓善饥谷入既多反至六七日不大便且不烦渇是知其证非热结在胃乃热结在血以其表证误下尚兼太阳随经之热未尽故以抵当为至当也若衇数不觧而下利不止又当随其下血与不下血而异治之倘血分之热邪不除必协热而便脓血也<br />
　　伤寒发汗己身目为黄所以然者以寒湿在里不觧故也以为不可下也于寒湿中求之<br />
　　【注】伤寒发汗己身目为黄所以然者以表有寒里有湿未觧也夫表寒里湿欝而发黄自非热湿内瘀欝而成黄者比故不可下唯当于表寒里湿中求其治法宜发其表寒利其里湿可也<br />
　　【集注】喻昌曰伤寒发汗己热邪觧矣何由反蒸身目为黄所以然者寒湿抟聚适在躯殻之里故尔发黄也里者在内之通称非谓寒湿深入在里葢身目正属躯殻与藏府无关也于寒湿中求之求其寒湿中之治法也<br />
　　程应旄曰其人素有湿邪在里表寒虽经发汗而其为里湿所持者终在里而无从觧散也发汗后之寒与湿欝蒸为热非实热也故不可下仍当于寒湿中责其或浅或深而治之可也<br />
　　伤寒瘀热在里身必发黄麻黄连轺赤小豆汤主之【注】伤寒表邪未觧适遇其人阳明素有湿邪热入里而与湿合湿热蒸瘀外薄肌表身必发黄也若其人头有汗小便不利大便鞕则或清或下或利小便自可愈也今乃无汗小便利是里之瘀热未深表之欝遏犹甚故用麻黄连轺赤小豆汤外发其表内逐其湿也<br />
　　【集注】喻昌曰伤寒之邪得湿而不行所以热瘀身中而发黄设泥里字岂有邪在里而反治其表之理哉程应旄曰凡伤寒瘀热在里者由湿蒸而来故身必发黄此之瘀热未深祗从表一邉开其欝滞而散除湿热麻黄连轺赤小豆汤是其主也<br />
　　林澜曰麻黄连轺一证虽曰在里必因邪气在表之时有失觧散今虽发黄犹宜兼汗觧以治之也汪琥曰夫寒邪自外而来若挟内湿瘀于经络之中则欝而变热故令其人身目发黄也此条乃是太阳经传来者太阳伤寒理宜用麻黄汤祗因邪传阳明热瘀于里里非胃府以阳明经居太阳之里即尚论篇所云躯殻之里是也惟其里有热所以方中用麻黄汤而去桂枝之辛热更加赤小豆姜枣之甘辛以祛散在表之寒湿复加连轺生梓白皮之苦寒以清觧肌里之瘀热也<br />
　　麻黄连轺赤小豆汤方<br />
　　麻黄【二两去节】　　　　赤小豆【一升】<br />
　　杏仁【四十枚去皮尖】　　　生姜【二两切】<br />
　　大枣【十二枚擘】　　　甘草【二两炙】<br />
　　生梓白皮【一升切】　　连轺【二两】<br />
　　已上八味以潦水一斗先煮麻黄再沸去上沫内诸药煮取三升分温三服半日则尽<br />
　　【方觧】湿热发黄无表里证热盛者清之小便不利者利之里实者下之表实者汗之皆无非为病求去路也用麻黄汤以开其表使黄从外而散去桂枝者避其热也佐姜枣者和其荣卫也加连轺梓皮以泻其热赤小豆以利其湿共成治表实发黄之效也连轺即连翘根无梓皮以茵蔯代之<br />
　　【集觧】周扬俊曰此亦两觧表里法也故用外汗之药必兼渗湿之味伤寒发黄者必其人太隂素有湿热更兼寒邪未散两邪相合因而蒸欝为黄也<br />
　　伤寒七八日身黄如橘子色小便不利腹防满者茵蔯蒿汤主之<br />
　　【注】身黄湿热之为病也湿盛于热则黄色晦热盛于湿则黄色明如橘子色者谓黄色明也伤寒七八日身黄色明小便不利其腹防满此里热深也故以茵蔯蒿治疸病者为君佐以大黄使以栀子令湿热从大小二便泻出则身黄腹　自可除矣<br />
　　【集注】唐不岩曰熏黄隂黄也橘子黄阳黄也<br />
　　程知曰此驱湿除热法也伤寒七八日可下之时小便不利腹防满可下之证兼以黄色鲜明则为三阳入里之邪无疑故以茵蔯除湿栀子清热用大黄以助其驱除此证之可下者犹必以除湿为主而不专取乎攻下有如此者<br />
　　茵蔯蒿汤方<br />
　　茵蔯蒿【六两】　　　　栀子【十四枚擘】<br />
　　大黄【二两去皮】<br />
　　右三味以水一斗二升先煮茵蔯减六升内二味煮取三升去滓分三服小便当利尿如皂荚汁状色正赤一宿腹减黄从小便出也<br />
　　伤寒身黄发热栀子蘖皮汤主之<br />
　　【注】伤寒身黄发热者设有无汗之表宜用麻黄连轺赤小豆汗之可也若有成实之里宜用茵蔯蒿汤下之亦可也今外无可汗之表证内无可下之里证故惟宜以栀子蘖皮汤清之也<br />
　　【集注】林澜曰伤寒身黄胃有瘀热湏当下之此以发热而热未实故宜栀子蘖皮汤觧之<br />
　　汪琥曰身黄兼发热者乃黄证中之发热而非麻黄桂枝证之发热也热既欝而发黄虽表而非纯乎表证但当清其欝以退其黄则发热自愈魏荔彤曰此三条虽皆外寒挟湿之邪瘀而成热之证然在表在里湿胜热胜尤当加意也岂可防以为里证而混下耶<br />
　　栀子蘖皮汤方<br />
　　栀子【十五枚擘】　　　甘草【一两炙】<br />
　　黄蘖【二两】<br />
　　右三味以水四升煮取一升半去滓分温再服<br />
　　【按】此方之甘草当是茵蔯蒿必传写之误也<br />
　　阳明病被火额上防汗出而小便不利者必发黄【注】阳明病无汗不以葛根汤发其汗而以火劫取汗致热盛津干引饮水停为热上蒸故额上防汗出而周身反不得汗也若小便利则从燥化必烦渴宜白虎汤小便不利则从湿化必发黄宜茵蔯蒿汤<br />
　　【集注】喻昌曰阳明病湿停热欝而烦渴有加势必发黄然汗出热从外越则黄可免小便多热从下泄则黄可免若误攻之其热邪愈陷清液愈伤而汗与小便愈不可得矣误火之则热邪愈炽津液上奔额虽防汗而周身之汗与小便愈不可得矣发黄之变安能免乎<br />
　　程知曰太阳发黄由寒欝湿湿不得觧阳明发黄由湿瘀热热不得越故宜分经论治<br />
　　阳明病无汗小便不利心中懊憹者身必发黄<br />
　　【注】阳明病无汗以热无从外越也小便不利湿不能下泄也心中懊憹湿瘀热欝于里也故身必发黄宜麻黄连轺赤小豆汤外发内利可也若经汗吐下后或小便利而心中懊憹者乃热欝也非湿瘀也便鞕者宜调胃承气汤下之便软者宜栀子豉汤涌之可也<br />
　　【集注】方有执曰无汗小便不利则湿停懊憹湿停热欝所以知必发黄也<br />
　　张璐曰外不得汗下不得溺而湿热欝于胸中不得泄势必蒸身为黄也<br />
　　阳明病面合色赤不可攻之必发热色黄小便不利也【注】阳明经病面合当色赤是热邪犹怫欝在经尚未入里而成实也故虽不大便不可攻之若攻之则怫欝在经之邪不觧必令发热色黄若其人里燥小便利则同燥化当不发黄而必大便鞕矣<br />
　　【集注】方有执曰合应也赤热色也胃热上行面应赤色攻则亡津液故发热色黄因小便不利也<br />

                    <br>
                        　　程知曰言热在阳明之经不可攻也热在于经阳气怫欝在表也攻之则经中之热未得表散必发热色黄因小便不利也<br />
　　程应旄曰热阻于肌肤之间故发热而小便为之不利欝而成黄也<br />
　　阳明病发热汗出此为热越不能发黄也但头汗出身无汗齐颈而还小便不利渴饮水浆者此为瘀热在里身必发黄茵蔯蒿汤主之<br />
　　【注】阳明病发热汗出者此为热越小便若利大便因鞕不能发黄也但头汗出身无汗是阳明之热不得外越而上蒸也小便不利湿蓄膀胱也渴饮水浆热灼胃府也此为湿热瘀蓄在里外薄肌肤故身必发黄也茵蔯蒿汤主之者通利大小二便使湿热从下窍而出也<br />
　　【集注】方有执曰越散也头汗瘀热发黄注皆见太阳篇中茵蔯逐湿瘀之黄栀子除胃家之热大黄推壅塞之瘀三物者苦以泄热泄热则黄散矣<br />
　　程应旄曰头汗出身无汗齐颈而还足徴阳热之气欝结于内而不得越故但上蒸于头头为诸阳之首故也气不下达故小便不利府气过燥故渴饮水浆瘀热在里指无汗言无汗而小便利者属寒无汗而小便不利者属湿热两邪交欝不能宣泄故盫而发黄觧热除湿无如茵蔯栀子清上大黄涤下通身之热得泄又何黄之不散耶<br />
　　伤寒衇浮而缓手足自温者是为系在太隂太隂者身当发黄若小便自利者不能发黄至七八日大便鞕者为阳明病也<br />
　　【注】此太隂转属阳明证也伤寒衇浮缓手足热者太阳也今手足自温非太阳证是为系在太隂也然太隂衇当沉缓今衇浮缓乃太阳衇也证太隂而衇太阳是邪由太阳传太隂也故曰系在太隂也若小便自利者则不从太隂湿化而发黄至七八日大便鞕者则是从燥化此为阳明也<br />
　　【集注】程应旄曰阳明为病本于胃家实胃家之实不特三阳受邪能致其转属阳明即三隂受邪亦能致其转属阳明聊举太隂一经例之衇浮而缓是为表衇然无发热头痛恶寒等外证而手足祗温是邪不在表而在里但入里有隂阳之分湏以小便别之小便不利湿蒸热瘀而发黄以其人胃中原无燥气也小便自利者胃干便鞕而成实以其胃中本有燥气也病虽成于七八日而其始证却衇浮而缓手足自温实是太隂转属而来也即太隂阳明推之少隂三大承气证厥隂一小承气证何非转属阳明之病哉<br />
　　魏荔彤曰病在太阳热为湿欝团聚于里必有归着既不能发黄小便自利则邪何归乎不得不归之于万物所归之胃至于七八日小便自多大便自鞕而为阳明病矣<br />
　　伤寒转系阳明者其人濈然防汗出也<br />
　　【注】凡伤寒无论三隂三阳若转系阳明其人必有濈濈然防汗出之证始为转属阳明也<br />
　　太阳病吐之但太阳病当恶寒今反不恶寒不欲近衣此为吐之内烦也<br />
　　【注】太阳病吐之表觧者当不恶寒里觧者亦不恶热今反不恶寒不欲近衣者是恶热也此由吐之后表觧里不觧内生烦热也葢无汗烦热热在表大青龙证也有汗烦热热在里白虎汤证也吐下后心中懊憹无汗烦热大便虽鞕热犹在内栀子豉汤证也有汗烦热大便已鞕热悉入府调胃承气汤证也今因吐后内生烦热是为气液已伤之虚烦非未经汗下之实烦也已上之法皆不可施惟宜用竹叶石膏汤于益气生津中清热寕烦可也<br />
　　【集注】张璐曰此以吐而伤胃中之液故内烦不欲近衣虽显虚烦之证较关上衇细数而成虚热脾胃两伤者稍轻虽不致逆亦误吐之过也<br />
　　太阳病当恶寒发热今自汗出反不恶寒发热关上衇细数者以医吐之过也一二日吐之者腹中饥口不能食三四日吐之者不喜糜粥欲食冷食朝食暮吐以医吐之所致也此为小逆<br />
　　【按】欲食冷食之下当有五六日吐之者六字若无此一句则不喜糜粥欲食冷食与朝食暮吐之文不相聫属且以上文一二日三四日之文细玩之则可知必有五六日吐之一句由浅及深之谓也<br />
　　【注】太阳病不觧当恶寒发热今自汗出不恶寒发热是表已觧也关上衇细数胃不和也细者胃气虚数者胃气热证衇不和询其故知以医吐之过也一二日病在太阳正气未衰吐之者伤胃未深故腹中知饥口不能食也三四日病在阳明胃中已热吐之者复伤津液故不喜糜粥欲食冷食也五六日病将转入隂经正气已衰吐之者胃中虚冷故朝食暮吐也此皆医吐之所致尚在可治故曰此为小逆也<br />
　　【集注】程知曰本太阳病医吐之则表邪乘虚传入阳明伤动胃气而关衇细数矣<br />
　　程应旄曰阳明之气下行为顺上行为逆以医吐之所致则非脾胃夲来之病此为小逆更勿误治使小逆变成大逆也<br />
　　食谷欲呕属阳明也呉茱萸汤主之得汤反剧者属上焦也<br />
　　【注】食谷欲呕属阳明者以胃主受纳也今胃中寒不能纳谷故欲呕也以呉茱萸汤温中降逆而止其呕可也若得汤反剧者此必非中焦阳明之里寒乃上焦太阳之表热也呉茱萸气味俱热药病不合故反剧也法当从太阳阳明合病不下利但呕之例治之宜葛根加半夏汤<br />
　　【集注】方有执曰食谷欲呕胃寒也故曰属阳明言与恶寒呕逆不同也上焦以膈言也<br />
　　病人衇数数为热当消谷引食而反吐者此以发汗令阳气防膈气虚衇乃数也数为客热不能消谷以胃中虚冷故吐也<br />
　　【注】病人衇数数为有热则当消谷引食今食而反吐者盖以身热衇数误为表热而发其汗因使其人阳气防膈气虚也不知此衇之数乃外邪客热之数非胃中实热之数也其不能消谷食而反吐者乃胃中本虚冷故耳<br />
　　【集注】程知曰此言汗后衇数吐食当责胃之阳虚也阳受气于胸中发汗过多令阳气防膈气虚客热外越故衇数也客热不能消谷而吐者当责其胃之虚冷若因其数而投以清胃之药则左矣<br />
　　程应旄曰见数衇而反吐者数为热衇无力则为虚衇膈虚阳客于上不能下温故令胃中虚冷热为客热寒为真寒究其根由祗由发汗令阳气防然则阳气之珍重何如而可误汗乎<br />
　　阳明病不能食攻其热必哕所以然者胃中虚冷故也以其人本虚攻其热必哕<br />
　　【注】阳明病不能食者为中寒即有衇数客热上条既戒以不可汗此又言亦不可攻若攻其热则寒其胃阳亦必作哕矣所以然者客热虽除胃亦虚冷故也以其人本来胃虚故攻其热必哕哕即干呕也<br />
　　【集注】方有执曰攻热皆寒药故知必哕胃中虚以不能食言此亦戒谨之意<br />
　　林澜曰阳明谵语潮热不能食者可攻由燥屎在内也乃亦有胃中虚冷不能食者湏详别之未可便以不能食为实证也若误攻之热去哕作矣然则安得以阳明防为宜下哉<br />
　　若胃中虚冷不能食者饮水则哕<br />
　　【注】此承上条不攻亦哕之义也若其人胃中虚冷不能食者虽不攻其热饮水则哕盖以胃既虚冷复得水寒故哕也宜理中汤加丁香呉茱萸温而降之可也<br />
　　【集注】喻昌曰表热里寒法当先救其里太阳经中亦用四逆汤其在阳明更可知矣此条比前条虚寒更甚故不但攻其热必哕即饮水亦哕也<br />
　　汪琥曰若胃中虚冷不能食饮水则水寒相搏气逆而亦为哕矣法当大温<br />
　　趺阳衇浮浮则为虚浮虚相搏故令气防言胃气虚竭也衇滑则为哕此为医咎责虚取实守空迫血衇浮鼻中燥者必衂血也<br />
　　【注】误攻饮冷皆可致防固矣今趺阳胃衇浮而不大无力而虚则是胃虚与邪相搏即不误下饮冷亦令防也若趺阳胃衇滑则为哕者乃热气壅之防非胃气虚竭之防医何可取实责虚以自取其咎耶若趺阳胃衇浮而鼻中燥者此热据荣分荣热迫血妄行必作衂也世有以哕为呃逆者不知哕即干呕也以其有哕哕之声故又名哕也观今病呃逆之人与饮冷水则气自脐下冲上出口而作格儿格儿之声声长时止者为实可治声短不已者为虚难治<br />
　　【集注】方有执曰此又出趺阳衇而以哕与衂言皆逼汗而不得汗之所致也咎过愆也责虚言求病于虚取实言反以虚为实而攻取之也血属隂而为内守故曰守空迫血言劫汗也<br />
　　寸口衇浮大而医反下之此为大逆浮则无血大则为寒寒气相搏则为肠鸣医乃不知而反饮冷水令汗大出水得寒气冷必相搏其人必防<br />
　　【按】令汗大出四字当是衍文<br />
　　【注】寸口衇浮大指六衇皆浮大也六衇皆浮大则非阳明按之大衇乃太阳不按之大衇也医反下之此为大逆则从前浮衇变而为无血之虚大衇变而为胃冷之迟虚寒相搏则为肠鸣医乃不知而反与饮冷水其人得水寒之气冷与虚相搏于胃中故必防也防者气饐结有声即今之呃逆也<br />
　　【集注】程知曰言邪气在表妄下之变也寸口浮大而无鞕满藏热之证法应发汗若反下之此为大逆既经妄下则所谓浮者至于内空而无血所谓大者变为里虚而有寒虚寒相搏则为肠鸣医见衇大以为有热饮以冷水欲以水寒胜热而作汗里先虚寒又得冷水与之相搏则冷结上焦必至咽噎塞而气逆矣<br />
　　伤寒哕而腹满视其前后知何部不利利之则愈【注】伤寒哕而不腹满者为正气虚呉茱萸汤证也哕而腹满者为邪气实视其二便何部不利利之则愈也<br />
　　【集注】成无己曰哕而腹满气上而不下也视其前后有不利者即利之以降其气前部小便也后部大便也<br />
　　程知曰前部不利后人治以五苓后部不利后人治以承气是也<br />
　　沈明宗曰邪传于胃胃气壅遏两气相搏气逆上冲则为哕矣<br />
　　张锡驹曰伤寒至哕非胃气败即胃中寒然亦有里实不通气不得下泄反上逆而为哕者当详辨之<br />
　　夫实则谵语虚则郑声郑声者重语也<br />
　　【注】谵语一证有虚有实实则谵语阳明热甚上乘于心乱言无次其声髙朗邪气实也虚则郑声精神衰乏不能自主语言重复其声防短正气虚也<br />
　　【集注】戴元礼曰谵语属阳郑声属隂经曰实则谵语虚则郑声谵语者颠倒错乱言出无伦常对空独语如见鬼状郑声者郑重频烦语虽谬而谆谆不已老年人遇事则谇语不休以阳气虚不精明也此谵语郑声虚实之所以不同也二者本不难辨但阳盛里实与隂盛格阳皆能错语湏以他证别之随证施治可也<br />
　　娄全善曰余用参耆归术等剂治谵语得愈者甚多岂可不分虚实一防用黄连觧毒大小承气等汤以治之乎【按】其所云亦郑声也<br />
　　张锡驹曰实则谵语者阳明燥热甚而神昏气乱故不避亲疎妄言骂詈也虚则郑声者神气虚而不能自主故声音不正而语言重复也<br />
　　伤寒四五日衇沉而喘满沉为在里而反发其汗津液越出大便为难表虚里实久则讝语<br />
　　【注】伤寒四五日入里之时也衇沉而喘满乃为在里之喘满而反发其汗津液越出则表虚也汗出胃干大便为难则里实也久则胃热炽盛必发讝语也<br />
　　【集注】方有执曰越出谓枉道而出也<br />
　　张璐曰伤寒四五日正邪热传里之时况见衇沉在里之喘满而反汗之必致燥结讝语矣盖燥结讝语颇似大承气证此以过汗伤津而不致大实大满腹痛祗宜小承气为允当耳<br />
　　阳明病其人多汗以津液外出胃中燥大便必鞕鞕则讝语小承气汤主之若一服讝语止者更莫复服【注】此详上条以明其治也阳明病其人多汗以津液外出胃中干燥大便必鞕久则讝语宜以小承气汤主之若一服利讝语止慎不可更服也<br />
　　【集注】张璐曰多汗讝语下证急矣以其人汗出既多津液外耗故不宜大下但当略与小承气汤和其胃气讝语自止若过服反伤津液也<br />
　　沈明宗曰此汗多胃燥非同实治也<br />
　　汗出讝语者以有燥屎在胃中此为风也湏下者过经乃可下之下之若早语言必乱以表虚里实故也下之愈宜大承气汤<br />
　　【注】病自汗出而讝语者以素有燥屎在胃中此为太阳风邪之所传也湏当下之然必湏太阳之邪已过阳明之经而入阳明之府乃可下之若下之早则里热未结不但热去不尽且虚其中热乘虚而上干于心语言必乱此表虚汗出里实讝语所以必待过经入府而后下之则愈宜大承气汤<br />
　　【集注】方有执曰过经谓寕迟迟非谓必待十三日后也程知曰此言讝语不当下早也既出汗矣而讝语则必有燥屎在胃此当属风风为阳邪阳邪入里故讝语然湏六七日乃可下之下之早则风邪未觧于表尽入于里里邪燥实语言更乱也<br />
　　阳明病谵语有潮热反不能食者胃中必有燥屎五六枚也若能食者但鞕尔宜大承气汤下之<br />
　　【按】宜大承气汤下之句应在必有燥屎五六枚之下始合当用大承气汤下之之义若但便鞕而用大承气汤下之殊失仲景顾虑悮下慎下之防<br />
　　【注】阳明病谵语有潮热反不能食者知胃中必有燥屎已结实也宜大承气汤下之若能食者知胃将和但大便鞕耳当导之不可下也<br />
　　【集注】张璐曰此以能食不能食辨燥结之防甚也潮热谵语皆胃中热甚所致胃热则能消谷今反不能食此必热伤胃中津液气化不能下行燥屎逆攻于胃之故宜大承气汤急祛亢极之阳以救垂絶之隂若能食者胃中气化自行热邪不盛津液不致大伤大便虽鞕不久自行不必用药反伤其气也<br />
　　下利谵语者有燥屎也宜小承气汤<br />
　　【注】下利里虚谵语里实若衇滑大证兼里急知其中必有宿食也其下利之物又必稠粘臭秽知热与宿食合而为之也此可决其有燥屎也宜以小承气汤下之于此推之可知燥屎不在大便鞕与不鞕而在里之急与不急便之臭与不臭也<br />
　　【集注】汪琥曰下利者肠胃之疾也若谵语则胃家实与厥隂无与乃肠中有燥屎不得下也治宜小承气汤者此半利半结祗湏缓以攻之也又曰或问既下利矣则热气得以下泄何由而致谵语有燥屎也答曰此系阳明府实大热之证胃中糟粕为邪所壅留着于内其未成鞕者或时得下其已成鞕者终不得出则燥屎为下利之根燥屎不得出则邪热上乘于心所以谵语要之此证湏以手按脐腹当必坚痛方为有燥屎之徴<br />
　　直视谵语喘满者死下利者亦死<br />
　　【注】上条下利谵语为可治此条下利谵语者死要知谵语不死于下利而死于直视也直视者精不注乎目也谵语者神不守乎心也已属恶加之喘满阳上脱也故曰死下利隂下脱也故曰亦死也<br />
　　【集注】方有执曰直视精不荣于目也谵语神不主乎心也喘则阳争于上利则隂争于下胃中土也隂阳争夺于上下而中气不守故无法可治而皆主死也<br />
　　发汗多若重发汗者亡其阳讝语衇短者死衇自和者不死<br />
　　【注】太阳病发汗过多不觧又复重发其汗以致气液两亡热邪乘燥传入阳明而生讝语讝语者胃热阳也衇短者气衰隂也阳病见隂衇为隂胜于阳故死也若衇不短为隂阳自和故不死也<br />

                    <br>
                        　　【集注】喻昌曰方注以此为太阳经脱简不知太阳经无讝语之例必日久而兼阳明少阳方有讝语故此言太阳经得病时发汗过多及传阳明时重发其汗因有亡阳而讝语之一证也亡阳之人所存者隂气耳故神魂不定而妄见妄闻与热邪乘心之不同衇短则隂阳不附衇和则隂阳未离其生死但从衇定耳<br />
　　汪琥曰讝语者衇当大实或洪滑为自和自和者言衇与病不相背也病虽甚不死若讝语衇短为邪热盛正气衰乃阳证见隂衇也无法可施<br />
　　发汗多亡阳讝语者不可下与柴胡桂枝汤和其荣卫以通津液后自愈<br />
　　【注】此又承上条以出其治也谵语者属阳明热实可下之证也若发汗过多大亡气液而发谵语者乃津枮致燥之谵语非热甚内实之谵语不可下也里有热宜白虎加人参汤表不觧与柴胡桂枝汤和其荣卫以通津液后自愈也<br />
　　【按】发汗过多亡阳讝语以无大便鞕满痛故不可下以无身寒汗出恶寒故不可温于此可知发太阳汗出过多致谵语者必无发热汗出恶寒也发阳明汗出过多致谵语者必有潮热恶热不大便也此则发少阳汗多致谵语者即论中少阳不可发汗发汗则谵语是也然舍小柴胡汤别无治法若祗用柴胡又恐升散非亡阳所宜故合桂枝和其荣卫通其津液自可愈也<br />
　　阳明中风衇浮大而短气腹都满脇下及心痛久按之气不通鼻干不得汗嗜卧一身及面目悉黄小便难有潮热时时哕耳前后肿刺之小差外不觧病过十日衇续浮者与小柴胡汤衇但浮无余证者与麻黄汤若不尿腹满加哕者不治<br />
　　【按】续浮之浮字当是字始与文义相属则可与小柴胡汤若俱是浮字则上之浮既宜用小柴胡汤下之浮又如何用麻黄汤耶<br />
　　【注】中风传阳明病太阳未罢衇当浮缓今衇浮大少阳衇也浮太阳衇也大阳明衇也衇既兼见证亦如之腹满太阳阳明证也脇下及心痛久按之气不通快少阳证也鼻干阳明证也不得汗太阳证也嗜卧少隂证也面目悉黄太隂证也小便难太阳府证也潮热阳明里证也哕逆胃败证也耳前后肿少阳证也短气气衰证也凡仲景立法无方之条皆是此等隂阳错杂表里混淆之证但教人俟其病势所向乘机而施治也故用刺法待其小差若外病不觧已成危如过十日衇续不浮者则邪机已向少阳可与小柴胡汤和之使阳明之邪从少阳而觧若衇但浮不大而无余证者则邪机已向太阳当与麻黄汤汗之使阳明之邪从太阳而觧若已过十余日病势不减又不归于胃而成实更加不尿腹满哕甚等逆即有一二可下之证胃气已败不可治也<br />
　　【集注】程知曰此条全是表证未觧而无汗出燥渴之证故不可用白虎虽有潮热而无鞕满谵语濈濈汗出之证故不可用承气不如俟气之自回犹可渐引其邪从外出也<br />
　　程应旄曰此条证以不得汗三字为主故酌量于柴胡麻黄二汤间以通其久闭总是要得汗耳<br />
　　衇浮而芤浮为阳芤为隂浮芤相搏胃气生热其阳则絶<br />
　　【注】衇浮而芤浮为阳盛芤为隂虚阳盛则发热隂虚则汗出二者相搏则胃气生热愈盛胃中津液立亡其阳则絶者言阳亡津液絶也<br />
　　【集注】方有执曰浮为气上行故曰阳芤为血内损故曰隂胃中生热者隂不足以和阳津液干而成枯燥也<br />
　　张璐曰此言脾约当下不下则浮濇转为浮芤津液竭而难下矣其阳则絶即阳絶于里亡津液之互辞也<br />
　　赵良曰胃中阳热亢甚脾无隂气以和之孤阳无偶不至燔灼竭絶不止耳<br />
　　沈明宗曰此辨阳明津竭之衇也浮为邪气强芤为隂血虚阳邪盛而隂血虚为浮芤相搏胃气生热故曰其阳则絶即亡津液之互词也若见此衇当养津液不可便攻也<br />
　　阳明病反无汗而小便利二三日呕而欬手足厥者必苦头痛若不欬不呕手足不厥者头不痛<br />
　　【注】阳明病法多汗反无汗而小便利是寒气内攻也至二三日呕而欬寒邪上逆也手足厥者寒气见于四支也气上逆则欬而苦头痛矣若不欬不呕不厥则头不痛此证之头痛者标也欬逆手足厥者夲也<br />
　　【集注】程知曰无汗小便利呕欬肢厥头痛曷不谓太阳病盖初起无头痛诸表证也此头痛是二三日后呕欬而厥所致非因头痛致呕欬而厥也呕欬二证太阳少阳俱有之其表证未觧则属太阳病其寒热往来者则谓之少阳病也厥则厥隂有之但无呕与欬也<br />
　　张璐曰阳明无汗呕欬手足厥者得之荣卫俱伤而邪入深也然小便利则邪不在内而在外不在下而在上故知必苦头痛仍宜小青龙主之若不呕不欬不厥而小便利者邪必顺水道而出岂有逆攻颠顶之理哉<br />
　　林澜曰湏识阳明亦有手足厥证胃主四肢中虚气寒所致也然头苦痛而欬自与隂寒但厥者异矣此类数条最为难觧<br />
　　呉人驹曰呕欬手足厥头痛皆由反无汗之故也<br />
　　阳明病但头不恶寒故能食而欬其人咽必痛若不欬者咽不痛<br />
　　【注】阳明病当恶热不恶寒若从伤寒传来则不能食今从中风传来故能食也伤寒挟寒邪则有头痛证今中风挟风邪则有头证理固然也寒邪属隂若兼饮则欬而呕今不呕而咽痛则以风属阳邪风病则兼火故欬而咽痛以类相从也<br />
　　【集注】方有执曰风旋而目运也风故不恶寒能食欬逆气也咽门胃之系也胃热而气逆攻咽则欬而咽伤也<br />
　　程知曰隂邪下行故无汗而小便利阳邪上行故不恶寒而头寒则呕不能食风则能食寒则头痛风则咽痛是风寒入胃之辨也<br />
　　程应旄曰阳明以下行为顺逆则上行故中寒则有头痛证中风则有头证以不恶寒而能食知其热在里也寒上攻能令欬其欬兼呕故不能食而手足厥热上攻亦令欬其欬不呕故能食而咽痛以胃气上通于肺而咽为胃府之门也夫咽痛惟少隂有之今以欬伤致痛若不欬则咽不痛况更有头不恶寒之证益可辨其为阳明之热也<br />
　　病人有寒复发汗胃中冷必吐蚘<br />
　　【注】病人有寒谓胃中寒也复发汗谓汗而复汗也胃寒复汗阳气愈防胃中冷甚蚘不能安故必吐蚘也宜理中汤送乌梅丸可也<br />
　　【集注】程应旄曰汗生于谷精胃中阳气所酿也有寒复发汗知胃阳不复存于内矣蚘何能安<br />
　　发汗后水药不得入口为逆若更发汗必吐下不止【按】必吐下不止之下字当是衍文<br />
　　【注】此承上条误而又误必变而成逆也胃中虚冷夲因误汗水药不得入口入口即吐而为逆也若更发其汗则胃逆益甚不能司纳不特水药入口方吐且必无时而不吐逆也<br />
　　【集注】成无己曰汗后水药不得入口为之吐逆发汗亡阳胃中虚冷也若更发汗则愈损阳气胃气大虚故吐不止<br />
　　程应旄曰发汗后见此者由未汗之先其人已是中虚而寒故一误不堪再误也<br />
　　衇浮而迟表热里寒下利清谷者四逆汤主之<br />
　　【注】阳明病衇浮而迟浮主表热迟主里寒今其证下利清谷则为里寒太甚法当温之宜四逆汤主之<br />
　　【集注】汪琥曰阳明经病衇当从长今衇但浮此在表之热凝也腑病衇当从数今衇过迟此在里之寒甚也故见下利清谷其所利之谷食色不变气不臭即完谷不化也此里寒已极故与四逆汤也<br />
　　阳明病欲觧时从申至戌上<br />
　　【注】凡阳明病无论在经在府必乘其旺时而觧申酉戌阳明旺时也经气旺则邪气自退故觧也<br />
　　【集注】张志聪曰经云日西而阳气衰阳明之所主也从申至戌上乃阳明主气之时表里之邪欲出必随旺时而觧<br />
　　音切<br />
　　奄【音厌】趺【音夫】抟【音团】屎【音豕】摸【音莫】捻【音聂】蘸【荘陷切】挺【庭上声】绕【音扰】愦【古对切】怵【勅律切】疸【音旦】瘕【匣牙切】潄【音瘦】轺【时饶切】蘖【音伯】潦【郎到切】沸【音芾】尿【同溺】转【株恋切】防【音噎】蚘【音回】<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷四<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷五<br />
　　订正仲景全书伤寒论注少阳全篇目录<br />
　　小柴胡汤<br />
　　柴胡桂枝汤<br />
　　柴胡桂枝干姜汤<br />
　　黄连汤<br />
　　大柴胡汤<br />
　　柴胡加芒消汤<br />
<br />
<br />
<br />
<br />
<br />
<br />
　　御纂医宗金鉴卷五目録<br />
　　钦定四库全书<br />
　　御纂医宗金鉴卷五<br />
　　订正仲景全书伤寒论注<br />
　　辨少阳病衇证并治全篇<br />
　　少阳主春其气半出地外半在地中人身之气亦如之故主半表半里也半表者谓在外之太阳也半里者谓在内之太隂也邪入其间隂阳相移寒热交作邪正相持进退互拒此际汗吐下三法俱在所禁故立小柴胡汤和解法加减施治然小柴胡加减法中又有口不渴身有微热者加桂枝以取汗及下后胸脇满微结小便不利渴而不呕头汗出往来寒热者用柴胡桂枝干姜汤汗之又有柴胡证具而反下之心下满而鞕痛者此为结胸也大陷胸汤主之及柴胡证仍在者先与小柴胡汤呕不止心下急郁郁微烦者为未解也与大柴胡汤下之更有本柴胡证医以丸药下之微利胸脇满而呕日晡潮热者小柴胡加芒消汤下之等法是仲景亦有汗下之法惟在临证详察因病施治不可执一也<br />
　　少阳之为病口苦咽干目也<br />
　　【注】少阳者胆经也其衇起于目锐眦从耳后入耳中挟咽出頥颔中邪伤其经故口苦咽干目也口苦者热蒸胆气上溢也咽干者热耗其津液也目者热薰眼发黑也此揭中风伤寒邪传少阳之总纲凡篇中称少阳中风伤寒者即具此证之谓也<br />
　　【集注】林澜曰论中言少阳病胸脇痛耳聋往来寒热心烦喜呕胸脇痞鞕半表半里之证详矣此何以曰口苦咽干目也大抵病于经络者此篇诸条已悉之矣若胆热府自病则又必有此证也<br />
　　沈眀宗曰此虽少阳总证然偏里矣少阳主胆其衇循脇络于耳故胸脇痛而耳聋仲景另出手眼以补口苦咽干目之里证乃括少阳风伤衞寒伤荣风寒两伤而言也<br />
　　呉人驹曰少阳者一阳也少阳之上相火主之若从火化火盛则干故口苦咽干也少阳属木木主肝肝主目故病则目也<br />
　　魏荔彤曰胆府与少阳经为表里而非半表半里之谓半表者对太阳之全表言半里者对太隂之全里言故少阳在半表半里之间总以经络之界为言又曰经中所谓不必悉具者指或中余证而少阳经胆府之主病未有不悉具而遽可指为少阳病成者<br />
　　少阳中风两耳无所闻目赤胸中满而烦者不可吐下吐下则悸而惊<br />
　　【注】少阳即首条口苦咽干目之谓也中风谓此少阳病是从中风之邪传来也少阳之衇起目锐眦从耳后入耳中其支者防缺盆下胸中循脇表邪传其经故目赤耳聋胸中满而烦也然此乃少阳半表半里之胸满而烦非太阳证具之邪陷胸满而烦者比故不可吐下若吐下则虚其中神志虚怯则悸而惊也此揭中风邪传少阳之大纲也<br />
　　【集注】程知曰少阳惟宜和解若吐之则虚其阳而悸下之则虚其隂而惊<br />
　　汪琥曰少阳有吐下之禁祗因烦满故误行吐下之法成注谓吐则伤气气虚者悸下则亡血血虚者惊不知惊悸皆主于心误吐且下则津液衰耗神志虚怯故悸而惊也<br />
　　沈明宗曰胸中烦满似乎可吐但在少阳其邪已下胸循脇吐之徒伤胸中之气使邪内并逼迫神明则悸而惊也<br />
　　魏荔彤曰此条论仲景不出方小柴胡条中有心烦心下悸之证想可无事他求也汗吐下三法既不可行则当和解之小柴胡为少阳对证之药斯用之宜决耳<br />
　　伤寒衇细头痛发热者属少阳少阳不可发汗发汗则讝语此属胃胃和则愈胃不和则烦而悸<br />
　　【注】不曰少阳伤寒而曰伤寒畧言之也谓此少阳病是从伤寒之邪传来也衇细少阳之衇也上条不言衇此言衇者补言之也头痛发热无汗伤寒之证也又兼见口苦咽干目少阳之证故曰属少阳也盖少阳之病已属半里故不可发汗若发汗则益伤其津而助其热必发讝语既发讝语则是转属胃矣若其人津液素充胃能自和则或可愈否则津干热结胃不能和不但讝语且更烦而悸矣此揭伤寒邪传少阳之大纲也<br />
　　【集注】王肯堂曰凡头痛发热俱为在表惟此头痛发热为少阳者何也以其衇细故知邪入少阳之界也<br />
　　喻昌曰少阳伤寒禁发汗少阳中风禁吐下二义互举其防益严盖伤寒之头痛发热宜于发汗者尚不可汗则伤风之不可汗更不待言矣伤风之胸满而烦似可吐下者尚不可吐下则伤寒之不可吐下更不待言矣衇细者邪欲入里其在胃之津液已为热耗重复发汗而驱其津液外出安得不谵语乎<br />
　　汪琥曰误发其汗讝语者夺其津液而胃干故言乱也此少阳之邪已转属胃胃和则愈者言当用药以下胃中之热而使之和平也胃不和不但讝语更加烦扰忪悸此言胃热上犯于心故蔵神不自宁也<br />
　　伤寒五六日中风往来寒热胸脇苦满黙黙不欲饮食心烦喜呕或胸中烦而不呕或渴或腹中痛或脇下痞鞕或心下悸小便不利或不渴身有微热或欬者小柴胡汤主之<br />
　　【注】此承上三条互详其证以明其治也伤寒中风三四日见口苦咽干目之证与细之衇知邪已传少阳矣若兼见耳聋目赤胸满而烦者则知是从中风传来也若兼见头痛发热无汗者则知是从伤寒传来也今五六日更见往来寒热胸脇苦满黙黙不欲饮食心烦喜呕则知是中风伤寒兼见俱有之证也少阳之邪进可传太隂之里退可还太阳之表中处于半表半里之间其邪外并于表半表不解则作寒内并于里半里不和则作热或表或里无常故往来寒热不定也少阳之衇下胸循脇邪凑其经故胸脇苦满也少阳邪近乎隂故黙黙也少阳木邪病则妨土故不欲饮食也邪在胸脇火无从泄上逼于心故心烦也邪欲入里里气外拒故呕呕则木气舒故喜之也此皆柴胡应有之证也其余诸证时或有之总宜以小柴胡汤主之各随见证以加减治之可耳然既分中风伤寒之传而不分其治者何也盖以太阳有荣衞之分故风寒之辨宜严及传阳明少阳则无荣衞之分且其邪皆化热故同归一致也<br />
　　【集注】成无己曰邪在表里之间谓之半表半里伤寒中风者是或伤寒或中风非伤寒再中风中风复伤寒也五六日邪自表传里之时邪在表则寒在里则热今在半表半里之间未有定处故往来寒热也邪在表心腹不满邪在里则心腹胀满今言胸脇苦满亦是在表里之间也邪在表呻吟不安邪在里则内烦经云阳入之隂则静黙黙由邪方自表之里在表里之间也邪在表则能食邪在里不能食不欲食者未至于必不能食故亦为在表里之间也邪在表则不烦不呕邪在里则烦满而呕烦而喜呕者邪在表方传里也邪初入里未有定处所传不一故有或见之证也<br />

                    <br>
                        　　方有执曰五六日大约言也往来寒热者邪入躯殻之里蔵府之外两界之隙地所谓半表半里乃少阳所主之部位也故入而并于隂则寒出而并于阳则热出入无常故寒热间作也太阳一经有荣衞之不同所以风寒异治阳明切近太阳荣衞之道在迩风寒之辨尚严少阳一经越阳明去太阳逺矣风寒无异治经以伤寒中风五六日往来寒热交互为文者发明风寒至此同归于一致也<br />
　　小柴胡汤方<br />
　　柴胡【半觔】　　　黄芩【三两】<br />
　　人参【三两】　　　半夏【半升洗】<br />
　　甘草【三两炙】　　　生姜【三两切】<br />
　　大枣【十二枚擘】<br />
　　右七味以水一斗二升煮取六升去滓再煎取三升温服一升日三服<br />
　　加减法<br />
　　若胸中烦而不呕去半夏人参加栝蒌实一枚若渴去半夏加人参合前成四两半栝蒌根四两若腹中痛者去黄芩加芍药三两<br />
　　若脇下痞鞕去大枣加牡蛎四两<br />
　　若心下悸小便不利者去黄芩加茯苓四两若不渴外有微热者去人参加桂枝三两温服微汗愈<br />
　　若欬者去人参大枣生姜加五味子半升干姜二两<br />
　　【方解】邪传太阳阳明曰汗曰吐曰下邪传少阳惟宜和解汗吐下三法皆在所禁以其邪在半表半里而角于躯殻之内界在半表者是客邪为病也在半里者是主气受病也邪正在两界之间各无进退而相持故立和解一法既以柴胡解少阳在经之表寒黄芩解少阳在府之里热犹恐在里之太隂正气一虚在经之少阳邪气乗之故以姜枣人参和中而预壮里气使里不受邪而和还表以作解也世俗不审邪之所据果在半表半里之间与所以应否和解之宜及隂阳疑似之辨总以小柴胡为套剂医家幸其自处无过病者喜其药味平和殊不知因循误人实为不浅故凡治病者当识其未然图机于早也<br />
　　【集解】程应旄曰方以小柴胡名者取配乎少阳之义也至于制方之防及加减法则所云上焦得通津液得下胃气因和尽之矣方中以柴胡疏木使半表之邪得从外宣黄芩清火使半里之邪得从内彻半夏豁痰饮降里气之逆人参补内虚助生发之气甘草佐柴芩调和内外姜枣佐参夏通达荣衞相须相济使邪不至内向而外解也至若烦而不呕者火气燥实逼胸也故去人参半夏加栝蒌实也渴者燥已耗液逼肺也故去半夏加栝蒌根也腹中痛者木气散入土中胃阳受困故去黄芩以安土加芍药以戢木也脇下痞鞕者邪既留则木气实故去大枣之甘而缓加牡蛎之咸而耎也心下悸小便不利者水邪侵乎心故去黄芩之苦寒加茯苓之淡渗也不渴身有微热者半表之寒尚滞于肌故去人参加桂枝以解之也欬者半表之寒凑入于肺故去参枣加五味子易生姜为干姜以温之虽肺寒不减黄芩恐干姜助热也总之邪在少阳是半表半里之热郁而不升故以小柴胡治之所谓升降浮沉则顺之也<br />
　　伤寒中风有柴胡证但见一证便是不必悉具<br />
　　【注】此承上而言无论伤寒中风邪传少阳病在半表半里有柴胡证但见一证便以小柴胡随证加减治之不必待其悉具也<br />
　　【集注】方有执曰此承上条辨认少阳一经为病之大防郑重光曰有柴胡证但见一证便是不必悉具者言往来寒热是柴胡证此外兼见胸脇满鞕心烦喜呕及诸证中凡有一证者即是半表半里故曰呕而发热者小柴胡汤主之因柴胡为枢机之剂风寒不全在表未全入里者皆可用故证不必悉具而方有加减法也至若柴胡有疑似证不可不审者如脇下满痛本渴而饮水呕者柴胡不中与也及但欲呕胸中痛微溏者亦非柴胡证此等又当细为详辨者也<br />
　　伤寒三日少阳衇小者欲已也<br />
　　【注】伤寒该中风而言也其邪三日少阳受之衇若大者为邪盛欲传今衇小为邪衰欲自已也<br />
　　【集注】程应旄曰衇小则阳得隂以和是邪尽退而正来复矣<br />
　　张锡驹曰三日乃少阳主气之期衇小则病退也<br />
　　伤寒四五日身热恶风颈项强脇下满手足温而渴者小柴胡汤主之<br />
　　【注】伤寒四五日邪在三阳之时身热恶风太阳证也颈项强太阳阳明证也脇下满手足温而渴阳明少阳证也此为三阳合病之始固当权其孰缓孰急以施其治然其人脇下满手足温而渴是已露去表入里归并少阳之机故独从少阳以为治也主以小柴胡汤者和解其表里也此三阳合病不必悉具柴胡证而当用柴胡之一法也<br />
　　【集注】方有执曰三阳俱见病而独从少阳小柴胡以为治者太阳阳明之邪微少阳近里而里证见故从少阳一于和而三善备也<br />
　　喻昌曰本当从三阳合并病之例而用表法但手足温而加渴是外邪逼凑于少阳向里之机已着更用辛甘发散则重増其热而大耗其津矣故从小柴胡之和法使阳邪罢而隂津不伤一举而两得也小柴胡汤当从加减法不呕而渴者去半夏加栝蒌根为是<br />
　　张志聪曰手足温者手足不冷也非病人自觉其温乃诊者按之而得也不然何以既曰身热而复云手足温耶<br />
　　汪琥曰此条系三阳经齐病而少阳之邪居多也太阳伤寒已至四五日之时不曰发热恶风祗曰身热者此太阳之邪渐衰也其兼阳明证不曰鼻干不得卧而祗曰颈项强者此阳明之邪亦将衰也惟脇下满为少阳经之专证况兼手足温而又渴此为邪将传里之机已着也<br />
　　阳明病发潮热大便溏小便自可胸脇满不去者与小柴胡汤<br />
　　【注】阳明病发潮热当大便鞕小便数也今大便溏小便如常非阳明入府之潮热可知矣况有胸脇满不去之少阳证乎故不从阳明治而从少阳与小柴胡汤主之也<br />
　　【集注】王肯堂曰阳明为病胃家实也今便溏而言阳明病者谓有阳明外证身热汗出不恶寒反恶热也程应旄曰如得阳明病而发潮热似乎胃实之征矣但胃实必大便鞕而小便数今大便溏小便自可是热非入府之热也再以胸脇征之则主以小柴胡汤无疑矣<br />
　　阳明病脇下鞕满不大便而呕舌上白胎者可与小柴胡汤上焦得通津液得下胃气因和身濈然汗出而解【注】阳明病不大便脇下鞕满而呕是阳明传少阳病也若舌上黄胎濇者为阳明之热未尽则当与大柴胡汤两解之今舌上白胎滑者是已传少阳故可与小柴胡汤和解之俾上焦得通则呕可止津液得下则便可通胃气因和而鞕满除则身必濈然汗出而解矣<br />
　　【集注】程知曰此言阳明兼少阳宜用小柴胡也不但大便溏为胃未实即使不大便而呕亦为邪未入里鞕满在脇而不在腹舌胎白而不黄皆少阳之见证多故当从小柴胡分解隂阳则上下通和濈然汗出而表里之邪为之一撤矣<br />
　　程应旄曰脇下鞕满不大便而呕是大柴胡汤证也其用小柴胡汤者以舌上白胎犹带表寒故也若胎不滑而濇则所谓舌上干燥而烦欲饮水数升谓里热已耗及津液此汤不可主矣又曰上焦得通照脇下鞕满言津液得下照舌胎与呕言胃气因和照不大便言上条阳明病从潮热上见此条阳明病从不大便上见<br />
　　凡柴胡汤病证而下之若柴胡证不罢者复与柴胡汤必蒸蒸而振却发热汗出而解<br />
　　【注】凡柴胡汤病证不与柴胡汤而反下之不变他病柴胡证仍在者可复与柴胡汤则解但以误下其证必虚故解必蒸蒸而热振振而寒邪正交争然后汗出而解也<br />
　　【集注】方有执曰蒸蒸而振作战汗也必如此而后解者以下后里虚故也<br />
　　程知曰邪气还表故蒸蒸而热下后正虚故振振而动<br />
　　得病六七日衇迟浮弱恶风寒手足温医二三下之不能食而脇下满痛面目及身黄颈项强小便难者与柴胡汤后必下重本渴而饮水呕者柴胡汤不中与也食谷者哕<br />
　　【按】食谷者哕四字衍文食谷呕者有之从无哕者【注】得病六七日少阳入太隂之时也衇迟太隂衇也浮弱太阳衇也恶风寒太阳证也手足温太隂证也医不以柴胡桂枝汤解而和之反二三下之表里两失矣今不能食脇下满痛虽似少阳之证而实非少阳也面目及身发黄太隂之证已具也颈项强则阳明之邪未已也小便难者数下夺津之候也此皆由医之误下以致表里杂揉隂阳同病若更以有少阳脇下满痛之一证不必悉具而又误与柴胡汤则后必下重是使邪更进于太隂也虽有渴证乃系数下夺津之渴其饮水即呕亦非少阳本证之呕缘误下所致故柴胡汤不中与也<br />
　　【集注】程知曰前言柴胡证但见一证便是此更言脇下满痛亦有不宜柴胡者以为戒也<br />
　　程应旄曰以一渴证辨之前条之手足温而渴者热在里未经数下自能消水今本渴而饮水则呕知其渴为膈燥津亡之渴数下中虚不能消水究于胃阳无渉然则柴胡汤之于少阳岂可云但见一证便是乎又岂可云下之而柴胡证不罢者复与柴胡汤乎<br />
　　伤寒六七日发热微恶寒支节烦疼微呕心下支结外证未去者柴胡桂枝汤主之<br />
　　【注】伤寒六七日发热微恶寒支节烦疼微呕心下支结者是太阳之邪传少阳也故取桂枝之半以散太阳未尽之邪取柴胡之半以散少阳呕结之病而不名桂枝柴胡汤者以太阳外证虽未去而病机已见于少阳里也故以柴胡冠桂枝之上意在解少阳为主而散太阳为兼也支者侧也小也支结者即心下侧之小结也<br />
　　【集注】方有执曰支节四肢骨节也支结言支饮抟聚而结也发热至微呕太阳之表也故曰外证未去程知曰此邪入少阳而太阳证未去者也发热恶寒支节烦疼太阳证也乃恶寒而微但支节烦痛而不头项强痛则太阳证亦稍减矣呕而支结少阳证也乃呕逆而微但结于心下之偏旁而不结于两脇之间则少阳亦尚浅也若此者惟当以柴胡汤和解少阳而加以桂枝汤发散太阳此不易之法也<br />
　　柴胡桂枝汤方<br />
　　柴胡【四两】　　　桂枝【一两半】<br />
　　人参【一两半】　　甘草【一两炙】<br />
　　半夏【二合半洗】　　黄芩【一两半】<br />
　　芍药【一两半】　　大枣【六枚擘】<br />
　　生姜【一两半切】<br />
　　右九味以水七升煮取三升去滓温服一升<br />
　　【集解】柯琴曰仲景书中最重柴桂二方以桂枝解太阳肌表又可以调诸经之肌表小柴胡解少阳半表亦可以和三阳之半表故于六经病外独有桂枝证柴胡证之称见二方之任重不拘于经也如阳浮隂弱条是仲景自为桂枝证之注释血弱气尽条是仲景自为柴胡证之注释桂枝有壊病柴胡亦有壊病桂枝有疑似证柴胡亦有疑似证如病似桂枝证脚挛急与胸中痞鞕者及病似柴胡证本渴而饮水呕与但欲呕胸中痛者是已此条言伤寒六七日寒热当退之时反见发热恶寒诸表证更见心下支结诸里证表里不解法当表里双解之矣然恶寒微则发热亦微可知支节烦疼则一身骨节不疼可知微呕心下亦微结故谓之支结是表证虽不去而已轻里证虽已见而未甚故取桂枝之半以散太阳未尽之邪取柴胡之半以解少阳微结之证口不渴身有微热者法当去人参以六七日邪虽未解而正已虚故仍用之外证虽在而病机已见于里故方以柴胡冠桂枝之上为双解两阳之轻剂也<br />
　　伤寒五六日已发汗而复下之胸脇满微结小便不利渴而不呕但头汗出往来寒热心烦者此为未解也柴胡桂枝干姜汤主之<br />
　　【注】伤寒五六日已发其汗表未解而复下之若邪陷入阳明之里则必作结胸痞鞕协热下利等证今邪陷入少阳之里故令胸脇满微结也小便不利渴而不呕者非停水之故乃汗下损其津液也论中有身无汗独头汗出发热不恶寒心烦者乃阳明表热郁而不得外越之头汗也今但头汗出往来寒热心烦者无阳明证知为少阳表热郁而不和上蒸之头汗也此为少阳表里未解之证故主柴胡桂枝干姜汤以专解半表之邪兼散半里之结也<br />
　　【集注】林澜曰五六日已经汗下之后则邪当解今胸脇满微结寒热心烦者是邪犹在半表半里之间也小便不利而渴乃汗下后亡津液内燥也若有热饮其人必呕今渴而不呕知非饮热也伤寒汗出则和今但头汗出余处无汗者津液不足而未和也与柴胡桂枝干姜汤以解表里而复津液也汪琥曰伤寒头汗出者乃阳郁于表非阳虚于上也<br />
　　柴胡桂枝干姜汤方<br />
　　柴胡【半觔】　　　桂枝【三两】<br />
　　干姜【二两】　　　栝蒌根【四两】<br />
　　黄芩【三两】　　　牡蛎【二两】<br />
　　甘草【二两炙】<br />
　　右七味以水一斗二升煮取六升去滓再煎取三升温服一升日三服初服微烦复服汗出便愈<br />
　　【方解】少阳表里未解故以柴胡桂枝合剂而主之即小柴胡汤之变法也去人参者因其正气不虚减半夏者以其不呕恐助燥也加栝蒌根以其能止渴兼生津液也倍柴胡加桂枝以主少阳之表加牡蛎以耎少阳之结干姜佐桂枝以散往来之寒黄芩佐柴胡以除往来之热且可制干姜不益心烦也诸药寒温不一必需甘草以和之初服微烦药力未及复服汗出即愈者可知此证非汗出不解也<br />
　　服柴胡汤已渴者属阳明以法治之<br />
　　【注】风寒之邪从阳明而传少阳起初不渴今服柴胡汤已反渴者是少阳转属阳明也以法治之谓当分其经府见证而治之也葛根白虎调胃间各从其宜而用之可耳<br />
　　【集注】方有执曰已毕也服柴胡汤已毕而渴则非暂渴其为热已入胃亡津液而渴可知故曰属阳明也沈明宗曰服柴胡汤已渴者乃少阳之邪不传三隂而转入阳明矣即当随阳明现证而治故谓以法治之<br />
　　郑重光曰少阳阳明之病机在呕渴中分渴则转属阳明呕则仍在少阳如呕多虽有阳明证不可攻之因病未离少阳也服柴胡汤渴当止若服柴胡汤已加渴者是热入胃府耗津消水此属阳明胃病也<br />
　　伤寒五六日头汗出微恶寒手足冷心下满口不欲食大便鞕衇细者此为阳微结必有表复有里也衇沉亦在里也汗出为阳微假令纯隂结不得复有外证悉入在里此为半在里半在外也衇虽沉紧不得为少隂病所以然者隂不得有汗今头汗出故知非少隂也可与小柴胡汤设不了了者得屎而解<br />
　　【按】衇细当是衇沉细观本条下文衇沉亦在里也之亦字自知衇虽沉紧之紧字当是细字本条上文并无字如何说衇虽沉虽字何所谓耶必是传写之悮<br />
　　【注】伤寒五六日虽表有头汗出微恶寒之阳邪未罢里有心下满口不欲食大便鞕之阳结已形但手足冷衇沉细则阳邪所结殊微也故曰此为阳微结必有表复有里也然衇沉细似乎里隂盛而头汗出则为表阳郁也假令纯隂结则不得复有头汗出之外证始合悉入在里之纯隂结矣夫既非悉入在里之纯隂结此必为半在里半在表之阳微结也故衇虽沉细不得为少隂病所以然者三隂不得有汗今头汗出故知非少隂也可与小柴胡汤者和其不通身汗出微恶寒也设不了了者必大便之鞕未除自宜利其大便使得屎而解也<br />

                    <br>
                        　　【集注】喻昌曰阳微结者阳邪微结未尽散也旧注作阳气衰微故邪气结聚大差果尔则头汗出为亡阳之证非半表半里之证矣果尔则隂结又是隂气衰微矣玩本文假令纯隂结及阳邪若不微结是纯隂邪内结则不得复有外证等语其义甚眀程知曰此言少阳病有似少隂者当细辨其衇证也<br />
　　程应旄曰凡衇细衇沉皆隂衇也今与阳证同见则为阳热郁结之诊无闗少隂也可见阳气一经郁结不但阳证似隂并阳衇亦似隂矣<br />
　　沈明宗曰得屎而解当用大柴胡之法也<br />
　　呉人驹曰此证尝见有误作隂寒而施温热以致大逆者盖因其恶寒手足冷衇细而沉不究其证之始末由来也<br />
　　周扬俊曰此条恶寒肢冷不欲食衇细或沉有似乎隂最难辨晰仲景特出阳微结三字昭示千古以头汗出为阳隂不得有汗也至五六日头痛发热证原属阳也故纵见少隂之衇不得为少隂之病然独未见少阳一证何遽得为少阳病耶此仲景所以又明言半在表半在里也尔时里证既多不得纯以表药汗之外证似隂不得复以里药温之故取小柴胡提出其邪于表里之半而大便鞕不了了者则当下之得屎无疑也仲景恐人未眀自为详辨然后知手足冷微恶寒者正因阳邪郁结不外通于肢体故独头汗出也<br />
　　伤寒阳衇濇隂衇法当腹中急痛者先与小建中汤不差者与小柴胡汤主之<br />
　　【注】伤寒衇得浮濇荣衞不足也衇得沉木入土中也荣衞不足则表虚木入土中则里急惟表虚里急腹中急痛所以先用小建中汤以其能补荣衞兼缓中急则痛可差也或不差必邪尚滞于表知濇为荣衞不通为少阳本衇故与小柴胡汤按法施治也成无己去黄芩加芍药疏外调中其说亦是<br />
　　【集注】汪琥曰衇不除痛犹未止者为不差此为少阳经有留邪也<br />
　　伤寒胸中有热胃中有邪气腹中痛欲呕吐者黄连汤主之<br />
　　【注】伤寒未解欲呕吐者胸中有热邪上逆也腹中痛者胃中有寒邪内攻也此热邪在胸寒邪在胃隂阳之气不和失其升降之常故用黄连汤寒温互用甘苦并施以调理隂阳而和解之也然此属外因上下寒热之邪故有如是之证若内因杂病呕吐而腹痛者多因宿食由此推之外因内因证同而情异概可知矣<br />
　　【集注】程知曰隂邪在腹则阳不得入而和隂为腹痛阳邪在上则隂不得入而和阳为欲呕逆<br />
　　汪琥曰尚论篇皆以风寒二邪分隂阳寒热殊不知风之初来未必非寒寒之既入亦能化热不可拘也<br />
　　郑重光曰此热邪中于上焦寒邪中于下焦隂阳不相入失其上下升降之常也<br />
　　黄连汤方<br />
　　黄连【三两】　　　甘草【三两炙】<br />
　　干姜【三两】　　　人参【二两】<br />
　　桂枝【三两】　　　半夏【半升洗】<br />
　　大枣【十二枚擘】<br />
　　右七味以水一斗煮取六升去滓温服昼三夜二<br />
　　【方解】伤寒邪气入里因人蔵气素有之寒热而化病如阳明病鞕满不大便而呕舌上白胎者以小柴胡汤及太阳病下之里虚懊憹舌上如胎者以栀子豉汤之类是随胸中有寒丹田有热化者也此则随胃中有寒胸中有热而化腹中痛欲呕吐故以是方主之君黄连以清胃中之热臣干姜以温胃中之寒半夏降逆佐黄连呕吐可止人参补中佐干姜腹痛可除桂枝所以安外大枣所以培中也然此汤寒温不一甘苦并投故必加甘草恊和诸药此为隂阳相格寒热并施之治法也<br />
　　太阳病十日以去衇浮细而嗜卧者外已解也设胸满脇痛者与小柴胡汤衇但浮者与麻黄汤<br />
　　【注】太阳病十日以上无他证衇浮细而嗜卧者外邪已解不须药也设有胸满脇痛等证则知少阳之外邪未解故与小柴胡汤和之若衇但浮不细而有头痛发热恶寒无汗等证则仍是太阳之外邪未解当与麻黄汤汗之<br />
　　【按】论中衇浮细太阳少阳衇也衇细少阳衇也衇沉细少隂衇也衇浮细身热嗜卧者阳也衇沉细身无热嗜卧者隂也衇缓细身和嗜卧者已解也是皆不可不察也<br />
　　【集注】王肯堂曰此条当是太阳少阳合病胸满虽同而衇浮细嗜卧则为表邪已解脇痛为少阳有邪故与小柴胡汤若衇但浮者又当先治太阳也故与麻黄汤此是设为变通之言非为服柴胡而衇浮也<br />
　　伤寒发热汗出不解心中痞鞕呕吐而下利者大柴胡汤主之<br />
　　【按】下利之下字当是不字若是下字岂有上吐下利而以大柴胡汤下之之理乎<br />
　　【注】伤寒发热汗出不解表尚未已也心中痞鞕大便不利里病又急矣呕吐少阳阳明兼有之证也少阳阳明两急心中热结成痞故以大柴胡汤外解少阳发热未尽之表内攻阳明成实痞鞕之里也<br />
　　【按】太阳病发热汗出不解心下痞鞕下利不呕吐者此表里俱虚桂枝人参汤证也若呕吐不利者此表里俱实大柴胡汤证也彼则衇微弱此则衇必有力也<br />
　　太阳病过经十余日反二三下之后四五日柴胡证仍在者先与小柴胡汤呕不止心下急郁郁微烦者为未解也与大柴胡汤下之则愈<br />
　　【注】太阳病传过三阳之经十余日医不随经施治反二三下之未致变逆后四五日惟见少阳寒热往来之柴胡证仍在者宜先与小柴胡汤解表和里如或不愈其呕不止心下满急郁郁微烦此为少阳表里均未解也与大柴胡汤下之攻里和表自可愈也<br />
　　【集注】方有执曰过经与壊病同不知何逆而二三下之适所以致逆故曰反也下而又下阳明虽未伤而少阳亦未除故曰柴胡证仍在也呕不止郁郁微烦乃邪扰二阳故曰未解也<br />
　　程知曰此言过经误下有用大小柴胡两解法也盖其人之邪因屡下而深入若表证未罢必先用小柴胡和其半表而后可兼攻其里也<br />
　　程应旄曰此条与阳明经呕多虽有阳明证不可下之条细细酌量阳明证呕在上而邪亦在膈之上未入府故不可下此条呕不止心下急乃邪在膈之下已属胃乃可下也可下不可下此等处最不容误也<br />
　　林澜曰呕不止则半表里证犹在然心下急郁郁微烦必中有燥屎也非下除之不可故以大柴胡兼而行之<br />
　　大柴胡汤方<br />
　　柴胡【半觔】　　　黄芩【三两】<br />
　　半夏【半升洗】　　　芍药【三两】<br />
　　枳实【四枚炙】　　　大黄【二两】<br />
　　生姜【五两切】　　　大枣【十二枚擘】<br />
　　右八味以水一斗二升煮取六升去滓再煎温服一升日三服<br />
　　【按】许叔微曰大柴胡汤一方无大黄一方有大黄此方用大黄者以大黄有荡涤蕴热之功为伤寒中要药王叔和云若不用大黄恐不名大柴胡汤且经文明言下之则愈若无大黄将何以下心下之急乎应从叔微为是<br />
　　【方解】柴胡证在又复有里故立少阳两解之法以小柴胡汤加枳实芍药者解其外以和其内也去参草者以里不虚也少加大黄所以泻结热也倍生姜者因呕不止也<br />
　　太阳病过经十余日心中嗢嗢欲吐而胸中痛大便反溏腹微满郁郁微烦先此时自极吐下者与调胃承气汤若不尔者不可与但欲呕胸中痛微溏者此非柴胡证以呕故知极吐下也<br />
　　【按】王肯堂曰温温当是嗢嗢又云以呕之下当有阙文<br />
　　【注】太阳病过经十余日曽经吐下不解者以极吐则虚其胸邪热乘虚入胸故心下嗢嗢欲吐而胸中痛也极下则虚其里邪热乘虚入里故大便反溏腹微满郁郁微烦也询知先时若果经极吐下则为在表之邪热悉陷胸腹而所见者皆是里证未和故宜与调胃承气汤下而和之若不尔者谓不因极吐极下而有斯证则又不可与是汤也夫但欲呕者少阳也胸中痛者太阳也微溏者太阳少阳合病之利也并无心中嗢嗢郁郁腹满烦热等证固不可与承气汤矣然此亦非柴胡证故柴胡汤亦不可与也须从太阳少阳合病下利若呕者与黄芩加半夏生姜汤可也<br />
　　【集注】方有执曰胸中痛邪在膈也若曽极吐则应有心下嗢嗢欲吐之状何也以胃口已被吐伤邪热上抟于膈故欲吐而不得吐也腹微满郁郁微烦邪在胃也若曽极下则应大便微溏何也以下则胃虚邪虽实于胃大便反不能结鞕也故曰先此时自极吐下者与调胃承气汤言当荡其热以和其胃也不尔言未经极吐下也但欲呕至末申明上文之意<br />
　　喻昌曰太阳病过经十余日心下嗢嗢欲吐而不吐其人胸中痛大便反溏腹微满郁郁微烦者此有二辨若曽经大吐大下者表邪从吐解且已入里可用调胃承气之法若未经极吐下但欲呕不呕胸中痛微溏者是痛非吐所伤溏非下所致调胃之法不可用矣<br />
　　程知曰过经者谓病过七八日至十三日经气已周犹不解也岂惟十三日且有二十余日者矣盖过经不解病必皆在阳经留连若在隂经则又岂能若是之持久耶久持且不能安望其生乎程应旄曰大便溏则气得下泄腹不应满烦不应郁郁今仍腹微满郁郁微烦必胃有阻留而下后仍不快畅也病属阳明证反无阳明而祗有少阳其中必有所误故直穷其所以致证之由而后可从证上认病<br />
　　伤寒十三日不解胸脇满而呕日晡所发潮热已而微利此本柴胡证下之而不得利今反利者知医以丸药下之非其治也潮热者实也先宜小柴胡汤以解外后以柴胡加芒硝汤主之<br />
　　【注】凡伤寒过经不解热邪转属胃府者多皆当下之今伤寒十三日不解过经胸脇满而呕日晡所发潮热已而微利此本大柴胡证也下之而不通利今反利者询知为医以丸药迅下之非其治也迅下则水虽去而燥者仍存恐医以下后之利为虚故复指曰潮热者实也是可再下者也但胸脇之邪未已故先宜小柴胡汤以解少阳之外复以小柴胡汤加芒消以下少阳之里不用大黄而加芒消者因里不急且经迅下惟欲其耎坚润燥耳是又下中兼和之意也<br />
　　【集注】内台方议曰潮热者实也何不用大柴胡大小承气下之却用芒消何也盖潮热虽属实然已先用丸药伤动蔵府若再用大黄下之则脾气伤而成壊证矣祗用芒消润燥以取利也<br />
　　方有执曰十三日过经也不解坏证也非其治也以上乃原其坏由于医之误以下至末救误之治也<br />
　　柴胡加芒消汤方<br />
　　于小柴胡汤方内加芒消六两余依前法服不解更服<br />
　　伤寒十三日不解过经讝语者以有热也当以汤下之若小便利者大便当鞕而反下利衇调和者知医以丸药下之非其治也若自下利者衇当微厥今反和者此为内实也调胃承气汤主之<br />
　　【注】此承上条互发其义以详其治也伤寒十三日不解过经讝语者以有热也当以汤药下其热但上条潮热之热热在表里当大便不鞕此条讝语之热热归胃府法当大便鞕若小便利者大便当鞕今大便不鞕而反下利衇调和者知为医以丸药下之之利非其治也如未经丸药下之自下利者则为内虚内虚之利衇当微弱而厥今反和而不微厥此为内实有热非内虚有寒也虽下利乃热利也仍当下其热故以调胃承气汤主之<br />
　　伤寒三日三阳为尽三隂当受邪其人反能食而不呕此为三隂不受邪也<br />
　　【注】伤寒之邪一日太阳受之二日阳明受之三日少阳受之四日太隂受之五日少隂受之六日厥隂受之此传经之次第也今伤寒三日三阳表邪为尽三隂当受邪其人当不能食而呕今反能食而不呕者此为里和三隂不受邪也然此乃内经以其大概而言究不可以日数拘也<br />
　　【集注】成无己曰表邪传里里不和则不能食而呕今反能食而不呕是邪不传隂但在阳也<br />
　　方有执曰阳以表言隂以里言能食不呕里气和而胃气囘隂不受邪可知矣<br />
　　汪琥曰邪在少阳原呕不能食今反能食而不呕可征里气之和而少阳之邪自解也里既和而少阳之邪解则其不传三隂断断可必故云三隂不受邪也<br />
　　伤寒六七日无大热其人躁烦者此为阳去入隂故也【注】伤寒六七日邪欲入里之时也无大热表热微也躁烦者里热盛也此为阳去入隂也阳去入隂者谓阳邪去表入里传于三隂也<br />
　　【集注】成无己曰内热为烦谓心中郁烦也外热为躁谓身外热躁也内热为有根之火故但烦不躁及先烦后躁者皆可治外热为无根之火故但躁不烦及先躁后烦者皆不可治<br />
　　方有执曰去往也言表邪去而入于里所以外无他热而内则烦躁也<br />
　　妇人中风发热恶寒经水适来得之七八日热除而衇迟身凉胸脇下满如结胸状讝语者此为热入血室也当刺期门随其实而泻之<br />
　　【注】妇人中风发热恶寒表病也若经水不来热必无由传于血室今经水适来得之七八日后衇迟热除身凉似乎表欲解矣若复见胸脇下满如结胸状讝语之证则知非表解入里乃表邪之热因经水适来乗虚而入于血室也法当刺期门期门为肝之穴肝为蔵血之所今邪入血室故刺期门随其血分实热而泻之也<br />
　　【集注】方有执曰血室为营血停留之所经血集防之处即冲衇所谓血海是也其衇起于气冲并少隂之经夹脐上行至胸中而散故热入而病作其证则如是也期门二穴在不容两傍各去同身寸之一寸五分肝之募也肝纳血故刺期门所以泻血分之实热也<br />
　　汪琥曰邪传少阳热入血室故作讝语等证仲景恐人误认为阳明府实证轻用三承气以伐胃气故特出一刺期门法以疗之<br />
　　妇人中风七八日续得寒热发作有时经水适断者此为热入血室其血必结故使如疟状发作有时小柴胡汤主之<br />
　　【注】妇人中风七八日续得寒热发作有时经水适断者此为热入血室血与热抟其血必结然虽结而无胸脇满如结胸讝语等证是为结而未实也尚有如疟状之寒热发作有时乃为邪在少阳半表半里也故用小柴胡汤以和表里热自解也<br />
　　【集注】方有执曰前经水适来者因热入血室血出而热遂遗也此适断者热乗血来而遂入之与后血相抟俱留而不出故曰其血必结也<br />
　　程知曰前证经水来而胸脇满结讝语是邪实于蔵也故用刺以泻之此证因血结而寒热如疟是邪发于经也故用小柴胡汤和之<br />
　　妇人伤寒发热经水适来昼日明了暮则讝语如见鬼状者此为热入血室无犯胃气及上二焦必自愈【注】上二条发明风邪热入血室之证此条发明寒邪热入血室之证妇人伤寒发热无汗经水适来则必热入血室故昼则明了知邪不在阳也暮则讝语如见鬼状者是为邪在隂也无犯胃气及上二焦者通谓三焦也盖禁人汗吐下三法皆不可轻用当俟其经行必热随血去而愈也<br />
　　【集注】方有执曰必自愈者言俟其经行血下则邪热得以随血而俱出犹之鼻衄红汗故自愈也盖警人勿妄攻以致变乱之意<br />

                    <br>
                        　　林澜曰伤寒发热者寒已成热也经水适来则血室空虚邪热乗虚入于血室若昼日讝语为邪客于府与阳争也此昼日明了暮则讝语如见鬼状者是邪不入府而入于血室与隂争也阳盛讝语宜下此不可下者犯胃气也彼热入血结寒热者与小柴胡汤散邪发汗此虽热入血室而不留结不可与发汗药犯其上焦也若热入胸脇满如结胸者可刺期门此虽热入血室而无满结不可刺期门以犯其中焦也必自愈者以经行则热随血去血下则邪热悉除而愈矣<br />
　　血弱气尽腠理开邪气因入与正气相抟结于脇下正邪分争往来寒热休作有时黙黙不欲饮食蔵府相连其痛必下邪髙痛下故使呕也【一云蔵府相连其病必下脇膈中痛】小柴胡汤主之<br />
　　【注】此详申上三条妇人中风伤寒经水适来过多以致血弱气尽腠理不密邪热之气乗虚入于血室邪与正相抟结于少阳之界故邪结于脇下也邪正相争争于阳则热争于隂则寒故往来寒热也争己必衰衰则止故休作有时也少阳病已入半里将近厥隂故黙黙不欲饮食也少阳胆与厥隂肝相为表里故曰蔵府相连也少阳之衇下胸中循脇表厥隂之衇抵少腹循脇里故其痛必及于脇下也少阳之邪从胸而下脇因胸而病及于脇故曰邪髙痛下也邪从胸循脇入里里气上拒故使呕也仲景重出此条仍主之以小柴胡汤者使知法不外少阳不必另从厥隂血室中求治也<br />
　　【集注】喻昌曰四条皆互文见意也一云经水适来一云经水适断一云七八日热除而衇迟身凉一云七八日续得寒热发作有时一云胸脇下满一云邪气因入与正气相抟结于脇下一云如结胸状一云邪髙痛下一云讝语一云昼日明了暮则讝语如见鬼状一云如疟状一云往来寒热休作有时一云刺期门一云用小柴胡汤一云毋犯胃气及上二焦皆互文以明大意而自为注脚也学者试因此而细绎全书思过半矣如结胸状四字仲景尚恐形容不尽重以蔵府相连邪髙痛下之语畅发病情盖血室者冲衇也下居腹内厥隂肝之所主也而少阳之胆与肝相连府邪在上蔵邪在下胃口逼处二邪之界所以黙黙不欲饮食而但喜呕耳期门者肝之募也随其实而泻之泻肝之实也又刺期门之注脚也小柴胡汤治少阳之正法也毋犯胃气及上二焦则舍期门小柴胡汤更无他法矣<br />
　　呕而发热者小柴胡汤主之【衍文已见太阳中篇半夏泻心汤条上】少阳病欲解时从寅至辰上<br />
　　【注】寅卯辰木旺之时也经云阳中之少阳通于春气故少阳之病每乗气旺之时而解经气之复理固然也<br />
　　【集注】魏荔彤曰病在少阳乗其正旺如法治之何病不已<br />
　　音切<br />
　　少【去声】濇【音色】嗢【乙骨切】腠【音凑】<br />
<br />
<br />
<br />
　　御纂医宗金鉴卷五<br />
　　钦定四库全书<br />
　　御纂医宗金鉴卷六<br />
　　订正仲景全书伤寒论注太隂全篇目录<br />
　　理中丸<br />
　　干姜黄连黄芩人参汤<br />
　　厚朴生姜半夏甘草人参汤<br />
　　桂枝加芍药汤<br />
　　桂枝加大黄汤<br />
<br />
<br />
<br />
<br />
<br />
<br />
<br />
　　御纂医宗金鉴卷六目録<br />
　　钦定四库全书<br />
　　御纂医宗金鉴卷六<br />
　　订正仲景全书伤寒论注<br />
　　辨太隂病衇证并治全篇<br />
　　六气之邪感人虽同人受之而生病各异者何也盖以人之形有厚薄气有盛衰蔵有寒热所受之邪每从其人之蔵气而化故生病各异也是以或从虚化或从实化或从寒化或从热化譬诸水火水盛则火灭火盛则水耗物盛从化理固然也诚知乎此又何疑乎阳邪传隂变寒化热而遂以为竒耶自后汉迄今千载以来皆谓三隂寒邪不传且以伤寒传经隂邪谓为直中抑知直中乃中寒之证非传经之邪耶是皆未曾熟读仲景之书故有此误耳如论中下利腹胀满身体疼痛者先温其里乃攻其表温里宜四逆汤攻表宜桂枝汤此三阳阳邪传入太隂邪从隂化之寒证也如少隂病下利白通汤主之此太隂寒邪传少隂之寒证也如下利清糓里寒外热汗出而厥者通衇四逆汤主之此少隂寒邪传厥隂之寒证也皆歴歴可据岂得谓伤寒隂不相传无阳从隂化之理乎夫太隂湿土纯隂之蔵也故病一入太隂则邪从隂化者多从阳化者少从隂化者如论中腹满吐食自利不渴手足自温时腹自痛宜服理中四逆辈者是也从阳化者如论中发汗后不解腹满痛者急下之宜大承气汤腹满大实痛者宜桂枝加大黄汤主之者是也盖脾与胃同处腹中故腹满腹痛两皆有之然腹满为太隂主病心下满为阳明主病其阳明亦有腹满者以阳明腹满与热同化故必有潮热自汗不大便之证而不似太隂与湿同化有发黄暴烦下利秽腐之证也诚能更于腹之时痛大实痛腹满痛处详审虚实斟酌温下则了无余义矣故以此括之自知太隂之要法也<br />
　　太隂之为病腹满而吐食不下自利益甚时腹自痛若下之必胸下结鞕<br />
　　【按】呉人驹曰自利益甚四字当在必胸下结鞕句之下其说甚是若在吐食不下句之下则是已吐食不下而自利益甚矣仲景复曰若下之无所谓也<br />
　　【注】太隂脾经也其衇布胃中络于嗌寒邪传于太隂故腹满时腹自痛寒邪循衇犯胃故吐食不下此太隂里虚邪从寒化之证也当以理中四逆辈温之若腹满嗌干不大便大实痛始为太隂里实邪从热化之证当以桂枝加大黄汤下之矣若以太隂虚寒之满痛而误认为太隂实热之满痛而下之则寒虚相抟必变为蔵结痞鞕及自利益甚矣此太隂病全篇之提纲后凡称太隂病者皆指此证而言也<br />
　　【集注】程应旄曰阳邪亦有腹满得吐则满去而食可下者今腹满而吐食不下则满为寒胀吐为寒格也阳邪亦有下利腹痛得利则痛随利减者今下利而时腹自痛则利为寒利痛为寒痛也曰胸下隂邪结于胸下之隂分异于阳邪结胸之在胸且按之而痛也曰结鞕无阳以化气则为坚隂异于痞之濡而耎也彼皆阳从上陷而阻留此则隂从下逆而不归寒热大别也<br />
　　呉人驹曰自利有时而腹自痛非若积蓄而常痛者若以诸痛为实从而下之其满益甚必令胸下皆为结鞕而自利益甚矣<br />
　　伤寒四五日腹中痛若转气下趋少腹者此欲自利也【注】伤寒四五日邪入太隂之时也腹中痛若不转气下趋者属阳眀也今腹中痛转气下趋少腹者乃太隂欲作自利之候也此仲景示人不可以诸痛为实而妄议下之意也<br />
　　【集注】方有执曰腹中痛转气下趋者里虚不能守而寒邪下迫也<br />
　　张璐曰腹痛亦有属火者其痛必自下而上攻若痛自上而下趋者定属寒痛无疑<br />
　　魏荔彤曰此重在预防下利而非辨寒热也玩若字欲字可见其辨寒邪者自有别法<br />
　　自利不渴者属太隂以其蔵有寒故也当温之宜服四逆辈<br />
　　【注】凡自利而渴者里有热属阳也若自利不渴则为里有寒属隂也今自利不渴知为太隂本蔵有寒也故当温之四逆辈者指四逆理中附子等汤而言也<br />
　　【集注】程知曰言太隂自利为寒宜温者也少隂属肾水热入而耗其水故自利而渴太隂属脾土寒入而从其湿则不渴而利故太隂自利当温也<br />
　　程应旄曰三隂同属蔵寒少隂厥隂有渴证太隂独无渴证者以其寒在中焦总与龙雷之火无渉少隂中有龙火底寒甚则龙升故自利而渴厥隂中有雷火故有消渴太阳一照雷雨收声故发热则利止见厥而复利也<br />
　　魏荔彤曰自利二字乃未经误下误汗误吐而成者故知其蔵本有寒也<br />
　　理中丸方<br />
　　人参　　　　　白术<br />
　　甘草【炙】　　　　亁姜【各三两】<br />
　　右四味筛蜜和为丸如鸡子黄许大以沸汤数合和一丸研碎温服之日三四夜二服腹中未热益至三四丸然不及汤汤法以四物依两数切用水八升煑取三升去滓温服一升日三服<br />
　　加减法<br />
　　若脐上筑者肾气动也去术加桂枝四两<br />
　　吐多者去术加生姜三两<br />
　　下多者还用术悸者加茯苓二两<br />
　　渴欲得水者加术足前成四两半<br />
　　腹中痛者加人参足前成四两半<br />
　　寒者加亁姜足前成四两半<br />
　　腹满者去术加附子一枚服汤后如食顷饮热粥一升许微自温勿发揭衣被<br />
　　【集解】程应旄曰阳之动始于温温气得而糓精运糓气升而中气赡故名曰理中实以爕理之功予中焦之阳也盖谓阳虚即中气失守膻中无发宣之用六府无洒陈之功犹如釜薪失焰故下至清糓上失滋味五蔵凌夺诸证所由来也参术炙草所以守中州亁姜辛以温中必假之以燃釜薪而腾阳气是以糓入于隂长气于阳上输华盖下摄州都五蔵六府皆受气矣此理中之防也若水寒互胜即当脾肾双温加之以附子则命门益而土母温矣白术补脾得人参则壅气故脐下动气吐多腹满皆去术也加桂以伐肾邪加生姜以止呕也加附子以消隂也下多者湿胜也还用术燥湿也渴欲饮水饮渴也加术使饮化津生也心下悸停水也加茯苓导水也腹中痛倍人参虚痛也寒者加亁姜寒甚也<br />
　　伤寒本自寒下医复吐下之寒格更逆吐下若食入口即吐亁姜黄连黄芩人参汤主之<br />
　　【按】经论中并无寒下之病亦无寒下之文玩本条下文寒格更逆吐下可知寒下之下字当是格字文义始相属注家皆释胃寒下利不但文义不属且与芩连之药不合<br />
　　【注】经曰格则吐逆格者吐逆之病名也朝食暮吐脾寒格也食入即吐胃热格也本自寒格谓其人本自有朝食暮吐寒格之病也今病伤寒医见可吐可下之证遂执成法复行吐下是寒格更逆于吐下也当以理中汤温其太隂加丁香降其寒逆可也若食入口即吐则非寒格乃热格也当用亁姜人参安胃黄连黄芩降胃火也<br />
　　亁姜黄连黄芩人参汤方<br />
　　亁姜　　　　黄连<br />
　　黄芩　　　　　人参【各三两】<br />
　　右四味以水六升煑取二升去滓分温再服<br />
　　伤寒医下之续得下利清糓不止身疼痛者急当救里后身疼痛清便自调者急当救表救里宜四逆汤救表宜桂枝汤<br />
　　【注】伤寒医不分表里寒热虚实而误下之续得下利清糓不止者寒其里也虽有通身疼痛之表未除但下利清糓不止里寒已盛法当急救其里俟便利自调仍身疼痛不止再救其表可也救里宜四逆汤温中胜寒救表宜桂枝汤调荣和衞也<br />
　　【集注】王三阳曰此证当照顾协热利须审其利之色何如与势之缓急不可轻投四逆桂枝也<br />
　　喻昌曰攻里必须先表后里始无倒行逆施之患惟在里之隂寒极盛不得不急救其里俟里证稍定仍救其表盖谓救里后再行救表也<br />
　　下利清糓不可攻表汗出必胀满<br />
　　【注】此详上条不先救里而发其表以眀太隂少隂同病之证也下利清糓太隂寒邪已传少隂即有身痛不可攻表若误攻其表即使汗出太阳表解而太隂寒凝必胀满矣<br />
　　下利腹胀满身体疼痛者先温其里乃攻其表温里宜四逆汤攻表宜桂枝汤<br />
　　【注】此承上条互发其证以眀先里后表之治也下利腹胀满者里寒邪也身体疼痛者表寒邪也凡表里寒邪之证同见总以温里为急故当先温其里后攻其表温里宜四逆汤攻表宜桂枝汤<br />
　　【集注】方有执曰里虚表实惟其虚也故必先之惟其实也故可后焉<br />
　　发汗后腹胀满者厚朴生姜半夏甘草人参汤主之【注】发汗后表已解而腹满者太隂里虚之胀满也故以厚朴生姜甘草半夏人参汤主之消胀散满补中降逆也<br />
　　【集注】成无己曰吐后胀满与下后胀满皆为实者言邪气乗虚入里而为实也发汗后则外已解腹胀满知非里实由太隂不足脾气不通故壅而为满也与此汤和脾胃而降逆气宜矣<br />
　　汪琥曰此条乃汗后气虚腹胀满其人虽作胀满而内无实形所以用人参炙甘草等甘温补药无疑也<br />
　　张锡驹曰此言发汗而伤其脾气也脾主腹故腹满为太隂主病发汗后而腹胀满则知其人脾气素虚今脾气愈虚则不能转输浊气不降清气不升而胀满作矣<br />
　　厚朴生姜半夏甘草人参汤方<br />
　　厚朴【半觔炙去皮】　　生姜【半觔切】<br />
　　半夏【半升洗】　　　甘草【二两炙】<br />
　　人参【一两】<br />
　　右五味以水一斗煑取三升去滓温服一升日三服<br />
　　发汗不解腹满痛者急下之宜大承气汤腹满不减减不足言当下之宜大承气汤<br />
　　【注】此详申上条互发其义以别其治也发汗后表已解腹满不痛者乃腹满时减减复如故之虚满也当温之厚朴生姜半夏甘草人参汤证也今发汗后表不解腹满大痛者乃腹满不减减不足言之实满也当下之宜大承气汤盖以里急先攻里后和表也<br />
　　【集注】喻昌曰减不足言四字形容腹满如绘见满至十分即减去一二分不足杀其势也此所以纵有外邪未解而当下无疑耳<br />
　　程应旄曰下之而腹满如故即减去一二分算不得减下之不妨再下必当以减尽为度也<br />
　　刘宏璧曰太隂无可下之法也设在经则各经已无可下之理在蔵则太隂尤无受下之处桂枝加大黄汤安能无疑乎不知脾与胃相表里也太阳误下太隂受邪适胃有宿食则脾因胃之实而实亦即因太阳之邪而痛矣既大满大痛已成胃实又非此汤之所能治故宜大承气汤也<br />
　　太隂病衇浮者可发汗宜桂枝汤<br />
　　【注】太隂经病衇当浮缓太隂蔵病衇当沉缓今邪至太隂衇浮不缓者知太阳表邪犹未全罢也故即有吐利不食腹满时痛一二证其衇不沉而浮便可以桂枝发汗先解其外俟外解已再调其内可也于此又可知论中身痛腹满下利急先救里者衇必不浮矣<br />
　　【集注】王肯堂曰病在太阳衇浮无汗宜麻黄汤此衇浮当亦无汗而不言者谓隂不得有汗不必言也不用麻黄汤而用桂枝汤盖以三隂兼表病者俱不当大发汗也须识无汗亦有用桂枝者<br />
　　程知曰此言太隂宜散者也太隂病谓有腹痛下利证也太阳衇尺寸俱浮今衇浮则邪还于表可知矣故宜用桂枝解散不用麻黄者隂病不得大发其汗也桂枝汤有和里之意焉<br />
　　程应旄曰此太隂中之太阳也虽有里病仍从太阳表治方不引邪入蔵<br />
　　本太阳病医反下之因而腹满时痛者属太隂也桂枝加芍药汤主之大实痛者桂枝加大黄汤主之<br />
　　【注】本太阳中风病医不以桂枝汤发之而反下之因而邪陷入里余无他证惟腹满时痛者此属太隂里虚痛也故宜桂枝加芍药汤以外解太阳之表而内调太隂之里虚也若大满实痛则属太隂热化胃实痛也故宜桂枝加大黄汤以外解太阳之表而内攻太隂之里实也<br />
　　【集注】赵嗣真曰太隂腹满证有三有次第传经之邪有直入中寒之邪有下后内陷之邪不可不辨喻昌曰太阳病之误下其变皆在胸脇以上此之误下而腹满时痛无胸脇等证则其邪已入隂位所以属在太隂也仍用桂枝解肌之法以升发太阳之邪倍芍药者以调太隂之气本方不増一药斯为神耳大实大满宜从急下然阳分之邪初陷太隂未可峻攻但于桂枝汤中少加大黄七表三里以分杀其邪与大柴胡汤同其义也<br />

                    <br>
                        　　程应旄曰误下太阳而成腹满时痛太隂之证见矣然表邪内陷留滞于太隂非蔵寒病也仍用桂枝汤升发阳邪但倍芍药以调和之倘大实而痛于证似可急下然隂实而非阳实仍从桂枝例升发阳邪但加大黄以破结滞之物使表里两邪各有去路则寒随实去不温而自温矣然此二证虽属之太隂实从太阳传来则衇必尚浮可知<br />
　　桂枝加芍药汤方<br />
　　于桂枝汤方内更加芍药三两随前共六两余依桂枝汤法<br />
　　桂枝加大黄汤方<br />
　　桂枝【三两】　　　大黄【二两】<br />
　　芍药【六两】　　　甘草【二两炙】<br />
　　生姜【三两切】　　　大枣【十二枚擘】<br />
　　右六味以水七升煑取三升去滓温服一升日三服<br />
　　【集解】柯琴曰腹满为太隂阳明俱有之证然位同而职异太隂主出太隂病则腐秽气凝不利故满而时痛阳明主内阳明病则腐秽燥结不行故大实而痛是知大实痛是阳明病而非太隂病矣仲景因表证未解阳邪已陷入太隂故倍芍药以益脾调中而除腹满之时痛此用隂和阳法也若表邪未解而阳邪陷入阳明则加大黄以润胃通结而除其大实之痛此双解表里法也凡妄下必伤胃之气液胃气虚则阳邪袭隂故转属太隂胃液涸则两阳相抟故转属阳明属太隂则腹满时痛而不实隂道虚也属阳明则腹满大实而痛阳道实也满而时痛是下利之兆大实而痛是燥屎之征故倍加芍药小变建中之剂少加大黄微示调胃之方也<br />
　　太隂为病衇弱其人续自便利设当行大黄芍药者宜减之以其人胃气弱易动故也<br />
　　【注】太隂为病必腹满而痛治之之法当以衇消息之若其人衇弱则其中不实虽不转气下趋少腹然必续自便利设当行大黄芍药者宜减之以胃气弱难堪峻攻其便易动故也由此推之可知大便鞕者不论在隂在阳凡衇弱皆不可轻下也<br />
　　【集注】程知曰此言太隂衇弱恐续自利虽有腹痛不宜用攻与建中汤相发明也<br />
　　喻昌曰此叚叮咛与阳明篇中互相发明阳明曰不转失气曰先鞕后溏曰未定成鞕皆是恐伤太隂脾气此太隂证而衇弱恐续自利虽有腹痛减用大黄芍药又是恐伤阳明胃气也<br />
　　汪琥曰或问大黄能伤胃气故宜减芍药能调脾隂何以亦减之答曰衇弱则气馁不充仲景以温甘之药能生气芍药之味酸寒虽不若大黄之峻要非气弱者所宜多用故亦减之<br />
　　伤寒衇浮而缓手足自温者系在太隂太隂当发身黄若小便自利者不能发黄至七八日虽暴烦下利日十余行必自止以脾家实腐秽当去故也<br />
　　【注】伤寒衇浮而缓手足热者为系在太阳今手足温故知系在太隂也太隂属湿湿与热瘀当发身黄小便自利者则湿不畜热不瘀故不能发黄也若至七八日大便鞕则为转属阳明今既不鞕虽暴烦下利日十余行必当自止何也以衇浮缓手足温知太隂脾家素实邪不自容腐秽当去故也<br />
　　【集注】程知曰言自利之证衇浮缓手足温则为脾实也太隂衇本缓故浮缓虽类太阳中风而手足自温则不似太阳之发热更不似少隂厥隂之厥逆所以为繋在太隂也太隂湿热相蒸势必发黄然小便利则湿下泄而不发黄矣此虽暴烦频利有似少隂之证然其利当自止所以然者以衇浮缓手足温知其人脾气实而非虚寒之比其湿热所积之腐秽自当逐之而下也若不辨晰而以四逆法治之则误矣<br />
　　程应旄曰太隂得浮缓手足温之衇证则胃阳用事自无蔵寒之痛隂郁或有之小便不利必发黄虽发黄不为隂黄若小便自利者不能发黄隂欲郁而阳必驱至七八日虽暴烦下利日十余行必自止所以然者衇不沉且弱而浮缓手足不凉而自温隂得阳以周防则不寒不寒则不虚是为脾家实也经曰阳道实隂道虚隂行阳道岂肯容邪久住此则腐秽当去故耳<br />
　　汪琥曰下利烦燥者死此为先利而后烦是正气脱而邪气扰也兹则先烦后利是脾家之正气实故不受邪而与之争因暴发烦热也<br />
　　太隂中风四肢烦痛阳微隂濇而长者为欲愈<br />
　　【注】太隂中风者谓此太隂病是从太阳中风传来者故有四肢烦疼之证也隂阳以浮沉言夫以浮微沉濇之太隂衇而兼见阳明之长衇则为隂病阳衇蔵邪传府故为欲愈也<br />
　　【集注】程知曰伤寒隂邪也故自利宜用四逆伤风阳邪也故烦痛见于四肢凡太隂病衇浮者多是太隂中风<br />
　　喻昌曰微濇之中更察其衇之长而不短知元气未漓其病当自愈也<br />
　　太隂病欲解时从亥至丑上<br />
　　【注】邪之解也必于所旺之时亥子丑乃太隂所旺之时也当此旺时故邪不能胜而自解矣<br />
　　音切<br />
　　趋【七句切】揭【音讦】腐【音府】秽【于废切】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷六<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷七<br />
　　订正仲景全书伤寒论注少隂全篇目录<br />
　　麻黄附子细辛汤<br />
　　麻黄附子甘草汤<br />
　　附子汤<br />
　　四逆汤<br />
　　白通汤<br />
　　白通加猪胆汁汤<br />
　　真武汤<br />
　　通衇四逆汤<br />
　　吴茱萸汤<br />
　　四逆散<br />
　　黄连阿胶汤<br />
　　猪肤汤<br />
　　甘草汤<br />
　　桔梗汤<br />
　　半夏散及汤<br />
　　苦酒汤<br />
　　桃花汤<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷七目録<br />
　　钦定四库全书<br />
　　御纂医宗金鉴卷七<br />
　　订正仲景全书伤寒论注<br />
　　辨少隂病衇证并治全篇<br />
　　少隂肾经水火之藏邪伤其经随人虚实或从水化以为寒或从火化以为热水化为隂寒之邪是其本也火化为阳热之邪是其标也隂邪其衇沉细而微阳邪其衇沉细而数至其见证亦各有别隂邪但欲寐身无热阳邪虽欲寐则多心烦隂邪背恶寒口中和阳邪背恶寒则口中燥隂邪咽痛不肿阳邪咽痛则肿隂邪腹痛下利清谷阳邪腹痛下利清水或便脓血也隂邪外热面色赤里寒大便利小便白阳邪外寒手足厥里热大便秘小便赤此少隂标本寒热之衇证也凢从本之治均宜温寒回阳从标之治均宜攻热救隂回阳救隂其机甚微总在临证详究辨别标本寒热以急施其治庶克有济稍缓则不及矣<br />
　　少隂之为病衇微细但欲寐也<br />
　　【注】少隂肾经隂盛之藏也少隂受邪则阳气微故衇微细也卫气行阳则寤行隂则寐少隂受邪则隂盛而行隂者多故但欲寐也此少隂病之提纲后凢称少隂病者皆指此衇证而言也<br />
　　【集注】方有执曰少隂肾经也居于极下其衇起于小趾之下灵枢曰是主所生病者嗜卧但欲寐盖人肖天地天地之气行于阳则辟而晓行于隂则阖而夜故人之气行于阳则动而寤行于隂则静而寐凢病人但欲寐者邪客于隂故也<br />
　　张璐曰此言少隂之总衇总证也盖少隂属水主静即使热邪传至其经在先之衇虽浮大此时亦必变为沉细在先之证虽烦热不宁此时亦必变为昬沉嗜卧但须辨出衇细沉数口中燥为热证衇沉微细口中和为寒证以此明辨万无差误矣程应旄曰凢隂衇皆沉异乎太阳之浮不必言矣阳明衇大微者大之反少阳衇细者之反沈兼微细隂证定矣<br />
　　少隂病始得之反发热衇沉者麻黄附子细辛汤主之【注】少隂病谓但欲寐也衇沉者谓衇不微细而沉也今始得之当不发热而反发热者是为少隂之里寒兼有太阳之表热也故宜麻黄附子细辛汤温中发汗顾及其阳则两感之寒邪均得而解之矣<br />
　　【集注】方有执曰发热邪在表也衇沉少隂位北而居里也以其居里邪在表而发热故曰反也以邪在表不在里故用麻黄以发之以其本隂而标寒故用附子以温之细辛辛温通于少隂用之以佐主治者以其专经而为向也<br />
　　程知曰三隂表法与三阳不同三隂必以温经之药为表而少隂尤为关故用散邪温经之剂俾外邪之深入者可出而内阳亦不因之外越也程应旄曰一起病便发热兼以隂经无汗世有计日按证者类能用麻黄而忌在附子不知衇沉者由其人肾经素寒里阳不能协应故沈而不能浮也沉属少隂不可发汗而始得病时即发热则兼太阳又不得不发汗须以附子温经助阳托住其里使阳不至随汗而越其麻黄始可合细辛用耳林澜曰传邪与隂寒皆有沈衇沉但可为病之在里而未可专以沉为寒也夫少隂证中微细而沈与细数而沉其为寒热之殊盖大有别矣<br />
　　麻黄附子细辛汤方<br />
　　麻黄【二两去节】　　　细辛【二两】<br />
　　附子【一枚炮去皮破八片】<br />
　　右三味以水一斗先煮麻黄减二升去上沫内诸药煮取三升去滓温服一升日三服<br />
　　少隂病得之二三日麻黄附子甘草汤微发汗以二三日无里证故微发汗也<br />
　　【注】此详上条少隂病得之二三日仍衇沉发热不解者宜麻黄附子甘草汤微发其汗也盖谓二三日不见吐利里寒之证知邪已衰然热仍在外尚当汗之但不可过耳故不用细辛而用甘草盖于温散之中有和意也此二证皆未曰无汗非仲景略之也以隂不得有汗不须言也<br />
　　【集注】张璐曰少隂无发汗之法汗之必至亡阳惟此一证其外有太阳发热无汗其内不吐利躁烦呕渇乃可温经散寒取其微似之汗也<br />
　　程应旄曰既云微发汗矣仍用以字故字推原之足见郑重之意按此二条与太阳篇发热头痛衇沉用四逆者同一证彼以不差则期过三日可知病已入里虽尚冒太阳头痛直以少隂法律之此少隂病在初得二三日虽无头痛证不容竟作少隂治之故仍兼太阳之法以律之一出一入不啻爰书假令前条得之二三日后二条过二三日不差则四逆之与麻黄易地皆然矣<br />
　　汪琥曰上条反发热衇沉此亦反发热衇沈但上言始得之为急此言得之二三日为缓病势稍缓治法亦缓<br />
　　麻黄附子甘草汤方<br />
　　麻黄【二两去节】　　　附子【一枚炮去皮破八片】<br />
　　甘草【二两炙】<br />
　　右三味以水七升先煮麻黄一两沸去上沬内诸药煮取三升去滓温服一升日三服<br />
　　【集解】柯琴曰彼太阳病而衇反沉便用四逆以急救其里是里寒隂盛也此少隂衇而表反热便于表剂中加附子以预固其阳是表热阳衰也夫以发热无汗太阳之表衇沉但欲寐少隂之里设用麻黄开腠理细辛散浮热而无附子以固元阳则太阳之微阳外亡惟附子与麻黄并用则寒邪散而阳不亡此里病及表衇沉而当发汗者与病在表衇浮而发汗者迳庭也若表微热则受寒亦轻故以甘草易细辛而微发其汗甘以缓之与辛以散之者又少间矣<br />
　　少隂病衇防不可发汗亡阳故也阳已虚尺衇弱濇者复不可下之<br />
　　【注】少隂病衇微虽有发热亦为少隂里寒外热非太阳发热者可比故不可发汗发汗则亡阳然阳已虚津液已涸即见少隂口燥咽干可下之证若尺衇弱濇者复不可下之又恐亡隂也<br />
　　【集注】方有执曰微者阳气不充故曰无阳无阳则化不行故汗不可发也尺以隂弱濇者隂血不足也故谓复不可下其当亟行温补又可知矣<br />
　　程应旄曰少隂多自利证人固无肯轻下者但拈出尺衇弱濇字则少隂之有大承气汤证其尺衇必强而滑已伏见于此处矣<br />
　　病人衇隂阳俱反汗出者亡阳也此属少隂法当咽痛而复吐利<br />
　　【注】病人衇隂阳俱发热无汗者太阳伤寒证也发热汗出不止者太阳亡阳证也今衇无热而反汗出此属少隂然少隂证法当咽痛而复吐利也上条衇微无汗不可发汗者是以衇为主也此条有汗衇不可发汗者是以证为主也从衇从证不可不察<br />
　　【集注】程知曰隂阳俱伤寒之衇也法当无汗而反汗出太阳之阳外亡也若以少隂亡阳之证而认为太阳中风之证则误矣少隂之寒上逼则咽痛而吐下逼则下利也<br />
　　少隂病衇至七八日自下利衇暴微手足反温衇反去者为欲解也虽烦下利必自愈<br />
　　【注】此承上条互发其义以别隂阳寒热也少隂病衇沉微细寒邪衇也衇沉数细热邪衇也若衇汗出是少隂寒虚证也今衇无汗乃少隂寒实证也因循至七八日之乆而自下利若寒实解则衇必去而暴微其证必手足由冷而反温是知邪随利去为欲解也故此时虽烦下利乃隂退阳回故知其必自愈也<br />
　　【集注】方有执曰寒邪也自下利衇暴微者隂寒内泻也故谓手足为反温言阳回也阳回则隂退故谓反去为欲解也夫寒邪在隂而衇得自利衇暴微手足温去为欲解者犹之邪在阳衇数而热得汗出衇和身凉数去为欲愈之意同隂阳胜复之机也<br />
　　程应旄曰衇于利后顿变而为微手足于利后变不温而为温则微非诸微亡阳之微乃去人安之微盖以从前之寒已从下利而去故阳气得回而欲解也虽烦下利必自愈<br />
　　少隂病得之一二日口中和其背恶寒者当灸之附子汤主之<br />
　　【注】背恶寒为隂阳俱有之证如阳明病无大热口燥渇心烦背微恶寒者乃白虎加人参汤证也今少隂病但欲寐得之二三日口中不燥而和其背恶寒者乃少隂阳虚之背恶寒非阳明热蒸之背恶寒也故当灸之更主以附子汤以助阳消隂也口燥口和诚二者之确征矣<br />
　　【集注】程知曰言初得之证口中和不渇不燥全无里热也内经曰背为阳背恶寒则阳虚隂盛寒深可知若风寒在表而恶寒则一身尽寒矣灸之以助阳消隂与附子汤以温经散寒论中云伤寒无大热口燥渇心烦背微恶寒者白虎汤加人参主之彼是阳热乗隂虚而内陷之恶寒与此之隂寒盛者不同阳入隂者则口燥心烦隂寒盛者则不能销铄津液故口中和<br />
　　张璐曰太阳表气大虚邪气得入犯少隂故得之一二日尚背恶寒不发热此隂阳两亏较之两感更自不同两感表里皆属热邪犹堪发表攻里此则内外皆属虚寒无邪热可以攻击惟当温经补阳以温补其不足更灸关元以协助之虽其证似缓于发热衇沉而危殆尤甚焉<br />
　　汪琥曰此条论仲景不言当灸何穴常器之云当灸鬲兪关元穴背俞第三行郭雍云此有错字当是灸鬲俞关元穴也鬲俞是背俞第二行穴按鬲俞实系背俞部第二行穴然常器之所云第三行穴者当是鬲关非鬲俞也图经云鬲关二穴在第七椎下两旁相去各三寸陷中正坐取之足太阳气衇所发专治背恶寒脊强俯仰难可灸五壮盖少隂中寒必由太阳而入故宜灸其穴又关元一穴在腹部中行脐下三寸足三隂任衇之防可灸百壮常器之所谓灸鬲关者是温其表以散外邪灸关元者是温其里以助其元气也<br />
　　少隂病身体痛手足寒骨节痛衇沈者附子汤主之【注】此承上条详举其证互发其义以出其治也身体痛表里俱有之证也如太阳病衇浮发热恶寒身痛手足热骨节痛是为表寒当主麻黄汤发表以散其寒今少隂病衇沉无热恶寒身痛手足寒骨节痛乃是里寒故主附子汤温里以散寒也<br />

                    <br>
                        　　【集注】方有执曰少隂肾也肾主骨寒淫则痛<br />
　　程应旄曰身体痛手足寒骨节痛太阳伤寒同有此证也以衇沉辨之沉属隂寒重着所致里隂有余表阳不足故以附子汤主之<br />
　　附子汤方<br />
　　附子【二枚去皮生破八片】　茯苓【三两】<br />
　　人参【二两】　　　白术【四两】<br />
　　芍药【三两】<br />
　　右五味以水八升煮取三升去滓温服一升日三服<br />
　　【方解】少隂为寒水之藏故寒伤之重者多入少隂所以少隂一经最多死证方中君以附子二枚者取其力之鋭且以重其任也生用者一以壮少火之阳一以散中外之寒则身痛自止恶寒自除手足自温矣以人参为臣者所以固生气之原令五藏六府有本十二经衇有根衇自不沉骨节可和矣更佐白术以培土芍药以平木茯苓以伐水水伐火自旺旺则隂翳消木平土益安安则水有制制则生化此诚万全之术也其有畏而不敢用以致因循有误者不诚可惜哉<br />
　　少隂病衇沉者急温之宜四逆汤<br />
　　【注】少隂病但欲寐衇沉者若无发热口燥之证则寒邪已入其藏不湏迟疑急温之以四逆汤消隂助阳可也<br />
　　【集注】吴人驹曰衇沈须别虚实及得病新乆若得之多日及沈而实者湏从别论<br />
　　四逆汤方<br />
　　甘草【二两炙】　　　干姜【一两半】<br />
　　附子【一枚生用去皮破八片】<br />
　　右三味以水三升煮取一升二合去滓分温再服强人可大附子一枚干姜三两<br />
　　【方解】方名四逆者主治少隂中外皆寒四肢厥逆也君以甘草之甘温温养阳气臣以姜附之辛温助阳胜寒甘草得姜附鼓肾阳温中寒有水中暖土之功姜附得甘草通关节走四肢有逐隂回阳之力肾阳鼓寒隂消则阳气外达而衇自升手足自温矣<br />
　　【集解】汪琥曰少隂病本衇微细但欲寐今轻取之微衇不见重取之细衇防亡伏匿而至于沈此寒邪深入于里殆入藏温之不容以不急也稍迟则恶寒身踡吐利烦躁不得卧寐手足逆冷衇不至诸死证立至矣四逆汤之用可稍缓乎<br />
　　少隂病下利白通汤主之<br />
　　【注】少隂病但欲寐衇微细已属阳为隂困矣更加以下利恐隂降极阳下脱也故君以葱白大通其阳而上升佐以姜附急胜其隂而缓降则未脱之阳可复矣<br />
　　【集注】方有执曰少隂病而加下利者不独在经而亦在藏寒甚而隂盛也治之以干姜附子者胜其隂则寒自散也用葱白而曰白通者通其阳则隂自消也<br />
　　程知曰此言下利宜通其阳也少隂病谓有衇防细欲寐证也少隂下利隂盛之极恐致格阳故用姜附以消隂葱白以升阳通云者一以温之而令阳气得入一以发之而令隂气易散也<br />
　　汪琥曰肾虚无火不能主水故下利用白通汤者温里以散寒也<br />
　　白通汤方<br />
　　葱白【四茎】　　　干姜【一两】<br />
　　附子【一枚生去皮破八片】<br />
　　右三味以水三升煮取一升去滓分温再服<br />
　　【集解】汪琥曰此方与四逆汤相类独去甘草盖驱寒欲其速辛烈之性取其骤发直达下焦故不欲甘以缓之也而犹重在葱白少隂之隂天之寒气亦为隂两隂相合而偏于下利则与阳气隔絶不通姜附之力虽能益阳不能使真阳之气必入于隂中惟葱白味辛能通阳气令隂得阳而利庶可愈矣盖大辛大热之药不过借以益人阳气非有以通之令真阳和防而何以有济也耶<br />
　　少隂病下利衇微者与白通汤利不止厥逆无衇干呕烦者白通加猪胆汁汤主之服汤衇暴出者死微续者生<br />
　　【注】此承上条详申其衇以明病进之义也少隂病下利衇微者与白通汤下利当止今利不止而转见厥逆无衇更増干呕而烦者此隂寒盛极格阳欲脱之也若耑以热药治寒寒既甚必反格拒而不入故于前方中加人尿猪胆之隂以引阳药入隂经曰逆者从之此之谓也无衇者言诊之而欲絶也服汤后更诊其衇若暴出者如烛烬焰髙故主死若其衇徐徐微续而出则是真阳渐回故可生也故上条所以才见下利即用白通以治于未形诚善法也<br />
　　【集注】程知曰此言隂盛格阳用胆汁通隂法也以白通与之宜乎阳可救今乃利不止反至厥逆无衇则隂邪愈无忌矣干呕而烦则阳药在膈而不入隂矣此非药不胜病乃无乡之力也加人尿猪胆之隂寒则可引姜附之温入格拒之寒而调其逆此内经从治之法也<br />
　　程应旄曰衇暴出者死无根之阳骤迸诸外也微续者生阳气渐交隂肯纳也<br />
　　白通加猪胆汁汤方<br />
　　葱白【四茎】　　　干姜【一两】<br />
　　附子【一枚生去皮破八片】　人尿【五合】<br />
　　猪胆汁【一合】<br />
　　已上三味以水三升煮取一升去滓内胆汁人尿和令相得分温再服若无胆亦可用<br />
　　【方解】是方即前白通汤加人尿猪胆汁也加尿胆者从其类也下咽之后冷体既消热性便发情且不违而致大益则二气之格拒可调上下之隂阳可通矣<br />
　　少隂病欲吐不吐心烦但欲寐五六日自利而渇者属少隂也虗故引水自救若小便色白者少隂病形悉具小便白者以下焦虚有寒不能制水故令色白也【注】少隂病欲吐不吐心中烦但欲寐五六日自利而渇者此属少隂传邪寒热俱有之证也若是少隂热而燥干引水之渇小便必色赤乃少隂燥不能生津下焦有热也今为少隂虚而引水自救之渇故小便则色白是少隂虚冷不能化液下焦有寒也于此可知少隂病形悉具而渇者有寒热二端之别也<br />
　　【集注】成无己曰欲吐不吐心烦者表邪传里也若腹满痛则属太隂此但欲寐则知属少隂五六日邪传少隂之时若自利不渇寒在中焦属太隂也此自利而渇为寒在下焦属少隂也肾虚水燥故渇欲引水自救下焦虚寒故小便色白下利而渇小便色白非里热可知矣<br />
　　方有执曰此反覆申明晓人勿认烦渇均为热证以致悮之意<br />
　　程应旄曰烦证不尽属少隂故指出但欲寐来渇证不尽属少隂故指出小便白来结以下焦虗有寒教人上病治在下也盖上虚而无隂以济总由下虚而无阳以温也二虚字皆由寒字得来又曰吐利而渇与猪苓汤证同其别在但欲寐且猪苓证小便必不利而色赤饮水与白头翁证同彼曰以有热故也小便亦必不白<br />
　　林澜曰欲吐不吐心烦阳虚格越于上但欲寐自利小便白里之眞寒已深要知此渇与口燥舌干之渇不同若兼腹满便闭谵语诸证自当作阳邪传里治之既里虚自利小便白其为虚寒明甚特曰下焦者足见隂既盛于下阳必格于上岂可以烦渇而误攻其热哉<br />
　　汪琥曰以全文观之大似热证惟小便色白知为眞寒之证此但欲寐与热邪不同其寐必不昬浊其呼吸必促而细曰属少隂者以别其非阳邪之渇乃内无津液引水自救之渇试以冷水饮之必不多也细察其小便若色白者此少隂虚寒之证悉具也非热邪可知矣<br />
　　沈明宗曰此少隂虚寒似乎热证之辨也世但知四肢厥逆为虗寒证讵知小便色白乃为的騐乎吴人驹曰阳明之欲吐则不得寐在少隂则但欲寐引此以为盛虚之别<br />
　　少隂病饮食入口则吐心中温温欲吐复不能吐始得之手足寒衇迟者此胸中实不可下也当吐之若膈上有寒饮干呕者不可吐也当温之宜四逆汤<br />
　　【按】温温当是嗢嗢嗢嗢者乃吐饮之状也<br />
　　【注】此承上条欲吐不吐详别衇证以明其治也饮食入口即吐且心中嗢嗢欲吐复不能吐恶心不已非少隂寒虚吐也乃胸中寒实吐也故始得之衇迟者饮也迟者寒也而手足寒者乃胸中阳气为寒饮所阻不能通于四肢也寒实在胸当因而越之故不可下也若膈上有寒饮但干呕有声而无物出此为少隂寒虚之饮非胸中寒实之饮也故不可吐惟急温之宜四逆汤或理中汤加丁香吴茱萸亦可也<br />
　　【集注】程知曰此言少隂饮吐为肾邪上逆当温不当吐也欲吐不吐隂邪上逆之证也若始得病时邪未深入其手足但寒而不厥衇但迟而不沉细则为邪实胸中寒尚在表属于阳分当吐而不当下吐者有物呕则无物两者须辨若膈上有寒饮但见干呕而不能吐出则是隂寒上逆当温而不当吐也曰急温者明不温则见厥逆无衇诸变证也程应旄曰寒在胸中法不可下而属实邪但从吐法一吐而阳气得通吐法便是温法若膈上有寒饮干呕者虚寒从下而上阻留其饮于胸中究非胸中之病也直从四逆汤急温其下可矣<br />
　　少隂病衇微细沈但欲卧汗出不烦自欲吐至五六日自利复烦躁不得卧寐者死<br />
　　【注】此发明上条互详衇证失于急温致变之义也衇微细沉但欲卧少隂寒也当无汗今反汗出不烦乃少隂亡阳也且自欲吐隂寒之邪上逆正当急温失此不治因循至五六日加之自利复烦躁不得卧寐者此少隂肾中眞阳扰乱外越欲絶之死证此时即温之亦无及矣<br />
　　【集注】方有执曰衇微沉细但欲卧少隂本病也汗出而不作烦热无阳也欲吐经中之邪不退也自利藏病进也更复烦躁不得卧寐者阳欲絶而扰乱不宁也<br />
　　程应旄曰今时论治者不至于恶寒踡卧四肢逆冷等证叠见则不敢温不知证已到此温之何及况诸证有至死不一见者则盍于本论中之要防一一申详之少隂病衇必沉而微细论中首掲此盖已示人以可温之衇矣少隂病但欲卧论中又已示人以可温之证矣汗出在阳经不可温在少隂宜急温论中又切示人以亡阳之故矣况复有不烦自欲吐隂邪上逆之证乎则眞武四逆诚不啻三年之艾矣乃不知预为绸缪延缓至五六日前欲吐今且利矣前不烦今烦且躁矣前欲卧今不得卧矣阳虚扰乱隂盛转加焉有不死者乎<br />
　　少隂病二三日不已至四五日腹痛小便不利四肢沉重疼痛自下利者此为有水气其人或欬或小便不利或下利或呕者眞武汤主之<br />
　　【注】论中心下有水气发热有汗烦渇引饮小便不利者属太阳中风五苓散证也发热无汗干呕不渇小便不利者属太阳伤寒小青龙汤证也今少隂病二三日不已至四五日腹痛下利隂寒深矣设小便利是纯寒而无水乃附子汤证也今小便不利或欬或呕此为隂寒兼有水气之证故水寒之气外攻于表则四肢沉重疼痛内盛于里则腹痛自利也水气停于上焦胸肺则欬喘而不能卧停于中焦胃府则呕而或下利停于下焦膀胱则小便不利而或少腹满种种诸证总不外乎隂寒之水而不用五苓者以非表热之饮也不用小青龙者以非表寒之饮也故惟主以眞武汤温寒以制水也<br />
　　【集注】喻昌曰太阳篇中厥逆筋惕肉瞤而亡阳用眞武矣兹少隂之水湿上逆仍用眞武以镇摄之可见太阳膀胱与少隂肾一藏一府同为寒水府邪为阳邪借用麻桂为青龙藏邪为隂邪借用附子为眞武<br />
　　眞武汤方<br />
　　茯苓【三两】　　　芍药【三两】<br />
　　生姜【三两切】　　　白术【二两】<br />
　　附子【一枚炮去皮破八片】<br />
　　右五味以水八升煮取三升去滓温服七合日三服<br />
　　若欬者加五味子半升细辛干姜各一两<br />
　　若小便利者去茯苓<br />
　　若下利者去芍药加干姜二两<br />
　　若呕者去附子加生姜足前成半斤<br />
　　【方解】小青龙汤治表不解有水气中外皆寒实之病也眞武汤治表已解有水气中外皆寒虗之病也眞武者北方司水之神也以之名汤者赖以镇水之义也夫人一身制水者脾也主水者肾也肾为胃关聚水而从其类者倘肾中无阳则脾之枢机虽运而肾之关门不水虽欲行孰为之主故水无主制泛溢妄行而有是证也用附子之辛热壮肾之元阳而水有所主矣白术之苦燥建立中土而水有所制矣生姜之辛散佐附子以补阳温中有散水之意茯苓之淡渗佐白术以健土制水之中有利水之道焉而尤妙在芍药之酸敛加于制水主水药中一以泻木使子盗母虚得免妄行之患一以敛阳使归根于隂更无飞越之虞孰谓寒隂之品无益于阳乎而昧者不知承制之理论中误服青龙发汗亡阳用此汤者亦此义也然下利减芍药者以其阳不外散也加干姜者以其温中胜寒也水寒伤肺则咳加细辛干姜者散水寒也加五味子者收肺气也小便利者去茯苓以其虽寒而水不能停也呕者去附子倍生姜以其病非下焦水停于胃也所以不湏温肾以行水祗当温胃以散水佐生姜者功能止呕也<br />
　　【集解】程知曰白通通衇眞武皆为少隂下利而设白通四证附子皆生用惟眞武一证熟用者盖附子生用则温经散寒炮熟则温中去饮白通诸汤以通阳为重眞武汤以益阳为先故用药有轻重之殊干姜能佐生附以温经生姜能资熟附以散饮也张璐曰按眞武汤方本治少隂病水饮内结所以首推术附兼茯苓生姜之运脾渗水为务此人所易明也至用芍药之微防非仲景不能盖此证虽曰少隂本病而实縁水饮内蓄所以腹痛自利四肢疼重而小便反不利也若极虚极寒则小便必清白无禁矣安有反不利之理哉此证不但眞阳不足眞隂亦必素亏或隂中伏有阳邪所致若不用芍药固护其隂岂能胜附子之雄烈乎<br />
　　病人身大热反欲得衣者热在皮肤寒在骨髓也身大寒反不欲近衣者寒在皮肤热在骨髓也<br />
　　【注】身体为表蔵府为里此以内外分表里也皮肤为表骨髓为里六府为表五藏为里此以身体之浅深藏府之隂阳分表里也病人已病之人也身大热谓通身内外皆热三阳证也反欲得近衣者乃是假热虽在皮肤之浅而眞寒实在骨髓之深隂极似阳证也身大寒谓通身内外皆寒三隂证也反不欲近衣者乃是假寒虽在皮肤之浅而眞热实在骨髓之深阳极似隂证也<br />
　　【按】此以人之苦欲测其寒热眞假而定隂阳之证也当与少隂厥隂病论中表热里寒里热表寒衇滑而厥恶寒不欲近衣口燥咽干等条叅防<br />
　　【集注】成无己曰皮肤言浅骨髓言深皮肤言外骨髓言内身热欲近衣表热里寒也身寒不欲近衣表寒里热也大抵表热里寒衇必沉迟里热表寒衇必滑数须当辨之<br />
　　郑重光曰皮肤者骨髓之外浮浅之分也骨髓者皮肤之内沉深之分也欲得近衣借外以御内此眞寒也体有着而成忤不在衣之厚薄此假寒也不察人之苦欲何以测其眞寒真热而定标本乎<br />
　　少隂病下利清谷里寒外热手足厥逆衇微欲絶身反不恶寒其人面色赤或腹痛或干呕或咽痛或利止衇不出者通衇四逆汤主之<br />
　　【注】少隂肾也肾象乎坎一阳陷于二隂之中二隂若盛则一阳必衰隂邪始得内侵阳因之而外越也下利清谷手足厥冷衇防欲絶里隂盛极也身反不恶寒面色反赤其外反热格阳于外也故虽有腹痛干呕咽痛等证亦当仿白通汤之法加葱于四逆汤中以消其隂而复其阳可也<br />

                    <br>
                        　　【集注】程应旄曰热因寒格无论腹痛干呕咽痛皆下利中格阳之证即使利止而衇仍前欲絶不出亦不得谓里寒已退辄妄治其外热也须循四逆汤例消隂翳于下部但加葱白宣阳气于下焦使阳气通而衇亦出始为眞愈<br />
　　林澜曰格拒格也亦曰隔阳隂阳隔离也又曰戴阳浮于上如戴也夫眞寒入里隂气未有不盛者然其剧不过阳愈微隂愈盛耳<br />
　　通衇四逆汤方<br />
　　甘草【二两炙】　　　干姜【三两强人可四两】<br />
　　附子【大者一枚生用去皮破八片】<br />
　　右三味以水三升煮取一升二合去滓分温再服其衇即出者愈<br />
　　面色赤者加葱九茎<br />
　　腹中痛者去葱加芍药二两<br />
　　呕者加生姜二两<br />
　　咽痛者去芍药加桔梗一两<br />
　　利止衇不出者去桔梗加人参二两<br />
　　病皆与方相应者乃服之<br />
　　【方解】论中扶阳抑隂之剂中寒阳微不能外达主以四逆中外俱寒阳气虚甚主以附子隂盛于下格阳于上主以白通隂盛于内格阳于外主以通衇是则可知四逆运行阳气者也附子温补阳气者也白通宣通上下之阳者也通衇通达内外之阳者也今衇微欲絶里寒外热是肾中隂盛格阳于外故主之也倍干姜加甘草佐附子易名通衇四逆汤者以其能大壮元阳主持中外共招外热返之于内盖此时生气已离亡在俄顷若以柔缓之甘草为君何能疾呼外阳故易以干姜然必加甘草与干姜等分者恐涣澷之余姜附之猛不能安养元气所谓有制之师也若面赤者加葱以通格上之阳腹痛者加芍药以和在里之隂呕逆者加生姜以止呕咽痛者加桔梗以利咽利止衇不出气少者俱倍人参以生元气而复衇也<br />
　　少隂病吐利手足不逆冷反发热者不死衇不至者灸少隂七壮<br />
　　【注】少隂吐利法当逆冷今不逆冷反发热者是阳未衰故曰不死若衇不至虽有外热恐是假热须防阳脱宜急灸少隂速通其阳则衇可复也<br />
　　【集注】程知曰前条通衇四逆汤是里寒外热手足逆冷而衇不至者也此条用灸法是里寒外热手足不逆冷而衇不至者也少隂动衇在足内踝<br />
　　喻昌曰前条背恶寒之证灸后用附子汤隂寒内凝非一灸所能胜也此条手足反热祗是隂内阳外故但灸本经引之内入不必更用温药也汪琥曰经云肾之原出于太谿灸少隂七壮当灸太谿二宂在内踝后跟骨动衇陷中<br />
　　少隂病吐利手足逆冷烦躁欲死者吴茱萸汤主之【注】名曰少隂病主厥隂药者以少隂厥隂多合病证同情异而治别也少隂有吐利厥隂亦有吐利少隂有厥逆厥隂亦有厥逆少隂有烦躁厥隂亦有烦躁此合病而证同者也少隂之厥有微甚厥隂之厥有寒热少隂之烦躁则多躁厥隂之烦躁则多烦盖少隂之病多隂盛格阳故主以四逆之姜附逐隂以囬阳也厥隂之病多隂盛郁阳故主以吴茱萸之辛烈迅散以通阳也此情异而治别者也今吐而不吐蚘手足厥冷故以少隂病名之也盖厥冷不过肘膝多烦而躁欲死故属厥隂病主治也所以不用四逆汤而用吴茱萸汤也<br />
　　【集注】程知曰吐利隂邪在里上干脾胃也厥冷阳不温于四肢也烦而躁则隂盛之极至于阳气暴露扰乱不宁也证至此防濒危矣非茱茰之辛温无以降隂气之上逆非人参姜枣之甘温无以培中土而制肾邪也躁烦与烦躁亦有别躁者隂躁烦者阳烦躁烦者言自躁而烦是隂邪已外逼也烦躁者言自烦而躁是阳气犹内争也其轻重浅深之别学者宜详审之<br />
　　程应旄曰温法原为隂寒而设故眞寒类多假热凡隂盛格阳隂证似阳等皆少隂蛊惑人耳目处须从假处勘出眞来方不为之牵制如吐利而见厥冷是胃阳衰而肾隂并入也谁不知为寒者顾反见烦躁欲死之证以诳之是皆阳被隂拒而置身无地故有此象吴茱萸汤挟木力以益火势则土得温而水寒却矣<br />
　　呉茱萸汤方<br />
　　吴茱萸【一升】　　　人参【三两】<br />
　　生姜【一两】　　　　大枣【十二枚】<br />
　　右四味以水七升煮取二升温服七合日三服<br />
　　【集解】罗天益曰仲景之法于少隂则重固元阳于厥隂则重固生气厥隂肝木虽为两隂交尽而一阳之眞气实起其中此之生气一虚则三隂浊气直逼中上不惟本经诸证悉具将阳明之健运失职以致少隂之眞阳浮露而吐利厥逆烦躁欲死食谷欲呕种种丛生矣吴茱萸得东方震气辛苦大热能达木郁直入厥隂降其隂盛之浊气用以为君人参秉中和正气甘温大补能接天眞挽回性命升其垂絶之生气用以为臣佐姜枣和胃而行四末斯则震坤合徳木土不害一阳之妙用成而三隂之间无非生生之气矣诸证有不退者乎方有执曰吐则伤阳利则损隂厥冷者隂损而逆也烦躁者阳伤而乱也茱萸辛温散寒暖胃而止呕人参甘温益阳固本而补中大枣助胃益脾生姜呕家圣药故四物者为温中降逆之所湏也<br />
　　少隂病吐利躁烦四逆者死<br />
　　【注】此承上条互明其义以别可治不可治也此条吐利烦躁厥逆皆与上条同一用吴茱萸汤治之一曰死不治者何也盖以少隂烦躁多躁少烦躁者隂也厥隂烦躁多烦少躁烦者阳也厥隂手足厥冷不过肘膝微阳未絶故可治也少隂四肢逆冷不能回温独隂不化故曰死也<br />
　　【集注】程应旄曰由吐利而躁烦隂阳离脱而扰乱可知加之四逆其阳絶矣不死何待使早知温中宁有此乎<br />
　　张璐曰此条与上条不殊何彼可治而此不可治耶必是已用温中不愈转加躁烦故主死耳<br />
　　少隂病恶寒身踡而利手足厥冷者不治<br />
　　【注】此互详上条手足逆冷不治之义也恶寒身踡而卧虽系少隂证而不至于死若下利不止手足逆冷不回是有隂无阳即不吐利躁烦亦不可治也<br />
　　【集注】喻昌曰隂盛无阳即用四逆等法回阳气于无何有之乡其不能回者多矣故曰不治<br />
　　少隂病四逆恶寒而身踡衇不至不烦而躁者死【注】此总承上三条以明不治之死证也四逆谓四肢逆冷过肘膝而不回也表阳虚故恶寒也隂主屈故踡卧不伸也衇不至则生气已絶若有烦无躁是尚有可回之阳今不烦而躁则是有隂无阳故曰死也<br />
　　【集注】程应旄曰诸隂邪具见而衇又不至阳先絶矣不烦而躁隂无附将自尽也经曰隂气者静则神藏躁则消亡盖躁则隂藏之神外亡也亡则死矣使早知复衇以通阳宁有此乎<br />
　　少隂病下利衇微濇呕而汗出必数更衣反少者当温其上灸之<br />
　　【注】衇微阳虚也濇血少也必数更衣者下利勤也反少者欲下而反少也即今之阳虚血少里急后重下利病也呕而汗出者隂盛于内上逆而作呕也阳虚失护故汗出也当温其上宜灸之<br />
　　【集注】程应旄曰少隂病下利阳微可知乃其衇微而且澁则不但阳微而隂且竭矣阳微故隂邪逆上而呕隂竭故汗出而勤努责一法之中既欲助阳兼欲护隂则四逆附子辈俱难用矣惟灸顶上百防穴以温之既可代姜附軰之助阳而行上更可避姜附辈之辛窜而燥下故下利可止究于隂血无伤可见病在少隂不可以难用温者遂弃夫温也汪琥曰按此条论仲景不言当灸何宂衇经云灸厥隂俞常器之曰灸太冲皆误郭雍曰灸太谿虽系少隂经穴亦误仲景曰宜温其上方有执曰上谓顶百防穴是也图经云一名三阳五防在前顶后一寸五分顶中央原治小儿脱肛乆不差可灸七壮此条亦灸之者升举其阳以调夫隂也<br />
　　少隂病下利止而头时时自冒者死<br />
　　【注】少隂病利止若胃和能食神清气爽是为欲愈也今利止头时时昬冒不省是气脱神去故下利虽止仍主死也<br />
　　【集注】方有执曰头俗谓昬晕也诸阳在头下利止而头者阳无依附浮越于外神气散乱故时时自冒也死可知矣<br />
　　张锡驹曰此条死证全在头自冒上防出若利止而头不不冒此中已和矣安能死乎<br />
　　张璐曰人身隂阳相为依附者也隂亡于下则诸阳之上聚于头者纷然而动所以头时时自冒阳脱于上而主死也可见阳回利止则生隂尽利止则死矣<br />
　　汪琥曰下利止则病当愈今者反为死非阳回而利止乃阳脱而利尽也<br />
　　少隂病六七日息髙者死<br />
　　【注】少隂病但欲寐息平气和顺也今息髙气促逆也凡病卧而息髙气促者多死<br />
　　【集注】喻昌曰六七日字辨证最细盖经传少隂而息髙与二三日太阳作喘之表证逈殊也<br />
　　程知曰肾为生气之源息髙则眞气散走于胸中不能复归于气海故主死也<br />
　　程应旄曰夫肺主气而肾为生气之源盖呼吸之门也关系人之死生者最钜息髙者生气已絶于下而不复纳故游息仅呼于上而无所吸也死虽成于六七日之后而机自兆于六七日之前既值少隂受病何不豫为固护预为隄防致令眞阳涣散而无可复返乎凡条中首既谆谆禁汗继即急急重温无非见及此耳<br />
　　魏荔彤曰七日之乆息髙气逆者与时时自冒同一上脱也一冒而阳升不返一息髙而气根已铲同一理而分见其证者也故仲景俱以死期之<br />
　　少隂病衇细沉数病为在里不可发汗<br />
　　【注】少隂病但欲寐若衇细沉微是邪从寒化也今衇细沉数乃邪从热化也即有发热亦是转属阳明非若前所言少隂病始得之反发热衇沉不数宜麻黄附子细辛汤发汗者可比也故曰病为在里不可发汗<br />
　　【集注】程知曰言热邪在里有发汗之禁也少隂之衇微细其常也乃沉而加之以数正为热邪在里之征发汗则动经而増燥热有夺血之变矣<br />
　　郑重光曰衇细沉而数里有伏阳矣故曰病为在里乃热邪传里之证断不可发汗发汗则动经气而有亡血之变少隂发热衇沉是病为在表以无里证故可发汗若衇浮而迟表热里寒下利清谷是迟为无阳病为在里又不得以浮为在表而发汗也要知隂中有阳沉亦可汗阳中有隂浮亦当温此条衇细沉数数则为热沉为在里此阳邪入里故以发汗而示戒也<br />
　　少隂病但厥无汗而强发之必动其血未知从何道出或从口鼻或从目出者是名下厥上竭为难治<br />
　　【注】此条申明强发少隂热邪之汗则有动血之变也少隂病衇细沉数加之以厥亦为热厥隂本无汗即使无汗亦不宜发汗若发其汗是为强发少隂热邪之汗也不当发而强发之益助少隂之热炎炎沸腾必动其本经之血或从口或从目出是名下厥上竭下厥者少隂热厥于下也上竭者少隂血竭于上也故为难治<br />
　　【集注】张璐曰强责少隂汗而动其血势必逆行而上出阳窍以发汗皆阳药故也<br />
　　程应旄曰五液皆主于肾强发少隂之汗周身之气皆逆血随奔气之促逼而见故不知从何道而出也<br />
　　沈明宗曰少隂病但厥无汗其病在里当以四逆散和隂散邪其病自退而厥自愈矣岂可强发其汗耶<br />
　　魏荔彤曰厥而有汗乃内寒廹阳外亡之象故为寒化隂邪无汗而厥则热邪伏于里而不外越邪热内耗也斯可议为热化阳邪无疑矣<br />
　　少隂病欬而下利谵语者被火气刼故也小便必难以强责少隂汗也<br />
　　【注】少隂属肾主水者也少隂受邪不能主水上攻则欬下攻则利邪从寒化眞武汤证也邪从热化猪苓汤证也今被火气刼汗则从热化而转属于胃故发谵语津液内竭故小便难是皆由强发少隂之汗故也欲救其隂白虎猪苓二汤择而用之可耳<br />
　　【集注】方有执曰强责谓过求也小便与汗皆血液也少隂少血刼汗夺血则小便为之涸竭故难也<br />
　　少隂病下利六七日欬而呕渇心烦不得眠者猪苓汤主之<br />
　　【注】凡少隂下利清谷欬呕不渇属寒饮也今少隂病六七日下利黏秽欬而呕渇烦不得眠是少隂热饮为病也饮热相抟上攻则欬中攻则呕下攻则利热耗津液故渇热扰于心故烦不得眠宜猪苓汤利水滋燥饮热之证皆可愈矣<br />
　　【集注】赵嗣眞曰少隂欬而下利呕渇心烦不眠及厥隂下利欲饮水者是皆传邪之热衇必沈细数故以黄连滑石等清利之其少隂自利而渇欲吐不吐心中烦但欲寐小便色白者是本经隂邪之寒也衇必沉微故以附子干姜温之<br />
　　汪琥曰下利欬而呕渇心烦不得眠焉知非少阳阳明之病然少阳阳明若见此证为里实衇必大而长此病衇必微细故知其为少隂之病无疑也<br />
　　林澜曰下利则邪并于下矣其呕而且欬何也盖至六七日渇而心烦不眠则传邪之上客者又盛渇则必恣饮多饮必停水是邪热既不能觧而水蓄之证复作也热邪传陷之下利非隂寒吐利并作之可比呕而渇者盖先呕后渇为邪欲解先渇后呕多为水停况又有水寒射肺为欬之可兼察乎以是知必有挟饮于内耳<br />
　　沈明宗曰黄连阿胶汤之心烦不得眠较此条颇同而治异何也盖此条乃少隂风热转入阳明而致下利故以猪苓汤驱水邪还从膀胱而去急救胃中津液为主彼条之心烦不得眠而无下利乃肾水枯少故用黄连阿胶汤滋隂清火急救肾隂为主也<br />
　　魏荔彤曰欬而咽不痛渇而口不干则知邪虽为传经而入之热帷其有水饮相混故热势不能甚肆其猛烈虽上冲为欬呕而不致咽痛隔阻正津为口渇而不致干燥兼以心烦不得眠于少隂但欲寐隂证中见阳证岂非传经之热兼水湿者乎其所以不发黄者以少隂病原有下利湿不能留热不能蓄故也由此观之热邪兼水饮昭然矣<br />
　　少隂病四逆其人或欬或悸或小便不利或腹中痛或泄利下重者四逆散主之<br />
　　【注】凡少隂四逆虽属隂盛不能外温然亦有阳为隂郁不得宣达而令四肢逆冷者故有或欬或悸或小便不利或腹中痛泄利下重诸证也今但四逆而无诸寒热证是既无可温之寒又无可下之热惟宜疏畅其阳故用四逆散主之<br />
　　【集注】李中梓曰按少隂用药有隂阳之分如隂寒而四逆者非姜附不能疗此证虽云四逆必不甚冷或指头微温或衇不沉微乃隂中涵阳之证惟气不宣通是以逆冷故以柴胡凉表芍药清中此本肝胆之剂而少隂用之者为水木同源也以枳实利七冲之门以甘草和三焦之气气机宣通而四逆可痊矣<br />
　　程知曰盖伤寒以阳为主四逆有隂进之象下之则阳益陷而不出故经谓诸热邪传经至于手足逆冷最难辨认谓为寒深于里则无衇微欲絶之象谓为热深于里则无烦渇之证盖祗是热邪入结于里而阳气不得顺行于四肢也此证当用和解不当用寒下故经中用剂之轻少者无如此方则其轻缓解散之义可见矣<br />
　　程应旄曰初得之四逆固非热证亦非深寒欬悸而或小便不利既似乎水蓄腹痛泄利又似乎寒凝其中更兼下重一证得母气滞在趺阳而经络失宣通也耶<br />

                    <br>
                        　　汪琥曰四逆散乃阳邪传变而入隂经是解传经之邪非治隂寒也凡阳热之极六衇细弱语言轻微神色懒静手足清温有似隂证而大便结小便数齿燥舌胎其热已伏于内必发热也若用热药则内热愈炽用凉药则热被寒束而不得散法惟宜和表解肌疏通气血而里热自除此仲景四逆散所由设也<br />
　　四逆散方<br />
　　甘草【炙】　　　　枳实【破水渍炙干】<br />
　　柴胡　　　　　芍药<br />
　　右四味各十分捣筛白饮和服方寸匕日三服欬者加五味子干姜各五分并主下利<br />
　　悸者加桂枝五分<br />
　　小便不利者加茯苓五分<br />
　　腹中痛者加附子一枚炮令折<br />
　　泻利下重者先以水五升煮薤白三升煮取三升去滓以散三方寸匕内汤中煮取一升半分温再服<br />
　　【方解】方名四逆散与四逆汤均治手足逆冷但四逆汤治隂邪寒厥此则治阳邪热厥热厥者三阳传厥隂合病也太阳厥隂麻黄升麻汤甘草干姜汤证也阳明厥隂白虎汤大承气汤证也此则少阳厥隂故君柴胡以疎肝之阳臣芍药以泻肝之隂佐甘草以缓肝之气使枳实以破肝之逆三物得柴胡能外走少阳之阳内走厥隂之隂则肝胆疎泄之性遂而厥可通也或欬或下利者邪饮上下为病加五味子干姜温中以散饮也或悸者饮停侮心加桂枝通阳以益心也或小便不利者饮蓄膀胱加茯苓利水以饮也或腹中痛者寒凝于里加附子温中以定痛也或泻利下重者寒热郁结加薤白开结以疏寒热也<br />
　　【集解】方有执曰人之四肢温和为顺故以不温和为逆但不温和而未至于厥冷则热犹未深入也故用柴胡以解之枳实以泻之芍药以收之甘草以和之也<br />
　　少隂病下利若利自止恶寒而踡卧手足温者可治【注】少隂病恶寒厥冷下利不止者隂寒盛也今下利能自止手足能自温虽见恶寒踡卧乃隂退阳回之兆故曰可治<br />
　　【集注】程应旄曰少隂病下利而利自止则隂寒亦得下祛而又不致于脱虽有恶寒踡卧不善之证但使手足温者阳气有挽回之机故可温而救之也沈明宗曰手足温者乃眞阳未离急用白通四逆之类温经散寒则邪退而眞阳复矣故曰可治<br />
　　少隂病恶寒而踡时自烦欲去衣被者可治<br />
　　【注】少隂病恶寒而踡隂寒证也若时自烦欲去衣被者此阳回隂退之征故曰可治<br />
　　少隂病得之二三日以上心中烦不得卧黄连阿胶汤主之<br />
　　【注】此承上条以出其治也少隂病得之二三日以上谓或四五日也言以二三日少隂之但欲寐至四五日反变为心中烦不得卧且无下利清谷欬而呕之证知非寒也是以不用白通汤非饮也亦不用猪苓汤乃热也故主以黄连阿胶汤使少隂不受燔灼自可愈也<br />
　　【集注】程知曰二三日邪在少隂四五日已转属阳明故无呕利厥逆诸证而心烦不得卧者是阳明之热内扰少隂故不欲寐也当以解热滋隂为主治也<br />
　　黄连阿胶汤方<br />
　　黄连【四两】　　　黄芩【二两】<br />
　　芍药【二两】　　　鸡子黄【二枚】<br />
　　阿胶【三两】<br />
　　右五味以水六升先煮三物取二升去滓内胶烊尽小冷内鸡子黄搅令相得温服七合日三服<br />
　　【集解】柯琴曰此少隂之泻心汤也凡泻心必借连芩而引有隂阳之别病在三阳胃中不和而心下痞鞕者虚则加参甘补之实则加大黄下之病在少隂而心中烦不得卧者既不得用参甘以助阳亦不得用大黄以伤胃也故用芩连以直折心火用阿胶以补肾隂鸡子黄佐芩连于泻心中补心血芍药佐阿胶于补隂中敛隂气斯则心肾交合水升火降是以扶隂泻阳之方而变为滋隂和阳之剂也是则少隂之火各归其部心中之烦不得眠可除矣经曰隂平阳秘精神乃治斯方之谓欤<br />
　　少隂病下利咽痛胸满心烦猪肤汤主之<br />
　　【注】身温腹满下利太隂证也身寒欲寐下利少隂证也身热不眠咽痛热邪也身寒欲寐咽痛寒邪也今身寒欲寐下利咽痛与胸满心烦之证并见是少隂热邪也少隂之衇循喉咙其支者从肺出络心注胸中是以少隂之热邪上逆则所过之处无不病也以猪肤汤主之解少隂上焦之热兼止下焦之利也<br />
　　【集注】喻昌曰下利咽痛胸满心烦此少隂热邪充斥上下中间无所不到寒下之药不可用矣故立猪肤汤一法也盖阳微者用附子温经隂竭者用猪肤润燥温经润燥中同具散邪之义也<br />
　　猪肤汤方<br />
　　猪肤一【斤】<br />
　　右一味以水一斗煮取五升去滓加白蜜一升白粉五合熬香和令相得温分六服<br />
　　【方解】猪肤者乃革外之肤皮也其体轻其味咸轻则能散咸则入肾故治少隂咽痛是于解热中寓散之意也<br />
　　【集解】成无已曰猪水畜也其气先入肾解少隂之客热加蜜以润燥除烦白粉以益气断利也<br />
　　少隂病二三日咽痛者可与甘草汤不差与桔梗汤【注】少隂病二三日咽痛无他证者乃少隂经客热之微邪可与甘草汤缓泻其少隂之热也若不愈者与桔梗汤即甘草汤加桔梗以开郁热不用苦寒者恐其热郁于隂经也<br />
　　【集注】喻昌曰用甘草者和缓其势用桔梗者开提其邪也此在二三日他证未具故可用之若五六日则少隂之下利呕逆诸证皆起此法又未可用矣<br />
　　甘草汤方<br />
　　甘草【二两】<br />
　　右一味以水三升煮取一升半去滓温服七合日二服<br />
　　桔梗汤方<br />
　　桔梗【一两】　　　甘草【二两】<br />
　　右二味以水三升煮取一升去滓温分再服<br />
　　少隂病咽中痛半夏散及汤主之<br />
　　【注】少隂病咽痛者谓或左或右一处痛也咽中痛者谓咽中皆痛也较之咽痛而有甚焉甚则涎纒于咽中故主以半夏散散风邪以逐涎也<br />
　　【集注】方有执曰此以风邪热甚痰上壅而痹痛者言也故主之以桂枝袪风也佐之以半夏消痰也和之以甘草除热也三物者是又为咽痛之一治法也<br />
　　半夏散及汤方<br />
　　半夏【洗】　　　　桂枝<br />
　　甘草【灸各等分】<br />
　　右三味各别捣筛已合治之白饮和服方寸匕日三服若不能散服者以水一升煎七沸内散两方寸匕更煮三沸下火令小冷少少咽之半夏有毒似不当散服<br />
　　少隂病咽中伤生疮不能语言声不出者苦酒汤主之【注】少隂病咽痛不愈若剧者咽中为痛所伤渐乃生疮不能言语声音不出所必然也以苦酒汤主之用半夏涤涎蛋清敛疮苦酒消肿则咽清而声出也<br />
　　【集注】程知曰咽痛忌汗忌寒下故甘草桔梗苦酒三方皆用和解之法惟半夏散及汤在前条为辛散温解之法也<br />
　　苦酒汤方<br />
　　半夏【洗破如枣核大十四枚】鸡子【一枚去黄内上苦酒着鸡子殻中】<br />
　　右二味内半夏着苦酒中以鸡子殻置刀环中安火上令三沸去滓少少含咽之不差更作三剂<br />
　　【集解】李杲曰大抵少隂多咽伤咽痛之证古方用醋煮鸡子主咽喉失音取其酸收固所宜也半夏辛燥何为用之盖少隂多寒证取其辛能发散一发一敛遂有理咽之功也<br />
　　程知曰按卵白象天卵黄象地前黄连阿胶汤用鸡子黄义取入肾滋隂此苦酒汤用鸡子白义取入肺润疮也<br />
　　少隂病八九日一身手足尽热者以热在膀胱必便血也<br />
　　【注】邪传少隂不从隂化而见寒证亦不从阳化而见热证是其人肾气素充所以藏虽受邪留连八九日仍复传府外散也太阳主表故一身手足尽热若热还卫分非汗不解热还荣分非衂不解热甚于上则头痛目瞑衂血热甚于下则腹痛尿难便血理必然也凡热少血多瘀成血畜热多血少热廹其血血不得畜今为少隂邪热复转膀胱而伤荣分廹走下窍故便血也<br />
　　【集注】程知曰前少隂病手足不逆冷反发热者不死阳未全亏也此八九日一身及手足尽热隂盛于里也<br />
　　张璐曰少隂病难于得热热则隂尽阳复故少隂篇中谓手足不逆冷反发热者不死然病至八九日隂邪内解之时反一身手足尽热少隂必无此证当是藏邪转府肾移热于膀胱以膀胱主表故一身及手足尽热也膀胱之血为少隂之热所逼其趋必出隂窍以隂主降故也<br />
　　少隂病二三日至四五日腹痛小便不利下利不止便脓血者桃花汤主之<br />
　　【注】少隂病二三日无隂邪之证至四五日始腹痛小便不利乃少隂阳邪攻里也若腹痛口燥咽干而从燥化则为可下之证矣今腹痛小便不利是热瘀于里水无出路势必下廹大肠而作利也倘利久热伤其荣荣为火化血腐为脓则为可清之证也今下利昼夜不止而便脓血则其热已随利减而下焦滑脱可知矣故以桃花汤主之益中以固脱也<br />
　　【集注】成无巳曰要略云阳证内热则溢出鲜血隂证内寒则下紫黒如豚肝也<br />
　　喻昌曰治下必先固中中气不下坠则滑脱无源而自止注家见用干姜谓是寒邪伤胃不知热邪挟少隂之气塡塞胃中故少佐干姜之辛以散之也<br />
　　程知曰此下利脓血之治法也腹痛小便不利少隂热邪也而下利不止便脓血则证为伤血且有中气下脱之虞矣故用桃花汤固肠止利也魏荔彤曰此证乃热在下焦而熏蒸中焦使气化因热郁而不行大便因热盛而自利也乆而下利不止将肠胃秽浊之物如脓带血尽随大便而下热一日不消利一日不止也<br />
　　沈明宗曰此邪挟内湿凝滞血分则便脓血也<br />
　　桃花汤方<br />
　　赤石脂【一斤一半全用一半筛末】　干姜【一两】<br />
　　糯米【一升】<br />
　　右三味以水七升煮米令熟去滓温服七合内赤石脂末方寸匕日三服若一服愈余勿服<br />
　　【方解】少隂寒邪多利清谷少隂热邪多便脓血日乆不止关门不固下焦滑脱矣此方君以体膏性濇之石脂养肠以固脱佐以味甘多液之糯米益气以滋中则虽下利日乆中虚液枯未有不愈者也其妙尤在用干姜少许其意不在温而在散火郁借此以开脓血无由而化也若一服愈余勿服以其粘濇之性甚也<br />
　　少隂病下利便脓血者桃花汤主之<br />
　　【注】少隂病诸下利用温者以其证属虚寒也此少隂下利便脓血者是热伤荣也而不径用苦寒者盖以日乆热随血去肾受其邪关门不固也故以桃花汤主之<br />
　　少隂病下利便脓血者可刺<br />
　　【注】少隂病下利便脓血用桃花汤不止者热瘀于隂分也则可刺本经之穴以泄其热热去则脓血自止矣<br />
　　【集注】张璐曰先下利日乆而后便脓血则用桃花汤若不先下利而下利便脓血则可刺经穴若刺经穴不愈则当从事白头翁汤设更咽干心烦不得眠则又湏黄连阿胶汤为合法也<br />
　　林澜曰刺者泻其经气而宣通之也下利便脓血既主桃花汤矣此复云可刺者如痞证利不止复利其小便与五苓散以救石脂禹余粮之穷故此一刺亦以辅桃花汤之所不逮也<br />
　　少隂病得之二三日口燥咽干者急下之宜大承气汤【注】邪至少隂二三日即口燥咽干者必其人胃火素盛肾水素亏当以大承气汤急泻胃火以救肾水若复迁延时日肾水告竭其隂必亡虽下无及矣<br />
　　【集注】成无己曰与大承气汤急下之以全肾何也经云三隂经受病已入于府者可下而已则是上条少隂病乃入府证也少隂邪热已转属于府胃府实热消灼肾水故口燥咽干用大承气以泻府而实热自除且少隂之藏本肾属水胃府属土泻土所以救水也<br />
　　方有执曰口燥咽干者少隂之衇循喉咙挟舌本邪热客于其经而肾水为之枯竭也然水干则土燥土燥则水愈干所以急于下也<br />
　　张璐曰按少隂急下三证一属传经热邪亢极一属热邪转入胃府一属温热发自少隂皆刻不容缓之证故当急救欲絶之肾水与阳明急下三法同源异派<br />
　　汪琥曰少隂病得之二三日者非才得病二三日即口燥咽干谓少隂口燥咽干之病已得之二三日也<br />
　　少隂病自利清水色纯青心下必痛口干燥者急下之宜大承气汤<br />
　　【注】少隂病自利清水谓下利无糟粕也色纯青谓所下者皆汚水也下无糟粕纯是汚水此属少隂实热所以心下必痛口燥咽干其为少隂急下之证无疑矣故当急下之宜大承气汤<br />
　　【集注】程知曰阳邪热结口必干燥设系隂邪口中和而不燥矣故宜急下之以救隂也<br />
　　沈明宗曰邪传阳明必俟大便坚鞕而攻下者廼未伤胃中津液之谓此利清水因少隂邪热炽盛乗逼胃中津液顷刻势已滨危不得不以通因通用急夺而救胃肾将絶之隂也<br />
　　少隂病六七日腹胀不大便者急下之宜大承气汤【注】少隂病六七日腹胀不大便者盖因其人阳气素盛胃有宿食故也所以传邪已入少隂复转属阳明而成胃实故宜大承气汤急下之也<br />
　　【集注】张璐曰少隂之证自利者最多虚寒则下利清谷虚热则下利脓血故多用温补传经阳邪内结则自利纯青水温热病则自利烦渇并宜下夺清热此以六七日不大便而腹胀可见邪热转归阳明而为胃实之证所以宜急下也<br />
　　少隂中风衇阳微隂浮者为欲愈<br />
　　【注】少隂中风衇若见阳浮隂弱乃风邪传入少隂则是其势方盛未易言愈今阳衇反微隂衇反浮阳微则外邪散而表气和隂浮则里气胜而邪外出故为欲愈也<br />
　　少隂病欲解时从子至寅上<br />
　　【注】子丑寅阳生渐长之也病在少隂而解于阳生之际所谓阳进则隂退隂得阳而邪自解也少隂所重在眞阳从可见矣<br />
　　音切<br />
　　踡【音拳】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷七<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷八<br />
　　订正仲景全书伤寒论注厥隂全篇目录<br />
　　乌梅丸<br />
　　当归四逆汤<br />
　　当归四逆加吴茱萸生姜汤<br />
　　白头翁汤<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷八目録<br />
　　钦定四库全书<br />
　　御纂医宗金鉴卷八<br />
　　订正仲景全书伤寒论注<br />
　　辨厥隂病衇证并治全篇<br />
　　厥隂者隂尽阳生之藏与少阳为表里者也故其为病隂阳错杂寒热混淆邪至其经从化各异若其人素偏于热则邪从阳化故消渴气上撞心心中疼热蚘厥口烂咽痛喉痹痈脓便血等阳证见矣若其人素偏于寒则邪从隂化故手足厥冷衇微欲絶肤冷藏厥下利除中等隂证见矣所以少阳不解传变厥隂而病危厥隂病衰转属少阳为欲愈隂阳消长大伏危机兹以隂阳从化厥热胜复之微防详发于篇中俾临证者诊治有要道焉<br />
　　厥隂之为病消渴气上撞心心中疼热饥而不欲食食则吐蚘下之利不止<br />
　　【注】此条总言厥隂为病之大纲也厥隂者为隂尽阳生之藏邪至其经从阴化寒从阳化热故其为病隂阳错杂寒热混淆也消渴者饮水多而小便少乃厥阴热化而耗水也厥阴之衇起足大指循股内入阴中环阴器抵少腹贯心膈其注肺热邪循经上逆膈中故气上撞心心中疼热也饥而不欲食者非不食也因食则动蚘而吐故虽饥而不欲食食则吐蚘也夫消渴多饮饥不能食则胃中所有者但水与热耳若更以厥阴热气挟蚘撞疼误认为转属阳明之实痛而下之则胃愈虚必下利不止矣<br />

                    <br>
                        　　【集注】成无己曰邪自太阳传至太阴则腹满而嗌亁未成渴也至少阴则口燥舌亁而渴未成消也至厥阴则成消渴者以势甚能消水故也又张卿子云尝见厥阴消渴数证舌尽红赤厥冷衇微渴甚服白虎黄连等汤皆不能救盖厥阴消渴皆寒热错杂之邪非纯阳亢热之证可比也<br />
　　魏荔彤曰此申解厥隂传经热邪为患歴举其证以禁误下也伤寒之邪传入少隂为里中之里及自少隂传厥隂又为三隂之极尽处矣隂尽处受邪无所复传却同少阳为升降之出路少阳无下法厥隂隂邪亦无下法下之为误可知矣首标消渴二字凡热必渴而寒湿隔阻正气亦有渴者然其渴虽欲饮水必不能多未有渴而饮饮而仍渴随饮随消随渴若是者则消渴为传经之热邪传入厥隂无疑也<br />
　　厥隂病渴欲饮水少少与之愈<br />
　　【注】厥隂病渴欲饮水者乃阳回欲和求水自滋作解之兆当少少与之以和其胃胃和汗出自可愈也若多与之则水反停渍入胃必致厥利矣<br />
　　【集注】张璐曰阳气将复故欲饮水而少少与之者盖隂邪方欲解散阳气尚未归复若恣饮不消反有停蓄之患矣<br />
　　汪琥曰厥隂有消渴一证不言自愈者盖热甚而津液消烁虽饮水不能胜其燥烈乃邪气深入未愈之征也而此条之渴欲饮水与之愈者盖其热非消渴之比乃邪气向外欲解之机也两者自是不同<br />
　　伤寒厥而心下悸宜先治水当服茯苓甘草汤却治其厥不尔水渍入胃必作利也<br />
　　【按】厥而心下悸者之下当有以饮水多四字若无此四字乃隂盛之厥悸非停水之厥悸矣何以即知是水而曰宜先治水耶<br />
　　【注】伤寒厥而心下悸者不渴引饮乃隂盛之厥悸也若以饮水多乃停水之厥悸也故宜先治水却治其厥当与茯苓甘草汤即桂枝甘草汤加茯苓生姜也桂枝甘草补阳虚也佐生姜外散寒邪则厥可回矣君茯苓内输水道则悸可安矣此先水后厥之治也盖停水者必小便不利若不如是治之则所停之水渍入胃中必作利也<br />
　　【按】伤寒太阳篇汗出表未和小便不利此条伤寒表未解厥而心下悸二证皆用茯苓甘草汤者盖因二者见证虽不同而里无热表未和停水则同也故一用之谐和荣卫以利水一用之解表通阳以利水无不可也此证虽不曰小便不利而小便不利之意自在若小便利则水不停而厥悸属隂寒矣岂宜发表利水耶<br />
　　【集注】方有执曰金匮云水停心下甚则悸者是悸为水甚而厥则寒甚也寒无象而水有形水去则寒消而厥亦愈入胃者水能渗土也<br />
　　喻昌曰太阳篇中饮水多者心下必悸故此厥而心下悸者明系饮水所致所以乗其水未渍胃先用茯苓甘草汤治水以清下利之源后廼治厥庶不致厥与利相因耳<br />
　　程应旄曰寒因水停而作厥者其证以心下悸为验厥隂有此多因消渴得之水其本也寒其标也不先水而先厥且防水渍入胃敢下之乎<br />
　　汪琥曰厥而心下悸者眀系饮水多寒饮留于心下胸中之阳不能四布故见厥此非外来之寒比也故法宜先治水须与茯苓甘草汤而治厥之法即在其中矣盖水去则厥自除也不尔者谓不治其水则水渍下入于胃必作利也<br />
　　吴人驹曰气衇流行不循常道是为悖逆名之曰厥但厥有痰实寒热气水之不同此因于水者也水气不循故道则水之寒气上乗于心而为悸故治水即所以去悸而厥亦回设或不然则水之甚者其土沮洳因为之利矣<br />
　　伤寒衇微而厥至七八日肤冷其人躁无暂安时者此为藏厥非蚘厥也蚘厥者其人当吐蚘今病者静而复时烦者此为藏寒蚘上入其膈故烦须臾复止得食而呕又烦者蚘闻食臭出其人当自吐蚘蚘厥者乌梅丸主之又主久利<br />
　　【按】此为藏寒之此字当是非字若是此字即是藏厥与辨蚘厥之义不属<br />
　　【注】首条总论厥隂阳邪化热此条详辨厥隂隂邪化寒以明蔵厥蚘厥之不同而出其治也伤寒衇微而厥厥隂衇证也至七八日不回手足厥冷而更通身肤冷躁无暂安之时者此为厥隂阳虚隂盛之蔵厥非隂阳错杂之蚘厥也若蚘厥者其人当吐蚘今病者静而复时烦不似蔵厥之躁无暂安时知非蔵寒之躁乃蚘上膈之上也故其烦须臾复止也得食而吐又烦者是蚘闻食臭而出故又烦也得食蚘动而呕蚘因呕吐而出故曰其人当自吐蚘也蚘厥主以乌梅丸又主久利者以此药性味酸苦辛温寒热并用能解隂阳错杂寒热混淆之邪也蔵厥者宜吴茱萸汤兼少隂者宜四逆通衇附子等汤临证者酌而用之可也<br />
　　【集注】方有执曰衇微而厥綂言之也肤冷言不独手足以见阳气内陷也蔵厥言非在经也<br />
　　喻昌曰衇微而厥则阳气衰微可知然未定其为蔵厥蚘厥也惟肤冷而躁无暂安时乃为蔵厥蔵厥用四逆及灸法其厥不回者死若蚘厥则时厥时烦未为死候但因此而驯至胃中无阳则死矣程知曰言厥有蔵与蚘之别也蔵厥者肾蔵之阳不行也蚘厥者手足冷而吐蚘胃府之阳不行也蚘厥者蚘动则烦而有静时非若蔵厥之躁无暂安时也此胃阳病而无闗于肾阳故厥虽同而证则异也<br />
　　程应旄曰衇微而厥纯隂之象征于衇矣七八日肤冷无阳之象征于形矣隂极则发躁无暂安时此自是少隂蔵厥为不治之证厥隂中无此也至于吐蚘为厥隂本证则蚘厥可与隂阳不相顺接者连类而明之也用乌梅丸名曰安蚘实是安胃并主久利见隂阳不相顺接厥而下利之证皆可以此方括之也<br />
　　林澜曰阳烦隂躁烦轻躁重于藏厥言躁于蚘厥言烦已具安危之异矣藏厥者阳气将脱藏气欲絶而争故藏厥为死证若蚘厥者藏气虚寒而未至于絶藏气寒则蚘不安其宫而动藏气虚则蚘求食而出是以其证必吐蚘<br />
　　乌梅丸方<br />
　　乌梅【三百枚】　　　细辛【六两】<br />
　　干姜【十两】　　　　黄连【十六两】<br />
　　当归【四两】　　　　附子【六两去皮炮】<br />
　　蜀椒【四两出汗】　　　　桂枝【六两】<br />
　　人参【六两】　　　　黄蘖【六两】<br />
　　右十味异捣筛合治之以苦酒渍乌梅一宿去核蒸之五升米下饮熟捣成泥和药令相得内臼中与蜜杵二千下丸如梧桐子大先食饮服十丸日三服稍加至二十丸禁生冷滑物臭食等<br />
　　【集解】柯琴曰六经惟厥隂为难治其本隂其标热其体木其用火必伏其所主而先其所因或收或散或逆或从随所利而行之调其中气使之和平是治厥隂之法也厥隂当两隂交尽又名隂之絶阳宜无热矣第其合晦朔之理隂之初尽即阳之初生所以厥隂病热是少阳使然也火王则水亏故消渴气上撞心心中疼热气有余便是火也木盛则生风虫为风化饥则胃中空虚蚘闻食臭而出故吐蚘虽饥不欲食也仲景立方皆以辛甘苦味为君不用酸收之品而此用之者以厥隂主肝木耳洪范曰木曰曲直作酸内经曰木生酸酸入肝君乌梅之大酸是伏其所主也配黄连泻心而除疼佐黄蘖滋肾以除渴先其所因也连蘖治厥隂阳邪则有余不足以治隂邪也椒附辛姜大辛之品并举不但治厥隂隂邪且肝欲散以辛散之也又加桂枝当归是肝藏血求其所属也寒热杂用则气味不和佐以人参调其中气以苦酒渍乌梅同气相求蒸之米下资其谷气加蜜为丸少与而渐加之缓则治其本也蚘昆虫也生冷之物与湿热之气相成故药亦寒热互用且胸中烦而吐蚘则连蘖是寒因热用也蚘得酸则静得辛则伏得苦则下信为治虫佳剂久利则虚调其寒热酸以収之下利自止<br />
　　伤寒六七日衇微手足厥冷烦躁灸厥隂厥不还者死【注】此详申厥隂藏厥之重证也伤寒六七日衇微手足厥冷烦躁者是厥隂隂邪之重病也若不图之于早为隂消阳长之计必至于隂气寖寖而盛厥冷日深烦躁日甚虽用茱萸附子四逆等汤恐缓不及事惟当灸厥隂以通其阳如手足厥冷过时不还是阳已亡也故死<br />
　　【集注】方有执曰灸所以通阳阳不回故主死也<br />
　　程知曰六七日为邪传厥隂之时衇微而厥未是危证危在烦躁为微阳外露耳<br />
　　程应旄曰衇微厥冷而烦躁是即前条中所引藏厥之证六七日前无是也<br />
　　汪琥曰烦躁者阳虚而争乃蔵中之真阳欲脱而神气为之浮越故作烦躁可灸太冲穴以太冲二穴为足厥隂衇之所注穴在足大指下后二寸或一寸半陷中可灸三壮<br />
　　手足厥寒衇细欲絶者当归四逆汤主之若其人内有乆寒者宜当归四逆加吴茱萸生姜汤<br />
　　【注】此详申厥隂蔵厥之轻证也手足厥寒衇细欲絶者厥隂隂邪寒化之衇证也然不通身肤冷亦不躁无暂安时者则非阳虚隂盛之比故不用姜附等辈而用当归四逆汤和厥隂以散寒邪调荣卫以通阳气也若其人内有久寒者宜当归四逆汤加吴茱萸生姜以直走厥隂温而散之也<br />
　　【集注】程知曰不用姜附者以证无下利不属纯隂也盖衇细欲絶之人姜附亦足以刼其隂故不惟不轻用下且亦不轻用温也<br />
　　郑重光曰手足厥冷衇细欲絶是厥隂伤寒之外证当归四逆是厥隂伤寒之表药也<br />
　　当归四逆汤方<br />
　　当归【三两】　　　桂枝【三两】<br />
　　芍药【三两】　　　细辛【三两】<br />
　　通草【二两】　　　甘草【二两炙】<br />
　　大枣【二十五枚擘】<br />
　　右七味以水八升煮取三升去滓温服一升日三服<br />
　　当归四逆加吴茱萸生姜汤方<br />
　　于前方内加吴茱萸半升生姜三两<br />
　　右九味以水六升清酒六升和煮取五升去滓温分五服一方水酒各四升<br />
　　【方解】凡厥隂病必衇细而厥以厥隂为三隂之尽隂尽阳生若受邪则隂阳之气不相顺接故衇细而厥也然相火寄居于厥隂之藏经虽寒而蔵不寒故先厥者后必发热也故伤寒初起见手足厥冷衇细欲絶者皆不得遽认为虚寒而用姜附也此方取桂枝汤君以当归者厥隂主肝为血室也佐细辛味极辛能达三隂外温经而内温蔵通草性极通能利闗节内通窍而外通荣倍加大枣即建中加饴用甘之法减去生姜恐辛过甚而迅散也肝之志苦急肝之神欲散甘辛并举则志遂而神悦未有厥隂神志遂悦而衇细不出手足不温者也不须参苓之补不用姜附之峻者厥隂厥逆与太隂少隂不同治也若其人内有久寒非辛温甘缓之品所能兼治则加吴茱萸生姜之辛热更用酒煎佐细辛直通厥隂之蔵迅散内外之寒是又救厥隂内外两伤于寒之法也<br />
　　病者手足厥冷言我不结胸小腹满按之痛者此冷结在膀胱闗元也<br />
　　【注】此申上条详出其证也经曰六日厥隂受之厥隂循隂器络于肝故烦满而囊缩邪传厥隂其人本自有热必从阳化则烦渴少腹满而囊缩乃四逆散承气汤证也若其人本自有寒必从隂化则手足厥冷少腹满而囊缩乃当归四逆加吴茱萸汤证也今病者手足厥冷言我不结胸是谓大腹不满而惟小腹满按之痛也论中有少腹满按之痛小便自利者是血结膀胱证小便不利者是水结膀胱证手足热小便赤澁者是热结膀胱证此则手足冷小便数而白知是冷结膀胱证也<br />
　　【集注】成无已曰手足厥不结胸者无热也小腹满按之痛下焦冷结也<br />
　　程知曰阳邪结于上隂邪结于下手足厥冷小腹满按之痛其为隂邪下结可知此当用温用灸闗元穴名在脐下三寸为极隂之位足三隂任衇之防膀胱所居也<br />
　　程应旄曰发厥虽不结胸而小腹满实作痛结则似乎可下然下焦之结多冷不比上焦之结多热也况手足厥上焦不结惟结膀胱闗元之处故曰冷结也<br />
　　凡厥者隂阳气不相顺接便为厥厥者手足逆冷者是也诸四逆厥者不可下之虚家亦然<br />
　　【注】此详诸条致厥之由慎不可下也盖厥虽隂经俱有然所属者厥隂也故厥隂一病不问寒热皆有厥若无厥则非厥隂也太隂寒微故手足温而无厥冷少隂寒甚故有寒厥而无热厥厥隂隂极生阳故寒厥热厥均有之也凡厥者谓隂阳寒热之厥也隂阳不相顺接者谓隂阳之气不相顺接交通也不相顺接交通则阳自阳而为热隂自隂而为寒即为厥病也厥者之证手足逆冷是也诸四逆厥者谓诸病四逆厥冷者也然厥病隂阳已不相顺接交通慎不可下虚家见厥尤不可下故曰虚家亦然也<br />
　　【集注】成无己曰手之三隂三阳相接于手之十指足之三隂三阳相接于足之十指阳气内陷不与隂相顺接故手足为之厥冷也<br />
　　喻昌曰厥隂证仲景总不欲下无非欲邪还于表使隂从阳解也此但举最不可下之二端以严其戒<br />
　　伤寒五六日不结胸腹濡衇虚复厥者不可下此亡血下之死<br />
　　【按】结胸二字当是大便二字不结胸腹濡衇虚复厥皆无可下之理而曰不可下何所谓耶<br />
　　【注】此承上条详申不可下之义也伤寒五六日邪至厥隂之时不大便似可下也若腹濡衇虚复厥者此为亡血虚躁更不可下也下之则虚虚之戒而死矣大病汗后产妇亡血之家多有此证<br />
　　【集注】张璐曰伤寒五六日邪入厥隂其热深矣今衇虚而复厥则非热深当下之可比以其亡血伤津大便枯濇恐人误认五六日热入阳明之燥结故有不可下之之戒盖衇虚腹濡知内外无热厥则隂气用事即当同亡血例治若其人隂血更亏于阳或隂中稍挟阳邪不能胜辛热者又属当归四逆证矣<br />
　　伤寒病厥五日热亦五日设六日当复厥不厥者自愈厥终不过五日以热五日故知自愈<br />
　　【注】伤寒邪传厥隂隂阳错杂为病若阳交于隂是隂中有阳则不厥冷隂交于阳是阳中有隂则不发热惟隂盛不交于阳隂自为隂则厥冷也阳亢不交于隂阳自为阳则发热也盖厥热相胜则逆逆则病进厥热相平则顺顺则病愈今厥与热日相等气自平故知隂阳和而病自愈也<br />
　　【集注】方有执曰厥五日热亦五日隂阳胜复无偏也当复厥不厥阳气胜也阳主生故自愈可知也张璐曰此云厥终不过五日言厥之常后云厥反九日而利言厥之变盖常则易治变则难复也林澜曰三隂经伤寒太隂为始则手足温少隂则手足冷厥隂则手足厥逆然病至厥隂隂之极也反有发热之理盖阳极而生隂故阳病有厥冷之证隂极而生阳故厥逆有发热之条<br />
　　伤寒热少厥微指头寒黙黙不欲食烦躁数日小便利色白者此热除也欲得食其病为愈若厥而呕胸脇烦满者其后必便血<br />
　　【注】伤寒热少厥微所以手足不冷而但指头寒寒邪浅也黙黙隂也烦躁阳也不欲食胃不和也此厥隂隂阳错杂之轻病即论中热微厥亦微之证也若数日小便利其色白者此邪热已去也欲得食其胃已和也热去胃和隂阳自平所以其病为愈也若小便不利而色赤厥不微而甚不惟黙黙而且烦不但不欲食更呕而胸脇满此热未除而且深也即论中厥深热亦深之证也热深不除久持隂分后必便血也所谓数日者犹曰连日也<br />

                    <br>
                        　　【集注】王肯堂曰设未欲食宜干姜甘草汤呕而胸脇烦满者少阳证也少阳与厥隂为表里邪干其府故呕而胸脇烦满肝主血故后必便血<br />
　　方有执曰热少厥微邪浅也所以手足不冷而但指头寒黙黙谓无言也不欲食厥隂之衇挟胃也烦躁则内热故以小便辨之欲食邪退而胃囘也厥而呕胸脇烦满者厥隂衇挟胃贯膈布脇肋也便血隂邪必走下窍也<br />
　　林澜曰于热厥言指头寒于寒厥微者言手足寒甚者言四逆厥逆轻重浅深当细味之<br />
　　汪琥曰按此条论仲景无治法郭雍云热不除而便血可用犀角地黄汤<br />
　　伤寒一二日至四五日而厥者必发热前热者后必厥厥深者热亦深厥微者热亦微厥应下之而反发汗者必口伤烂赤<br />
　　【注】伤寒一二日即厥四五日仍厥不已者是隂盛阳衰之寒厥也寒厥者即藏厥也若一二日厥至四五日而热或一二日热至四五日而厥前厥后热前热后厥是隂阳互为胜复之热厥也热厥者即阳厥也厥深者热亦深厥微者热亦微此厥乃应下之热厥非当温散之寒厥也若误为寒厥而反温散之则助其热上攻必口伤烂赤也<br />
　　成无已曰经云诸四逆者不可下之至此又云应下最宜详审先贤谓热厥手足虽厥冷而或有温时手足虽逆冷而手足掌心必暖戴元礼又以指甲之暖冷红青别厥证之寒热皆慎之至也汪琥曰此条乃传经邪热阳极似阴之证伤寒一二日至四五日而厥者言伤寒在一二日之时本发热至四五日后而厥者乃邪传厥隂之候也必发热者言病人四肢及肌表虽厥而躯殻以内必发热也前热者后必厥乃申明一二日为前四五日为后以见热极必发厥也阳邪深伏应须以苦寒之药下去其热使隂气得伸则隂阳平四肢和顺而不厥矣粗工见厥认以为寒而反用辛温之药辛温皆升引热上行必口伤烂赤以厥隂之衇循颊里环唇内故也<br />
　　病人手足厥冷衇乍者邪结在胸中心下满而烦饥不能食者病在胸中当须吐之宜瓜蒂散<br />
　　【注】病人手足厥冷若衇微而细是寒虚也寒虚者可温可补今衇乍紧劲是寒实也寒实者宜温宜吐也时烦吐蚘饥不能食乃病在胃中也今心中烦满饥不能食是病在胸中也寒饮实邪壅塞胸中则胸中阳气为邪所遏不能外达四肢是以手足厥冷胸满而烦饥不能食也当吐之宜瓜蒂散涌其在上之邪则满可消而厥可囘矣<br />
　　【集注】喻昌曰此与太阳之结胸逈殊其衇乍紧其邪亦必乍结故用蒂散涌载其邪而出斯阳邪仍从阳解耳<br />
　　程应旄曰手足厥冷邪气内阻衇乍紧紧而不常往来中倐忽一见也<br />
　　伤寒衇滑而厥者里有热白虎汤主之<br />
　　【注】伤寒衇微细身无热小便清白而厥者是寒虚厥也当温之衇乍紧身无热胸满而烦厥者是寒实厥也当吐之衇实大小便闭腹满鞕痛而厥者热实厥也当下之今衇滑而厥滑为阳衇里热可知是热厥也然内无腹满痛不大便之证是虽有热而里未实不可下而可清故以白虎汤主之<br />
　　【集注】程应旄曰衇滑而厥乃阳实拒阴之厥白虎汤凉能清里而辛可解表故当舎证而从衇也<br />
　　林澜曰热厥亦有不同如传邪入府秘结不通燥矢在内非下不可者以承气治之之证是也若火极似水里有大热而大便不闭无燥粪可除者滑则里热已深厥则邪陷已极非以白虎涤其极热则亢甚之阳何以清耶<br />
　　吴人驹曰厥因阳气不相顺接其衇当见隂象衇滑为气有余是阳盛于内格隂于外内则实热外而假寒者也白虎以清解实热则厥自解矣辨之之法冷必不甚浮而近之则冷按之肌骨之下则反热矣<br />
　　伤寒衇促手足厥逆可灸之<br />
　　【注】伤寒隂证见阳衇者虽困无害无宁俟之也今伤寒衇促手足厥逆而曰可灸之者盖以欲温则有阳衇之疑欲清则有隂厥之碍也夫证衇无寒热之确据设以促之一阳衇清之惟恐有误于衇或以厥之一隂证温之又恐有误于证故设两可之灸法斯通阳而不助热囘厥而不伤隂也<br />
　　【集注】喻昌曰伤寒衇促则阳气局蹐可知更加手足厥逆其阳必为隂所格拒而不能返故宜灸以通阳也<br />
　　张璐曰手足厥逆本当用四逆汤以其衇促知为阳气内阻而非阳虚故但用灸以通其阳不用温经以助阳也<br />
　　伤寒发热四日厥反三日复热四日厥少热多者其病当愈四日至七日热不除者必便脓血伤寒厥四日热反三日复厥五日其病为进寒多热少阳气退故为进也<br />
　　【注】伤寒邪在厥隂阳邪则发热隂邪则厥寒隂阳错杂互相胜复故或厥或热也伤寒发热四日厥亦四日是相胜也今厥反三日复热四日是热多厥少阳胜隂退故其病当愈也当愈不愈热仍不止则热郁于隂其后必便脓血也若厥九日热反三日则厥多热少隂胜阳退故为病进也<br />
　　【集注】程知曰此即厥热往复之机知隂阳进退之义明厥证所重在阳则厥隂之大防昭然矣<br />
　　张璐曰太阳以恶寒发热为病进恐其邪气传里也厥隂以厥少热多为病退喜其隂尽阳复也程应旄曰厥隂少阳一藏一府少阳在三阳为尽阳尽则隂生故有寒热之往来厥隂在三隂为尽隂尽则阳生故有厥热之胜复凡遇此证不必论其来自三阳起自三隂祗论厥与热之多少热多厥少知为阳胜阳胜病当愈厥多热少知为隂胜隂胜病日进热在后而不退则为阳过胜过胜而隂不能复遂有便血诸热证厥在后而不退则为隂过胜过胜而阳不能复遂有亡阳诸死证所以调停二者治法须合乎隂阳进退之机阳胜宜下隂胜宜温若不图之于早坐令隂竭阳亡其死必矣<br />
　　吴人驹曰内经言人之伤于寒也则为病热热虽甚不死是伤寒以热为贵也然热不及者病太过者亦病故此二节论寒热之多少以明不可太过与不及也<br />
　　伤寒始发热六日厥反九日而利凡厥利者当不能食今反能食者恐为除中食以索餠不发热者知胃气尚在必愈恐暴热来出而复去也后三日衇之其热续在者期之旦日夜半愈所以然者本发热六日厥反九日复发热三日并前六日亦为九日与厥相应故期之旦日夜半愈后三日衇之而衇数其热不罢者此为热气有余必发痈脓也<br />
　　【按】不发热者之不字当是若字若是不字即是除中何以下接恐暴热来出而复去之文也<br />
　　【注】热而不厥为阳厥而不热为隂伤寒始发热六日厥亦六日至七日仍发热而不厥者是阳来复当自愈也今厥九日较热多三日是隂胜阳故下利也凡厥利者中必寒当不能食今反能食恐是隂邪除去胃中阳气而为除中之病也恐者疑而未定之辞也故以索饼试之食后不发热则为除中若发热知胃气尚在则非除中可必愈也若食后虽暴发热恐热暂出而复去仍是除中故必俟之三日其热续在不去与厥相应始可期之旦日夜半愈也若俟之三日后虽热不罢而亦不愈且衇犹数者此为热气有余留连荣卫必发痈脓也<br />
　　【集注】方有执曰食饲也索常也谓以素常所食之饼饲之也一说无肉曰索谓不令犯食禁也旦日明日平旦朝而阳长之时也夜半隂尽阳生之时也数以热痈脓者厥隂主血血热持久则壅瘀壅瘀则腐化故可必也<br />
　　吴人驹曰除者去也中者中气也乃中气除去欲引外食以自救也<br />
　　伤寒衇迟六七日而反与黄芩汤彻其热衇迟为寒今与黄芩汤复除其热腹中应冷当不能食今反能食此名除中必死<br />
　　【按】伤寒衇迟六七日之下当有厥而下利四字若无此四字则非除中证矣有此四字始与下文反与黄芩汤之义相属<br />
　　【注】伤寒衇数六七日厥而下利热厥下利也当与黄芩汤彻其热今伤寒衇迟六七日厥而下利寒厥下利也当与理中汤温其寒而反与黄芩汤复除其热腹中应冷当不能食今反能食此名除中乃胃气将絶求食以救终无补于胃也故曰必死<br />
　　【集注】方有执曰反者言不顺于道也黄芩汤寒药也彻亦除也应亦当也反能食者胃欲絶引食以自救也中以胃言死谓万物无土不生也<br />
　　程知曰言衇迟为寒不宜更用寒药以致有除中之变也中气为隂寒革除则胃中无根之阳气将欲尽除而求救于食故为死证<br />
　　伤寒先厥后发热而利者必自止见厥复利<br />
　　【注】厥逆隂也发热阳也先厥后发热而利必自止者是隂退而阳进也见厥复利者是阳退而隂进也热多厥少病虽甚者亦可愈厥多热少病虽微者亦转甚可知厥热乃隂阳进退生死之机也<br />
　　【集注】汪琥曰厥隂者隂之尽厥隂之经阳气甚微故不论隂阳二证寒热之邪但至其经无有不发厥者盖厥即为逆起于手足今曰先厥者此初起便厥厥即下利发热者则阳气复而利必自止也<br />
　　伤寒先厥后发热下利必自止而反汗出咽中痛者其喉为痹发热无汗而利必自止若不止必便脓血便脓血者其喉不痹<br />
　　【注】此承上条而详辨之以出其证也先厥后发热下利必自止厥囘利止其热若退为欲愈也若厥囘利止其热不退而反汗出者是厥隂病从阳化热其邪上循本经之衇故咽喉痛痹也若厥囘发热无汗利不止者是厥隂邪热因利下廹伤及衇中之血故必便脓血也便脓血者其喉不痹谓热邪下利而不复上病咽痛也可知下利止其喉为痹者谓热邪已上病咽痛即不复病下利也<br />
　　【集注】喻昌曰先厥后热下利止其病为欲愈矣乃反汗出咽中痛是热邪有余上攻咽喉而为痹也既发热虽无汗为其阳已囘所以利亦必自止若不止则无汗明系邪不外出热郁在里必主便脓血也便脓血者其喉不痹见热邪在里即不复在表在下即不复在上也<br />
　　汪琥曰咽中痛者此热伤上焦气分也痹者闭也咽中痛甚其喉必闭而不通以厥阴经循喉咙之后上入颃颡故也无汗利不止便脓血者此热伤下焦血分也热邪注下则不干上故曰其喉不痹<br />
　　下利衇数有微热汗出令自愈设复紧为未解<br />
　　【注】厥阴下利衇数热利也若热微汗出知邪微欲解下利必自止故令自愈也设衇复紧为表邪犹盛未能解也<br />
　　【集注】成无已曰下利隂病也衇数阳衇也隂病见阳衇者生微热汗出阳气得通也利必自愈诸为寒设复衇紧寒邪犹盛故云未解<br />
　　沈明宗曰数条乃指厥而下利便脓血者或见实大浮数微弱沉濇紧洪长诸衇当分虚实寒热即知欲愈未愈真为察病之微防也<br />
　　下利有微热而渴衇弱者令自愈<br />
　　【注】厥隂下利有大热而渴衇强者乃邪热俱盛也今下利有微热而渴衇弱者是邪热衰也邪热既衰故可令自愈也<br />
　　【集注】方有执曰微热阳渐回也渴内燥未复也衇弱邪退也令自愈言不须治也<br />
　　程知曰下利以阳复邪微为愈微热而渴证已转阳衇弱则邪气已退故不治自愈若下利大热衇盛又是逆矣<br />
　　下利衇数而渴者令自愈设不差必圊脓血以有热故也<br />
　　【注】此承上条互言以详其变也下利衇数而渴者是内有热也若身无热其邪已衰亦可令自愈也设下利衇数而渴日久不差虽无身热必圊脓血以内热伤隂故也<br />
　　【集注】方有执曰衇数与上文微热互相发明<br />
　　程应旄曰衇数而渴阳胜隂矣故亦令自愈若不差则隂虚热入经所云衇数不解而下利不止必协热而便脓血是也<br />
　　下利寸衇反浮数尺中自濇者必圊脓血<br />
　　【注】厥隂热利寸衇当沉数今寸衇反浮数是热在外而不在内也尺中自濇者是在外之热不解乗下利入里伤及其隂热与血瘀必圊脓血也<br />
　　【集注】喻昌曰衇见浮数若是邪还于表则尺衇自和今尺中自濇乃热邪抟结于隂分虽寸口得阳衇究竟阴邪必走下窍而便脓血也<br />
　　汪琥曰此条乃下利变脓血之候也热利而得数衇非反也得浮衇则为反矣此条论无治法宜以仲景黄芩汤代之<br />
　　下利衇沉者下重也衇大者为未止衇微弱数者为欲自止虽发热不死<br />
　　【注】此详申上条下利圊脓血之证衇也衇沉主里衇主急下重后重也下利衇沉故里急后重也凡下利之证发热衇大者是邪盛为未止也衇微弱数者是邪衰为欲自止虽发热不死也由此可知滞下衇大身热者必死也<br />
　　【集注】喻昌曰下利而衇沉主里急后重成滞下之证即今所称痢证也衇大者即沉中之大衇微弱数者即沉中之微弱数也<br />
　　下利欲饮水者以有热故也白头翁汤主之热利下重者白头翁汤主之<br />
　　【注】此承上条以出其治也下利欲饮水者热利下夺津液求水以济干也热利下重者热伤气滞里急后重便脓血也二者皆以白头翁汤主之者以其大苦大寒寒能胜热苦能燥湿也<br />
　　【集注】程知曰按少隂自利而渴亦有虚而引水自救者犹当以小便之赤白衇之迟数辨之此言热邪内结者也热邪内结而致下重故纯用苦寒以胜热而厚肠也<br />
　　白头翁汤方<br />
　　白头翁【三两】　　　黄连【三两去须】<br />
　　黄蘖【三两去皮】　　　　秦皮【三两】<br />
　　右四味以水七升煮取三升去滓温服一升不愈更服一升<br />
　　【方解】三隂俱有下利证自利不渴者属太隂也自利而渴者属少隂也惟厥隂下利属于寒者厥而不渴下利清谷属于热者消渴下利下重便脓血也此热利下重乃火郁湿蒸秽气奔逼广肠魄门重滞而难出即内经所云暴注下廹者是也君白头翁寒而苦辛臣秦皮寒而苦濇寒能胜热苦能燥湿辛以散火之郁濇以收下重之利也佐黄连清上焦之火则渴可止使黄蘗泻下焦之热则利自除也治厥隂热利有二初利用此方之苦以泻火以苦燥之以辛散之以濇固之是谓以寒治热之法久利则用乌梅丸之酸以收火佐以苦寒杂以温补是谓逆之从之随所利而行之调其气使之平也<br />
　　伤寒下利日十余行衇反实者死<br />
　　【注】伤寒下利日十余行正气虚也其衇当虚今反实者邪气盛也正虚邪盛故主死也<br />
　　【集注】成无己曰下利里虚也衇当微弱反实者病胜藏也故死衇不应病此之谓也<br />
　　郑重光曰衇实则胃气失和缓之状而真藏之衇独见邪盛正脱矣<br />
　　伤寒六七日不利便发热而利其人汗出不止者死有隂无阳故也<br />
　　【注】伤寒六七日邪传厥隂之时也厥而不利是隂邪未盛若便发热尚在不死今六七日不利忽而下利发热汗出不止者是隂盛于中而阳亡于外故为有隂无阳也其死可知矣<br />
　　【集注】方有执曰发热而利里隂内盛也故曰有隂汗出不止表阳外絶也故曰无阳<br />
　　程知曰言暴下利汗出为亡阳死证也六七日不利忽发热而利下至于汗出不止浑是外阳内隂真阳顷刻无存矣<br />

                    <br>
                        　　汪琥曰寒中厥隂至六七日当亦厥六七日矣不言厥者省文也厥则当利不利者阳气未败犹能与邪相支吾也若至发热即利者亦当止今则发热与利骤然并至加之汗出不止则知其热非阳回而热乃阳脱而热故兼下利而汗出不止也张令韶曰厥隂病发热不死发热亦死者有三证一在躁不得卧一在厥不止一在汗出不止<br />
　　发热而厥七日下利者为难治<br />
　　【注】此详申上条发热而厥之义也发热而厥至七日若厥回利止则可以自解矣今发热而厥至七日下利不止者为难治也盖上条有隂无阳故主死此条隂盛而阳不复故为难治也<br />
　　【集注】方有执曰厥七日而下利隂盛而阳不复也张璐曰厥利与热不两存之势也发热而厥七日是热者自热厥利者自厥利隂阳两造其偏漫无相协之期故虽未见烦躁已为难治盖治其热则愈厥愈利治其厥利则愈热不至隂阳两絶不止耳<br />
　　下利衇沉而迟其人面少赤身有微热下利清谷者必郁冒汗出而解病人必微厥所以然者其面戴阳下虚故也<br />
　　【注】衇沉而迟下利清谷是里有隂寒也若其人面有少赤色身有微热又属表有阳热也夫内有里隂之寒外有表阳之热则隂得阳化而解者有之但其未解之先病人必郁冒汗出而后解所以然者面戴之虚阳与下利之虚隂两相和顺故作解也此非在下之隂格在上之阳所以病人虽冒而厥必微必不似不解之冒厥而甚也<br />
　　【集注】喻昌曰下利衇沉迟里寒也面少赤有微热是仍兼外邪必从汗解但戴阳之证必见微厥此中大伏危机其用法当逈异常法矣六经皆有下利之证惟少隂厥隂为难治盖邪气入里利深则必致厥厥深亦必致利故下利一证经于少隂厥隂皆详言之盖以伤寒下利则无论少隂厥隂其治法皆可防通也<br />
　　汪琥曰郁冒者头目之际郁然昬冒乃阳气能胜寒邪里阳回而表和顺故解汗出而解是阳回里寒散而荣卫和故汗出非攻表而使之汗出也<br />
　　下利清谷里寒外热汗出而厥者通衇四逆汤主之【注】此承上条互详其义以出其治也下利清谷里寒也身有微热外热也上条有无汗怫郁面赤之表尚可期其冒汗而解此条汗出而厥则已露亡阳之变矣故主以通衇四逆汤救阳以胜隂也<br />
　　【集注】方有执曰下利故曰里寒隂不守也外热故汗出阳不固也通衇四逆救表里通血气而复隂阳者也<br />
　　喻昌曰上条辨证此条用药互相发明然不但此也少隂病下利清谷面色赤者已用此法矣吴人驹曰有协热下利者亦完谷不化乃邪热不杀谷其别在衇之隂阳虚实之不同<br />
　　大汗出热不去内拘急四肢疼又下利厥逆而恶寒者四逆汤主之<br />
　　【注】通身大汗出热当去矣热仍不去而无他证则为邪未尽而不解也今大汗出热不去而更见拘急肢疼且下利厥逆而恶寒是阳亡于表寒盛于里也故主四逆汤温经以胜寒回阳而敛汗也<br />
　　【集注】方有执曰大汗出阳虚而表不固也热不去言邪不除也内拘急四肢疼者亡津液而骨气不利也下利厥逆恶寒亡阳而隂寒内甚也<br />
　　程知曰言大汗后下利厥逆急宜回阳也大汗出而热不去正恐真阳飞越若内拘急四肢痛更加下利厥逆恶寒则在里纯是隂寒矣<br />
　　程应旄曰此证大汗出热不去何为不在亡阳死证之列不知亡阳由于汗不止而阳亡此证内拘急四肢疼是汗已止阳未亡而恶寒故可行温法也<br />
　　大汗若大下利而厥冷者四逆汤主之<br />
　　【注】大汗出汗不收者桂枝加附子汤证也大下利利不止者理中加附子汤证也今大汗出又大下利不止而更见厥冷乃阳亡于外寒盛于中非桂枝理中之所能治矣当与四逆汤急回其阳以胜其隂使汗利止而厥冷还则犹可生也已上三条皆厥隂少隂同病因少隂寒甚故俱从少隂主治也<br />
　　【集注】喻昌曰此证无外热相错其为隂寒易明然既云大汗大下则隂津亦亡但此际不得不以救阳为急阳回方可徐救其隂也<br />
　　下利手足厥冷无衇者灸之不温若衇不还反微喘者死下利后衇絶手足厥冷晬时衇还手足温者生衇不还者死<br />
　　【注】下利手足厥冷无衇者有隂无阳也虽用附子四逆軰恐阳不能急回宜急灸厥隂以通其阳若衇还手足温者生衇不还手足不温反微喘者乃无气以续之喘是阳气上脱也故主死<br />
　　【集注】方有执曰其喘必息短而声不续乃阳气衰絶也程知曰少隂下利厥逆无衇服白通汤衇暴出者死微续者生厥隂下利厥逆衇絶用灸法晬时衇还者生不还者死可见求阳气者非泛然求之于无何有之乡也必两肾之中有几微可续然后可借温灸为鸾胶耳<br />
　　伤寒发热下利厥逆躁不得卧者死伤寒发热下利至甚厥不止者死<br />
　　【注】伤寒发热下利而厥反烦躁不得卧者乃寒盛于中孤阳扰乱也或发热下利至甚厥逆不止即不烦躁亦为表阳外散里阳内脱故均死也<br />
　　【集注】成无己曰伤寒发热邪在表也下利厥逆阳气虚也躁不卧病胜藏也故死金匮要畧云六府气絶于外者手足寒五藏气絶于内者下利不禁伤寒发热为邪独甚下利至甚厥不止为府蔵气絶故死<br />
　　程知曰厥隂病但发热即不死以发热则邪出于表而里证自除若外发热而内厥逆下利不止且至烦躁不解则发热又为阳气外散之而主死矣<br />
　　张璐曰躁不得卧肾中阳气越絶之象也大抵下利而手足厥冷者皆为危以四肢为诸阳之本故也加以发热躁不得卧不但虚阳发露而真隂亦已消尽无余矣安得不死乎<br />
　　呕而衇弱小便复利身有微热见厥者难治四逆汤主之<br />
　　【注】厥隂呕而衇弱大便多利今小便复利虽身有微热而又见厥冷是邪既上逆而下焦虚寒不固为隂进阳退之象故为难治以四逆汤主之者急壮其阳也阳回则可望生矣<br />
　　【集注】方有执曰衇弱虽似邪衰而小便复利则是里属虚寒也故曰见厥者难治以身之有微热故虽厥犹可以四逆汤救其阳使之复也<br />
　　程知曰言呕而厥者宜温其下也呕者邪气上逆也衇弱小便利虚寒见于下也身有微热当为阳邪在表然见厥逆则为隂盛于里而微阳有不能自存之忧也<br />
　　汪琥曰按诸条厥利证皆大便利此条以呕为主病独小便利而见厥前后不能闗锁用四逆汤以附子散寒下逆气助命门之火上以除呕下以止小便外以回厥逆也<br />
　　干呕吐涎沫头痛者吴茱萸汤主之<br />
　　【注】太隂有吐食而无呕也少隂有欲吐不吐欬而呕也厥隂之厥而呕呕而吐蚘也今干呕者有声无物之谓也吐涎沫者清涎冷沫随呕而出也此由厥隂之寒上干于胃也三阳有头痛必兼身热至于太隂少隂二经皆无头痛惟厥隂与督衇会于巅故有头痛而无身热也此少阳不解传入厥隂隂邪上逆故呕而头痛也以吴茱萸汤主之从厥隂本治也<br />
　　【集注】程知曰此言呕而头痛者宜温中而降逆也张锡驹曰呕者有声有物者也吐者吐出其物也故有干呕而无干吐今干呕吐涎沫者涎沫随呕而吐出也<br />
　　呕家有痈脓者不可治呕脓尽自愈<br />
　　【注】心烦而呕者内热之呕也渴而饮水呕者停水之呕也今呕而有脓者此必内有痈脓故曰不可治但俟呕脓尽自愈也盖痈脓腐秽欲去而呕故不当治若治其呕反逆其机热邪内壅阻其出路使无所泄必致他变故不可治呕脓尽则热随脓去而呕自止矣<br />
　　【集注】汪琥曰肺胃成痈由风寒蕴于经络邪郁于肺或入胃府变而为热热甚则气瘀血积而为痈痈者壅也言热毒壅聚而成脓也<br />
　　郑重光曰邪热上逆结为内痈肺胃之痈是也<br />
　　厥隂中风衇微浮为欲愈不浮为未愈<br />
　　【注】厥隂中风该伤寒而言也衇微厥隂衇也浮表阳衇也厥隂之病既得阳浮之衇是其邪已还于表故为欲愈也不浮则沉沉里隂衇也是其邪仍在于里故为未愈也<br />
　　【集注】成无己曰衇浮为邪气还表作汗之兆故云欲愈不浮则邪气深入正多变证故云未愈<br />
　　方有执曰风衇当浮以厥隂本微缓不浮故微浮则邪见还表为欲愈也<br />
　　厥隂病欲解时从丑至卯上<br />
　　【注】丑寅卯三时厥隂风木乗王之时也正气得其王则邪自退故病解<br />
　　【集注】方有执曰厥隂之解自寅卯而终少阳之解自寅卯而始盖寅为阳初动隂尚强卯为天地辟隂阳分所以二经同旺其病之解由此而终始也音切<br />
　　撞【宅江切】渍【疾智切】蒂【音帝】食【与饲同】索【当作素】痈【于容切】痹【音畀】清【与圊同】圊【七情切】晬【祖对切】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷八<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷九<br />
　　订正仲景全书伤寒论注合病并病篇目录<br />
　　葛根汤<br />
　　葛根加半夏汤<br />
　　黄芩汤<br />
　　黄芩加半夏生姜汤<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷九目録<br />
　　钦定四库全书<br />
　　御纂医宗金鉴卷九<br />
　　订正仲景全书伤寒论注<br />
　　辨合病并病衇证幷治篇<br />
　　伤寒有六经之证有六经之衇证衇井然不杂则可直指爲某经之病若两经三经阴阳混淆不可以一经名者或一经未罢又传一经二经三经同病不归并一经者则名曰合病或二经三经同病其后归并一经自病者则名曰并病论中所着合病并病虽单举阳经未及阴经然阳经既有合病并病则阴经亦必有之可知矣如太阳病衇反沉少阴病反发热是少阴太阳合病也阳明病衇迟太阴病大实痛是太阴阳明合病也少阳病衇细而厥厥阴病呕而发热是厥阴少阳合病也是虽无合病之名而确有合病之实且三阳皆有发热证三阴皆有下利证如发热而下利是阴阳合病也阴阳合病若阳盛者属阳经则下利为实热即论中所谓太阳阳明阳明少阳太阳少阳合病者是也阴盛者属阴经则下利为虚寒即论中所谓少阴下利反发热不死少阴下利清糓里寒外热不恶寒而面赤者是也盖阳与阳合不合于阴为三阳合病则不下利而自汗出乃白虎汤证也阴与阴合不合于阳为三阴合病则不发热而吐利厥逆乃四逆汤证也诚以人之藏府互根阴阳相合三阳既有合并之病则三阴亦有合并之病不待言矣<br />
　　太阳与阳明合病者必自下利葛根汤主之太阳与阳明合病不下利但呕者葛根加半夏汤主之<br />
　　【注】一经未罢又传一经二经三经同病而不归并一经者谓之合病太阳与阳明合病者谓太阳之发热恶寒无汗与阳明之烦热不得眠等证同时均病表里之气升降失常故不下利则上呕也治法祗湏先解太阳之表表解而阳明之里自和矣若利则宜葛根汤表而升之利自可止呕则加半夏表而降之呕自可除也<br />
　　【集注】成无己曰邪气外盛阳不主里则里气不和里气下而不上者但利而不呕里气上逆而不下者但呕而不利故以葛根汤以散表邪加半夏以下逆气也<br />
　　葛根汤方<br />
　　葛根【四两】　　　麻黄【三两去节】<br />
　　桂枝【二两】　　　芍药【二两】<br />
　　甘草【二两炙】　　　生姜【三两切】<br />
　　大枣【十二枚擘】<br />
　　右七味防咀以水一斗先煮麻黄葛根减二升去沫内诸药煮取三升温服一升覆取微似汗不湏歠粥余如桂枝法将息及禁忌<br />
　　葛根加半夏汤方<br />
　　于葛根汤内加半夏半升余依葛根汤法<br />
　　【方解】是方即桂枝汤加麻黄葛根也麻黄佐桂枝发太阳荣衞之汗葛根君桂枝解阳明肌表之邪不曰桂枝汤加麻黄葛根而以葛根命名者其意重在阳明以呕利多属阳明也二阳表急非温服覆而取汗其表未易解也或呕或利里已失和虽歠粥而胃亦不能输精于皮毛故不须歠粥也<br />
　　【集解】柯琴曰李杲定为阳明经药洁古云未入阳明者不可便服岂二子未读仲景书耶要之葛根桂枝俱是解肌和里之剂故有汗无汗下利不下利俱可用与麻黄之专于发表者不同也<br />
　　汪琥曰外台方议问曰经云下利不可发汗发汗则胀满今此下利又发汗者何也答曰少阴病下利清糓者爲里虚若更发汗则脾虚而胀今太阳病未罢或有头痛恶风寒等证尚在于表其衇尚带浮便传入阳明而有口渴身热等证又自下利必须此方发散太阳之表以中有葛根能除阳明之邪也故诸证但发热兼有里而衇浮者此方最善<br />
　　太阳与阳明合病喘而胸满者不可下宜麻黄汤【注】太阳阳明合病不利不呕者是里气实不受邪也若喘而胸满是表邪盛气壅于胸肺间也邪在高分之表非结胸也故不可下以麻黄汤发表通肺喘满自愈矣<br />
　　【集注】喻昌曰两经合病当用两经之药何得专用麻黄汤耶盖太阳阳明两邪相合邪攻其胃不呕则利故用葛根汤今邪攻其肺所以喘而胸满麻黄杏仁者肺气喘逆之专药也<br />
　　魏荔彤曰二经合病独见证于胸肺之间喘而作满此正二经之表邪为患不可误认胸膈属里妄施攻下如大小陷胸之类也<br />
　　太阳与少阳合病自下利者与黄芩汤若呕者黄芩加半夏生姜汤主之<br />
　　【注】太阳与少阳合病谓太阳发热恶寒与少阳寒热徃来等证并见也若表邪盛肢节烦疼则宜与柴胡桂枝汤两解其表矣今里热盛而自下利则当与黄芩汤清之以和其里也若呕者更加半夏生姜是淸和之中兼降法也<br />
　　【集注】程知曰言太阳少阳合病下利宜用和法也曰太阳则尚有表证也然已见下利则入里之热已明故不解外而清内成无己云太阳阳明合病下利爲在表当与葛根汤阳明少阳合病下利爲在里可与承气汤此太阳少阳合病下利为在半表半里非汗下所宜故与黄芩芍药以和解之呕者邪上逆也故加半夏生姜以散逆气<br />
　　汪琥曰太少合病而至下利则在表之寒邪悉入而爲里热矣里热不实故与黄芩汤以清里热使里热清而在表之邪自和矣所以此条病不但太阳桂枝在所当禁幷少阳柴胡亦不须用也<br />
　　黄芩汤方<br />
　　黄芩【三两】　　　甘草【二两炙】<br />
　　芍药【二两】　　　大枣【十二枚擘】<br />
　　右四味以水一斗煮取三升去滓温服一升日再服夜一服<br />
　　黄芩加半夏生姜汤方<br />
　　于黄芩汤方内加半夏半升生姜三两余依黄芩汤法<br />
　　【方解】里热不和故自下利用黄芩清热甘草和中得芍药大枣其功倍焉热清里和而利可止<br />
　　【集解】柯琴云因热不在半表故不用柴胡热已入半里故主黄芩加芍药也非微弱胃虚不须人参若兼呕者仍加半夏生姜可也<br />
　　阳明少阳合病必下利其衇不负者为顺也负者失也互相尅贼名为负也衇滑而数者有宿食也当下之宜大承气汤<br />

                    <br>
                        　　【注】阳明属土少阳属木二经偏里故合病必下利也阳明衇大少阳衇衇得大是为本衇宜黄芩汤清热和土兼泻木邪利自止矣若衇单大不则爲土不受邪其病易愈名爲顺也单不大则爲木来尅土其病难治名爲负也今衇不大而滑数则知非木土爲害乃宿食爲病之热利也故不用黄芩汤而以大承气汤下之也太阳阳明合病下利表证居多故以葛根汤发之阳明少阳合病下利里证居多故以大承气汤攻之太阳少阳合病下利半表半里居多故以黄芩汤和之若非合病则桂枝汤麻黄汤分主太阳之表五苓散抵当汤分主太阳之里葛根汤主阳明之表三承气汤主阳明之里小柴胡汤主少阳之表大柴胡汤主少阳之里是各有耑司也<br />
　　【集注】张兼善曰凡合病皆下利各从外证以别焉夫太阳病头项痛腰脊强阳明病目痛鼻干不得卧少阳病胸脇痛耳聋凡遇两经病证齐见而下利者曰合病也然两经但各见一二证便是不必悉具林澜曰此节是三证在内大承气祗治得衇滑而数有宿食之证非并治上两证也其衇不负者虽下利而衇未至纯也不言治法陶华谓尝以小柴胡加葛根白芍治之取效如拾芥是也负者衇纯也土败但见鬼贼之衇不必治矣盖虽同是阳明之合病而有入经在府之殊安可以在经之际概归之承气乎<br />
　　三阳合病衇浮大上关上但欲眠睡目合则汗<br />
　　【按】浮大上之上字当是字始合论中三阳合病之衇若是上字则经论中从无两寸衇主三阳病之理<br />
　　【注】衇浮大三阳合病之衇也浮大皆见于关上知三阳之热邪皆聚于阳明也热聚阳明则当烦不得眠今但欲眠睡是热盛神昬之昬睡也昬睡自然目合热蒸则汗自出也若施治得宜使邪还于表而解否则未可卜也宜以柴胡桂枝白虎三汤酌其所当合而用之可也<br />
　　【集注】方有执曰太阳衇浮阳明衇大关上乃少阳之部位故曰三阳合病<br />
　　魏荔彤曰诊其衇浮为太阳大为阳明其长上于关上则可知矣又爲少阳是三阳之经同受邪所以三阳之衇同见病如此再谛之于证但欲眠睡非少阴也乃阳盛神昬之睡也及目合则汗出是阳胜争于阴中之汗出也<br />
　　三阳合病腹满身重难以转侧口不仁面垢讝语遗尿发汗则讝语下之则额上生汗手足逆冷若自汗出者白虎汤主之<br />
　　【注】此承上条复详其证以明其治也三阳合病者太阳阳明少阳合而爲病也必太阳之头痛发热阳明之恶热不眠少阳之耳聋寒热等证皆具也太阳主背阳明主腹少阳主侧今一身尽爲三阳热邪所困故身重难以转侧也胃之窍出于口热邪上攻故口不仁也阳明主面热邪蒸越故面垢也热结于里则腹满热盛于胃故讝语也热迫膀胱则遗尿热蒸肌腠故自汗也证虽属于三阳而热皆聚胃中故当从阳明热证主治也若从太阳之表发汗则津液愈竭而胃热愈深必更増讝语若从阳明之里下之则阴益伤而阳无依则散故额汗肢冷也要当审其未经汗下而身热自汗出者始爲阳明的证宜主以白虎汤大清胃热急救津液以存其阴可也<br />
　　【集注】汪琥曰或问白虎汤何以能解三阳之热答云病至自汗出则太少之邪总归阳明矣安得不从阳明而专治之耶<br />
　　郑重光曰三阳合病表里俱伤也发汗偏攻太阳则邪并于阳明而讝语益甚攻下偏治阳明则额上生汗汗出不流手足厥冷必成亡阳之证然则既不宜于汗下惟有白虎一汤两解阳明表里之热若无自汗表犹未解尚不可用此条当与暍证叅治也<br />
　　二阳并病太阳初得病时发其汗汗先出不彻因转属阳明续自微汗出不恶寒若太阳证不罢者不可下下之爲逆如此可小发汗设面色缘缘正赤者阳气怫郁在表当解之熏之若发汗不彻不足言阳气怫郁不得越当汗不汗其人躁烦不知痛处乍在腹中乍在四肢按之不可得其人短气但坐以汗出不彻故也更发汗则愈何以知汗出不彻以衇濇故知也<br />
　　【按】当解之下熏之二字当是以汗二字始与上下文义相属<br />
　　【注】一经未罢又传一经同病而后归并一经自病者名曰并病二阳者太阳阳明也太阳初得病时发汗汗出不彻未尽之邪因而转属阳明若续自微微汗出不恶寒反恶热始为阳明可下之证若不微微汗出而恶寒者则是太阳之表犹未罢不可下也下之为逆矣如已经发汗尚有未尽之表宜仍与麻桂各半汤或桂枝二越婢一汤小小发汗以和其表自可解也缘缘接连不已也正赤不杂他色也谓满面接连赤色不已也此由于汗出不彻故阳气怫郁不得宣越所以其人烦躁短气衇濇不知痛处乍在腹中乍在四肢求之而不可得也是皆邪气壅甚于经漫无出路但坐以汗出不彻之故耳当更用大青龙汤或葛根汤发其汗则愈矣<br />
　　【按】面赤一证劳损颧红发于午后者骨蒸阴虚也格阳浮赤兼厥利衇微者阳虚也赤色深重潮热便鞕里实也赤色浅淡恶寒无汗表实也短气衇濇内因多气血虚若外因短气必气麤是汗出不彻邪气壅促胸中不能布息之短气非过汗伤气气乏不足续息之短气也外因衇濇必有力是汗出不彻邪气壅滞荣衞不能流通之衇濇非过汗伤液液少不滋衇道之衇濇也<br />
　　【集注】王肯堂曰因病太阳故当汗因病阳明故当小汗先字最有次第乃仲景之枢机也下之以大小承气汗之以麻黄等汤<br />
　　程应旄曰太阳既转属阳明宜从阳明治矣然恐转递之处表邪去尚未尽里邪乘其未深两邪相持而前后互见是曰并病纵使表少里多终是带表之阳明也太阳不应有腹痛以邪无出路意欲内攻故乍在仍不知其处<br />
　　林澜曰汗不彻者衇必濇非再汗邪奚自去乎是知未汗则爲并病已汗即爲转属阳明未汗则爲阳气怫郁在表已汗则爲汗出不彻汗不彻者必更汗之转属者必下除之未汗者可小发汗怫鬰者可解之以汗邪由不同爲病自不同故施治亦不同耳<br />
　　二阳倂病太阳证罢但发潮热手足漐漐汗出大便难而讝语者下之则愈宜大承气汤<br />
　　【注】二阳并病太阳阳明同病也太阳证罢尽归并于阳明所以但发潮热手足漐漐汗出大便难而讝语也是皆阳明胃实之证故下之则愈宜大承气汤<br />
　　【集注】喩昌曰倂病二条皆是太阳阳明上条初入阳明太阳之邪未彻故仍宜汗之此条已入阳明太阳证罢而尽归并阳明故宜下之<br />
　　程知曰并病者一经证多一经证少有归并之势也太阳证罢而归并阳明但手足漐漐汗出是大便已鞕也与大承气汤以下胃热可也<br />
　　太阳与少阳倂病头项强痛或冒时如结胸心下痞鞕者当刺大椎第一间肺兪肝兪愼不可发汗发汗则讝语衇五六日讝语不止当刺期门<br />
　　【注】太阳与少阳并病故见头项强痛或冒时如结胸心下痞鞕之证而曰或曰时如者谓两阳归并未定之病状也病状未定不可以药当刺肺兪以泻太阳以太阳与肺通也当刺肝兪以泻少阳以肝与胆合也故刺而俟之以待其机也苟不知此而以头项强痛爲太阳之邪目胸满爲少阳之邪发其汗两阳之邪乘燥入胃则发讝语设衇长大则犹爲顺可以下之今衇不大而五六日讝语不止是土病而见木衇也名曰负负者尅贼也愼不可下当刺期门以直泻其肝可也<br />
　　【集注】方有执曰并犹合也彼此相兼合而有轻重多寡之不同谓之并盖少阳间隔阳明去太阳远故但兼并也<br />
　　喩昌曰少阳之衇络脇肋间并入太阳之邪则与结胸证似是而实非也肝与胆合刺肝兪所以泻胆也膀胱不与肺合然肺主气刺肺兪以通其气斯膀胱之气化行而邪自不能留矣发汗则讝语与合病木盛尅土之意同衇亦即合病内少阳胜而阳明负之互词刺期门以泻木邪之盛也林澜曰大椎即百劳穴一椎上陷中主泻胸中诸热气第一间疑即商阳在手食指内侧主胸中气满热病汗不出肝兪在九椎下肺兪在三椎下各去脊中二寸二穴并主泻五藏之热期门在乳根二肋端主伤寒胸中烦热过经汗不出<br />
　　太阳少阳并病心下鞕颈项强而者当刺大椎肺兪肝兪愼勿下之<br />
　　【注】此承上条戒不可下之义也太阳少阳并病心下鞕而者少阳也颈项强者太阳也当刺肺兪肝兪以泻太阳少阳之邪愼不可下也若以心下鞕而误下之必变逆候矣<br />
　　【集注】成无己曰愼勿下之攻少阳之邪太阳之邪乘虚入里必作结胸经曰太阳少阳并病而反下之成结胸<br />
　　程知曰上言不可汗此言不可下也不可汗恐其讝语不可下恐其结胸也<br />
　　程应旄曰此倂病心下鞕居首颈项强而次之似尚可下不知少阳三法有禁祗可刺而愼勿下也<br />
　　汪琥曰大椎一穴实合太少而齐泻诸家注皆不明用鍼之理竟置大椎而不论大误之极<br />
　　太阳少阳并病而反下之成结胸心下鞕下利不止水浆不下其人心烦<br />
　　【注】此承上条而言误下之变也太阳少阳并病不刺肺兪肝兪而反下之两阳之邪乘虚陷里则时如结胸竟成结胸矣心下鞕变爲下利不止水浆不入矣上不入而下常出则中空无物其人心烦忙乱而变成壊证虽有前条刺法亦无所用矣<br />
　　【集注】程知曰此二阳并病误下之变也太阳表邪乘虚入里则爲结胸心下鞕少阳半里之邪乘虚入里则爲下利不止上下俱病而阳明之居中者遂至水浆不入而心烦也<br />
　　喩昌曰倂病即不误用汗下已如结胸心下痞鞕矣况又误下乎故比太阳一经误下之变殆有甚焉其人心烦似不了之语然经谓结胸证具躁烦者死意此亦谓其人心烦者死乎<br />
　　汪琥曰太阳病在经者不可下少阳病下亦在所当禁故以下之爲反也<br />
<br />
<br />
<br />
<br />
<br />
　　御纂医宗金鉴卷九<br />
　　钦定四库全书<br />
　　御纂医宗金鉴卷十<br />
　　订正仲景全书伤寒论注差后劳复食复阴阳易病衇证并治篇目录<br />
　　枳实栀子豉汤<br />
　　牡蛎泽泻汤<br />
　　竹叶石膏汤<br />
　　烧裩散<br />
<br />
<br />
<br />
<br />
<br />
<br />
<br />
　　御纂医宗金鉴卷十目録<br />
　　钦定四库全书<br />
　　御纂医宗金鉴卷十<br />
　　订正仲景全书伤寒论注<br />
　　辨差后劳复食复阴阳易病衇证并治篇<br />
　　伤寒新愈起居作劳因而复病谓之劳复强食糓食因而复病谓之食复男女交接复而自病谓之房劳复男女交接相易为病谓之阴阳易谓男传不病之女女传不病之男有如交易也盖因其人新差余邪伏于藏府未经悉解故犯之輙复也学者于临证时审其衇证而详辨之则施治自无误矣<br />
　　大病差后劳复者枳实栀子豉汤主之若有宿食者加大黄如博碁子五六枚<br />
　　【注】大病差后谓伤寒病新差后也劳复者谓起居作劳复病非房劳复也宜枳实栀子豉汤主之温覆令微似汗自愈不取其涌者以热不在胸而在经也若因过食复病者谓之食复以有宿食也宜枳实栀子豉汤加大黄下之<br />
　　【集注】成无己曰劳复则热气浮越与枳实栀子豉汤以觧之食复则胃有宿积加大黄以下之<br />
　　王肯堂曰伤寒之邪自外入劳复之邪自内发<br />
　　枳实栀子豉汤方<br />
　　枳实【三枚炙】　　　栀子【十四枚擘】<br />
　　豉【一升绵裹】<br />
　　右三味以清浆水七升空煮取四升内枳实栀子煮取二升下豉更煮五六沸去滓温分再服覆令微似汗<br />
　　【方觧】是方也用清浆水七升空煮至四升者是欲水之熟而趋下不欲上涌作吐也下豉煮五六沸即去滓者取其清腐之气走表易于取汗也太阳用之以作吐劳复用之以作汗仲景用方之妙药品虽同煎法各异故施用不同也于此可类推矣<br />
　　【集解】方有执曰大邪初退血气新虚起居作劳复生余热乃用苦寒以发其微汗者以劳伤之复热与初病之实热不同伦也方中用清浆水七升空煑至四升全是欲水之熟而趋下不至上涌作吐与太阳中篇下后身热取吐之法不同所以覆令微似汗也<br />
　　伤寒差已后更发热小柴胡汤主之衇浮者以汗解之衇沉实者以下解之<br />
　　【注】此承上条详言证衇以别其治也伤寒差已后更复发热者虽有劳复食复之别然湏分或宜和或宜汗或宜下之不同如衇浮有表当以汗解者用枳实栀子豉汤汗之衇沉有里者当以下解者用枳实栀子豉加大黄汤下之若无表里证当和解之者用小柴胡汤和之对证施治斯爲合法<br />
　　【集注】方有执曰此示病后不谨调理致复之大法衇浮有所重感者也衇沉饮食失节也<br />
　　魏荔彤曰大病后不宜大汗喩注谓用枳实栀豉汤以微汗是也大病后不宜大下喻注谓枳实栀豉汤加大黄以微下是也然亦有不能尽该者凡于汗下之中留心其爲大病之后庶治复病而不碍于大病后也<br />
　　大病差后从腰以下有水气者牡蛎泽泻散主之【注】伤寒病差后从腰以下肿者是有水气也宜牡蛎泽泻散峻逐水气恐缓则水盛必上犯阳部也<br />
　　【集注】成无己曰大病差后脾胃气虚不能制约肾水水溢下焦故腰以下爲肿也金匮要畧云腰以下肿当利小便与牡蛎泽防散利小便而散水可也<br />
　　牡蛎泽泻散方<br />
　　牡蛎【熬】　　　　泽泻<br />
　　栝蒌根　　　蜀漆【暖水洗去腥】<br />
　　商陆根【熬】　　　海藻【洗去咸】<br />
　　苦葶苈【各等分熬】<br />
　　右七味异捣下筛爲散更入臼中治之白饮和服方寸匕日三服小便利止后服<br />
　　【方解】水停于内外泛作肿腰以上者当汗之小青龙越婢是也腰以下者当利小便此方是也以牡蛎破水之坚泽泻利水之蓄海藻散水之泛栝蒌根消水之肿又以蜀漆苦葶苈商陆根辛苦有毒之品直捣其巢峻逐水气使从大小二便而出然此方施之于形气实者其肿可随愈也若病后土虚不能制水肾虚不能行水则又当别论愼不可服也<br />
　　大病差后喜唾久不了了胸上有寒当以丸药温之宜理中丸<br />
　　【注】大病差后喜唾久不了了者胃中虚寒不能运化津液聚而成唾故唾日久无已时也宜理中丸以温补其胃自可已也<br />
　　【集注】程知曰病后阳气不足胃中虚寒不内津液故喜唾不了了前牡蛎泽泻用散者欲其恋肺而下水也此理中用丸者欲其温胃而收唾也<br />
　　喩昌曰身中津液因胃寒凝结而成浊唾久而不清其人必消痩索泽故不用汤药荡涤而用丸药缓图也<br />
　　张璐曰伤寒差后体虚每有遗热故禁温补即间有素禀虚寒者只宜理中丸调理未尝轻用桂附也<br />
　　伤寒解后虚羸少气气逆欲吐竹叶石膏汤主之【注】伤寒解后虚羸寒伤形也少气热伤气也气逆欲吐余邪挟饮犯胃也故宜竹叶石膏汤益虚清热以降逆气也<br />

                    <br>
                        　　【集注】方有执曰病后虚羸少气脾胃未强饮食难化则痰饮易生饮停气逆故欲吐也<br />
　　程知曰伤寒解后津液不足则虚羸余热不尽则伤气与竹叶石膏汤以调胃而去虚热盖前条是治病后虚寒此条是治病后虚热也<br />
　　竹叶石膏汤方<br />
　　竹叶【二把】　　　石膏【一觔】<br />
　　半夏【半升洗】　　　人参【二两】<br />
　　甘草【二两炙】　　　粳米【半升】<br />
　　麦冬【一升去心】<br />
　　右七味以水一斗煮取六升去滓内粳米煮米熟汤成去米温服一升日三服<br />
　　【方解】是方也即白虎汤去知母加人参麦冬半夏竹叶也以大寒之剂易为清补之方此仲景白虎变方也经曰形不足者温之以气精不足者补之以味故用人参粳米补形气也佐竹叶石膏清胃热也加麦冬生津半夏降逆更逐痰饮甘草补中且以调和诸药也<br />
　　病人衇已解而日暮微烦以病新差人强与谷脾胃气尚弱不能消谷故令微烦损谷则愈<br />
　　【注】病人衇已解谓病衇悉解也惟日西微烦者以病新差强食谷蚤胃气尚弱不能消谷故令微烦不湏药也损糓自愈<br />
　　【集注】方有执曰强与糓谓强其进食也损者言当节减之也<br />
　　喻昌曰注家牵引日暮为阳明之王时故以损糓爲当小下不知此论差后之证非论六经转阳明之证也日暮即内经日西而阳气已衰之意所以不能消糓也不可引前条宿食轻用大黄重伤脾胃也<br />
　　王鹤田曰此言差后强食而爲虚中之实证也病后起居坐卧俱宜听其自然不可勉强强则非其所欲反逆其性而不安矣不特一食也<br />
　　伤寒阴阳易之爲病其人身体重少气少腹里急或引阴中拘挛热上冲胸头重不欲举眼中生花膝胫拘急者烧裩散主之<br />
　　【注】伤寒新愈之后男女不谨偶犯余事发热复病者谓之房劳复男以六味地黄汤主之女以四物汤主之随证加减治之可也若犯余事男病传女女病传男相易爲病谓之阴阳易其证身重少气少腹急痛牵引阴中膝胫拘急或热气冲胸头重不欲举眼中生花等证皆余毒乘虚传易也当以烧裩散主之<br />
　　【集注】王肯堂曰房劳复病谓新差之后或尚未愈而男妇相交接复病者若同阴阳易证则从阴阳易治亦有寒热多汗头重目腹中拘急百节解离经衇缓弱筋骨痿软不能动移精髓空虚心神恍惚迁延岁月方死者宜当归四逆汤厥者加附子寒者加吴茱萸生姜以治之<br />
　　【按】差后男女交合而病者若无隂阳易证而有表证则不可从隂阳易治当从房事后犯风寒治汗吐下法皆不可轻用即有应汗应吐之证汗则以补中益气汤加麻桂微汗之厥者加炮附子吐则以补中益气汤加淡豆豉探吐之适可即止总当识此为新病之后也方有执曰伤寒包中风而言也易犹交易变易之易言大病新差血气未复强合阴阳则二气交感互相换易而爲病也身体重少气眞元亏竭而困倦也少腹里急或引阴中拘挛者所易之气内攻也热上冲胸头不欲举眼中生花者虚阳生热而上蒸也膝胫拘急者衇乱而筋伤也裩裆近阴处阴阳二气之所聚也男女易用物各归本也喻昌曰病伤寒之人热毒藏于气血中者渐从表里解散惟热毒藏于骨髓之中者无繇发泄故差后与不病之体交接男病传不病之女女病传不病之男所以名爲阴阳易即交易之义也<br />
　　烧裩散方<br />
　　妇人中裩近隐处取烧作灰<br />
　　右一味水服方寸匕日三服小便即利阴头微肿此爲愈矣妇人病取男子裩烧服<br />
　　【方解】男女裩裆浊败之物也烧灰用者取其通散亦同气相求之义耳服后或汗出或小便利则愈阴头微肿者是所易之毒从阴窍而出故肿也<br />
　　音切<br />
　　垢【音苟】怫【音佛】郁【音熨】挛【力全切】胫【胡定切】裩【音昆同禈】<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十<br />
　　钦定四库全书<br />
　　御纂医宗金鉴卷十一<br />
　　订正仲景全书伤寒论注壊病篇目录<br />
　　阳旦汤【补】<br />
　　甘草干姜汤<br />
　　芍药甘草汤<br />
　　麻黄升麻汤<br />
　　柴胡加龙骨牡蛎汤<br />
　　禹余粮丸【缺】<br />
　　桂枝加桂汤更加桂<br />
　　桂枝去芍药加蜀漆龙骨牡蛎救逆汤<br />
　　桂枝甘草龙骨牡蛎汤<br />
<br />
<br />
<br />
　　御纂医宗金鉴卷十一目録<br />
　　钦定四库全书<br />
　　御纂医宗金鉴卷十一<br />
　　订正仲景全书伤寒论注<br />
　　辨坏病衇证幷治篇<br />
　　坏病者谓不当汗而汗不当吐而吐不当下而下即当汗吐下而过甚或当汗吐下而失时皆为施治失宜所以成坏病也凡三隂三阳若汗若吐若下若温鍼火熏火熨火灸火劫等法致诸坏病者有汗后亡阳冒振惕魄汗不收有下后虚中结胸痞鞕下利不止有吐后烦乱腹满有温鍼失血惊狂甚至阳毒斑狂隂躁欲死神昬讝语循衣摸床之类是也其论散见诸篇今合为一集以便后学其中或有挂漏是在能三反者<br />
　　太阳病三日已发汗若吐若下若温鍼仍不解者此为坏病桂枝不中与也观其衇证知犯何逆随证治之【注】太阳病三日邪在三阳时也若已经发汗若吐若下若温鍼其法备施病仍不解者此为坏病由施治失宜也此时即有表证桂枝亦不中与当观其衇证知所误犯者何逆而随证治之不可以成法拘也<br />
　　【集注】方有执曰既不可定以正名则亦难以出其正治故但示人以随机应变之微防一以贯之斯言尽之矣<br />
　　程知曰病在太阳治之不当即成坏病故初治不可不愼桂枝不可与以桂枝证罢也若桂枝证仍在则不谓之坏病矣<br />
　　程应旄曰如汗后亡阳动经渇躁讝语下后虚烦结胸痞气吐后内烦腹胀满温鍼后吐衂惊狂之类纷纭错出者俱是爲前治所坏后人切不得执成法以救逆所以前证虽属桂枝若坏则桂枝亦不中与也观其衇证知犯何逆随证治之盖欲反逆爲顺也非从望闻问切上探出前后根因无从随证用法非头痛医头之爲随证治之也<br />
　　吴人驹曰不得拘三日爲表病而与桂枝当依现在之变坏者而爲救治<br />
　　本太阳病不解转入少阳者脇下鞕满干呕不能食往来寒热尚未吐下衇沉紧者与小柴胡汤若已吐下发汗温鍼讝语柴胡汤证罢此爲坏病知犯何逆以法治之<br />
　　【按】衇沉紧当是衇沉若是沉紧是寒实在胸当吐之证也惟衇沉始与上文之义相属故可与小柴胡汤<br />
　　【注】本太阳病不解而见脇下鞕满干呕不能食往来寒热等证衇沉是邪转入少阳也若未经吐下者当与小柴胡汤解其半表半里之邪可也其已经吐下发汗温鍼者则表里俱虚更加讝语柴胡证罢此爲坏病即小柴胡汤亦不中与也当审其所犯何逆随证以法治之可也<br />
　　【集注】成无己曰转入少阳柴胡证也若已吐下发汗温鍼不惟犯少阳三禁更加温鍼以廹劫之损耗津液胃中干燥必发讝语柴胡证罢者谓无脇下鞕满干呕不能食往来寒热等证也此爲坏病沈明宗曰太阳不解而传少阳当与小柴胡和解乃爲定法反以吐下发汗温鍼以犯少阳之戒而邪热陷入阳明故发讝语已爲坏证要知讝语乃阳明受病即当知犯阳明之逆而治之若无讝语而见他经坏证湏慿证慿衇另以活法治之也<br />
　　太阳病中风以火劫发汗邪风被火热血气流溢失其常度两阳相熏灼其身发黄阳盛则欲衄阴虚则小便难阴阳俱虚竭身体则枯燥但头汗出剂颈而还腹满微喘口干咽烂或不大便久则讝语甚者至哕手足躁扰捻衣摸床小便利者其人可治<br />
　　【注】太阳病中风不以桂枝汤汗之而以火劫发汗故致生诸逆也风属阳邪被火益热故血气流溢失其常度也以风火俱阳故曰两阳熏灼热蒸血瘀达于肌表故其身发黄也血爲热廹故上逆欲衂阴虚液竭故小便难阴阳虚竭故身体枯燥阳热熏灼阴液上越故头汗出剂颈而还也热传太阴故腹满口燥热传少阴故口干咽烂热壅于胸故肺燥微喘热结于胃故不大便愈久则热益深故哕逆讝语神明昬乱手足躁扰捻衣摸床之证见矣凡此诸坏证推求其源皆由邪火逆乱眞阴立亡多不可治然或小便利者则阴气尚在故犹爲可治也可不愼之于始哉<br />
　　【集注】成无己曰内经云诸胀腹大皆属于热腹满微喘者热气内郁也经云火气内发上爲口干咽烂者火热上熏也热气上而不下则大便不鞕若热气下入胃中消耗津液则大便鞕故云或不大便久则胃中燥热必发讝语经云病深者其声哕火气太甚正气逆乱故哕经云四肢者诸阳之本也阳盛则动故手足躁扰捻衣摸床也小便利者是阴未竭犹可治也<br />
　　喻昌曰此证阳邪挟火扰乱阴分而亡其阴与前二条亡阳证天渊悬絶观阳盛欲衂身体枯燥诸句则知此证宜急驱其阳以存一线之阴不得泥阴阳俱虚竭一语而补其阳劫其阴也且头汗为阳邪上壅不下通于阴所以剂颈以下不能得汗设见衂血则邪从衂解头间且无汗矣设有汗则邪从汗解又不衂矣后条火邪深入必圊血亦身体枯燥而不得汗设有汗便不圊血矣读古人书全要会意岂有得汗仍衂血圊血之理哉又曰仲景以小便利一端辨眞阴之亡与未亡最细葢水出高源小便利则津液不枯肺气不絶可知也肾以膀胱爲府小便利则膀胱之气化行肾水未絶可知也<br />
　　程应旄曰已上诸证莫非邪火逆乱眞阴立亡之象推求其原一皆血气流溢失其常度至于如此邪风被火热之害可胜言哉此际欲治风而火势沸腾欲治火而风邪壅遏何从治之惟利小便一法如猪苓汤类可以导热滋干使小便得利则太阳之邪亦从膀胱为去路尚可治也倘利之而不利火无从出危矣<br />
　　太阳病医发汗遂发热恶寒因复下之心下痞表里俱虚阴阳气并竭无阳则阴独复加烧鍼因胸烦面色青黄肤瞤者难治今色微黄手足温者易愈<br />
　　【注】太阳表病医过发汗已虚其表因复下之又虚其里虽有未尽之表邪陷里成痞但表里俱虚阴阳并竭已成坏证矣况无阳则阴不生阴独则阳不化而复加烧鍼火气内攻阴阳皆病故胸满而烦面色青黄肌肤瞤动也见证如此错杂故为难治若面色微黄不靑手足不厥而温则为阴阳之气未竭故曰易治也<br />
　　【集注】方有执曰表以误汗言里以误下言故曰俱虚阴指里阳指表无阳谓阳竭也阴独谓痞也靑黄脾受尅贼之色微黄土见回生之色手足温阳气回于四末也言既经反覆之误又见尅贼之色肌肤瞤动而不宁则脾家之眞阴败爲难治也今则土见回生之色四末得温胃家之阳复故为易愈也<br />
　　伤寒衇浮自汗出小便数心烦微恶寒脚挛急反与桂枝汤欲攻其表此误也得之便厥咽中干烦燥吐逆者作甘草干姜汤与之以复其阳若厥愈足温者更作芍药甘草汤与之其脚即伸若胃气不和讝语者少与调胃承气汤若重发汗复加烧鍼者四逆汤主之<br />
　　【注】伤寒衇浮自汗出中风证也小便数心烦里无热之虚烦也微恶寒者表阳虚不能御也脚挛急者表寒收引拘急也是当与桂枝增桂加附子汤以温经止汗今反与桂枝汤攻发其表此大误也服后便厥者阳因汗亡也咽干者阴因汗竭也烦燥者阳失藏也吐逆者阴拒格也故作甘草干姜汤与之以缓其阴而复其阳若厥愈足温则是阳已复宜更作芍药甘草汤与之以调其阴而和其阳则脚即伸也若胃不和而讝语知爲邪已转属阳明当少少与调胃承气汤令其微溏胃和自可愈也若重发汗者谓不止误服桂枝汤而更误服麻黄汤也或复加烧鍼劫取其汗以致亡阳证具则又非甘草干姜汤所能治故又当与四逆汤以急救其阳也<br />
　　【集注】程应旄曰衇浮自汗虽似桂枝证而头项不痛知阳神自歉于上部恶寒脚挛急知阴邪更袭于下焦阳虚隂盛而里气上逆故有心烦证里阴攻及表阳差讹祗在烦字上观结句若重发汗复加烧鍼者四逆汤主之可见阴证不必眞直中也治之一误寒即中于治法中矣<br />
　　问曰证象阳旦按法治之而增剧厥逆咽中干两胫拘急而讝语师言夜半手足当温两脚当伸后如师言何以知此答曰寸口衇浮而大浮为风大为虚风则生微热虚则两胫挛病形象桂枝因加附子叅其间增桂令汗出附子温经亡阳故也厥逆咽中干烦躁阳明内结讝语烦乱更饮甘草干姜汤夜半阳气还两足当热胫尚微拘急重与芍药甘草汤尔乃胫伸以承气汤微溏则止其讝语故知病可愈<br />
　　【注】此设问答申明上条之义也桂枝证当用桂枝值时令温热或其人有热用阳旦汤即桂枝汤加黄芩也値时令寒冷或其人有寒用阴旦汤即桂枝汤加干姜也证象阳旦谓心烦似乎有热也按法治之谓按法用阳旦汤也葢心烦小便数咽中干似乎阳旦而不审脚挛急微恶寒之证是阴寒也即以阳旦汤攻其表误也所以增剧厥逆咽中干两胫拘急讝语等坏证作也师言夜半手足当温两脚当伸如其言者何也答曰诊衇浮大则为风虚非寒虚也故此知用桂枝不足以治其寒而加附子温经即有阳明内结讝语烦乱等证浑不为意且更与甘草干姜汤至夜半阳回足热胫尚微拘急即与芍药甘草汤以和其阴尔乃胫伸继以承气治其阳明内结故微溏而讝语止其病可愈矣是皆由于救之得法耳<br />
　　阳旦汤方【补】<br />
　　桂枝【三钱】　　　芍药【二钱酒焙】<br />
　　甘草【二钱炙】　　　黄芩【三钱酒炒】<br />
　　生姜【三片】　　　大枣【二枚擘】<br />
　　右水煎去滓温服无时日二三服本方加干姜名阴旦汤<br />
　　甘草干姜汤方<br />
　　甘草【四两炙】　　　干姜【二两炮】<br />
　　右二味以水三升煮取一升五合去滓分温再服<br />
　　芍药甘草汤方<br />
　　芍药【四两】　　　甘草【四两炙】<br />
　　右二味以水三升煮取一升五合去滓分温再服<br />
　　伤寒吐下后发汗虚烦衇甚微八九日心下痞鞕脇下痛气上冲咽喉冒经衇动愓者久而成痿<br />
　　【按】八九日心下痞鞕脇下痛气上冲咽喉三句与上下文义不属必是错简注家因此三句皆蔓衍支离牵强注释不知此证总因汗出过多大伤津液而成当用补气补血益筋壮骨之药经年始可愈也<br />
　　【注】伤寒吐下后复发其汗治失其宜矣故令阳气阴液两虚也阴液虚故虚烦阳气虚故衇微阳气微而不升故目冒阴液虚而不濡故经衇动愓也阳气阴液亏损久则百体失所滋养故力乏筋软而成痿矣<br />
　　伤寒六七日大下后寸衇沉而迟手足厥逆下部衇不至咽喉不利唾脓血泄利不止者爲难治麻黄升麻汤主之<br />
　　【注】伤寒六七日邪传厥阴厥热胜复之时医不详审阴阳而大下之致变中寒下竭之坏证中寒故寸衇沉迟手足厥逆下竭故尺衇不至泄利不止也盖未下之前阳经尚伏表热大下之后则其热乘虚下陷内犯厥阴厥阴经循喉咙贯膈注肺故咽喉不利唾脓血也此爲阴阳错杂表里混淆之证若温其下恐助上热欲淸其上愈益中寒仲景故以此汤主之正示人以阴阳错杂爲难治当于表里上下求治法也盖下寒上热固爲难温里寒无汗还宜解表故用麻黄升麻汤以解表和里淸上温下随证治之也<br />

                    <br>
                        　　【集注】程知曰言厥逆有因于误下致变者也凡伤寒热炽者其阴必虚六七日虽当传里之时设表证仍在而大下之则阴伤而阳亦陷寸衇沉迟手足厥冷下利不止伤其阳而气内陷也下部衇不至咽喉不利吐脓血伤其阴而热内逼也一下之误既伤其阳复伤其阴故难治与麻黄升麻汤以升阳调下清热滋阴盖传经热邪从外入于内者仍当从内出于外也故曰汗出愈<br />
　　喻昌曰寸衇沉而迟明是阳去入阴之故非阳气衰微可拟故虽手足厥冷下部衇不至泄利不止其不得为纯阴无阳可知况咽喉不利唾脓血又阳邪搏阴上逆之征验所以仲景特于阴中提出其阳得汗出而错杂之邪尽解矣<br />
　　麻黄升麻汤方<br />
　　麻黄【二两半去节】　　　升麻【一两一分】<br />
　　当归【一两一分】　　知母【十八铢】<br />
　　黄芩【十八铢】　　　萎蕤【十八铢】<br />
　　石膏【六铢　碎绵裹】　　　白术【六铢】<br />
　　干姜六【铢】　　　　芍药【六铢】<br />
　　天冬【六铢去心】　　　　桂枝【六铢】<br />
　　茯苓【六铢】　　　　甘草【六铢炙】<br />
　　右十四味以水一斗先煮麻黄一二沸去上沫内诸药煮取三升去滓分温三服相去如炊三升米顷令尽汗出愈<br />
　　【方解】下寒上热若无表证当以黄连汤为法今有表证故复立此方以示随证消息之治也升麻萎蕤黄芩石膏知母天冬乃升举走上清热之品用以避下寒且以滋上也麻黄桂枝干姜当归白芍白术茯苓甘草乃辛甘走外温散之品用以远上热且以和内也分温三服令尽汗出愈其意在缓而正不伤彻邪而尽除也衇虽寸衇沉迟尺衇不至证虽手足厥逆下利不止究之原非纯阴寒邪故兼咽喉痛唾脓血之证是寒热混淆阴阳错杂之病皆因大下夺中所变故仲景用此汤以去邪为主邪去而正自安也<br />
　　伤寒八九日下之胸满烦惊小便不利讝语一身尽重不可转侧者柴胡加龙骨牡蛎汤主之<br />
　　【注】伤寒八九日邪不解表不尽不可下也若下之其邪乘虚内陷在上者轻则胸满重则结胸胸满者热入于胸气壅塞也在中者轻则烦惊重则昬狂烦惊讝语者热乘于心神不宁也在下者轻则小便不利重则少腹满痛小便不利者热客下焦水道阻也邪壅三焦则荣衞不行水无去路则外渗肌体故一身尽重不可转侧也以柴胡加龙骨牡蛎汤主之其大意在和解鎭固攻补兼施也<br />
　　【按】此条乃阳经湿热之身重若以爲津亡血濇阳气不能宣布阴经湿寒之身重则误矣寒湿身重用眞武汤桂枝附子汤以不渴里无热也热湿身重用白虎汤柴胡加龙骨牡蛎汤以讝烦胃有热也其风湿风温身重亦不外乎兼寒兼热故此汤中用苓半大黄为佐也<br />
　　【集注】方有执曰胸满者下后里虚外热入里挟饮上搏于膈所以烦也惊伤心心藏神而居膈正虚邪胜所以不宁一身尽重不可转侧者伤寒本一身疼痛亡津液而血濇不利故变为沉滞而重甚也程知曰下而心烦腹满治以栀朴为邪入腹也下而胸满烦惊治以龙牡为邪入心也因火劫而致烦惊治以桂枝龙牡挽心阳之外越也因下而致烦惊治以柴胡龙骨牡蛎解心阳之内塞也大小陷胸以高下缓急别之诸泻心汤以寒热虚实辨之半芩治痰芩连降逆栀豉涌虚烦参附回阳虚下后大法备于斯矣<br />
　　喻昌曰八九日过经乃下之可谓愼矣孰知外邪未尽乘虚而陷邪方在表里其患已及于神明于此而补天浴日岂复易易<br />
　　张璐曰此系少阳之里证诸家注作心经病误也盖少阳有三禁不可妄犯虽八九日过经下之尚且邪气内犯胃土受伤胆木失荣痰聚膈上有如是之变故主以小柴胡和解内外逐饮通津加龙骨牡蛎以鎭肝胆之惊也<br />
　　柴胡加龙骨牡蛎汤方<br />
　　柴胡【四两】　　　半夏【二合洗】<br />
　　龙骨【一两半】　　人参【一两半】<br />
　　大黄【二两】　　　牡蛎【一两半】<br />
　　茯苓【一两半】　　铅丹【一两半】<br />
　　桂枝【一两半】　　生姜【一两半】<br />
　　大枣【二枚擘】<br />
　　右十一味以水八升煮取四升内大黄切如碁子更煮一二沸去滓温服一升<br />
　　【方解】是证也为阴阳错杂之邪是方也亦攻补错杂之药柴桂解未尽之表邪大黄攻已陷之里热人参姜枣补虚而和胃茯苓半夏利水而降逆龙骨牡蛎铅丹之澁重鎭惊收心而安神明斯为以错杂之药而治错杂之病也<br />
　　汗家重发汗必恍惚心乱小便已阴痛与禹余粮丸【按】禹余粮丸爲濇痢之药与此证不合与禹余粮丸五字衍文也<br />
　　【注】汗家谓平素好出汗之人也重发汗谓大发汗也心主血汗乃心之液重发其汗血液大伤心失所恃故神情恍惚心志不宁也液竭于下宗筋失飬故小便已阴茎疼也<br />
　　【集注】方有执曰心主血而藏神汗多则血虚而舍空恍惚心乱者以舍空神纷散也阴宗筋也痛者液竭而失其所荣养也<br />
　　程应旄曰心主血汗者心之液平素多汗之家心虚血少可知重发其汗遂至心失所养神恍惚而多忡憧之象此之谓乱小肠与心爲表里心液虚而小肠之水亦竭故小便已而阴疼也<br />
　　衂家不可发汗汗出必额上陷衇急目直视不能眴不得眠<br />
　　【注】衂家者该吐血而言也谓凡衂血吐血之人阴气暴亡若再发其汗汗出液竭诸衇失养则额角上陷中之衇为热所灼故且急也目直视目瞪不转睛也不能眴目睫不合也亦皆由热灼其衇引缩使然不得眠者阳气不能行于阴也凡此所见之病皆阳盛阴微之危证谁谓衂家可轻发其汗耶<br />
　　【集注】喻昌曰目得血而能视汗为血液衂血之人清阳之气素伤更发其汗则额上必陷乃上焦枯竭之应也诸衇皆属于目筋衇紧急则目上瞪而不能合目不合则不得眠也伤寒发烦目瞑者必衂宜麻黄汤发其汗此言素常失血之人戒发其汗以重虚其虚故也<br />
　　亡血家不可发汗发汗则寒栗而振<br />
　　【注】凡失血之后血气未复为亡血虚家皆不可发汗也葢失血之初固属阳热然亡血之后热随血去热固消矣而气随血亡阳亦危矣若再发汗则阳气衰微力不能支故身寒噤栗振振耸动所必然也葢发阴虚之汗汗出则亡阴即发暴吐衂血之汗也故见不能眴不得眠亡阴等病也发阳虚之汗汗出则亡阳即发亡血虚家之汗也故见寒栗而振亡阳等病也<br />
　　【集注】方有执曰亡血阴已虚矣发汗复亡其阳故寒栗而振也<br />
　　程应旄曰亡血阴虚阳已失依若发其汗阳从外脱故寒栗而振是为阴阳两竭凡遇当汗证便当顾虑阴经之荣血有如此者<br />
　　魏荔彤曰与其汗出亡阳方救阳何如汗未出先救阴以维阳不令汗出亡阳之为愈也<br />
　　咽喉干燥者不可发汗<br />
　　【注】咽喉干燥津液不足也更发其汗则津液益枯故戒人虽有可汗之证亦不可发汗也<br />
　　【集注】方有执曰咽喉干燥津液素亏本于肾水不足葢少阴之衇循喉咙也发汗则津液愈亡<br />
　　程应旄曰凡遇可汗之证必当顾虑上焦之津液又有如此者<br />
　　张璐曰此条与咽中闭塞似同实异此戒发汗以夺阳明之津彼戒发汗以夺少阴之血也<br />
　　淋家不可发汗发汗则便血<br />
　　【注】淋家者湿热蓄于膀胱水道澁痛之病也若发其汗湿随汗去热必独流水府告匮迫其本经之血从小便而出矣<br />
　　【集注】程知曰膀胱里热则淋更发其汗则膀胱愈燥而小便血矣<br />
　　疮家虽身疼痛不可发汗发汗则痉<br />
　　【注】疮家初起毒热未成法当汗散已经溃后血气被伤虽有身痛应汗表证亦不可发汗恐汗出荣衞愈虚外风乘袭即不受外风筋失液养亦必致项强反张而成痉病也<br />
　　【集注】喻昌曰身疼痛为寒伤荣之证本当发汗疮疡之人肌表素虚荣血暗耗更发其汗则外风袭虚内血不荣必致颈项强身反张而成痉痉亦膀胱之病也<br />
　　太阳伤寒者加温鍼必惊也烧鍼令其汗鍼处被寒核起而赤者必发奔豚气从少腹上冲心者先灸核上各一壮与桂枝加桂汤更加桂<br />
　　【注】太阳伤寒加温鍼必惊者谓病伤寒之人卒然加以温鍼其心畏而必惊也非温鍼之后必生惊病也烧鍼即温鍼也烧鍼取汗亦是汗法但鍼处宜当避寒若不谨慎外被寒袭火郁衇中血不流行必结肿核赤起矣且温鍼之火发为赤核又被寒侵故不但不解反召阴邪葢加鍼之时心既被惊所以肾阴乘心之虚上凌心阳而发奔豚也奔豚者肾阴邪也其状气从少腹上冲于心也先灸核上各一壮者外去寒邪继与桂枝加桂汤更加桂者内伐肾邪也<br />
　　桂枝加桂汤方<br />
　　于桂枝汤方内更加桂二两成五两余依桂枝汤法【集解】徐彬曰此乃太阳风邪因烧鍼令汗复感于寒邪从太阳之府膀胱袭入相合之肾藏而作奔豚故仍从太阳之例用桂枝全方倍加桂者以内泻阴气兼驱外邪也<br />
　　太阳病以火熏之不得汗其人必躁到经不解必圊血名为火邪<br />
　　【注】火熏古劫汗法也即今火炕温覆取汗之法太阳病以火熏之不得汗其人必内热躁甚阴液愈伤阳不得阴无从化汗故反致不解也其火袭入阴中伤其阴络廹血下行故必圊血也命名火邪示人以当治火邪不必治圊血也<br />
　　【集注】方有执曰躁手足疾动也到犹言反也谓徒躁扰而反不得解也汗为血之液血得热则行火性大热既不得汗则血必横溢所以必圊血也<br />
　　程应旄曰太阳病以火熏之取汗竟不得汗其液之素少可知葢阳不得阴则无从化汗也阴虚被火热无从出故其人躁扰不宁也<br />
　　衇浮热甚反灸之此为实实以虚治因火而动故咽燥而吐血<br />
　　【注】衇浮热甚实热在表也无灸之之理而反灸之此为实实谓其误以实为虚也故热因火动其势炎炎致咽燥而吐血必矣葢上条火伤阴分廹血下行故令圊血此条火伤阳分廹血上行故吐血也<br />
　　【集注】程应旄曰表实有热误认虚寒而用灸法热无从泄因火而动自然内攻邪束于外火攻于内肺金被伤故咽燥而吐血<br />
　　汪琥曰表有风热而反灸是以实作虚治也<br />
　　微数之衇甚不可灸因火爲邪则为烦逆追虚逐实血散衇中火气虽微内攻有力焦骨伤筋血难复也【注】微数之衇乃阴虚血少之证断不可灸若误灸之艾火内攻为烦为逆烦者阴为阳扰也逆者追虚逐实也阴本虚而加以火则愈虚是为追虚阳本实而加以火则愈实是为逐实然血已耗散衇中艾火之气虽微而内攻有力矣故致焦骨伤筋血难复也<br />
　　【集注】喻昌曰衇微而数阴虚多热之征也此而灸之则虚者愈虚热者愈热不致伤残不止矣<br />
　　程应旄曰若血少阴虚之人衇见微数尤不可灸以血主濡之主润筋骨也若失其所濡则火之所至其骨必焦其筋必损内伤其阴未有不流散于经衇者也<br />
　　荣气微者加烧鍼则血留不行更发热而躁烦也【注】荣气微者荣血虚微也荣血既已虚微若误加烧鍼则荣血涸留而无所行也岂止焦骨伤筋而已哉所以更发热而躁烦也<br />
　　【集注】程知曰言荣微忌烧鍼也阴虚则内热若加烧鍼以助阳则两热相合而荣血不行必更外发热而内烦躁也<br />
　　唐不岩曰其始也虽微流烧鍼以逼之也其既也留而不行烧鍼以竭之也<br />
　　张璐曰火为阳邪必伤隂血治此者当以救隂为主<br />
　　衇浮宜以汗解用火灸之邪无从出因火而盛病从腰以下必重而痹名火逆也<br />
　　【注】衇浮表邪宜以汗解误用火灸伤其血液不能作汗反令表邪无所从出以致邪因火盛外不焦骨伤筋内不吐衂圊血而病腰以下重痹者必其人素有湿邪在下故从湿化也重者着也重着不移也然不以痹名者以非风寒湿之痹乃因火逆不相交通故名火逆也<br />
　　【集注】方有执曰痹湿病也因火逆治火邪夹阳邪而上逆阳不下通隂不用事化不行而水不得泄故湿着下体而重痹也<br />
　　程应旄曰衇浮在表汗解为宜矣因火灸之不能得汗则邪无出路因火而盛即不焦骨伤筋而火阻其邪阴气渐竭下焦乃荣血所治荣气竭而不运必重着而为痹名曰火逆示人欲治其痹宜先治其火也<br />
　　形作伤寒其衇不紧而弱弱者必渴被火者必讝语弱者发热衇浮解之当汗出愈<br />
　　【按】三弱字当俱是数字若是弱字热从何有不但文义不属且论中并无此说<br />
　　【注】形作伤寒者言其病形作伤寒之状也但其衇不紧而数数者热也衇浮数热在表太阳证也沉数热在里阳明证也数衇为热热入阳明故必口渴若被火刦其热更甚故必讝语衇数之病虽皆发热然其施治不无别焉若衇浮数发热解之当以汗汗出可愈宜大青龙汤衇沉数发热解之当以下下之可愈宜调胃承气汤若衇数无表里证惟发热而渴讝语者不可汗下宜白虎汤黄连解毒汤清之可也<br />
　　伤寒衇浮医以火逼刦之亡阳必惊狂起卧不安者桂枝去芍药加蜀漆龙骨牡蛎救逆汤主之<br />
　　【注】伤寒衇浮医不用麻桂之药而以火刦取汗汗过亡阳故见惊狂起卧不安之证盖由火刦之误热气从心且大脱津液神明失倚也然不用附子四逆軰者以其爲火刦亡阳也宜以桂枝汤去芍药加蜀漆龙骨牡蛎救逆汤主之去芍药者恐其隂性迟滞兼制桂枝不能迅走其外反失救急之防况既加龙蛎之固脱亦不湏芍药之酸收也蜀漆气寒味苦寒能胜热苦能降逆火邪错逆在所必需也<br />
　　【集注】喻昌曰篇中误服大青龙汤厥逆筋愓肉瞤而亡阳者乃汗多所致故用真武汤救之此以火廹刼而亡阳者乃方寸元阳之神被火廹刦而飞腾散乱故惊狂起卧不安有如此者少缓湏臾神丹莫挽矣故以此汤救之盖阳神散乱当求之于阳桂枝汤阳药也然必去芍药之隂敛始得疾趋以达于阳位更加蜀漆者缘蜀漆之性最急又加龙骨牡蛎有形之骨属为之舟楫以载神而返其宅也<br />
　　桂枝去芍药加蜀漆龙骨牡蛎救逆汤方<br />
　　桂枝【三两】　　　甘草【二两炙】<br />
　　生姜【三两切】　　　牡蛎【五两熬】<br />
　　龙骨【四两】　　　大枣【十二枚擘】<br />
　　蜀漆【三两洗去脚】<br />
　　右爲末以水一斗二升先煮蜀漆减二升内诸药煮取三升去滓温服<br />
　　火逆下之因烧鍼烦躁者桂枝甘草龙骨牡蛎汤主之【注】火逆者谓凡火刦取汗致逆者也此火逆因火鍼也烧鍼刦汗而复下之火逆之邪虽因下减而烦躁一证独不除者盖因汗下大伤津液而然也故用桂枝甘草以救表龙骨牡蛎以固中不治烦躁而烦躁自愈也<br />
　　【集注】喻昌曰此证误而又误虽无惊狂等变然烦躁则外邪未尽之候亦真阳欲亡之机也<br />

                    <br>
                        　　程应旄曰火逆下之里气虚矣不治其虚更加烧鍼自致亡阳但见烦躁证而不尽如前条之惊狂起卧不安者由热势之缓急有殊故前方之加减稍异总不容烦躁之以假乱真也<br />
　　桂枝甘草龙骨牡蛎汤方<br />
　　桂枝【一两】　　　甘草【二两炙】<br />
　　龙骨【二两】　　　牡蛎【二两熬】<br />
　　右四味为末以水五升煮取二升半去滓温服八合日三服<br />
　　【集解】汪琥曰此方即桂枝去芍药加蜀漆龙骨牡蛎救逆汤制小其剂而用之也火邪廹内则生烦躁虽烦躁似带表邪不宜散以桂枝之辛热而火逆既经下之则隂血受伤较之救逆汤似当増芍药也音切<br />
　　灼【音酌】摸【末各切】痿【乌魁切】唾【汤卧切】炊【音吹】刼【音讦】眴【与旬同】<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十一<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十二<br />
　　订正仲景全书伤寒论注温病篇【方无】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十二目録<br />
<br />
　　钦定四库全书<br />
　　御纂医宗金鉴卷十二<br />
　　订正仲景全书伤寒论注<br />
　　辨温病衇证并治篇<br />
　　内经言热病皆伤寒之类也非谓类乎伤寒乃谓与伤寒同乎一类之病也盖伤寒因伤时令之寒而得名也温病热病亦随时而易其名耳经曰冬伤于寒则为病热此即时而病者也经曰冬伤于寒春必病温此过时而病者也经曰凡病伤寒而成温者先夏至为病温后夏至为病暑暑即热之谓也此随时而病者也是则秋分已前皆得以热病名之秋分已后皆得以伤寒名之矣此轩岐仲景立伤寒温病热病之名义也经又云藏于精者春不病温此明过时不病之原也经曰冬不藏精春必病温此明过时必病之故也于此可知伤寒为病不在精之藏与不藏而但有触犯即得为病非若温病热病藏精则不病不藏精则必病也但能藏精者纵偶感于邪或温或暑其病自轻不藏精者虽防感其邪或温或暑其病必重差为稍异耳若专以冬不藏精毫无外感为少阴本病热从内生则悖仲景温病之旨矣仲景论中但言太阳初病发热而渴不恶寒者为温病辨其非伤寒非谓太阳之寒不由表入竟从少阴之热内生为病也经又曰风温为病衇阴阳俱浮是明指温病之发因感春风辄动内热而始发所以阴阳衇俱浮也盖以温病风温与热病论互发其义但热病一论经已昭然若复立论未免赘疣非仲景详于伤寒而畧于温证也今将伏气温病风温合为一篇其温热治法同于六经读者再细玩素问热病论及刺热评热诸论与是论互相叅考自有得焉<br />
　　师曰伏气之病以意候之今月之内欲有伏气假令旧有伏气当须衇之若衇微弱者当喉中痛似伤非喉痹也病人云实咽中痛虽尔今复欲下利<br />
　　【注】四时令气正气也非时之气邪气也正气之中人也浅感之甚者即病微者藏在肌肤不即为病壮实之人可以自己邪气之中人也深感之虽微亦即为病甚则直入于藏不能自己虚者死焉此篇所谓伏气之病即四时令气正病非四时不正之邪与非常异气之疫邪也所为伏气者如感冬令之风寒其重者伤于荣衞即时而发者名为中风伤寒是也其感之轻者伏藏于肌肤过时而发名为温病是也故时气伏气之为病二者不可不辨焉春三月名曰发陈是伏气欲发之月也假令旧有伏气之人乘冬不藏精之隙而病者当须以衇识之今月之内初病伤寒温病者衇若微弱是少阴衇也若喉中痛是少阴证也然其痛必缓非若外感时气之喉痹肿伤暴痛也今既云实咽中痛而衇又微弱故知为少阴伏气内发之阴火也虽尔咽痛恐复欲下利不可以时气外感阳火之喉痹治之也<br />
　　【集注】张锡驹曰此条言伏气之病由内而出非若时行卒病由外而至也<br />
　　太阳病发热而渴不恶寒者为温病发汗已身灼热者名风温风温为病衇阴阳俱浮自汗出身重多眠睡鼻息必鼾语言难出若被下者小便不利直视失溲若被火者微发黄色剧则如惊癎时瘈疭若火熏之一逆尚引日再逆促命期<br />
　　【注】发热不渴恶寒者太阳证也发热而渴不恶寒者阳明证也今太阳病始得之不俟寒邪变热转属阳明而即热渴不恶寒者知非太阳伤寒乃太阳温病也由于膏粱之人冬不藏精辛苦之人冬伤于寒内阴已亏外阳被郁周身经络早成温化所以至春一遇外邪即从内应感寒邪者则无汗名曰温病当以河间法用水解散审其表里以解之水解散即天水六一散防风通圣之合剂也感风邪者则有汗名曰风温当以水解散减麻黄加桂枝倍石膏令微似汗以和之若大发其汗则益助蕴热必令身热如火灼也盖风温为病乃风邪外盛于表故阴阳六衇俱浮热邪内壅于胸故多眠睡鼻息鼾也风邪伤衞表气不固故自汗出壮热伤气故身重倦声微语难出也若被下者则愈夺阴液故水泉竭而小便不利也太阳府气将絶故目直视也少阴藏气不固故遗失溲也若被火者则以火益火而阳气熏灼将欲发黄故微发黄也剧者热极生风故如惊癎时瘈疭也微黄病深色渐加黑故若火熏之也温病热病不恶寒者表热也口渴引饮者里热也表热无寒故不宜汗里热无实故不宜下表里俱热尤不宜火曰一逆者若汗若下若火也再逆者汗而复下下而复火也一逆已令阴竭尚可延引时日再逆则阴立亡故曰促命期也伤寒者伤冬月之正寒也温病热病者伤三时之暴寒也非时暴寒乃异气也以其兼令气而为病也故春兼风温即以风温名之夏兼暑热即以暑热名之世人通名曰伤寒又名曰时气医工见其传变六经表里情状皆同故同乎一治也其温病热病无汗者宜大靑龙汤时无汗时有汗者宜桂枝二越婢一汤有汗者宜桂枝合白虎汤内热者防风通圣散表实者倍麻黄里实者倍大黄量其病之轻重药之多少而解之三日之前未有不愈者其有外感邪重内早伤阴已经汗下而不愈者则当审其表里随其传变所见之证治之可也此法惟西北二方四时皆可行之无不随手取效若江淮间地偏暖处冬月初春乃可用之若春末秋前即衇证允合当用麻桂青龙等汤者亦必轻而减之随证消息适可卽止慎不可过过则反致变逆经所谓同病异治者此之谓也<br />
　　【集注】程知曰温病热自内出故发热而渴不恶寒风温内外交热加之自汗故有身重多眠诸证有轻重死生之分医者当以有汗无汗为辨别之大要亦即以可汗不可汗为救治之微权又曰仲景之青龙白虎神矣得此意而推广之可以应用于不穷盖温病宜于发散中重加清凉风温不可于清凉中重加发散也<br />
　　程应旄曰太阳初得之一日即发热而渴不恶寒者因邪气早已内蓄其外感于太阳特其发端耳其内蓄之热固非一朝一夕矣盖自冬不藏精而伤于寒时肾阴已亏一交春阳发动卽病未发而周身经络已莫非阳盛阴虚之气所布濩所云至春发为温病者盖自其胚胎受之也<br />
　　音切<br />
　　鼾【音旱】癎【音闲】瘈【音炽】疭【音踪】<br />
　　御纂医宗金鉴卷十二<br />
　　钦定四库全书<br />
　　御纂医宗金鉴卷十三<br />
　　订正仲景全书伤寒论注痉湿暍病篇目录<br />
　　桂枝加葛根汤<br />
　　桂枝附子去桂枝加白术汤<br />
　　甘草附子汤<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十三目録<br />
　　钦定四库全书<br />
　　御纂医宗金鉴卷十三<br />
　　订正仲景全书伤寒论注<br />
　　辨痉湿暍病衇证并治篇<br />
　　经云诸痉项强皆属于湿又云诸暴强直皆属于风论曰太阳病发汗太多因成痉夫六气皆足以致痉不专在湿也六经皆有痉证亦不专在太阳一经也盖身以后属太阳凡头项强急项背脊强反张腰似折髀不可以曲腘如结皆太阳痉也身以前属阳明头面动摇口噤齿齘缺盆纽痛脚挛急皆阳明痉也身之侧属少阳口眼防邪手足牵引两脇拘急半身不遂皆少阳痉也至若腹内拘急因吐利后而四肢挛急者未尝非太阴痉也恶寒踡卧尻以代踵脊以代头俯而不能仰者未尝非少阴痉也睾丸上升宗筋下注少腹里急阴中拘挛膝胫拘急者未尝非厥阴痉也大抵痉以状名而痉因筋急故凡六经筋病皆得以痉称之其因于风寒者必发热恶寒而无汗其衇浮其状身强直而口噤即经所云诸病强直皆属于风者也其势劲急故名曰刚痉其因于风湿者发热汗出不恶寒其衇浮缓其状项强而身不强直即经所云诸痉项强皆属于湿者也其势濡弱故名曰柔痉若夫因误汗亡阳津竭无以飬筋而致痉者即本论所云太阳病发汗太多而成痉又非因湿因风而却因燥者也盖痉之始本非正病多杂于他病之中如妇人之脱血跌扑之破伤俱能致痉今见患此者悉指为风殊非确论学者当于证中审察风寒湿燥内外虚实之因分别施治庶不致悮慎勿防指为风也<br />
　　伤寒所致太阳病痉湿暍此三种宜应别论以为与伤寒相似故此见之<br />
　　【按】伤寒所致四字甚无所谓衍文也<br />
　　【注】伤寒太阳经中之一病非谓太阳经惟病伤寒也盖以六气外感之邪人中伤之者未有不由太阳之表而入者也痉风邪也湿湿邪也暍暑邪也夫风寒暑湿之病固皆统属太阳然痉湿暍三种虽与伤寒形证相似但其为病传变不同故曰宜应别论也<br />
　　【集注】方有执曰痉湿暍三者皆风寒之变证既成变证则当别为立论然自风寒变来本属太阳犹有风寒渉似之疑须当并为辨论<br />
　　病身热足寒颈项强急恶寒时头热面赤目衇赤独头面摇卒口噤背反张者痉病也<br />
　　【注】病人身热恶寒太阳证也颈项强急面赤目赤阳明证也头热阳郁于上也足寒阴凝于下也太阳之衇循背上头阳明之筋上挟于口风寒客于二经则有头摇口噤反张拘强之证故名痉病也<br />
　　【集注】方有执曰此以痉之具证言身热头热面赤目衇赤阳邪发于阳也足寒阴邪逆于阴也独头面摇风行阳而动于上也卒忽然也噤寒而口闭也言忽然唇口脗合噤急而饮食不通也背反张者太阳之衇挟背寒则筋急而拘挛热则筋缓而纵弛也然刚柔二痉则各见证之一偏惟风寒俱有而致证者则具见也<br />
　　郑重光曰此总论痉之经俞皆病气血并伤而为强急反张之证也风湿俱有故为痉之具证也<br />
　　太阳病发热衇沉而细者名曰痉<br />
　　【注】太阳病发热衇当浮大衇若沉细兼少阴也今发热衇沉细而名曰痉者何也以其已病痉证而得沉细衇不可名太阳少阴伤寒之衇当名太阳风湿痉病之衇也因风邪郁于阳故病发热也湿邪凝于阴故衇沉细也此承上条痉病得沉细衇之义非谓太阳病发热衇沉细即名之曰痉病也<br />
　　【集注】方有执曰发热太阳未除也沉寒也细湿也程知曰衇沉细法宜救里而痉又为燥热之病故金匮谓难治谓未可轻同于太阳发热衇反沉之例也<br />
　　张璐曰发热衇当浮数而反沉细知邪风为湿气所着所以身虽发热而衇不能浮数是阳证见阴衇故金匮指为难治也<br />
　　程应旄曰痉病有同有独固以其独者名之矣然衇在太阳更有独而无同以头面摇口噤背反张之证合沉细之衇虽有太阳发热等证不致为伤寒所溷乃可定其名曰痉也<br />
　　太阳病发热无汗反恶寒者名曰刚痉太阳病发热汗出而不恶寒名曰柔痉<br />
　　【按】反恶寒之反字衍文也刚痉证应恶寒非反也【注】痉病既属太阳当以太阳虚实例之故曰太阳病发热无汗恶寒为实邪名曰刚痉发热汗出不恶寒为虚邪名曰柔痉此详申上二条痉病虚实非谓太阳病发热无汗恶寒汗出不恶寒即名之曰刚柔痉病之证也<br />
　　【集注】程知曰太阳病发热无汗恶寒为伤寒发热汗出恶风为伤风发热汗出不恶寒为温热以证有颈项强急甚则反张故不谓之风寒温热病而谓之痉也<br />
　　张璐曰金匮云太阳病无汗而小便反少气上冲胸口噤不能言欲作刚痉葛根汤主之即是申明此条之义而补其治法也无汗而小便少者以太阳阳明二经之热聚于胸中延伤肺金清肃之气内外不能宣通故也又云太阳病其证备身体强然衇反沉迟此为痉栝蒌桂枝汤主之即是申明此条之义而补其治法也其证备则发热汗出等证金匮已详不必赘矣<br />
　　太阳病项背强无汗恶风葛根汤主之<br />
　　【注】此畧其证衇单举痉之颈项强急者以明其治也太阳衇下项循肩挟脊阳明衇循喉咙入缺盆贯膈下乳内廉太阳主后前合阳明阳明主前后合太阳今邪壅于二经之中故有拘强之貌也太阳之强不过颈项强此痉之强则不能俯仰项连胸背而俱强故曰项背强也无汗恶风实邪也宜葛根汤发之即桂枝汤加麻黄葛根两解太阳阳明之邪也<br />
　　【集注】方有执曰鸟之短羽者动则引颈然形容病人之颈项俱病者俛仰不能自如之貌<br />
　　太阳病项背强反汗出恶风者桂枝加葛根汤主之<br />
　　【注】太阳病项背强无汗恶风者实邪也今反汗出恶风者虚邪也宜桂枝加葛根汤解太阳之风发阳明之汗也<br />
　　【集注】汪琥曰太阳病项背强矣复然颈不得舒颈之经属阳明项背与颈然其状当无汗今反汗出恶风仲景法太阳病汗出恶风者桂枝汤主之今因其然故加葛根于桂枝汤中以兼袪阳明经之风也<br />
　　桂枝加葛根汤方<br />
　　于桂枝汤内加葛根三两余依桂枝汤法<br />
　　太阳病发汗太多因致痉<br />
　　【注】已上论痉皆外感风寒湿而为病也若太阳病发汗太多津液大亡表气不固邪风乘虚而入因成痉者乃内虚之所致也不可以柔痉刚痉例之宜以桂枝加附子汤以固表袪风为主治由此推之凡病出汗过多新产亡血过多而变生此证者皆类此也<br />
　　【集注】程应旄曰即此一端推之则知此病得之亡津亡血而因虚致寒因虚致燥者不少盖阳气者柔则养筋发汗太多则亡其阳而损其经衇之血液故也<br />
　　湿家之为病一身尽疼发热身色如似熏黄<br />
　　【注】湿家谓病湿之人湿之为病或因外受湿气则一身尽痛或因内生湿病则发热身黄若内外同病则一身尽痛发热身色如熏黄也熏黄者湿盛之发黄属脾之瘀湿故其色暗如烟熏也不似伤寒热盛之发黄属阳明之郁热故其色明如橘子色也<br />
　　【集注】张璐曰湿证发黄须分阴阳表里阳湿在里茵蔯蒿汤在表麻黄连轺赤小豆汤阴湿在里白术附子汤在表麻黄白术汤此阴湿在表而发黄也金匮有云湿家身烦痛可与麻黄加术汤盖寒与湿合不宜大汗故加白术以麻黄得术则汗不致于骤发白术得麻黄则湿滞得以宣通也<br />

                    <br>
                        　　湿家病身上疼痛发热面黄而喘头痛鼻塞而烦其衇大自能饮食腹中和无病病在头中寒湿故鼻塞内药鼻中则愈<br />
　　【注】此申上条详其证出其衇以别其治也湿家病身上疼痛发热面黄而喘此内生外受之湿病也外宜羌活胜湿汤内宜茵蔯五苓散喘甚大陷胸丸若更头痛鼻塞而烦其衇大证类伤寒但其人里和能食知非伤寒不可发汗乃湿邪之病在头故头痛鼻塞惟宜纳药鼻中取黄水从涕出自可愈也所纳之药卽瓜蒂散类也<br />
　　【集注】郑重光曰身上疼痛发热面黄而喘头痛鼻塞则寒湿之邪客于上焦经曰因于湿首如裹是也用瓜蒂散吹鼻此在上者因而越之之法也<br />
　　太阳病关节疼痛而烦衇沉而细者此名湿痹湿痹之候其人小便不利大便反快但当利其小便<br />
　　【注】湿家衇浮细湿在外也当汗之今太阳病关节疼痛而烦小便不利大便反快衇不浮细而沉细是湿邪内盛而为湿痹不通之候也故但当利其小便使湿从小便而去乃湿于内之正治也<br />
　　【集注】成无己曰湿盛则濡泄小便不利大便反快者湿气内流也但当利其小便以宣泄腹中湿气古云治湿不利小便非其治也<br />
　　方有执曰此以湿之入里者言也关节疼痛者寒湿之气走注内渗所以衇沉而细也痹以疼痛言小便不利大便反快者湿卽水水不外渗则横流不遵故道利其小便者导其遵故道而行也张志聪曰关节者腰背肘膝之大关大筋之所统属不同于骨节也湿流关节大筋不和故疼痛痹闭也湿伤太阳筋衇澁滞故名湿痹利其小便则水道行而决凟无愆湿邪去而筋衇调和矣<br />
　　湿家其人但头汗出背强欲得被覆向火若下之早则哕胸满小便不利舌上如胎者以丹田有热胸中有寒渴欲得水而不能饮口燥烦也<br />
　　【注】湿家但头汗出乃湿气上滛之汗非阳明之热不得越也湿家背强乃湿气澁滞之重强非痉病之拘强也欲得覆被向火非外恶寒乃湿盛生内寒也若误以湿之头汗为阳明瘀热之头汗而下之寒湿之气乘虚入胸则胸满入胃则哕矣寒湿不化故小便不利胸中有寒故舌上滑白如胎丹田有热故口燥渴欲得水而不能饮由胸中有寒湿故也<br />
　　【集注】成无己曰伤寒则无汗湿家虽有汗而不能周身故但头汗出也<br />
　　程应旄曰虽渴欲得水似热而不能饮可辨则祗是口燥烦而实非胸中燥烦可知证同病别也<br />
　　湿家下之额上汗出防喘小便利者死若下利不止者亦死<br />
　　【注】此承上条湿家误下之逆也湿家误下胸满而哕小便不利舌上如胎口燥渴不能饮已属逆矣尚在可治此误下后额汗不已微喘不止是阳脱于上也小便反利下利不止是阴脱于下也阴阳相离故死也<br />
　　【集注】方有执曰治湿当利其小便而以小便利主死何也误治而阴阳散亡也<br />
　　程知曰湿之中人阴先受之故本经湿证多从助阳温散为治若妄下则阳虚阴盛而不可救矣额上汗出微喘虚阳欲上脱也二便不禁盛阴欲下脱也阴阳离决死矣<br />
　　病者一身尽疼发热日晡所剧者此名风湿此病伤于汗出当风或久伤取冷所致也<br />
　　【注】病者谓一身尽痛之病人也湿家一身尽痛风湿亦一身尽痛然湿家之痛则重着不能转侧风湿之痛则轻掣不可屈伸此痛之有别者也至于发热湿家之热早暮不分微甚风湿之热则日晡必剧此得之于汗出当风或久伤湿复受风冷所致也<br />
　　【集注】张志聪曰汗出当风则为风湿久伤取冷则为寒湿<br />
　　张锡驹曰发热日晡所剧者日晡而阳气衰阴气盛湿为阴邪故主旺时而甚也<br />
　　问曰风湿相抟一身尽疼痛法当汗出而解値天阴不止医云此可发汗汗之病不愈者何也答曰发其汗汗大出者但风气去湿气在是故不愈也若治风湿者发其汗但微微似欲汗出者风湿俱去也<br />
　　【注】此详风湿相抟一身尽痛不惟不可下即发汗亦不可失其宜也风阳邪湿阴邪风湿相抟阴阳受邪故一身尽痛也法当汗出而解值天阴不止则湿气盛虽发其汗汗大出而病不愈者但以风气去湿气在是故不愈也以其値湿盛之时发其汗大汗出此汗之不如法所以不解也若治风湿者必俟天气晴明发其汗但令其汗微微似欲出状则风与湿俱去而病自解矣<br />
　　【集注】方有执曰阴不止则湿不除所以益当发汗也然风湿本由汗出当风而得则汗之大出者必反湿转加甚微微似欲汗出而不见出则湿消而风散矣此发汗之微机后之人动辄以大汗为言者去道远矣<br />
　　张璐曰风湿相抟法当汗出而解合用桂枝加术使微微蒸发表里气和风湿皆去正如湿家身烦痛可与麻黄汤加术同义<br />
　　程应旄曰湿家不惟不可误下即汗亦不可误汗风湿相抟一证一身尽疼痛虽是微挟表邪然其衇不浮终是汗难大汗治风兼治湿但使微微似欲汗出者是其法也<br />
　　伤寒八九日风湿相抟身体疼烦不能自转侧不呕不渴衇浮虚而濇者桂枝附子汤主之若其人大便鞕小便自利者去桂枝加白术汤主之<br />
　　【注】此承上条详申衇证以明其治也伤寒八九日不呕不渴是无伤寒里病之证也衇浮虚濇是无伤寒表病之衇也衇浮虚主在表虚风也濇者主在经寒湿也身体疼烦属风也不能转侧属湿也乃风湿相抟之证非伤寒也与桂枝附子汤温散其风湿使从表而解也若衇浮实者则又当以麻黄加术汤大发其风湿也如其人有是证虽大便鞕小便自利而不议下者以其非邪热入里之鞕乃风燥湿去之鞕故仍以桂枝附子汤去桂枝以大便鞕小便自利不欲其发汗再夺津液也加白术以身重着湿在肉分用以佐附子逐湿气于肌也<br />
　　【集注】成无己曰烦者风也身疼不能自转侧者湿也经曰风则浮虚衇经曰衇来濇者为病寒湿也<br />
　　桂枝附子去桂枝加白术汤方<br />
　　附子【三枚炮去皮破】　　白术【四两】<br />
　　生姜【三两切】　　　大枣【十二枚擘】<br />
　　甘草【二两炙】<br />
　　右五味以水六升煮取二升去滓分温三服初一服其人身如痹半日许复服之三服都尽其人如冒状勿怪此以附子术并走皮内逐水气未得除故使之耳法当加桂四两此本一方二法以大便鞕小便自利去桂也以大便不鞕小便不利当加桂附子三枚恐多也虚弱家及产妇宜减服之<br />
　　风湿相抟骨节疼烦掣痛不得屈伸近之则痛剧汗出短气小便不利恶风不欲去衣或身微肿者甘草附子汤主之<br />
　　【注】风湿相抟骨节疼烦重着不能转侧湿胜风也掣痛不可屈伸风胜湿也今掣痛不可屈伸近之则痛剧汗出短气恶风不欲去衣皆风邪壅盛伤肌表也小便不利湿内蓄也身微肿者湿外薄也以甘草附子汤微汗之袪风为主除湿次之也已上二条皆详风湿之义以明风湿之治也<br />
　　【集注】方有执曰抟掜聚也言风与湿掜合抟聚共为一家之病也烦风也痛湿也风则掣湿则痛风湿之邪注经络流关节渗骨髓身体所以烦痛掣痛而不利也近之则痛剧者外邪客于内迕之则逆也短气者汗多亡阳而气伤也恶风不欲去衣者以重伤故恶甚也甘草益气和中附子温经散湿术能胜湿燥脾桂枝袪风固衞此四物者所以为风湿相抟之的药也<br />
　　吴人驹曰必衇之沉而细者若浮大而盛则风多而湿少附子须在审之<br />
　　甘草附子汤方<br />
　　甘草【二两炙】　　　附子【二枚炮去皮破】<br />
　　桂枝【四两】　　　白术【二两】<br />
　　右四味以水六升煮取三升去滓温服一升日三服初服得微汗则解能食汗止复烦者服五合恐一升多者宜服六七合为妙<br />
　　【方解】风湿之治用甘草附子汤卽桂枝附子汤去姜枣加白术也去姜枣者畏助汗也加白术者燥中湿也日三服初服一升不得汗解则仍服一升若微得汗则解解则能食是解已彻也可止再服若汗出而复烦者是解未彻也仍当服之但不可更服一升恐已经汗多服而过汗也服五合可也如不解再服六七合为妙似此服法总是示人不可尽剂之意学者于理有未解处卽于本文中求之自得矣<br />
　　太阳中热者暍是也其人汗出恶寒身热而渴也【注】中暑热病亦由太阳表入故曰太阳中热者暍是也其人汗出恶寒身热而渴颇似太阳温热之病但温热无恶寒以热从内发故虽汗出而不恶寒中暍恶寒者以暑由外入故汗出而恶寒也究之于衇温热之浮必浮而实中暍之浮必浮而虚以暑热伤气也究之于渴温热之渴初病不过欲饮水中暍之渴一病即大渴引飮也温热则传经变病不一中暍则不传不愈卽死也虽同为太阳经中之病而虚实施治不同宜以人参白虎汤主治之<br />
　　【集注】方有执曰蒸热谓之暑伤暑谓之暍汗出恶寒者太阳表不固也身热者暑邪伤阳也渴者亡津液而内燥也<br />
　　程知曰此辨暑热衇证也太阳中热者谓是太阳表证而属中热也均是太阳表病汗出恶寒身热而不渴者为中风汗出身热而渴不恶寒者为温病今汗出恶寒身热而渴则是中暍暍者暑热之气也不言暍而言热以其胃热为独重也里有热故身热而渴暑伤气故汗出恶寒<br />
　　吴人驹曰不可因恶寒而用辛温又不可因汗出而固表惟宜甘寒以解其暑热可也<br />
　　太阳中暍者发热恶寒身重而疼痛其衇细芤迟小便已洒洒然毛耸手足逆冷小有劳身即热口开前板齿燥若发汗则恶寒甚加温鍼则发热甚数下之则淋甚<br />
　　【注】此申上条详出证衇戒人不可妄行汗下温鍼也太阳中暍无汗身重疼痛者似伤寒也但衇细芤迟非伤寒衇也且有小便已而洒洒然恶寒毛耸之证乃太阳膀胱表气为暑所伤而然也手足逆冷者乃暑伤气气伤不能达四肢则寒也小有劳身即发热口开前板齿燥者乃劳则动热暑热益烈伤阴液也此皆中暍危证若以发热无汗恶寒身痛误为伤寒之表妄行发汗则表气愈虚恶寒更甚也若以手足逆冷误为阳虚妄加温鍼则暑邪愈盛发热更炽也若以壮热齿干误为胃火而数下之则水源竭澁尿淋窘甚也凡此之证皆中暍妄行汗下温鍼致变惟宜以白虎加人参汤主之或人参汤调辰砂六一散亦可也<br />
　　【集注】成无己曰经云因于暑汗烦则喘喝口开谓喘喝也喘喝不止故前板齿燥<br />
　　程知曰人身之阳以汗而外泄人身之阴以热而内竭故暍证禁用汗下温鍼谓汗则伤阳下则伤阴温鍼则引火内入也<br />
　　张锡驹曰洒洒者恶寒之象也毛耸者毫毛起也<br />
　　太阳中暍者身热疼重而衇微弱此亦夏月伤冷水水行皮中所致也<br />
　　【注】太阳中暍之证身热疼重者暑伤形也衇微弱者暑伤气也以此证衇揆之亦其人夏月盛暑喜贪风凉过饮冷水水气输行于皮中表为邪束不得汗泄所致也此时即以香薷饮大顺散汗之可立愈也若因循不治则水气既不得外泄于表而作肿势必内攻于里而喘胀矣是又当以葶苈大枣汤或蒂一物散下之也上条戒人不可汗下此条示人宜当汗下仲景之法多是如此盖恐人固执失宜也<br />
　　【集注】方有执曰身热疼重而曰夏月伤冷水水行皮中所致者土主肌肉而恶湿水渗土而蒸发也衇微弱者热则血干而气耗也然夏月饮水人之常事而曰伤何哉良由暑廹饮之过多或得之冷水澡洗暑反内入也<br />
　　张璐曰按论暍三条首言动而得之之病谓中暍属外因次言静而得之之病虽曰中暍实暑病也属内因末言因热伤冷之病乃中暍之变证属不内外因不得以三者混称也<br />
　　程应旄曰可见中暍之病大都阳气在表而胃中虚冷所以身热疼重而衇微弱夏月饮冷水里阴郁住表阳水气不得宣泄而行于皮中多有此证此则开郁宣阳又为暍证中增一义也<br />
　　音切<br />
　　【音殊】抟【音团】掣【音彻】暍【音谒】洒【所下切】<br />
　　御纂医宗金鉴卷十三<br />
　　钦定四库全书<br />
　　御纂医宗金鉴卷十四<br />
　　订正仲景全书伤寒论注霍乱篇目录<br />
　　四逆加人参汤<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十四目録<br />
　　钦定四库全书<br />
　　御纂医宗金鉴卷十四<br />
　　订正仲景全书伤寒论注<br />
　　辨霍乱病衇证并治篇<br />
　　霍乱者因风寒暑热饮食生冷之邪杂揉交病于中正不能堪一任邪之挥霍撩乱故令三焦混淆清浊相干乱于肠胃也表甚则有头痛身痛发热恶寒之证里甚则有呕吐泻利腹中大痛之证寒甚则转筋厥逆冷汗暑甚则大渴引饮不已病既不同治亦各异惟在详审其因分而疗之庶卒然之顷不致有误矣<br />
　　问曰病有霍乱者何答曰呕吐而利此名霍乱<br />
　　【注】问曰病有霍乱者其状何似答曰卒然呕吐防利者是名霍乱也<br />
　　【集注】成无己曰三焦者水谷之道路邪在上焦则吐而不利在下焦则利而不吐在中焦必旣吐且利以饮食不节寒热不调清浊相干阴阳乖隔而成霍乱轻者袛曰吐防重者挥霍撩乱故曰霍乱<br />
　　问曰病发热头痛身疼恶寒吐利者此属何病答曰此名霍乱自吐下又利止复更发热也<br />
　　【注】此承上条以详出其证也头痛身疼发热恶寒在表之风寒暑热为病也呕吐防利在里之饮食生冷为病也具此证者名曰霍乱若自呕吐已又防利止仍有头痛身疼恶寒更复发热是里解而表不解也宜用藿香正气汤或香薷饮散而和之可也若不头痛身疼恶寒吐防汗出发热渴而引饮是表解而里未解也宜辰砂六一散或白虎加人参汤补而清之可也<br />
　　【集注】方有执曰发热头痛身疼恶寒外感也吐利内伤也上以病名求病证此以病证实病名反覆详明之意<br />
　　程应旄曰霍乱之证仅见呕吐而利谁不知责重中焦者若病有发热头痛身疼恶寒夹此吐利而来表里之间仓卒难辨故从属定名破去伤寒之称名曰霍乱不欲人以表惑里也<br />
　　沈明宗曰吐利已止复更发热乃里气和而表邪未解当从解表之法或无表证但有腹痛吐利此为里邪未解当以和里为主<br />
　　伤寒其衇微濇者本是霍乱今是伤寒却四五日至阴经上转入阴必利本呕下利者不可治也欲似大便而反失气仍不利者此属阳明也便必鞕十三日愈所以然者经尽故也<br />
　　【注】此承上条辨发热头痛身疼恶寒吐利等证为类伤寒之义也若有前证而衇浮紧是伤寒也今衇微濇本是霍乱也然霍乱初病卽有吐利伤寒吐利却在四五日后邪传入阴经之时始吐利也此本是霍乱之即呕吐为下利故不可作伤寒治之俟之自止也若止后似欲大便而去空气仍不大便此属阳明也然属阳明者大便必鞕虽大便鞕乃伤津液之鞕未可下也当俟至十三日经尽胃和津回便利自可愈矣若过十三日大便不利为之过经不解下之可也<br />

                    <br>
                        　　【集注】魏荔彤曰此申解霍乱病似乎伤寒应为辨明孰为伤寒之吐利孰为霍乱之吐利以定治法无误也伤寒中之吐利有六经形证而霍乱中之吐利有表里阴阳俱应一一辨明方有确见而不摇惑也<br />
　　下利后当便鞕鞕则能食者愈今反不能食到后经中颇能食复过一经能食过之一日当愈不愈者不属阳明也<br />
　　【注】此申上条下利后便必鞕之义也凡下利后肠胃空虚津液匮乏当大便鞕鞕则能食者是为胃气复至十三日津回便利自当愈也今反不能食是为胃气未复俟到十三日后过经之日若颇能食亦当愈也如其不愈是为当愈不愈也当愈不愈者则可知不属十三日过经便鞕之阳明当属吐利后胃中虚寒不食之阳明或属吐利后胃中虚燥之阳明也此则非药不可俟之终不能自愈也理中脾约择而用之可矣<br />
　　【集注】张璐曰若利止而不能食邪热去而胃气空虚也俟过一经胃气渐复自能食矣<br />
　　霍乱头痛发热身疼痛热多欲饮水者五苓散主之寒多不用水者理中丸主之<br />
　　【注】霍乱者水饮内发故吐防交作也风寒外袭故头痛发热身疼痛也热多欲饮水者是饮热也主五苓散以两解其饮热若不欲饮水者是中寒也主理中丸以独温其中理中丸即理中汤和剂作丸也<br />
　　【集注】方有执曰霍乱热多欲饮水者阳邪盛也寒多不用水者阴邪盛也五苓散者水行则热防是亦两解之谓也理治也料理之谓中里也里阴之谓参术之甘温里也甘草甘平和中也干姜辛热散寒也<br />
　　沈明宗曰此言霍乱须分寒热而治也头痛发热身疼痛者风寒伤于表也外风而挟内热饮食以致吐利必欲饮水当以五苓散两解表里使邪从汗出里邪卽从小便而去不欲饮水者寒多无热胃阳气虚当以理中丸温中散寒为主此以表里寒热辨证治病也<br />
　　吐利止而身痛不休者当消息和解其外宜桂枝汤小和之<br />
　　【注】霍乱吐利已止而身痛不休者此里和而表未和当消息轻重以治之故宜桂枝汤小汗以和其外也<br />
　　【集注】方有执曰吐利止里和也身痛表退而新虚也消息犹言斟酌也桂枝汤固衞以和表也小和言少少与服不令过度之意也<br />
　　程应旄曰吐利俱止毫无霍乱证矣仅是身痛不休方可从桂枝例一和解其外以其中有芍药之寒故犹当消息犹曰小和况吐利未止敢恣意于寒凉也哉<br />
　　张锡驹曰本经凡言小和微和者谓微邪而毋庸大攻也<br />
　　既吐且利小便复利而大汗出下利清谷内寒外热衇微欲絶者四逆汤主之<br />
　　【注】霍乱之为病旣吐且利津液内亡小便当少而无汗今小便复利而大汗出下利清谷衇微欲絶者是外之阳虚不能固防内之阴寒独盛于中内真寒而外假热也故不用理中而以四逆主之也<br />
　　【集注】成无己曰吐利亡津液则小便当少小便复利而大汗出津液不禁阳气大虚也衇微为亡阳若无外热但内寒下利清谷为纯阴证此以外热为阳未絶犹可与四逆汤救之<br />
　　吴人驹曰旣吐且利而大汗出则泄路尽开而小便又复利云复利者反不欲其利而为收藏之地也下利清谷内寒外热且衇微欲絶一线之微阳挽回诚为不易四逆之施讵可缓乎<br />
　　吐利汗出发热恶寒四肢拘急手足厥冷者四逆汤主之<br />
　　【注】霍乱吐利汗出发热恶寒四肢拘急手足厥冷者乃中外皆寒之证也宜四逆汤助阳以胜阴也<br />
　　【集注】方有执曰吐利四肢拘急手足厥冷里阴盛也汗出发热恶寒表阳虚也宜四逆汤中外合救之剂也<br />
　　程知曰吐利而复汗出阳气几于走失矣发热恶寒为阳未尽亡四肢拘急手足厥冷不得不用四逆以助阳退阴也又按少阴证云恶寒身踡而利手足厥冷者不治又云下利恶寒而踡卧手足温者可治此之吐利汗出四肢拘急手足厥冷而用四逆治之者以有发热一证也发热为阳未尽亡犹是病人生机故经又曰吐利手足不逆冷反发热者不死<br />
　　吐已下断汗出而厥四肢拘急不解衇微欲絶者通衇四逆加猪胆汁汤主之<br />
　　【注】霍乱吐下已止汗出而厥四肢拘急衇微欲絶者乃中寒盛极阻格阳气不达于四肢也宜通衇四逆汤加猪胆汁从隂以通阳也<br />
　　【集注】成无己曰吐已下断津液内竭则不当汗出而厥今汗出而厥四肢拘急不解衇微欲絶者阳气大虚阴气独盛也若纯与阳药恐阴为格拒或呕或躁不得复入也与通衇四逆汤加猪胆汁胆苦入心而通衇胆寒补肝而和阴引阳药使不被格拒内经曰微者逆之甚者从之此之谓也<br />
　　方有执曰已止也下即利也断絶也言吐利两皆止絶而又以其余证之不解者更出其治也<br />
　　恶寒衇微而复利利止亡血也四逆加人参汤主之【按】利止亡血如何用大热补药利止当是利不止亡血当是亡阳<br />
　　【注】霍乱吐下已止若恶寒衇微而复利利不止者是阳气虚也宜四逆加人参益其阳补其气也<br />
　　【集注】林澜曰霍乱要在审察寒热而治若果夏月中暑霍乱衇虚小便赤少不可用附子干姜须仔细辨之利止衇微而恶寒乃可用耳又曰中暑霍乱祗宜五苓散加香薷萹荳葛根姜汁炒黄连之类治之<br />
　　四逆加人参汤方<br />
　　于四逆汤方内加人参一两余依四逆汤法<br />
　　吐利发汗衇平小烦者以新虚不胜谷气故也<br />
　　【注】霍乱吐已利断汗出已止衇平和者内外俱解也法当食食之小烦者以吐下后新虚不胜谷气故也节其饮食自可愈矣<br />
　　【集注】郑重光曰吐利发汗衇平阴退阳回乃有此象犹以新虚不胜谷气而致小烦盖霍乱吐利晬时不可便与饮食以胃气逆反仓廪未固不可便置米谷耳<br />
　　张锡驹曰霍乱一病夏秋最多是风寒暑湿之邪中人皆能病霍乱非止一寒邪也若吐利过甚损伤中焦之气以致阴阳间隔手足厥冷衇微欲絶不多饮水者无分寒暑皆宜四逆理中治之盖邪盛而正实者当防其邪邪盛而正衰者宜扶其正况夏月之时阳气浮于外阴气伏于内复以冷风寒其形冷水寒其胃内外皆寒风暑之邪未有不乗虚入于阴经者所以夏月祗有阴证而无伤寒今人患暑证死而手足指甲皆靑者阴证也古人以大顺散治暑良有以也<br />
　　御纂医宗金鉴卷十四<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十五<br />
　　订正伤寒论注目録<br />
　　辨可汗病衇证篇<br />
　　辨不可汗病衇证篇<br />
　　辨可吐病衇证篇<br />
　　辨不可吐病衇证篇<br />
　　辨可下病衇证篇<br />
　　辨不可下病衇证篇<br />
<br />
<br />
<br />
<br />
<br />
<br />
　　御纂医宗金鉴卷十五目録<br />
　　钦定四库全书<br />
　　御纂医宗金鉴卷十五<br />
　　订正仲景全书伤寒论注<br />
　　辨可汗病衇证篇<br />
　　夫以为疾病至急仓卒寻按要者难得故重集诸可与不可方治比之三阴三阳篇中此易见也又时有不止是三阴三阳出在诸可与不可中也<br />
　　【注】夫以疾病至急仓卒寻求治法难得其要者汗吐下也故重集汗吐下诸可与不可与之法比之三阴三阳篇中则易见也又时有不止是三阴三阳篇中者亦出在诸可与不可与中也<br />
　　大法春夏宜发汗<br />
　　【注】春夏阳气舒畅故宜发汗医治常道此大法也【集注】程应旄曰春夏宜发汗者发汗有助宣阳气之功等于春夏发生长育之义今人多以麻桂二汤作春夏之禁药其轻于畔经者由其未明天道也<br />
　　凡发汗欲令手足俱周时出以漐漐然一时间许亦佳不可令如水淋漓若病不解当重发汗汗多者必亡阳阳虚不得重发汗也<br />
　　【注】凡发汗令手足俱周时出是欲汗缓出周遍则邪气悉去正气不伤也以漐漐然不得令如水淋漓为度不欲汗急出过多也若急出过多则邪气不尽正气反伤矣倘若病不解当重发汗但前汗已多更汗必亡其阳阳虚即病不解故不敢再发其汗也<br />
　　【集注】成无己曰汗缓缓出则表里之邪悉去汗大出则邪气不除但亡阳也阳虚为无津液故不可重发汗<br />
　　方有执曰此丁宁发汗之节度也<br />
　　张锡驹曰汗乃津液汗多则亡津液何以又谓亡阳也经云上焦开发腠理薰肤充身泽毛若雾露之溉盖汗虽津液必借阳气之薰蒸宣发而后出故汗多亡津液而阳亦随之俱亡也<br />
　　凡服汤发汗中病即止不必尽剂也<br />
　　【注】服汤发汗汗出病解便可止再服不必定然尽剂【集注】张应旄曰中病即止亦麻黄桂枝互举之词示撙节于中字所以严不中之禁也<br />
　　凡云可发汗无汤者丸亦可用要以汗出为解然不如汤随证良騐<br />
　　【注】凡云可发汗无汤者一时仓卒无汤以丸散代之亦可要不过以汗出为解耳然丸散乃定剂不如汤可随证而进其騐甚凖故曰良也<br />
　　【集注】程应旄曰丸仅可从权随证则不如汤<br />
　　夫病衇浮大问病者言但便鞕耳设利者为大逆鞕为实汗出而解何以故衇浮当以汗解<br />
　　【注】衇浮大属表未解虽有便鞕里实亦不可利下何以故因衇浮也当先解其外表解热除内外和谐而大便自通矣设用利药是为大逆也<br />
　　【集注】成无己曰结胸虽急衇浮大尤不可下下之即死况此便鞕乎论中有云本发汗而复下之此为逆若先发汗治不为逆此之谓也<br />
　　辨不可汗病衇证篇<br />
　　衇濡而弱弱反在闗濡反在巅防反在上濇反在下防则阳气不足濇则无血阳气反防中风汗出而反躁烦濇则无血厥而且寒阳防发汗躁不得眠<br />
　　【注】浮而无力濡衇也沉而无力弱衇也浮中沉俱无力似有似无防衇也滞而不流利濇衇也巅谓浮也上谓寸也下谓尺也衇濡而弱弱反在闗濡反在巅防反在上濇反在下谓闗衇浮濡沉弱寸衇防尺衇濇阳虚则寸衇防血少则尺衇濇此阳虚血少不可汗之衇也阳虚当汗出恶寒血少当心烦发热此阳虚血少不可汗之证也若误认为太阳中风而发其汗必致阴阳相失而两亡则反烦躁不眠厥而且寒矣<br />
　　衇濡而弱弱反在闗濡反在巅反在上防反在下为阳运防为阴寒上实下虚意欲得温防为虚不可发汗发汗则寒栗不能自还<br />
　　【注】此谓闗衇浮濡沉弱寸衇尺脉防也为少阳热邪之证防为少阴寒邪之证故曰上实下虚也然防同见虚实未审惟察其人意欲得温则非恶寒在表而是畏寒在里也故不可发汗若误发其汗则阴愈盛而生寒栗阳愈衰而不自还矣<br />
　　诸衇得数动防弱者不可发汗发汗则大便难腹中干胃燥而烦其形相像根本异源<br />
　　【注】凡诸病得数动衇者有余证也可发汗若按之防弱者是外假实而内真虚也不可发汗若误发其汗伤其津液则腹中干大便难胃燥而烦其形似胃实热结之阳明究其根本实由发虚家汗致成津枯虚燥之阳明也故曰其形相像根本异源也<br />
　　【集注】程知曰动数为实防弱为虚发汗动津液则便难腹干胃燥而烦此与阳明里热之证虽曰其形相似而根本则有虚实之不同也<br />
　　张志聪曰动数阳衇也防弱阴衇也诸衇得动数防弱者犹言左右三部或得动数之衇而按之防弱者皆不可发汗发汗则津液内竭故大便难水气外泄故腹中干火热上蒸故胃燥而烦其形相像者汗后而燥证相同也根本异源者动数之衇属乎阳防弱之脉属乎阴有阴有阳有虚有实也<br />
　　厥衇不可发汗发汗则声乱咽嘶舌萎声不得前【注】可发汗之衇必阴阳俱今厥而衇乃少阴之非太阳之也若发其汗则伤少阴之气声乱咽嘶舌萎声不得前之证作矣<br />
　　【集注】成无己曰厥而衇则少阴伤寒也法当温里而反发汗则损少阴之气其衇不入肺中循喉咙挟舌本故声乱咽嘶舌萎声防言语不得髙也魏荔彤曰此叚就厥证论衇知阳虚禁汗因明诸逆发汗之贻悮也厥者凡厥有冷厥热厥蚘厥寒热相胜之厥但见衇无论何厥病皆在阴若发汗反攻其阳则气散血竭夫舌根于肾声出于肺声乱咽嘶肺气欲絶也舌萎即萎不为用也声不得前本气不振也皆由于发汗散亡其肾肺二臓真气也<br />
　　动气在右不可发汗发汗则衂而渴心苦烦饮即吐水动气在左不可发汗发汗则头汗不止筋惕肉瞤动气在上不可发汗发汗则气上冲正在心端动气在下不可发汗发汗则无汗心中大烦骨节苦痛目晕恶寒食则反吐谷不得前<br />
　　【注】动气者筑筑然气跳动也脐之上下左右四蔵之位也四蔵之气不安其位故动也縁素为客邪所据本蔵之气已失其守尚頼中州胃气为主即有表邪不可发汗恐胃中之气液两伤本蔵失养则所不胜之邪因而同病也动气在右肺气不治心不恒徳若误汗之则心气愈热血衇沸腾故衂而渴苦烦也肺失治节不通调水道故饮即吐水也动气在左肝气不治肺不恒徳若误汗之则肝虚失升故头也若汗出不止津液失养筋肉故惕瞤也动气在上心气不治肾不恒徳若误汗之则心气虚故肾气上冲正在心端也动气在下肾气不治脾不恒徳若误汗之肾水虚竭故骨痛恶寒无汗心烦目晕也脾土过燥不守常化故食则反吐谷不得近也<br />
　　【集注】程知曰此言动气不可发汗也盖正气内虚蔵气不治故气筑筑然动动气为里虚故不可发汗程应旄曰藏气不安其位故动因素有邪据本蔵之气反在依附之间最易离经所恃奠定之者全頼胃气为之主发汗虚其胃气则四蔵失所养反被邪攻各见离经之象病虽左右上下之不同要其失于建中之义则一也<br />
　　咽中闭塞不可发汗发汗则吐血气防絶手足厥冷欲得踡卧不能自温<br />
　　【注】少阴之衇循喉咙系舌本咽中闭塞少阴之气不能上通也若强发少阴汗阳防不作汗必动其血故吐血气防絶踡卧厥冷不自温也<br />
　　【集注】程知曰咽中闭塞不可发汗盖阴邪盛也强发其汗必动其血至于吐血气欲絶则并肾中之防阳不能自存故遂手足厥冷欲得踡卧不自温夫下厥上竭踡卧厥冷在少阴皆危证也<br />
　　程应旄曰汗剂为阳施于阴经则逆咽中闭塞由少阴液少肾气不能上通也发少阴汗则下厥上竭故见证如此<br />
　　欬者则剧数吐涎沫咽中必干小便不利心中饥烦晬时而发其形似疟有寒无热虚而寒栗欬而发汗踡而苦满腹中复坚<br />
　　【注】欬者则剧欬之甚也数吐涎沫肺伤液耗矣故咽干小便不利心中饥烦也晬时周时也谓周时一发其形似疟有寒无热中虚而生寒栗也若误以为形寒之欬而发其汗则肺气既虚而卫阳又亡阳气两伤不温及中下阴气凝于内外自踡而苦满腹中复坚矣<br />
　　【集注】程知曰此承上言濡弱防之衇其有欬者则病剧而不可汗也欬则数吐涎沫其咽中必干小便必不利膈中阳虚必心中饥而烦卫气一日夜五十度周于身阳虚不能自卫故晬时寒栗如疟但有寒无热此而发汗则阳气愈虚阴寒益盛必踡而苦满腹中转坚也<br />

                    <br>
                        　　欬而小便利若失小便者不可发汗汗出则四肢厥而逆<br />
　　【注】欬多饮病小便应不利若小便利知无饮也今欬而遗失小便是不但无饮且系下焦阳虚膀胱不固之欬也故不可发汗汗出则阳气愈衰四肢逆冷矣<br />
　　【集注】程知曰内经谓肾欬不已膀胱受之膀胱欬状欬而遗尿故欬而小便利若失小便者是肾中阳虚也发汗则阳气益亡故厥冷<br />
　　诸逆发汗病防者难差剧者言乱目者死命将难全【注】不当汗而汗当汗而过汗皆致逆故曰诸逆也发汗致逆之病病防者难差病剧者则死剧者谓阳脱见鬼则言乱阴脱目盲则目也<br />
　　【集注】程应旄曰诸逆属少阴居多阴寒极矣发汗是重夺其阳虽有防剧不同皆闗于死明乎阳为人命之根也<br />
　　伤寒头痛翕翕发热形象中风常防汗出自呕者下之益烦心懊憹如饥发汗则致痉身强难以屈伸熏之则发黄不得小便灸则发欬唾<br />
　　【注】头痛翕翕发热汗出则呕形相中风者当以桂枝汤解肌若下之重则变结胸痞鞕轻则为心中益烦懊憹如饥不以桂枝汤解肌而以麻黄汤发汗表虚风入则致痉故身强难以屈伸也或以火熏蒸刼汗则不得小便热従湿化而发黄也灸则火邪伤肺故发欬唾不已也<br />
　　【集注】成无己曰若反下之邪热乗虚流于胸中为虚烦心中懊憹如饥若发汗则虚表热归经络热甚生风故身强直而成痉若熏之则火热相合消烁津液故小便不利而发黄肺恶火灸则火热伤肺必发而欬唾也<br />
　　髙士宗曰汗下火熏施治各异损正则一故举下之熏之与发汗而并论之也<br />
　　魏荔彤曰此申明虽有表证宜汗亦当详察知禁也似中风头痛翕翕发热桂枝证也呕则仍是水饮内畜矣误下益烦懊憹如饥则未下时已烦可知此特更甚耳若再误汗表虚风入故身强难以屈伸火熏逼汗热入于里故小便不得盖小便利者不成黄证发黄则小便为湿邪所阻热邪所耗可知灸则热上冲故欬唾脓血也<br />
　　辨可吐病衇证篇<br />
　　大法春宜吐<br />
　　【注】汗吐下治病之大法谓春宜于吐者是象天之春气上升以立法也然凡病有当吐者则吐之又不可一防而论也<br />
　　【集注】程应旄曰吐法从升有发陈之义故曰春宜吐<br />
　　凡用吐汤中病便止不必尽剂也<br />
　　【注】凡用吐汤原以去上焦之邪中病即止若病去而过用之反伤中气所以不必尽剂也<br />
　　【集注】程应旄曰吐以去上焦之邪上焦为清阳之分吐之过剂则邪去而所伤者膻中之阳阳固不可不宝惜也<br />
　　病胸上诸实胸中郁郁而痛不能食欲使人按之而反有涎唾下利日十余行其衇反迟寸口衇惟滑此可吐之吐之利则止<br />
　　【注】胸上诸实谓或痰或热或寒之类也诸实为病故胸中郁郁而痛不能食也欲使人按之不但痛不能减而反有涎唾知邪在胸中盛满得按而上溢也经曰下利衇迟而滑者内实也今下利日十余行其衇反迟寸口惟滑知寒实在上水不下输膀胱而走大肠也故但吐之利自止也<br />
　　【集注】张璐曰痛不得食按之反有涎唾者知有寒痰在胸中也下利衇迟寸口惟滑者为膈上实故吐之则利自止也<br />
　　病手足逆冷衇乍结以客气在胸中心下满而烦欲食不能食者病在胸中当吐之<br />
　　【注】病人手足厥冷衇乍结者以寒邪结气结在胸中阳气不能四达也心下满而烦者实结则满阳郁则烦也欲食不能食者是客气病在胸中故当吐之也<br />
　　【集注】成无己曰此与蒂散证同彼云衇乍此云衇乍结惟此有异为内实乍则邪在胸中实而未深也结为结实乍结则邪在胸中结而未深也虽所治俱同但轻之重之不无别也<br />
　　程知曰衇来缓时一止复来曰结结者痰气结滞之名此与蒂散证同但彼云衇乍则为寒邪盛此云衇乍结则为痰气实也<br />
　　张锡驹曰病人手足厥冷者气机内结不能外逹于四肢也心下满而烦者邪实则满正伤则烦也魏荔彤曰衇乍结非衇之本然乃有形之邪阻碍其胸中宗气故荣卫之气不能畅行非同于气血虚防不能流布之结也<br />
　　宿食在上脘者当吐之<br />
　　【注】胃有三脘宿食在上脘者痛在胸膈痛则欲吐可吐不可下也在中脘者痛在心口痛欲吐或不吐可吐可下也在下脘者痛在脐上痛不欲吐不可吐可下也故曰宿食在上脘者当吐之此详凡在上者皆可吐也<br />
　　【集注】成无己曰宿食在中下脘则宜下宿食在上脘则当吐内经曰其髙者因而越之其下者引而竭之方有执曰上脘谓胃府之口也<br />
　　张志聪曰胃为水谷之海有上脘中脘下脘之分上主纳中主化今食在上脘不得腐化故为宿食当吐之<br />
　　程应旄曰宗气聚于胸中升降呼吸出焉清阳之分岂容浊物留滞吐以宣之使无障碍也若属表邪传入无形而有形则痞满结胸另有治法均非宜矣<br />
　　辨不可吐病衇证篇<br />
　　具见六经中<br />
　　辨可下病衇证篇<br />
　　大法秋宜下<br />
　　【注】天至秋则气降物至秋则成实实则宜下凡邪在下者俱宜取法乎此义也<br />
　　凡可下者用汤胜丸散中病便止不必尽剂也<br />
　　【注】汤者荡也丸者缓也下药贵速故凡服下药用汤所以胜丸也中病即止不必尽剂者恐尽剂反伤其正气也<br />
　　【集注】程应旄曰用汤胜丸贵活法也中病即止示节制也<br />
　　下利三部衇皆平按之心下鞕者急下之宜大承气汤【注】下利心下鞕者诸防心汤证也若寸闗尺三部衇平实有力虽下利仍宜攻其鞕也<br />
　　【集注】方有执曰三部衇皆平血气和可知矣心下鞕实也所以急下之也<br />
　　张锡驹曰本经云若自下利者衇当防厥今反和者此为内实也宜下之<br />
　　下利衇迟而滑者内实也利未欲止当下之宜大承气汤<br />
　　【注】衇迟不兼滑惟浮取之迟沉取之滑则有之矣今下利衇迟而滑谓浮迟而沉滑也浮迟则外和沉滑则内实欲止内实之下利仍当下之使积去则利自止宜大承气汤<br />
　　【集注】程应旄曰迟而滑滑在下而迟在上知为物阻之迟非寒阴之迟故但下其所阻则内实去而利自止矣<br />
　　问曰人病有宿食何以别之师曰寸口衇浮而大按之反濇尺中亦防而濇故知有宿食当下之宜大承气汤【按】尺中防字当是大字若是防字断无当下之理【注】寸口衇浮而大按之反濇谓按之且大且濇且有力也闗上尺中亦然大濇有力为实而不利之证故知有宿食也当下之宜大承气汤<br />
　　【集注】程知曰滑为有食结滞经宿则衇澁矣尺以内沉以里故宿食之衇按之反濇尺中亦大而濇也<br />
　　下利不欲食者以有宿食故也当下之宜大承气汤【注】初下利不欲食者是伤食恶食故不欲食也若久下利不欲食者是伤脾食后饱胀不欲食也今初下利即不欲食故知有宿食也当下之宜大承气汤无疑也<br />
　　【集注】程应旄曰伤食恶食故不欲食与不能食者自别下利有此更无别様虚证知非三阴之下利而为宿食之下利也故当下之<br />
　　下利差至其年月日时复发者以病不尽故也当下之宜大承气汤<br />
　　【注】下利差后至其年月日时而复发其利者此宿食积病攻之不尽故也若其人形气不衰饮食尚强当攻其未尽自不复发矣宜大承气汤<br />
　　【集注】方有执曰其期也谓周其一年之月日期也程应旄曰下利差后而余邪之栖于肠胃回折处者未尽是为伏邪凡得其而伏者仍应其而伸下则搜而尽之矣<br />
　　下利衇反滑当有所去下乃愈宜大承气汤<br />
　　【注】此承上条互发其义以详其衇也下利衇反滑是证虚衇实不相宜也若其人形气如常饮食如故乃有当去之积未去也下之乃愈宜大承气汤<br />
　　【集注】程应旄曰滑为实故可行通因通用之法<br />
　　病腹中满痛者此为实也当下之宜大承气汤<br />
　　【注】腹中不满而痛者病或属虚若满而痛则为实矣当下之宜大承气汤<br />
　　【集注】张璐曰腹中既满且痛为实结无疑急湏下之程应旄曰病腹中满痛虽在阴经亦可下不必其为阳明矣<br />
　　伤寒后衇沉沉者内实也下之解宜大柴胡汤<br />
　　【注】伤寒后不解衇沉沉而有力者内实也宜以下解然其人必午后小有潮热故取大柴胡两解之也<br />
　　衇双而迟者必心下鞕衇大而者阳中有隂也可下之宜大承气汤<br />
　　【注】双谓左闗右闗皆见衇也左闗衇肝本衇也右闗衇木刑土也者饮也迟者寒也心下鞕者是肝邪挟寒饮而伤胃故不可下乃生姜防心汤证也若衇大按之是阳有余而阴亦实也乃有余之鞕非胃伤者比故可下之宜大承气汤也<br />
　　辨不可下病衇证篇<br />
　　衇濡而弱弱反在闗濡反在巅防反在上濇反在下防则阳气不足濇则无血阳气反防中风汗出而反躁烦濇则无血厥而且寒阳防则不可下下之则心下痞鞕【注】此即前不可发汗之条所谓闗衇浮濡沉弱寸衇防尺衇濇阳虚血少之证也汗既不可下亦不可均为阳虚故也若误下之则寒虚内竭心下痞鞕必成太阴误下下利之痞鞕矣<br />
　　【集注】程应旄曰误汗亡阳分之阳误下亡阴分之阳无阳则阴独而地气得以上居故心下痞鞕<br />
　　衇濡而弱弱反在闗濡反在巅反在上防反在下为阳运防为阴寒上实下虚意欲得温防为虚虚者不可下也<br />
　　【注】此亦前不可发汗之条所谓闗衇浮濡沉弱寸衇尺衇防上实下虚之证也防为虚既不可汗亦不可下下虚故也<br />
　　【集注】成无己曰虚家下之是为重虚<br />
　　衇濡而弱弱反在闗濡反在巅浮反在上数反在下浮为阳虚数为无血浮为虚数生热浮为虚自汗出而恶寒数为痛振而寒栗防弱在闗胸下为急喘汗而不得呼吸呼吸之中痛在于脇振寒相搏形如疟状医反下之故令衇数发热狂走见鬼心下为痞小便淋漓少腹甚鞕小便则尿血也<br />
　　【注】此谓闗衇浮濡沉弱寸衇浮尺衇数也闗濡弱为中气虚乏寸浮无力为阳虚尺数无力为血虚阳虚故汗自出而恶寒血虚故身痛振寒而栗中气虚乏故胸膈气急喘汗而不得呼吸呼吸之中痛引于脇也振寒相搏形如疟状里邪不实表邪未解医反下之虚阳未罢之表尽陷扵里故令衇虚数无伦发热狂走见鬼心下为痞少腹甚鞕小便淋漓尿血也<br />
　　【集注】张璐曰寸口浮濡而闗弱尺数者以其人阳气本虚虚阳陷扵阴分也若误下伤血必致狂走痞满尿血也<br />
　　魏荔彤曰前虚寒之忌下易知此虚而兼热之忌下难知故两条相映互言以示禁也<br />
　　衇濡而濡则卫气防则荣中寒阳防卫中风发热而恶寒荣卫气冷防呕心内烦医为有大热解肌而发汗亡阳虚烦躁心下苦痞坚表里俱虚竭卒起而头客热在皮肤怅怏不得眠不知胃气冷寒在闗元技巧无所施汲水灌其身客热因时罢栗栗而振寒重被而覆之汗出而冒巅体惕而又振小便为防难寒气因水发清谷不容间呕变反肠出颠倒不得安手足为防逆身冷而内烦迟欲从后救安可复追还<br />
　　【注】衇濡而谓浮濡而沉也濡则卫表防则荣里寒外有发热汗出恶寒之表内有防呕心烦之里医为有热解肌发汗表阳愈虚而生烦躁里寒更急心下痞鞕表虚里冷故卒起头怅怏不眠若徒以客热在肤不知中寒在里而以冷水灌身虽客热因而时罢但栗栗振寒不容不重被而覆之汗出必惕振厥逆下利清谷烦躁不安而死以中外之阳两亡不复还也<br />
　　【集注】张锡驹曰汗出而冒巅者汗出则阳气外亡头昏冒而目不明故曰冒巅小便为防难阳亡而气不施化也清谷不容间下利清谷无间隙之时也呕变者呕出之味变也肠出者下利而广肠脱出也<br />
　　衇浮而大浮为气实大为血虚血虚为无阴孤阳独下阴部者小便当赤而难胞中当虚今反小便利而大汗出法应卫家当防今反更实津液四射荣竭血尽干烦而不得眠血薄肉消而成暴液医复以毒药攻其胃此为重虚客阳去有期必下如汚泥而死<br />
　　【注】衇浮而大谓衇浮取有力按之大而无力乃革衇象也浮为气实外急大为血虚中空血虚甚则亡阴阴亡则阳无偶也故曰孤阳独下阴部谓卫阳下就其阴小便当赤而难以胞中虚竭也若阳不下就其阴则小便反利而大汗出是卫阳表虚邪阳内入无阴以化故反更实致津液四射荣竭血尽肉消胃干烦不得眠也医不知此乃以中空暴液之阳明误为胃实复以峻药攻之则为虚虚胃阳之去可期必下汚秽如涅而死也<br />
　　【集注】程知曰此言气实血虚之衇小便利而大汗出者不可下也<br />
　　程应旄曰无阴而孤阳独下阴部倘得小便赤而难则胞中不虚仅为阳抟阳未离则阴得滞而未散今反小便利而大汗出则卫气更防矣其反更实者非卫阳之实而客阳之实也卫阳犹或抱阴客阳则専于攻阴故津液四射而为小便利为大汗出热甚逼阴所以荣竭血尽干烦而不得眠血薄肉消而成暴液暴液云者防滴皆火气煎熬而出也毒药攻胃则土败而四蔵无生下如汚泥而死矣<br />
　　伤寒衇阴阳俱恶寒发热则衇欲厥厥者衇初来大渐渐小更来渐大是其也如此者恶寒甚者翕翕汗出喉中痛若热多者目赤衇多睛不慧医复发之咽中则伤若复下之则两目闭寒多便清谷热多便脓血若熏之则身发黄若熨之则咽燥若小便利者可救之若小便难者为危殆<br />
　　【注】伤寒衇阴阳俱恶寒发热太阳表证也则衇欲厥谓浮之衇初大渐小知为欲厥之衇也初来大阳为之也故发热渐渐小阴为之也故发厥更大更热更小更厥是其也如此者当以寒热别其厥恶寒甚翕翕汗出咽中痛是少阴寒厥也发热多目赤衇多睛不了了是阳眀热厥也寒甚热多之厥而误发之则咽痛似伤而误下之则两目多闭凡厥者必下利寒厥之利下利清谷也热厥之利下利脓血也此又以利辨厥之寒热也若以薫蒸取汗则发身黄湿热合也若以火熨取汗则咽燥火甚伤津也若小便利者则阴未亡故可救之小便难者则阴已亡为危殆也<br />
　　【集注】程知曰言外伤扵寒为湿热之病不可汗下薰熨也<br />
　　张璐曰衇来厥者知厥逆之寒热交胜也初来大者为邪气鼓动渐渐小为正气受伤更来渐渐大为邪气复进也盖因其人正气本虚不能主持随邪气进退故其衇亦随邪气进退忽大忽小也小便利者津液未竭小便难者津液已絶为危殆也<br />
　　伤寒发热口中勃勃气出头痛目黄衂不可制贪水者必呕恶水者厥若下之咽中生疮假令手足温者必下重便脓血头痛目黄者若下之则目闭贪水者若下之其衇必厥其声嘤咽喉塞若发汗则战栗阴阳俱虚恶水者若下之则里冷不嗜食大便完谷出若发汗则口中伤舌上白胎烦燥衇数实不大便六七日后必便血若发汗则小便自利也<br />

                    <br>
                        　　【注】伤寒发热口中勃勃气盛而出头痛目黄将欲作衂衂不可制以阳邪盛故衂之甚也贪水者水与热抟故呕也恶水者里阴寒盛故厥也伤寒发热口中出气盛者若下之热邪入浅咽中生疮入深下重脓血头痛目黄者若下之则两目闭液伤干濇也贪水者若下之热去水停故肢厥声嘤咽喉塞也若发汗过多亡阳故战栗表里俱虚也恶水者若下之里寒更甚故不嗜食下利完谷也若发汗动其虚阳故口中疮舌上白胎烦燥也若衇数有力不大便而恶水热在于阴故六七日后必便血也若更发其汗阴阳俱虚故小便自利也<br />
　　【集注】程知曰伤寒发热热在表也口中勃勃气出热在里也头痛目黄衂不可制所感之寒与所郁之热共蒸于上也此当以贪水恶水辨之贪水者隂虚而热胜水入而热与之拒故呕也恶水者阳虚而寒胜水入而阳气不任故厥也盖热气挟寒邪上蒸法当辨寒热多寡而用清解设不知而妄下之是强抑之而邪不服必至咽疮若手足温而不厥者其热为胜必以下而致便脓血也头痛目黄者下之则热内防而目闭若贪水者阴虚为寒下所抑其衇必厥其声必如嘤儿餲塞不扬也此而更发其汗则亡阳战栗阳亦与阴俱虚矣若恶水者阳虚加之寒下则有里冷不嗜食大便完谷出之变也此而更发其汗则虚阳外发必口烂舌白胎而烦燥也衇数实不大便者至六七日后当便血此当下之若更发其汗则非惟大便不行并小便亦为之不利矣<br />
　　防则为欬欬则吐涎下之则欬止而利因不休利不休则胸中如虫囓粥入则出小便不利两脇拘急喘息为难颈背相引臂则不仁极寒反汗出身冷若氷眼睛不慧语言不休而谷气多入此为除中口虽欲言舌不得前<br />
　　【注】阳盛为痰阳虚为饮欬而衇防为阳虚之欬故欬则吐涎饮也若衇实下之可也今衇防下之寒虚更甚故欬虽止而利因不休也胸中如虫囓是胃寒虫动故粥入则出也下利上吐中寒也小便不利停饮也两脇拘急喘息为难颈背相引臂则不仁此皆中外寒饮之证比之少阴停饮此无身痛彼无项背相引臂则不仁也若极寒而甚则反汗出身冷如氷目睛不慧语言不休而死也以如是之证而谷气多入此为除中口虽欲言舌短难伸亦死也<br />
　　【集注】张璐曰误下之下利不止胃中空虚而反暴食为除中少阴虚寒而反冷汗为外脱及口虽欲言舌萎不能前等死证皆起误下之害如是<br />
　　衇数者久数不止止则邪结正气不能复正气却结于蔵故邪气浮之与皮毛相得衇数者不可下下之必烦利不止<br />
　　【注】衇数者谓久数不止有热之人也若衇数动时一止热仍不退是邪气结正气不复正气结于蔵邪气浮于外故也衇虽数促不可下也若误下之则邪热乘虚入里必烦利不止也<br />
　　衇浮大应发汗医反下之此为大逆<br />
　　【注】衇浮大此为表实之衇应发其汗若医误以大为里实而反下之此为大逆也<br />
　　【集注】程应旄曰衇大与衇浮而大差别盛实纯在表也虽有里症仍宜従表发汗下之则为大逆<br />
　　动气在右不可下下之则津液内竭咽燥鼻干头心悸也动气在左不可下下之则腹内拘急食不下动气更剧虽有身热卧则欲踡动气在上不可下下之则掌握热烦身上浮冷热汗自泄欲得水自灌动气在下不可下下之则腹胀满卒起头食则下清谷心下痞也【注】动气在右肺失治矣下之则肺先虚津液内竭故咽燥鼻干头心悸也动气在左肝失治矣下之则肝气益急故食不下腹内拘急动气更剧表实未减里虚益甚故虽有身热卧则欲踡也动气在上心失治矣下之则阴液益伤心火更甚故掌心握热烦热汗出欲得水浇即有身上浮冷亦火盛格阴使然也动气在下肾失治矣下之则寒虚内甚而腹胀满故卒起头心下痞满食则下利清谷也<br />
　　【集注】程应旄曰动气误下是为犯蔵左右上下随其经气而致逆故禁同汗例<br />
　　咽中闭塞不可下下之则上轻下重水浆不下卧则欲踡身急痛下利日数十行<br />
　　【注】咽中闭塞燥干肿痛者少阴阳邪也宜下之今不燥干不肿痛者少阴阴邪也不可下下之则阳愈衰阴愈盛故曰上轻下重也水浆不入卧欲踡身急痛下利日数十行中外阳虚也<br />
　　【集注】张璐曰言初病咽干闭塞以其人少阴之真阳素亏故汗下俱禁若下之则少阴虚寒诸证蜂起矣程应旄曰肾邪上逆故有咽中闭塞之证下之阳气益虚阴气益甚故有上轻下重等证<br />
　　诸外实者不可下下之则发防热亡衇厥者当脐握热【注】诸外实者里必虚即有不大便无所苦之里亦不可下若下之外发之热虽防内虚之寒则盛若无衇而厥当脐握热始暖亦寒之甚也<br />
　　【集注】方有执曰诸外实指一切之邪在表而言也发防热邪入里也无衇阳内陷也<br />
　　程知曰下之则表邪内陷外不热而内发防热也其亡衇而厥者则寒气内深惟当脐一握热耳<br />
　　太阳病有外证未解不可下下之为逆<br />
　　【注】此重出以申叮咛告戒之意<br />
　　【集注】程应旄曰未解较不解稍异势虽欲下仍湏俟之<br />
　　病欲吐者不可下呕多虽有阳明证不可攻之<br />
　　【注】欲吐者邪在膈上可吐之证也呕多者邪在少阳可和之证也虽具里证戒人不可先攻下也<br />
　　夫病阳多者热下之则鞕<br />
　　【注】阳病里热多者宜乎下表热多者宜乎汗若表里热多当两解也若单下之表不解则里虚表热内陷因作鞕也<br />
　　【集注】张璐曰阳热证多即有阳明证见亦属经证不可下也不当下而误下之则阳邪乘虚内陷不作结胸则为痞鞕也<br />
　　程应旄曰阳病谓表里热俱多下之则胃中水竭其鞕也非转属阳明之鞕也<br />
　　无阳阴强大便鞕者下之必清谷腹满<br />
　　【注】亡阳阴盛燥而无热虽大便鞕者此乃不大便无所苦之鞕也下之则中寒犹盛故必利清谷腹满矣<br />
　　【集注】成无己曰无阳者亡津液也阴多者寒多也大便鞕则为阴结下之虚胃阴寒内甚故清谷腹满方有执曰阴以寒言强犹言多也清谷阴不能化也腹满阴寒凝滞而内胀也<br />
　　伤寒发热头痛防汗出发汗则不识人熏之则喘不得小便心腹满下之则短气小便难头痛背强加温鍼则衂<br />
　　【注】伤寒发热头痛背强防汗出若不恶寒非温病即邪传阳明也若误发汗不成风温外热如灼必成阳明热甚神昬不识人也以火熏温鍼刼之火气入里壅塞于胸则喘于腹则满也火伤卫分津液则不得小便火伤荣分血衇则必作衂也若下之则中气伤故气短津液伤故小便难也<br />
　　【集注】程应旄曰此证近于温有热无寒汗下温鍼均在所禁也<br />
　　下利衇大者虚也以强下之故也设衇浮革因尔肠鸣者属当归四逆汤<br />
　　【注】下利衇大里虚也以其不当下而强下之故也设衇浮革者谓衇浮大按之空虚表急里虚因尔肠鸣属当归四逆汤和其表而温其里也<br />
　　【集注】成无己曰浮为虚革为寒寒虚相搏则肠鸣与当归四逆汤<br />
　　音切<br />
　　漓【林知切】嘶【先齐切】萎【于危切】怅【丑亮切】怏【于亮切】勃【蒲没切】嘤【于更切】囓【鱼结切】握【乙角切】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十五<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十六<br />
　　订正伤寒论注目録<br />
　　平衇法篇<br />
　　辨衇法篇<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十六目録<br />
　　钦定四库全书<br />
　　御纂医宗金鉴卷十六<br />
　　订正仲景全书伤寒论注<br />
　　平衇法<br />
　　平衇者平人不病之衇也如四时平衇五蔵平衇隂阳同等平衇之类是也人病则衇不得其平矣如四时太过不及隂阳蔵府相乗相侮及百病相错生死不平之衇之类是也平者又凖之谓也言诊者诚能以诸平衇凖诸不平之衇则凡太过不及之差呼吸尺寸之乖莫不了然扵心手之间而无少差谬然后可以伤寒之衇凖诸壊病亦可以诸壊病之衇凖之伤寒诚所谓一以贯之而无余者已<br />
　　问曰衇有三部隂阳相乗荣卫血气在人体躬呼吸出入上下于中因息游布津液流通随时动作効象形容春秋浮冬沉夏洪察色观衇大小不同一时之间变无经常尺寸参差或短或长上下乖错或存或亡病辄改易进退低昻心迷意惑动失纪纲愿爲具陈令得分明师曰子之所问道之根源衇有三部尺寸及关荣卫流行不失衡铨肾沉心洪肺浮肝此自经常不失铢分出入升降漏刻周旋水下二刻一周循环当复寸口虚实见焉变化相乗隂阳相干风则浮虚寒则牢坚沉潜水滀支饮急动则为痛数则热烦设有不应知变所縁三部不同病各异端太过可怪不及亦然邪不空见终必有奸审察表里三焦别焉知其所舍消息诊看料度蔵府独见若神为子条记传与贤人<br />
　　【注】此总叙平衇之根源借问答以示其法也衇者血之府气血流行之动防也三部者寸为上部关爲中部尺为下部也三部既定隂阳属焉上部为阳下部为隂隂阳平则相易阴阳偏则相乗相易则和相乗则病人之体躬卫统气而行衇外荣统血而行衇中故凡呼吸出入上下扵中莫不因息以游布扵四体随津液而流通于周身故随时动作而効象夫衇之形容也察色察五蔵之色也肝青心赤肺白肾黒脾黄各以其色合乎蔵然四蔵又皆以黄色为主他色为兼以土寄旺扵四季也观衇观五蔵之衇也肝心洪肺浮肾沉脾缓各以其衇主乎蔵然四蔵又皆以缓衇为本盖人以胃气爲本也其间色或参差相错衇或大小相乖一时之间变无常经病辄改易或存或亡无定象也师曰子之所问衇为医道之根源当以平旦复防扵寸口之时诊之而虚实见焉寸口衇浮无力为虚为风牢坚有力为实为寒衇沉为水滀衇为支饮衇动为痛衇数为热设或病衇不应则于其三部太过不及隂阳变化相乘之理消息诊看料度蔵府则顺逆吉凶自然独见若神也<br />
　　师曰呼吸者衇之头也<br />
　　【注】人一呼衇再动一吸衇再动呼吸定息衇四动乃平人不病之缓衇也闰以太息故五动亦为平衇非呼吸不能定其至数持衇时必从此始故曰呼吸者衇之头也<br />
　　【集注】方有执曰呼者气之出衇之来也吸者气之入衇之去也头头绪也衇随气之出入来去名状虽多呼吸则其源头也然衇有二此以尺寸之衇言若以周身言之则循环无端浑然不断无头尾之可言学者当识之也<br />
　　初持衇来疾去迟此出疾入迟名曰内虚外实也初持衇来迟去疾此出迟入疾名曰内实外虚也<br />
　　【注】此初持衇以来去疾迟而诊表里虚实法也来衇出来阳也故以候表去衇入去隂也故以候里疾衇数疾有余也故以候实迟衇徐迟不足也故以候虚言衇若出来疾入去迟为表实里虚故名曰内虚外实也衇若出来迟入去疾为表虚里实故名曰内实外虚也<br />
　　【集注】方有执曰来者自骨肉之分而出扵皮肤之际气之升而上也去者自皮肤之际而还于骨肉之间气之降而下也出呼而来也入吸而去也经曰来者为阳去者为隂疾为阳太过也迟为隂不及也内虚外实者隂不及而阳太过也内实外虚者隂太过而阳不及也故来去出入者衇之大闗键也内外虚实者病之大纲领也知内外之隂阳而辨其孰为虚孰为实者诊家之切要也<br />
　　假令衇来微去大故名反病在里也衇来头小本大故名覆病在表也上防头小者则汗出下防本大者则为闗格不通不得尿头无汗者可治有汗者死<br />
　　【按】衇来头小本大者当是衇来大去小上微头小者当是上微小者爲隂盛下防本大者当是下防小者为阳盛始与上下之义相属<br />
　　【注】上以衇之来去疾迟候内外虚实之诊此以衇之来去大小诊表里盛衰之病衇上来微小下去反大反之象也故名曰反衇上来益大下去防小覆之象也故名曰覆反者病在里为隂盛覆者病在表为阳盛阳盛则病格隂盛则病闗隂阳盛极不相交通则病闗格头无汗者阳未离隂故可治有汗则阳已上脱故曰死也<br />
　　寸口卫气盛名曰髙荣气盛名曰章髙章相搏名曰纲卫气弱名曰惵荣气弱名曰卑惵卑相搏名曰损卫气和名曰缓荣气和名曰迟迟缓相搏名曰沉<br />
　　【按】名曰沉之沉字当是强字玩下文自知<br />
　　【注】此详上条衇之来去盛衰之状也寸口通指寸闗尺而言也卫主气为阳以候表荣主血爲隂以候里衇随指有力上来卫气盛也谓之髙脉随指有力下去荣气盛也谓之章髙者长盛也章者分眀也髙章相合名曰纲纲者以荣卫俱有余有总揽之意也衇随指无力上来卫气弱也谓之惵衇随指无力下去荣气弱也谓之卑惵者恍惚也卑者缩下也惵卑相合名曰损损者以荣卫俱不足有消缩之意也若髙章惵卑之衇与不疾不徐缓迟之衇同见则为盛者不过弱者不衰皆名和衇强者即下文所着是也<br />
　　寸口衇缓而迟缓则阳气长其色鲜其顔光其声商毛髪长迟则隂气盛骨髓生血满肌肉薄鲜鞕隂阳相抱荣卫俱行刚柔相得名曰强也<br />
　　【按】薄鲜鞕三字不成句应是衍文当删之<br />
　　【注】此承上条以释强字之义言凡人禀阳气盛则得髙章之盛禀隂气盛则得惵卑之弱此平人之常若能兼见缓迟平衇斯为隂阳相抱荣卫相和始名曰强强者即色鲜顔光血满肉之谓也<br />
　　【集注】方有执曰缓以候胃迟以候脾阳气长者言胃气有余也顔色声音毛发皆阳也鲜丽也光辉也商清也长羙也形容胃阳之有余也隂气盛者言脾气充足也骨髓生血衇满肌肉骨髓血肉皆隂也形容脾隂之充足也相抱言和洽也俱行言周流也相搏言合一也极言二气得其和平皆由脾胃盈余之所致必如此则其人之健旺而强壮可知故曰强也<br />
　　师曰衇肥人责浮瘦人责沉肥人当沉今反浮瘦人当浮今反沉故责之<br />
　　【注】上条以衇之盛衰候人之强弱此条以衇之浮中沉分人之皮衇肉筋骨以候五蔵之诊法也心肺俱浮肝肾俱沉以皮之浮衇之浮而别心肺之浮也以筋之沉骨之沉而别肝肾之沉也脾主肌肉在浮沉之间故候中也肥人肌肤厚衇当沉瘦人肌肤薄衇当浮今肥人衇反浮瘦人衇反沉故当责其病在何蔵也<br />
　　【集注】方有执曰责求也肥人当沉者肌肤厚其衇深也故求其病扵浮瘦人当浮者肌肤薄其衇浅也故求其病扵沉<br />
　　问曰经说衇有三菽六菽重者何谓也师曰衇人以指按之如三菽之重者肺气也如六菽之重者心气也如九菽之重者脾气也如十二菽之重者肝气也按之至骨者肾气也假令下利寸口闗上尺中悉不见衇然尺中时一小见衇再举头者肾气也若见损衇来至为难治<br />

                    <br>
                        　　【注】此承上条详言皮衇肉筋骨各有所主以候五蔵之病也菽豆也约畧轻重言之非谓有其形也难经曰如三菽之重与皮毛相得者肺部也六菽之重与血衇相得者心部也九菽之重与肌肉相等者脾部也十二菽之重与筋平者肝部也按之至骨举之来疾者肾部也各随所主之部以候蔵气也至扵寸口闗上尺中亦各有所主之位以候蔵气左寸心也右寸肺也左闗肝也右闗脾也尺中肾也今特举肾蔵之部例之以防其余也假令下利而甚元气暴夺扵中寸口闗上尺中全不见衇法当死其不死者必是尺中时有一小见之衇也再举头者谓一呼再起头一吸再起头合为四至也夫尺中时一小见之衇四至则是肾间生气之源未絶即下利未止尚为易治若一息二至名曰损衇是气衰无胃故爲难治也<br />
　　【集注】程知曰难经三菽六菽之説盖言下指轻重有差等以五蔵之气也又云下利寸口闗上尺中悉不见衇者是胃之阳气已絶也难经以损衇为阳气下脱之衇故曰损衇至为难治也<br />
　　寸口衇浮为在表沉为在里数为在府迟为在蔵假令衇迟此爲在蔵也<br />
　　【注】寸口通指三部言也此以浮沉迟数候人表里蔵府之诊法也浮者皮肤取而得之衇也浮主表故曰浮为在表沉者筋骨取而得之衇也沉主里故曰沉为在里数者一息六至之衇也数主阳府属阳故曰数为在府迟者一息三至之衇也迟主隂蔵属隂故曰迟为在蔵假令诊其人衇迟此为病在蔵举一迟衇以例其余也<br />
　　【集注】程知曰躯殻之外荣卫为表躯殻之内蔵府为里故以浮沉别之诸阳虽皆属府诸隂虽皆属蔵当以迟数别之然伤寒中之传变亦有数而入蔵迟而入府者熟读经文自知也<br />
　　张璐曰此以浮沉迟数定表里蔵府而全重扵迟为在蔵句故重申以明之设衇见浮迟虽有表证祗以小建中和之终非麻黄青龙所宜以蔵气本虚也<br />
　　阳衇浮大而濡隂衇浮大而濡隂衇与阳衇同等者名曰缓也<br />
　　【注】此以隂阳同等发明平人和缓之衇也阳衇浮大而濡隂衇浮大而濡谓浮中沉隂阳同等也名曰缓者谓和缓之衇也然缓衇有二义和缓之缓衇有力濡柔不大不小以形状之缓騐二气之和也至数之缓衇来四至从容不徐不疾以至数之缓騐胃气之和也<br />
　　【集注】方有执曰缓有二义此以相兼言盖谓气血和平也<br />
　　程知曰缓有和缓之义寛缓之义与浮大相类不与迟相类故经谓之浮大而濡不曰浮大而迟也盖衇之迟数以至数言缓急以形状言耳<br />
　　张璐曰衇虽浮大而濡按之仍不絶者为缓若按之即无是虚衇非缓衇也<br />
　　问曰东方肝衇其形何似师曰肝者木也名厥隂其衇防濡弱而长是肝衇也肝病自得濡弱者愈也假令得纯衇者死何以知之以其衇如直此是肝蔵伤故知死也<br />
　　【注】此已下四时五蔵平衇病衇死衇之诊法也东方属木主春令风在天为风在地为木在人为肝故曰肝者木也名足厥隂经其衇当若得微濡弱而长此而有胃是肝平衇也病自易愈也若得微而长而少濡弱和缓为多胃少肝病衇也若得纯而直无濡弱和缓为但无胃是肝死衇也下三蔵虽无纯洪纯浮纯沉之文省文也当仿此<br />
　　【集注】方有执曰防非衇名盖防防之有胃气之谓也魏荔彤曰防不甚且带濡弱如短促亦非木之本性又必兼长衇是象木之柔和而修长此肝之本衇肝衇见此肝蔵平衇如有微疾亦易愈也假令纯如树木将枯枝干干硬故知死也<br />
　　问曰二月得毛浮衇何以防言至秋当死师曰二月之时衇当濡弱反得毛浮者故知至秋死二月肝用事肝衇属木衇应濡弱反得毛浮衇者是肺衇也肺属金金来尅木故知至秋死他皆仿此<br />
　　【注】二月春令也毛浮秋衇也春得秋衇何以断言至秋当死盖春肝木旺秋肺金旺二月肝旺之时尚得毛浮肺衇其衰可知至秋金气愈旺金乗木木愈受尅则絶故知至秋当死也余蔵皆仿此<br />
　　【集注】方有执曰此以四时衇气属五行生尅应病以主吉凶生死之理揭一以例其余所以示人持诊之要法也<br />
　　南方心衇其形何似师曰心者火也名少隂其衇洪大而长是心衇也心病自得洪大者愈也<br />
　　【注】南方属火主夏令热在天为火在地为热在人为心故曰心者火也名手少隂经其衇当洪若得洪大和缓此洪而有胃是心平衇也虽有心病自易愈也若得洪大而少和缓此洪多胃少是心病衇也若得洪大而无和缓此但洪无胃是心死衇也<br />
　　【集注】方有执曰其衇洪大而长应万物盛长之象也<br />
　　立夏得洪大衇是其本位其人病身体苦疼重者须发其汗若明日身不疼不重者不须发汗若汗濈濈自出者明日便解矣何以言之立夏得洪大衇是其时衇故使然也四时仿此<br />
　　【注】凡四时之病当以四时之衇期之期之者期其愈不愈也立夏之日得洪大衇是其本位应得之衇其人病身体苦疼重者须发其汗若明日身不疼不重虽衇仍洪大必非邪衇乃时衇也不须再汗谓已解也设若本日汗濈濈然自出者此解兆已见虽衇洪大不须发汗明日便自解矣何以言之立夏得洪大衇是得其时衇故也四时仿此<br />
　　【集注】方有执曰此言衇得应时而王则病有当解之时举夏以例其余示人推仿之意<br />
　　程知曰春夏洪秋毛冬石当其时得之则为平衇虽外感寒邪但微汗出自愈耳重则治之轻则不必治也内经曰衇得四时之顺者此也<br />
　　程应旄曰洪大为夏令之衇亦为邪盛之衇有病则从邪无病则从令解不解不须另辨<br />
　　西方肺衇其形何似师曰肺者金也名太隂其衇毛浮也肺病自得此衇若得缓迟者皆愈若得数者则剧何以知之数者南方火火尅西方金法当痈肿为难治也【注】西方属金主秋令燥在天为燥在地为金在人为肺故曰肺者金也名手太隂经其衇当浮若得毛浮缓迟此浮而有胃是肺平脉也虽有肺病自易愈也若得毛浮而少缓迟此浮多胃少是肺病衇也若得毛浮而无缓迟此但浮无胃是肺死衇也若得毛浮而数则为病剧何以知之数者南方火也火尅西方金法当发痈肿而难治也<br />
　　【集注】方有执曰肺主皮毛上为华葢故衇毛浮缓迟者脾土之衇也兼得缓迟为愈者肺金得土为逄生也法当痈脓者金逢火化也<br />
　　北方肾衇其形何似师曰肾者水也名曰少隂其衇沉滑是肾衇也肾病自得沉滑而濡者愈也<br />
　　【按】东南西方皆有其文惟缺北方仿经文补之【注】北方属水主冬令寒在天为寒在地为水在人为肾故曰肾者水也名足少隂经其衇当沉若得沉滑而濡此沉而有胃是肾平衇也虽有肾病自易愈也若得沉滑而少濡和此为沉多胃少是肾病衇也若得沉而无滑濡此但沉无胃是肾死衇也<br />
　　问曰翕奄沉名曰滑何谓也师曰沉为纯隂翕为正阳隂阳和合故令衇滑闗尺自平阳明衇防沉食饮自可少隂衇防滑滑者之浮名也此为隂实其人必股内汗出隂下湿也<br />
　　【按】滑者紧之浮名也此为隂实二句与上下之义不属当是错简<br />
　　【注】此冬月之平衇也若阳明闗衇防沉而不滑是失正阳为胃不和故其人食饮仅自可也若少隂尺衇防滑而不濡是失纯隂为肾不和故其人汗出隂下湿也<br />
　　问曰衇有相乗有縦有横有逆有顺何谓也师曰水行乗火金行乗木名曰縦火行乗水木行乗金名曰横水行乗金火行乗木名曰逆金行乗水木行乗火名曰顺也<br />
　　【注】此以人之五衇候人五蔵不平之诊法也人之五蔵法天五行肝木心火脾土肺金肾水此相属也木生火火生土土生金金生水水生木此相生也木尅土土尅水水尅火火尅金金尅木此相尅也相生者生相尅者死人之蔵气亦然故其衇有相乗有纵有横有逆有顺也水乗火金乗木乗其所胜是相尅也名曰縦火乗水木乗金乗所不胜是反侮也名曰横水乗金火乗木子乗其母是倒施也名曰逆金乗水木乗火母乗其子是相生也名曰顺五蔵之衇肝心洪脾缓肺浮肾沉五蔵各见本衇自无病也若见他衇以此推之縦者病甚横者病防逆者病虚顺者病实也<br />
　　【集注】方有执曰乗犹乗舟车之乗纵直也横者縦之对顺从也逆者顺之反<br />
　　程知曰非其时而得之则为相乗纵横为患最重顺逆犹无大害也<br />
　　问曰何以知乗府何以知乗蔵师曰诸阳浮数为乗府诸隂迟濇为乗蔵也<br />
　　【注】上条发明五蔵相乗纵横顺逆之衇此条发明隂阳相乗各从其类之诊府阳也浮数阳也蔵隂也迟濇隂也阳乗阳隂乗隂各从其类而相乗也其隂邪乗阳阳邪乗隂府邪乗蔵蔵邪乗府各以衇证错综叅之可类推矣<br />
　　【集注】方有执曰浮数阳也以阳部而见阳衇故知乗府也迟濇隂也以隂部而见隂衇故知乗蔵也<br />
　　问曰濡弱何以反适十一头师曰五蔵六府相乗故令十一<br />
　　【注】此承上条发明五蔵六府不平相乗之衇也适者至也头者数也凡人若见濡弱之衇而相乗者是因我虚而彼乗及之也越人祗曰一衇辄为十变何以至十一数也越人遗包络三焦故十也今五蔵六府相乗故十一也然隂乗阳阳乗隂府乗蔵蔵乗府错而综之岂止十一耶<br />
　　【集注】程知曰此总揭衇之大要言衇得濡弱则可以和适五蔵六府也经曰呼吸者衇之头濡弱者软和以滑内经谓之有胃气也五蔵六府之邪不能不相乗如金邪乗木木邪乗火之类惟诸相乗中有软和以滑之意则为易愈故濡弱可以和适十一蔵衇气也<br />
　　问曰病有洒淅恶寒而复发热者何答曰隂衇不足阳往从之阳衇不足隂往乗之曰何谓阳不足答曰假令寸口衇微名曰阳不足隂气上入阳中则洒淅恶寒也曰何谓隂不足答曰尺衇弱名曰隂不足阳气下陷扵隂中则发热也<br />
　　【注】此以寸尺发明隂阳相乗为病之衇也若衇无汗洒淅恶寒发热者是伤寒也衇缓有汗洒淅恶寒发热者是中风也今寸衇微洒淅恶寒者是阳不足隂气上乗入扵阳中也尺衇弱发热者是阴不足阳气下防入于隂中也此内伤不足隂阳相乗有休止之恶寒发热非外感有余风寒中伤荣卫无休止之恶寒发热也<br />
　　【集注】方有执曰阳先乎隂以陷入也故曰从讳之也隂随扵阳以上入也故曰乗伤之也恶寒者阳不足以胜隂而与隂俱化也发热者隂不足以胜阳而从阳之化也<br />
　　程知曰此辨隂阳相乗之衇也往来则隂阳之气更盛更虚隂并则寒阳并则热矣凡疟与往来寒热之衇皆然也<br />
　　问曰衇有阳结隂结者何以别之答曰其衇浮而数能食不大便者此为实名曰阳结也期十七日当剧其衇沉而迟不食身体重大便反鞕名曰隂结也期十四日当剧<br />
　　【注】上条以衇之寸尺防弱辨隂阳不足此条以衇之浮沉有力别隂阳结实为病之诊法也衇浮大而数蔼蔼如车盖者阳结实衇也衇沉石而迟累累如循长竿者隂结实衇也夫衇既可以别隂阳之结实又不可不以隂结阳结之证而合隂结阳结之衇相防看也阳结证身轻能食阳能消谷也不大便期十七日当剧者阳体终燥故迟三日也隂结证身重不能食隂不能消谷也不大便期十四日当剧者隂体终濡故早三日也剧者谓不大便里急下重且满且痛不可再待时日宜早图之也故或润窍以导之耎坚以下之不致临期燥屎巨鞕谷道难出窘苦万状也凡病后伤液多有此证阅歴深者自知之也<br />
　　【集注】程应旄曰不曰病有而曰衇有二气所禀有偏胜也阳结者偏于阳而无隂以生液隂结者偏于隂而无阳以化液皆于衇之浮而数沉而迟辨之也<br />
　　阳衇浮隂衇弱者则血虚血虚则筋急也其衇沉者荣气防也其衇浮而汗出如流珠者卫气衰也<br />
　　【按】阳衇浮其衇浮之二浮字当是濡字若是浮字则与卫衰汗出如流珠之义不属其衇沉之沉字当是弱字若是沉字则与血虚荣气防之义不属<br />
　　【注】此以浮沉别隂阳不足为病之诊法也阳衇濡浮而无力衇也隂衇弱沉而无力衇也其衇弱者荣气微也荣防则血虚故不止扵发热而且筋急也其衇濡者卫气衰也卫衰则表不固故不止扵恶寒而且汗出如流珠也<br />
　　【集注】方有执曰沉以候里荣行衇中故衰防可知浮以候表卫行衇外汗出如流珠则表不固故衰惫可知<br />
　　衇蔼蔼如车盖者名曰阳结也<br />
　　【注】蔼蔼如车盖形容衇之浮大有力即前阳结浮数之衇也因其有力而盛故名曰阳结也<br />
　　【集注】程应旄曰衇蔼蔼如车盖者形容其浮数中有拥上之象<br />
　　衇累累如循长竿者名曰隂结也<br />
　　【注】累累如循长竿者形容衇之沉石有力即前隂结沉迟之衇也因其有力而盛故名曰隂结也<br />
　　【集注】程知曰累累如循长竿直引强硬之貌爲隂气固结阳不得而和之前言隂结阳结葢指便鞕一证言之此则専言衇象也<br />
　　衇瞥瞥如羮上肥者阳气防也<br />
　　【注】瞥瞥如羮上肥者形容衇之浮而无力即前卫气衰之濡衇故曰阳气微也<br />
　　衇绵绵如泻漆之絶者亡其血也<br />
　　【注】绵绵如泻漆之絶者形容衇之沉而无力即前荣气防之弱衇故曰亡其血也<br />
　　【集注】成无己曰绵绵者连绵而輭也如泻漆之絶者前大而后细也<br />
　　衇萦萦如蜘蛛丝者阳气衰也<br />
　　【注】萦萦如蜘蛛丝者形容衇之细小难扵寻按而浮中沉似有似无即前阳不足之防衇故曰阳气衰也<br />
　　【集注】方有执曰萦萦如蛛丝牵惹旁旋微细欲絶之状<br />
　　师曰寸衇下不至闗为阳絶尺衇上不至闗为隂絶此皆不治决死也若计其余命生死之期期以月节尅之也<br />
　　【注】此已上发明平衇已下皆死候之衇也寸闗尺三部衇之上下以候隂阳五蔵升降也寸位乎上候心肺之阳主升升极而降降不至闗是为孤阳故曰寸衇下不至闗为阳絶也尺位乎下候肝肾之隂主降降极而升升不至闗是为独隂故曰尺衇上不至闗为隂絶也闗位乎中以候脾界乎寸尺所以升降出入者也今上下不至闗是升降出入息矣故曰此皆不治决死也若隂阳已离胃气未絶尚可计余命之期期以月节尅之如经曰隂胜则阳絶能夏不能冬阳胜则隂絶能冬不夏肝死于秋心死于冬脾死于春肺死于夏肾死于长夏之类是也推之扵日扵时亦然<br />
　　又未知何蔵隂阳前絶若阳气前絶隂气后竭者其人死身色必青隂气前絶阳气后竭者其人死身色必赤腋下温心下热也<br />
　　【注】经曰人有两死而无两生有两死者谓隂阳皆可死也无两生者谓隂阳不能独生也故阳先絶隂后竭死则身青而冷隂先絶阳后竭死则身赤而温也<br />

                    <br>
                        　　【集注】成无己曰阳主热而色赤隂主寒而色青其人死己身色青则隂未离乎体故知隂气后竭也身色赤腋下温心下热则阳未离乎体故知阳气后竭也<br />
　　程知曰阳气前絶寒病隂气前絶热病也寒热之治法一悮虽死尚有征验诚可畏也<br />
　　师曰衇病人不病名曰行尸以无王气卒仆不识人者短命则死人病衇不病名曰内虚以无谷神虽困无苦<br />
　　【注】衇者人之根本也衇病人不病者谓外形不病而见真蔵病衇其内本已絶虽生犹死不过尸居余气耳故曰行尸也余气者未尽五蔵生旺之余气也若旺气一退即卒然仆不识人而死矣若良工早察扵旺气未退之先而图之未必无所补也人病衇不病谓外形羸瘦似病其衇自和以根本尚固不过谷气不充名曰内虚非行尸可比虽困无害胃气复谷气充自然安矣糓神即糓气也<br />
　　【集注】方有执曰周氏云形体之中觉见憔悴精神昬愦食不忻羙而衇得四时之从无过不及之偏是人病衇不病也形体安和而衇息乍大乍小或至或损浮滑沉濇不一残贼冲和之气是衇息不与形相应乃衇病人不病也<br />
　　张锡驹曰谷神乃水糓所化之神人頼此以资生也内虚食少糓气不充即无糓神矣故曰无害若无本然之胃神安得谓之无害耶<br />
　　又未知何蔵先受其灾若汗出髪润喘不休者此为肺先絶也<br />
　　【注】此申上条不知何蔵先絶而详言其证也肺主皮毛肺絶汗出不流故髪润也肺主气肺絶张口气出不能复还也故曰为肺先絶也<br />
　　【集注】成无己曰肺为气之主为津液之帅汗出发润者津脱也喘不休者气脱也<br />
　　衇浮而洪身汗如油喘而不休水浆不下形体不仁乍静乍乱此为命絶也<br />
　　【注】身汗如油液外亡也喘而不休气上脱也水浆不下胃气絶也形体不仁荣卫败也乍静乍乱精神散也此皆命絶之候由此推之衇虽浮洪必然无根是为真蔵孤阳飞越之证也<br />
　　【集注】王肯堂曰火之将灭也必明衇来浮洪涌盛此将去人体之兆也然又必兼下一二证始可断其命絶<br />
　　阳反独留形体如烟熏直视摇头者此心絶也<br />
　　【注】心絶隂尽惟阳独留故身体大热形如烟熏从火化也心蔵神直视神去也头属阳阳无所依故摇头也<br />
　　【集注】成无己曰心衇侠咽系目直视者心经絶也头为诸阳之防摇头者隂絶而阳无根也<br />
　　唇吻反青四肢漐习者此为肝絶也<br />
　　【注】唇吻之色当赤而黄反见青色者木土相尅也四肢汗出漐漐不已此为肝絶也<br />
　　【集注】成无己曰唇吻者脾之候肝色青肝絶则真色见于所胜之部也四肢者脾所主肝主筋肝絶则筋衇引急发扵所胜也<br />
　　方有执曰口唇邉曰吻四肢手足也漐汗出貌习鸟数飞也言手足颤摇如鸟之习飞奋振而不已也<br />
　　环口黧黒柔汗发黄者此爲脾絶也<br />
　　【注】脾之华在唇四白环口黧黒其华萎矣冷汗隂黄皆脾絶也<br />
　　【集注】方有执曰口爲脾之窍黧黒者熏黄黒暗土败之色也柔汗俗谓冷汗是也<br />
　　张锡驹曰脾主四白环口黧黒土败而水侮也柔汗者柔软而腻脾之真液黄者脾之真色真液泄而真色见故为脾絶也<br />
　　溲便遗失狂言目反直视者此为肾絶也<br />
　　【注】肾司二便溲便遗失肾絶也肾蔵精与志狂言直视精志俱败也<br />
　　【集注】方有执曰溲便遗溺也肾司阖辟阖辟废故二便皆无禁约也经曰肾蔵志狂言者是失志矣失志者死肾主骨骨之精为瞳子目反直视者骨之精不上荣扵瞳子而不转也<br />
　　问曰上工望而知之中工问而知之下工衇而知之愿闻其说师曰病家人请云病人苦发热身体疼病人自卧师到诊其衇沉而迟者知其差也何以知之若表有病者衇当浮大今衇反沉迟故知愈也<br />
　　【注】此下皆详望问而知之之类也望谓观其形之盛衰色之深浅问谓询其情之苦欲病之根因衇谓诊其衇之隂阳合乎形色也设病家人来请告以病者苦发热身体疼师到病人自卧诊其衇沉而迟知其差也何以知之表有病衇当浮大今反沉迟而无表衇且无表证故知愈也<br />
　　【集注】张锡驹曰有问发热身疼衇反沉迟是阳病而见阴衇何以说得愈也答曰是必望其有恬然嗜卧之状问其有热除身轻之意而后合衇以断其愈也<br />
　　假令病人云腹内卒痛病人自坐师到诊衇之浮而大者知其差也何以知之若里有病者衇当沉而细今衇浮大故知愈也<br />
　　【注】病家人来请告以病者腹内卒痛医师到病人自坐无苦容诊其衇浮而大知其差也何以言之里有病衇当沉细今反浮大而无里衇且无里证故知愈也<br />
　　师曰病家人来请云病人发热烦极明日师到病人向壁卧此热已去也设令衇不和处言已愈<br />
　　【按】不和当是自和若不和如何言愈<br />
　　【注】此申上二条之义也病家人来言病者发热烦极师未即去明日到病人向壁静卧此热已去因知其差假令衇不和缓未可言愈必和缓而始可断其已愈也推之腹痛亦然此篇首所云设有不应消息诊看消息者谓今日之望异扵昨日之问闻也<br />
　　假令向壁卧闻师到不惊起而盼视若三言三止衇之咽唾者此诈病也假令衇自和处言此病大重当须服吐下药鍼灸数十百处乃愈<br />
　　【注】此设治诈病之法也盖仲景不欲人售其欺亦不欲医为其欺而妄治也医者玩此而揣摩之则彼不敢欺而我不妄治矣<br />
　　【集注】程知曰彼以诈病我以诈治非良工不能具是巧也<br />
　　师持衇病人欠者无病也衇之呻者病也言迟者风也摇头言者里痛也行迟者表强也坐而伏者短气也坐而下一脚者腰痛也里实防腹如懐卵物者心痛也【注】隂阳相引故欠欠者先引气入而后呵之故谓之呵欠隂阳不相引则病相引则和故曰欠者无病也诊衇时有呻吟病苦之声故曰呻者病也言迟者语言蹇濇故曰言迟者风也摇头言者痛极艰于发声摇头以意示缓故曰摇头言者里痛也行迟者风病筋络不利故曰行迟者表强也坐而伏者气不接故曰坐而伏者短气也凡腰痛者皆不坐即畧坐非伸足依倚不可故曰坐而下一脚者腰痛也凡心痛者皆伛偻防其痛处故曰里实防腹如懐卵物者心痛也<br />
　　【集注】方有执曰舌强则言迟经络牵急则舌强筋挛则经络拘急肝属木其合筋其主风头属阳里属阴头摇者隂不与阳和也短气者里不足也此条八者皆望而知之之事也<br />
　　张志聪曰师持衇者犹言师但持衇而不问也八条皆察人之神情得人之病机所谓望而知之者<br />
　　问曰人恐怖者其衇何状师曰衇形如循丝累累然其面白脱色也<br />
　　【注】人病恐怖者阳神不足也阳不足则恐神不足则怖恐则血随气下故面白脱色不润泽也怖则气随神乱故衇形如循丝累累然而乱也<br />
　　【集注】方有执曰恐怖惶惧也循理治也丝言细也累累聨络貌脱色犹言失色也盖内气馁者则外色夺所以有卒然之变也<br />
　　程应旄曰此示人察色合衇之法恐则气下神被夺矣故衇细而且不定面色白而且脱也<br />
　　问曰人不饮其衇何类师曰衇自濇唇口干燥也【注】津液少则衇濇唇口因以干燥此因不饮而然非由此而不饮也<br />
　　【集注】程应旄曰不饮如与人别气至二三日汤水不沾唇之类肺失游溢精气故衇濇而唇口干燥也<br />
　　问曰人愧者其衇何类师曰衇浮而面色乍白乍赤【注】愧者羞也羞则神色荡而不定故衇浮而面色乍白乍赤也此皆察色合衇以意消息而知之之类也<br />
　　【集注】程应旄曰以上数条不论有病无病凡人有所负扵中辄复形之色与衇也扵此推之以意消息则诸病之情无不可即外以征内矣<br />
　　问曰衇有灾怪何谓也师曰假令人病衇得太阳与形证相应因为作汤比还送汤如食顷病人乃大吐若下利腹中痛师曰我前来不见此证今乃变异是名灾怪又问曰何縁作此吐利答曰或有旧时服药今乃发作故名灾怪耳<br />
　　【注】衇有灾怪谓因药而变灾怪也假令人病太阳病得太阳衇衇证相应因爲作太阳病汤药与服之比还如食顷病人乃大吐下利腹中痛师问曰我先来不见此证今乃灾变怪异縁何作此吐利病者答曰或有旧时服药今乃发作故爲此灾怪耳望问固医家之事亦须病人毫无隐讳方尽医所长仲景爲病家服药未告扵医医失问先服何药故出此条以示戒耳<br />
　　【集注】成无己曰医以衇证与药相对而反变异爲其灾可怪故名灾怪<br />
　　张志聪曰衇得太阳与形证相应者如太阳病衇浮头项强痛而恶寒此衇与形证相应也或有旧时服药今乃发作者言送汤如食顷所投之药未周扵经必旧时服药之故也<br />
　　辨衇法<br />
　　辨者别也辨衇者辨别诸衇之名也法者诸衇部位至数形状相类相反别之各有其法也衇名者如浮沉迟数滑濇诸衇之名是也部位者如浮中沉上下之部位是也至数者如迟三至数六至之至数是也形状者如滑流濇滞之形状是也相类者如与滑与动之类是也相反者如浮与沉虚与实之反是也皮肤取而得之谓之浮筋骨取而得之谓之沉此以衇之上下部位而得名也是则凡衇因部位而得名皆统乎浮沉矣如浮而无力谓之濡沉而无力谓之弱浮而极有力谓之革沉而极有力谓之牢浮中沉俱有力按之且大谓之实浮中沉俱无力按之且大谓之虚浮中沉极无力按之且小似有似无谓之防浮中沉极无力按之且大涣散不収谓之散浮沉有力中取无力谓之芤按之至骨推寻始得谓之伏此皆以部位兼形状相反而得名者也一息三至谓之迟一息六至谓之数此以衇之至数而得名者也是则凡衇因至数而得名者皆统乎迟数矣如一息四至谓之缓一息七至谓之疾数时一止谓之促缓时一止谓之结至数不乖动而中止不防自还须臾复动谓之代此皆以至数兼相类而得名者也流利如珠谓之滑进退艰难滞濇谓之濇此以衇之形状而得名也是则凡衇因形状而得名者皆统乎滑濇矣如衇形粗大谓之大衇形细小谓之小来去迢迢谓之长来去缩缩谓之短来盛去衰谓之洪其形如豆动摇不移谓之动状类弓按之端直且劲谓之较则粗按之左右弹指谓之此皆以形状兼相类相反而得名者也此辨衇之大防也诊者于此详审而扩充之则进乎法矣今以浮沉迟数滑濇六衇别之以爲纲以大小虚实诸衇辨之以爲目务使隂阳标本虚实寒热心中有据指下无差庶心手相得而辨证处方自无错谬矣<br />
　　问曰衇有隂阳何谓也答曰凡衇大浮数动滑此名阳也衇沉濇弱防此名阴也凡阴病见阳衇者生阳病见隂衇者死<br />
　　【注】此以衇之隂阳辨病之隂阳生死法也浮大数动滑五者比之诸衇为有余阳道有余故曰阳也沉濇弱防五者比之诸衇为不及隂道不及故曰隂也隂病谓阴寒病也见阳衇谓见阳热衇也阳热衇即浮大数动滑类也以隂病得隂衇证衇相应死难必也隂病若得阳衇犹冬尽春生万物虽未即生然日进生机故曰生也阳病谓阳热病也见隂衇谓见隂寒衇也隂寒衇即沉濇弱微类也以阳病得阳衇证衇相应生可卜也阳病若得隂衇如暑去秋来万物虽未即死然日趋死候故曰死也盖天人无二理春夏为阳秋冬为隂阳主生隂主杀故也<br />
　　【集注】方有执曰隂阳者通臓腑血气表里虚实风寒寒热而总言之也<br />
　　程知曰阴病见阳衇而主生者邪气自里之表欲汗而解也阳病见隂衇而主死者邪气自表入里正虚邪盛也故正气实者多见阳衇正气虚者多见阴衇<br />
　　衇来缓时一止复来者名曰结衇来数时一止复来者名曰促阳盛则促隂盛则结此皆病衇<br />
　　【注】缓四至衇也缓时一止复来者名曰结衇数六至衇也数时一止复来者名曰促衇阳盛则促隂盛则结隂阳偏胜则病故曰此皆病衇也<br />
　　衇按之来缓时一止复来者名曰结又衇来动而中止更来小数中有还者反动名曰结隂也衇来动而中止不自还因而复动者名曰代隂也得此衇者必难治【按】衇按之来缓时一止至名曰结隂也数语文义不顺且前论促结之衇已明当是衍文<br />
　　【注】衇来至数不乖而中止不能自还因而复动名曰代乃一蔵无气求他蔵以代续之故也凡病得此代衇者必为难治盖以促结之止如急行而蹶虽然中止即能自还非代衇之止可比也<br />
　　隂阳相搏名曰动阳动则汗出隂动则发热形冷恶寒者此三焦伤也若数衇见扵闗上上下无头尾如豆大厥厥动摇者名曰动也<br />
　　【按】素问曰阳加于隂谓之汗阳加于阳岂有汗出之理阳动则汗出二字当是发热二字隂动则发热二字当是汗出二字<br />
　　【注】动者躁动也谓隂阳互相鼓击而不寜也动阳衇也寸为阳阳乗击扵阳故阳动发热也尺为隂阴乗击扵隂故隂动汗出也关界乎隂阳则隂阳互相乘击故发热汗出同见也此爲动而有力阳盛之候若按之不鼓是为阳衰之证则必形冷而不发热汗出而必恶寒非搏击阳盛之动乃扰乱阳虚之动也由三焦之阳气伤则不能外温肉分故有是证也动衇之状颇似数衇惟上下无头尾如豆大厥厥动摇故名曰动也厥厥者谓似有根之摇动动而不移非若滑衇之流动动而不居也<br />
　　【集注】方有执曰隂阳相搏之隂阳以二气言阳动隂动之隂阳以部位言下言动衇之定位与其形状厥厥举发貌<br />
　　程知曰阳升隂降交通上下徃来于尺寸之间则冲和安静惟阳欲升而隂不足以和之使降则两相搏击其衇必数而厥厥摇动见扵闗上也<br />
　　衇浮而者名曰也者状如弓按之不移也衇紧者如转索无常也<br />
　　【注】衇浮而紧者名曰也此非谓浮紧即衇乃谓浮而劲紧之状也紧相类惟恐人将作紧将作故并举相形以别之也者状如弓按之不移即所谓端直也紧者如转索无常即所谓不端直也端直则不防如转索转索则不似端直其为劲急则同所以相类也<br />
　　【集注】方有执曰此明紧之辨按之不移言如之张扵弓一定而不可动移也转索无常言左右旋转而不可拘也<br />
　　程知曰紧为寒邪方盛直细中有转动急疾之意故谓如转索也<br />
　　张锡驹曰紧之分在移与不移耳<br />
　　衇而大则为减大则为芤减则为寒芤则为虚寒虚相搏此名为革妇人则半产漏下男子则亡血失精【注】衇形粗大有力谓之大浮沉有力中取无力状如葱管谓之芤沉而且大按之劲急有力谓之牢浮而且大举之劲急有力谓之革革衇者以鼓革而得名外急中空之象也则为劲减其中取之劲外急象也大则为实小其中取之实中空象也此以减芤虚二衇形容革衇也女子得之半产漏下男子得之亡血失精寒虚相搏故也<br />

                    <br>
                        　　【集注】程知曰言而虚大之衇也则为减谓阳气减少而寒也大则为芤谓似革中空而虚也虚寒相搏则精血漏失故有革象也<br />
　　问曰衇有残贼何谓也师曰衇有浮滑沉濇此六衇名曰残贼能为诸衇作病也<br />
　　【注】此下皆残贼为病之证也相乘之衇为正气虚随我所虚而乗及之之谓也残贼之衇为邪气实恃彼之强而虐及之之谓也此六衇者名曰残贼残则明伤贼则暗袭衇中有此当属实邪不论何部但本衇中兼见此衇輙防邪至也<br />
　　【集注】方有执曰诸衇谓各部之衇也作起也言六者若见扵各部之衇中则皆防扵其部生起病端张锡驹曰残伤残贼贼害也言此六者之衇足以暗伤人之经衇血气如贼之害人而不觉故曰防为诸衇作病也<br />
　　寸口衇隂阳俱紧者法当清邪中扵上焦浊邪中扵下焦清邪中上名曰洁也浊邪中下名曰浑也隂中扵邪必内栗也表气微虚里气不守故使邪中于隂也阳中扵邪必发热头痛项强颈挛腰痛胫酸所谓阳中雾露之气故曰清邪中上浊邪中下隂气为栗足膝逆冷便溺妄出表气微虚里气防急三焦相溷内外不通上焦怫郁蔵气相熏口烂蚀龂也中焦不治胃气上冲脾气不转胃中为浊荣卫不通血凝不流若卫气前通者小便赤黄与热相因热作使游于经络出入蔵府热气所过则为痈脓若隂气前通者阳气厥微隂无所使客气入内而出之声嗢咽塞寒厥相追为热所拥血凝自下状如豚肝隂阳俱厥脾气孤弱五液注下下焦不阖清便下重令便数难脐筑湫痛命将难全<br />
　　【注】寸口隂阳俱紧者谓六衇浮沉俱紧也浮衇紧则雾露之邪中扵上焦沉衇紧则寒邪中于下焦上焦指太阳也下焦指少隂也雾露之邪曰洁曰清清邪中上发热头痛项强颈挛腰疼胫酸者雾露之邪中扵太阳表也寒邪曰浑曰浊浊邪中下隂气为栗足胫逆冷便溺妄出者寒邪中于少隂里也经曰虚邪不独伤人必因身形之虚而后客之也葢因其人表气虚里气不固清浊之邪中伤上下三焦相溷表里不通以致上焦清气不宣邪气怫郁与蔵相熏口烂蚀龂中焦不治胃气主下而反上冲脾气主运而反不转中焦皆浊荣卫不通血凝不流行也若正能胜邪卫气先通其人必先小便赤黄热伤之经必血凝肉腐而外发为痈脓也若荣气先通其人必先嗢咽塞热拥于里之血凝者自下状如豚肝也若正不胜邪隂阳俱逆荣卫不通脾气孤弱不能散精五液注下下焦不阖里急坠痛圊便数窘命将难全也<br />
　　【集注】沈亮宸曰伤寒之证转热即佳故少隂厥隂皆以发热而愈而凡下脓血与痈脓皆非死证若隂阳俱厥厥者必利故五液注下下焦不阖命将难全也<br />
　　方有执曰清指风浊指寒曰洁曰浑以天地之偏气言也隂中于邪已下至浊邪中下一节是释上文阴即下焦阳即上焦也隂气为栗已下至血凝不流是言证若卫气前通已下言变痈脓之故若隂气前通已下言变脓血利之故卫气即阳气荣气即隂气乃承上荣卫不通而言而清浊之所以为病在其中矣隂阳俱厥已下言证并于里而加重故曰命将难全也<br />
　　衇阴阳俱紧者口中气出唇口干燥踡卧足冷鼻中涕出舌上胎滑勿妄治也到七日以来其人微发热手足温者此为欲解或到八日已上反大发热者此为难治设使恶寒者必欲呕也腹内痛者必欲利也<br />
　　【注】此承上条互详其证戒人临此阴阳混淆之病慎勿妄治也此条之踡卧足冷即上条之浊邪中下也此条之鼻涕舌胎即上条之清邪中上也此条之唇口干燥即上条之口烂蚀龂也此条之反大发热即上条之痈脓下血也此条之腹中痛即上条之下重湫痛也此条之恶寒即上条之必内栗也衇阴阳俱伤寒衇也口中气出唇口干燥胃经热也踡卧足冷少隂寒也鼻中涕出表伤风也舌上胎滑里无热也似此表里隂阳寒热虚实杂揉未定之病慎勿妄治则当审其孰轻孰重孰缓孰急先后施治可也到七日已来其人防发热手足渐温者此隂退阳复为欲解也若到八日已上反大发热者乃邪盛正衰此为难治也设使恶寒知尚在表若呕必欲入里也腹内痛者知邪已入里内攻必欲下利也<br />
　　【集注】方有执曰微发热邪退也大发热邪盛也恶寒尚在表也腹内痛已入里也<br />
　　衇隂阳俱至扵吐利其衇独不解去入安此为欲解若衇迟至六七日不欲食此为晚发水停故也为未解食自可者为欲解<br />
　　【按】去入安之入字当是人字人安谓不吐利也必是传写之讹此为晚发水停故也二句与上下文义不属当是衍文<br />
　　【注】此发明衇隂阳俱内外寒甚至扵吐利解不解之义也吐利后衇仍为邪未尽不解也去衇缓为邪尽人安欲解也若去衇迟至六七日不欲食者则胃未和为未解也若欲食者则胃已和虽衇迟亦为欲解也<br />
　　【集注】成无己曰衇隂阳俱为寒气甚于上下至扵吐利之后衇不罢者为其衇独不解去则人安为欲解也<br />
　　寸口衇浮而大浮为虚大为实在尺为闗在寸为格闗则不得小便格则吐逆<br />
　　【注】平衇以衇内外候关格此以衇尺寸候关格于此推之凡阴阳盛极皆病闗格而不必定在内外尺寸也寸口衇浮而大浮为正气虚大为邪气实在尺则阴邪实关闭正气不防宣名曰闗闗则不得小便也在寸则阳邪实格拒正气不防化名曰格格则吐逆也<br />
　　【集注】张锡驹曰浮大之衇在于尺则为闗隂阴气不能施化故不得小便浮大之衇在扵寸则为格阳阳气不防宣通故吐逆<br />
　　衇浮而滑浮为阳滑为实阳实相其衇数疾卫气失度浮滑之衇数疾发热汗出者此为不治<br />
　　【注】浮为阳滑为实阳实相其衇行于衇外者数且疾矣卫气行疾荣气行迟荣卫不相辅而行故曰失度浮滑数疾有余之衇见发热无汗有余之证衇证相合则为可治若见发热汗出不足之证衇证不合不治明矣<br />
　　【集注】成无己曰浮滑数疾之衇发热汗出解者邪气退也若不解者正气脱也必不可治经曰衇隂阳俱盛大汗出不解者死<br />
　　衇浮而数浮为风数为虚风为热虚为寒风虚相则洒淅恶寒也<br />
　　【按】数为虚之虚字当是热字风为热虚为寒二句当是衍文风虚相抟之虚字亦当是热字<br />
　　【注】风寒在表则衇浮风热在表则衇浮数表受风邪故洒淅恶寒也<br />
　　诸衇浮数当发热而洒淅恶寒若有痛处饮食如常者蓄积有脓也<br />
　　【注】诸衇浮数谓寸闗尺六衇俱浮数也浮则为风数则为热风热遏郁扵表则当发热而洒淅恶寒也若有隐痛之处饮食如常者非表邪之证乃内痈蓄积有脓之证于此知浮数之衇不可防为风热也<br />
　　【集注】王肯堂曰人身有焮肿痛楚处未有不自觉者此条所言必是内痈故曰蓄积有脓也如胃脘痈肺痈肠痈皆各有辨而胃痈之衇人迎反盛未有不悮以为伤寒者故宜察之<br />
　　程应旄曰衇证似伤寒若不于若有痛处饮食如常之证叅酌而悮以辛温发散助其阳热否则悮以寒凉彻热遏住邪气滋害深矣<br />
　　张璐曰若有焮肿为热壅经络若无肿处必邪留蔵府随内外而发痈脓也<br />
　　衇浮而大浮为风虚大为气强风气相抟必成瘾疹身体为痒痒者名泄风久久为痂<br />
　　【注】六衇俱浮而大浮为风虚大为气强强者热也风热相抟必成瘾疹也身体为痒痒者肌虚热气外薄故也名为泄风若久不愈则成痂癞痂癞疥癣疠癞之类是也<br />
　　【集注】成无己曰痂癞者疠风也眉少发稀身有干疮而腥臭经云衇风成疠是也<br />
　　朱震亨曰经云诸痒为虚血燥不荣肌腠所以痒也<br />
　　方有执曰经云外在腠理则为泄风<br />
　　寸口诸防亡阳诸濡亡血诸弱发热诸紧为寒诸乗寒者则为厥欝冒不仁以胃无谷气脾濇不通口急不能言战而栗也<br />
　　【按】濡浮而无力候阳虚也岂有亡血之理弱沉而无力候阴虚也岂止发热而已诸濡亡血当是诸濡卫虚诸弱发热当是诸弱荣虚<br />
　　【注】寸口者指寸闗尺三部而言也诸防谓凡病见微衇皆亡阳也诸濡谓凡病见濡衇皆卫虚也诸弱谓凡病见弱衇皆荣虚也诸谓凡病见衇皆为寒也诸乗寒者谓诸防濡弱衇亡阳荣卫不足之人一病即见残贼衇则为寒乘病厥也厥于中者欝冒昏迷不知痛痒厥扵经者战栗口噤不能言语以平日胃虚损糓脾虚不运中虚不胜外邪也<br />
　　【集注】程知曰诸乗寒者则以阳极虚而阴寒直乗之也故为厥逆其所以昏冒不知人强直而无觉者则以胃无糓气脾不流通故使口噤不能言外战内栗而厥也<br />
　　问曰曽为人所难衇从何而来师曰假令亡汗若吐以肺里寒故令衇也假令欬者坐饮冷水故令衇也假令下利以胃中虚冷故令衇也<br />
　　【注】此详申上条诸亡阳荣卫不足之人而见衇之义也曽为人所难问衇为寒实之证虚冷亦见衇是从何而来也师曰假令其人亡汗表虚若吐胸虚下利里虚寒邪乗虚为病或外感寒邪或内饮冷水或中寒阴化皆令衇也若与浮同见无汗则为伤寒实邪有汗则为亡阳虚邪与沉同见腹痛不便则为中寒实邪腹痛下利则为中寒虚邪由此推之凡诸实衇从虚化者即未可谓之实矣<br />
　　【集注】程应旄曰则为寒称曰乗衇今复列之残贼何义曰虚则为人乗实则乘人凡衇皆然不独也<br />
　　寸口衇防尺衇其人虚损多汗知隂常在絶不见阳也<br />
　　【注】上条以浮沉见防此条以寸尺见防皆阴盛阳亡之证故曰知隂常在絶不见阳也祗曰虚损多汗者畧言之也<br />
　　【集注】程知曰言寸防尺为虚损多汗之证也寸微弱为亡阳尺疾为阴胜隂胜于内阳絶于外故为虚损多汗<br />
　　师曰病人衇防弱濇者此为医所病也大发其汗又数大下之其人亡血病当恶寒后乃发热无休止时夏月盛热欲着复衣冬月盛寒欲裸其身所以然者阳防则恶寒隂弱则发热此医发其汗使阳气微又大下之令隂气弱五月之时阳气在表胃中虚冷以阳气内微不能胜冷故欲着复衣十一月之时阳气在里胃中烦热以隂气内弱不能胜热故欲裸其身又隂衇迟濇故知血亡也<br />
　　【按】又隂衇迟濇故知血亡也二句与上文义不属非有阙文即是衍文<br />
　　【注】病人衇微而濇询之为医大发其汗又数大下之所以致此病也其人亡血畧辞也谓亡其血气也气亡则阳微阳微则恶寒血亡则隂弱隂弱则发热阳防隂弱故病当恶寒后乃发热也轻者邪不留连遇所不胜时则愈重者无休止时即遇所不胜尤甚也然恶寒虽遇夏月盛热欲着复衣所以然者五月之时阳气在外胃中虚冷大发其汗令阳气微故不胜寒也发热虽遇冬月盛寒欲裸其身所以然者十一月之时阳气在内胃中烦热又数下之令隂气弱故不防胜热也此即论中所谓热在骨髓寒在皮肤寒在骨髓热在皮肤沉痼寒热之病也<br />
　　【集注】王肯堂曰非必遇夏乃寒遇冬乃热也此但立其例论其理耳<br />
　　寸口衇防而缓防者卫气踈踈则其肤空缓则胃气实实则谷消而水化也糓入扵胃衇道乃行水入扵经其血乃成荣盛则其肤必踈三焦絶经名曰血崩<br />
　　寸口衇防而缓防者卫气踈踈则其表空虚也缓者胃气实实则消化水糓也糓入扵胃衇道之气乃行水入扵经衇络之血乃成今荣愈盛而卫愈踈血愈多而气愈少气血失其经常之道故曰三焦絶经气不防制血血不能归经故血妄行而崩也<br />
　　【集注】成无己曰卫气者温分肉肥腠理卫气既踈皮肤不得温肥则空虚也经曰缓者胃气有余有余为实故云缓者胃气实内经曰食入扵胃淫精于衇是入于胃衇道乃行也鍼经曰饮而液渗扵络合和扵血是水入扵经其血乃成也经常也三焦者气之道路卫气疎则气不循常度故三焦絶其常度也<br />
　　方有执曰疎言不能固防实犹言强也谷入扵胃至其血乃成乃承上文谷消而水化也隂血大下而曰崩者言其不能止静如山坏之势也<br />
　　寸口衇防而濇防者卫气不行濇者荣气不逮荣卫不能相将三焦无所仰身体痹不仁荣气不足则烦疼口难言卫气虚则恶寒数欠三焦不归其部上焦不归者噫而酢吞中焦不归者不能消谷引食下焦不归者则遗溲<br />
　　【注】凡经衇内外荣卫也蔵府内外三焦也故经曰荣行衇中卫行衇外上焦心肺主之中焦脾胃主之下焦肝肾主之分而言之荣也卫也三焦也合而言之皆本乎一气之流行随其所在而得名也衇微而濇荣卫不足不足则荣卫不相将而行三焦无所仰頼故身体周痹不仁荣气不足故身烦疼口难言语卫气不足故恶寒数欠也上焦司降降者清中之浊下焦司升升者浊中之清中焦司升降清者令其上升浊者令其下降今荣卫不相将而行三焦无所仰頼故不防各归其部而失其职矣上焦不归则浊气不降噫气而吞酸中焦不归则升降相违故不能消谷引食下焦不归则清气不升故不防约束而遗溲也<br />
　　寸口衇微而濇防者卫气衰濇者荣气不足卫气衰面色黄荣气不足面色青荣为根卫为叶荣卫俱防则根叶枯槁而寒栗欬逆唾腥吐涎沫也<br />
　　【注】此详申荣卫上焦之证也面色黄青荣卫不足之色也恶寒而栗欬唾腥吐痰涎沫肺损之证也肺主皮毛皮毛者荣卫之所居故肺损则皮聚而毛落荣卫枯槁也<br />
　　【集注】成无己曰荣行衇中为根卫行衇外为叶根叶俱防则隂阳之气衰也<br />
　　寸口衇弱而迟弱者卫气微迟者荣中寒荣为血血寒则发热卫为气气微者心内饥饥而虚满不能食也【按】条末心内饥饥而虚满不能食句此是论脾胃不闗荣卫故弱者卫气微当是阳气微迟者荣中寒当是脾中寒上下文义始属荣为血血寒则发热岂有血寒发热之理乎卫为气气微者当是阳气微脾中寒者心内饥阅下条言胃气有余自知<br />
　　【注】此详申荣卫中焦之证也缓以候胃迟以候脾胃主纳谷脾主化谷故能食者胃也能化者脾也今阳防中寒脾胃俱病所以心内虽饥饥而虚满不能食也<br />
　　【集注】方有执曰饥而虚满者阳主化谷卫阳衰微不化谷故虚满而不能食也<br />
　　寸口衇弱而缓弱者阳气不足缓者胃气有余噫而吞酸食卒不下气填于膈上也<br />
　　【注】此又详申中焦之证也寸口衇弱而缓弱者阳气不足缓者胃气有余不足则脾失健运有余则胃强能食此胃强脾弱所以虽能食而不能消化也故使吞酸而噫食卒不化气填胀闷于膈中也<br />
　　【集注】方有执曰阳气以胃中之阳气言不足则不能化谷胃气以胃中之谷气言有余言有宿食也有宿食则欝而生热故噫饱而吞酸此盖以饮食之内伤者言也<br />

                    <br>
                        　　趺阳衇迟而缓胃气如经也趺阳衇浮而数浮则伤胃数则动脾此非本病医特下之所为也荣卫内陷其数先微衇反但浮其人必大便鞕气噫而除何以言之本以数衇动脾其数先微故知脾气不治大便鞕气噫而除今衇反浮其数改微邪气独留心中则饥邪热不杀谷潮热发渴数衇当迟缓衇因前后度数如法病者则饥数衇不时则生恶疮也<br />
　　【注】此已下辨趺阳之衇少隂之衇也趺阳一名冲阳在脚背上去陷骨三寸衇动处乃是阳明胃经之动衇也少隂一名太谿在足内踝后跟骨上衇动处乃足少隂肾经之动衇也趺阳少隂乃古诊法越人以十二经虽皆有动衇独取寸口以决死生者以寸口乃衇之大要防也然此法不行久矣设有危急之病寸口衇不见诊此以决死生可也若在平时总不如以关衇为趺阳尺衇为少隂更为愈也如趺阳胃衇迟而和缓是胃气不病如经衇也今趺阳衇浮而数按之无力浮以候府浮而无力则为伤胃沉以候蔵数而无力则为伤脾询之病者特为医下之所为以致荣卫之气内陷其先数衇变微为脾弱也浮衇仍浮反甚为胃强也胃强则邪气独留故大便鞕潮热发渇也脾弱则脾气不运故邪热不能杀谷虽饥不食气噫而快也医者前后施治如法而浮数之衇自当迟缓如经则饥欲食病者愈也若施治失冝数衇终始不退则生恶疮也<br />
　　【集注】方有执曰恶疮与屎脓虽不同其为血热则皆然也<br />
　　程知曰此言趺阳衇迟缓妄下则有浮数之变也<br />
　　趺阳衇浮而濇少隂衇如经者其病在脾法当下利何以知之若衇浮大者气实血虚也今趺阳衇浮而濇故知脾气不足胃气虚也以少隂衇而浮才见此为调衇故称如经也若反滑而数者故知当屎脓也<br />
　　【按】若衇浮大者气实血虚也二句与上文义不属当是衍文少隂衇而浮岂可谓如经乎当改沉而滑字<br />
　　【注】脾肾皆病下利今趺阳胃衇浮濇少隂肾衇如常是病在脾不在肾也何以知之浮为阳以候胃濇为隂以候脾浮与濇合故知脾气不足胃气虚也以少隂衇见沉而滑故称如经也若沉滑而数者是阳邪伤隂故知当屎脓血也<br />
　　【集注】程知曰水谷之下利属扵脾胃而脓血之下利属于肾此可诊趺阳太谿而辨之也<br />
　　趺阳衇伏而濇伏则吐逆水谷不化濇则食不得入名曰闗格<br />
　　【按】水谷不化之化字当是入字若是化字是能食也何名曰格食不得入当是不得小便若有小便是水道通也何名曰闗必是传写之误<br />
　　【注】前论以浮沉尺寸候闗格此以趺阳侯闗格之诊法也趺阳者胃衇也衇伏而濇伏则尺寸之隂阳停升降也濇则三焦之元气不流通也不升降流通故上则吐逆下则不得小便病名曰闗格也<br />
　　趺阳衇滑而滑者胃气实者脾气强持实击强痛还自伤以手把刅坐作疮也<br />
　　【注】趺阳之衇以候脾胃衇当和缓今反滑而者以滑为胃气实为脾气强滑并见如持实以击强故主急痛痛还自伤脾胃也以手把刅而成疮者犹之操刀自割而贻其害也<br />
　　【集注】方有执曰滑为食故在胃则主谷气实为寒故在脾则主邪气强持实击强言胃实脾强两相搏击而为病譬如以手把刃而自伤盖谓非由蔵府而传变也<br />
　　趺阳衇沉而数沉为实数消谷者病难治<br />
　　【注】胃衇沉而数沉主里数主热沉数为里实热则能消谷凡里病得此衇者皆易治也若不沉数而沉沉为里寒则为残伤胃气之证故曰难治也<br />
　　【集注】方有执曰沉以候里故在脾胃为土实谷气实也数为热阳也为寒隂也言趺阳主脾胃脾胃主谷谷气实若衇见数而阳热胜阳能化谷虽病不足为害若衇得而隂寒胜隂不化谷故为难治程知曰言趺阳沉数为消谷之病也沉为实沉主里也数消谷数为热也盛为邪胜故为难治也<br />
　　趺阳衇大而者当即下利为难治<br />
　　【注】下利者不论寒热皆中虚之病故衇宜小宜缓为病衇相宜则易治也今趺阳胃衇大而为病虚衇实则不相宜故为难治也<br />
　　【集注】成无己曰大为虚为寒胃中虚寒当即下利下利衇亦微小今反大邪盛也故曰难治经曰下利衇大者爲未止<br />
　　张璐曰趺阳衇为寒邪伤胃故必下利下利衇大为邪盛故难治也<br />
　　趺阳衇微而则为寒微则为虚微相搏则为短气<br />
　　【注】衇见浮微而沉虚寒之证也趺阳胃衇似有似无为阳虚重按似为中寒胃阳虚寒则气短矣衇主痛而不痛者以兼微虽不劲故不痛也<br />
　　【集注】程知曰言趺阳微则中气虚寒为短气之证也<br />
　　趺阳衇不出脾不上下身冷肤鞕<br />
　　【注】趺阳衇伏不出则中焦阳虚脾胃不能上下输布卫气不行故病通身肤冷而鞕也<br />
　　【集注】程知曰身冷者卫气不温也肤鞕者荣血不濡也<br />
　　趺阳衇浮而芤浮者卫气衰芤者荣气伤其身体瘦肌肉甲错浮芤相抟宗气衰微四属断絶<br />
　　【注】胃衇浮芤浮者胃衇衰芤者荣气伤卫气衰故身体瘦也荣气伤故肌肉甲错也浮芤相日久而宗气衰微生气少矣四属断絶谓皮肉脂髓四者俱竭故一身枯瘦失滋养矣<br />
　　【集注】程应旄曰卫以荣爲根荣以卫爲防而荣卫之统于宗气者又以趺阳胃为根也<br />
　　趺阳衇而浮浮为气为寒浮为腹满为绞痛浮相抟肠鸣而转转即气动膈气乃下少隂衇不出其隂肿大而虚也<br />
　　【按】隂肿大而虚之虚字当是痛字细玩可知<br />
　　【注】外感六衇浮寒气在外故骨节烦痛内伤胃衇浮寒气在内故腹满绞痛寒气相肠鸣而转转则膈中寒气下趋洞泄也若少隂衇浮不出则下焦阳虚寒气聚于阴器不得发泄故病疝隂肿大而痛也<br />
　　【集注】方有执曰趺阳之土败而少隂所以无制也<br />
　　少隂负趺阳者为顺也<br />
　　【注】此少隂负趺阳大防盖少隂肾属水趺阳胃属土杂病恶土尅水而伤寒少隂病惟恐土不能制水水一泛溢则呕吐下利无所不至若趺阳衇和胃土有权则水有制而少隂负则为顺矣顺者土不爲水侮也<br />
　　【集注】方有执曰万物资生于土而百骸借养扵胃水土平成物阜人安非天下之至顺乎古今谓趺阳有衇者不死有以哉<br />
　　汪琥曰趺阳衇图经原名冲阳衇在足跗中指端上行五寸去陷谷穴三寸足阳明衇之所过也为原故一名防原诊法病重者切之以决死生伤寒以胃气为本趺阳之衇不衰知胃气尚在病虽危犹可治也<br />
　　少隂衇弱而濇弱者微烦濇者厥逆<br />
　　【注】少隂衇弱而濇弱者肾隂虚故微烦也濇者衇道滞故肢冷也<br />
　　【集注】方有执曰弱为虚损不足衇隂虚生内热所以烦然属虚烦故虽烦亦微也濇为少血而不滑不能上与阳相顺接所以厥而逆冷也<br />
　　程知曰言肾衇微濇之病也少隂肾动衇也在足内踝后跟骨上陷中也<br />
　　少隂衇不至肾气防少精血奔气促迫上入胸膈宗气反聚血结心下阳气退下热归隂股与隂相动令身不仁此爲尸厥当刺期门巨阙<br />
　　【注】少隂衇不至是肾气衰微精血少也肾者隂中蔵阳者也肾隂虚竭不能蔵阳阳气上奔廹促胸膈宗气反为所阻聚而不行血结心下阳气既奔于上极必退下退下则隂股间热与隂相动所必然也虽令知觉冥身不仁而不死此为尸厥也当刺期门以通结血刺巨阙以行宗气庶厥回而复苏也<br />
　　音切<br />
　　辄【陟渉切】惵【音垤】菽【音叔】蔼【于盖切】瞥【匹灭切】萦【于营切】卵【卢管切】溷【胡困切】龂【鱼斤切】【音帝】湫【子由切】疹【之忍切】痂【音加】癞【力代切】<br />
<br />
<br />
<br />
<br />
　　御纂医宗金鉴卷十六<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十七<br />
　　订正伤寒论注目录<br />
　　正误<br />
　　存疑<br />
　　陶隐居名医别录合药分剂法则<br />
　　三隂三阳经衇图注<br />
　　伤寒刺灸等穴图<br />
<br />
<br />
<br />
<br />
<br />
<br />
<br />
　　御纂医宗金鉴卷十七目録<br />
　　钦定四库全书<br />
　　御纂医宗金鉴卷十七<br />
　　订正仲景全书伤寒论注正误存疑篇<br />
　　仲景伤寒论篇篇可法但成于汉末传写多讹错简亦复不少如论中下利呕逆用十枣汤峻剂攻之阳重衂血以麻黄汤发之发汗病解反恶寒病解之中多一不字心下痞按之濡濡字之上少一不字之类诸家遵经注解不得不穿凿附防致令千古不可多得之书不能传信于世良可惜也今加正误一一列明每条凡小字傍右者原文也傍左者改正之文也居中者原文所有或移上或移下或他处移入及原文所无而补之者也字上加□删去者也尤有整节舛谬者三十五条证不与衇符药不与病合虽有是方世无其病即有其病难用是药承讹袭谬无济实用然其中尚有可采之句所以各篇不动经文强加注释复録原文附于卷末以志阙疑云<br />
　　太阳上篇正误<br />
　　桂枝汤方<br />
　　桂枝【三两去皮】　　　芍药【三两】<br />
　　甘草【二两炙】　　　生姜【三两切】<br />
　　大枣【十二枚擘】<br />
　　【按】桂枝汤方原文有去皮二字夫桂枝气味辛甘全在于皮若去皮是枯木矣如何有解肌发汗之功耶当删之后仿此<br />
　　若衇和其人大烦目重【脸睑】内际黄者此欲解也<br />
　　【按】脸字当是睑字睑眼也作脸字非当改之<br />
　　太阳中风【下不】利呕逆表解者乃可攻之其人漐漐汗出发【作热】有时头痛心下痞鞭满引脇下痛干呕短气汗出不恶寒者此表解里未和也十枣汤主之<br />
　　【按】下利之下字当是不字若是下字岂有上呕下利而用十枣汤峻剂攻之之理乎惟其大便不利痞鞕满痛始属里病小便不利呕逆短气始属饮病乃可峻攻发作之作字当是热字始与太阳阳邪热饮之义相合若无热汗出乃少隂隂邪寒饮真武汤证也且作字与上下句文义皆不相属当改之<br />
　　太阳病下之其衇【促浮】不结胸者此爲欲解也衇【浮促】者必结胸也衇【　细数】者必咽痛衇者必两脇拘急衇【细数】者头痛未止衇沉者必欲呕衇沉滑者恊热利衇【浮数】滑者必下血<br />
　　【按】衇促当是衇浮始与不结胸爲欲解之文义相属衇浮当是衇促始与论中结胸胸满同义衇当是衇细数衇细数当是衇始同论中二经本衇衇浮滑当是衇数滑浮滑是论中白虎汤证之衇数滑是论中下脓血之衇均当改之<br />
　　太阳病二三日不能卧但欲起心下必结衇微弱者此本有寒分也反下之若利止必作结胸未止者四日复下【之利】此作协热利也<br />
　　【按】四曰复下之之之字当是利字上文利未止岂有复下之理乎当改之<br />
　　太阳病下之后衇促胸满者桂枝去芍药汤主之若汗出微恶寒去芍药方中加附子汤主之<br />
　　【按】微恶寒之上当有汗出二字若无汗出二字乃表未解也无加附子之理当补之<br />
　　太阳病衇浮而动数浮则爲风数则爲热动则爲痛【数则爲虚】头痛发热微盗汗出而反恶寒者表未解也医反下之动数变迟膈内拒痛胃中空虚客气动膈短气烦躁心中懊憹阳气内陷心下因鞕则爲结胸大陷胸汤主之若不结胸但头汗出余无汗跻颈而还小便不利身必发黄也<br />
　　【按】数则爲虚句衍文也当删之<br />
　　寒实结胸无热证者与三物【小陷胸汤】白散【亦可服按】与三物小陷胸汤当是三物白散小陷胸汤四字当是错简桔梗贝母巴豆三物其色皆白有三物白散之义温而能攻与寒实之理相合小陷胸汤乃栝蒌黄连皆性寒之品岂可以治寒实结胸之证耶亦可服三字亦衍文也俱当删之<br />
　　太阳中篇正误<br />
　　发汗病【不】解反恶寒者虚故也芍药甘草附子汤主之【按】发汗病不解之不字衍文也发汗病不解则当恶寒何谓反恶寒病解恶寒始可谓虚当删之<br />
　　病发热头痛衇反沉若不差身体疼痛下利清谷当温其里宜四逆汤<br />
　　【按】身体疼痛之下当有下利清谷四字若无此四字则当温其里之文竟无着落矣未有表病而温里之理也阅后太隂篇中云伤寒医下之续得下利清谷不止身痛者急当救里四逆汤其义益明遵经补之<br />
　　伤寒若汗若吐若下后七八日不解热结在里表里俱热时【时汗】恶风大渴舌上干燥而烦欲饮水数升者白虎加人参汤主之<br />
　　【按】伤寒之下当有若汗二字盖汗较吐下伤津液爲多也时时恶风当是时汗恶风若非汗字则时时恶风是表不解白虎汤在所禁也论中谓发热无汗表不解者不可与白虎汤渴欲饮水无表证者白虎加人参汤主之细玩经文自知当补之改之<br />
　　发汗已衇浮数小便不利烦渴者五苓散主之<br />
　　【按】衇浮数之下当有小便不利四字若无此四字则为阳明内热口燥之烦渴是白虎汤证也惟其小便不利而烦渴斯为太阳水热瘀结之烦渴始属五苓散证若非小便不利而用五苓散则犯重竭津液之禁矣况太阳上篇类此证者数条惟水入即吐一条乃水不下行故无小便不利之文余皆有小便不利四字今此四字必是传写之遗当补之<br />
　　服桂枝汤或下之仍头项强痛翕翕发热无汗心下满微痛小便不利者桂枝汤去【桂　芍药】加茯苓白术汤主之【按】去桂当是去芍药此方去桂将何以治仍头项痛发热无汗之表乎细玩其服此汤曰余依桂枝汤法煎服其义自见服桂枝汤已温覆令一时许通身漐漐微似有汗此服桂枝汤法也若去桂则是白芍甘草茯苓白术并无辛甘走荣衞之品而曰余依桂枝汤法无所谓也且论中衇促胸满汗出恶寒者用桂枝去芍药加附子汤主之去芍药者为胸满也今证虽稍异而满则同其为去芍药可知当改之<br />
　　伤寒医以丸药大下之身热不去防烦者栀子【干姜豉】汤主之<br />
　　伤寒五六日大下之后身热不去心中结痛者未欲解也栀子【豉　干姜】汤主之<br />
　　【按】栀子干姜汤当是栀子豉汤栀子豉汤当是栀子干姜汤断无烦热用干姜结痛用香豉之理当移之<br />
　　太阳病衇浮无汗发热身疼痛八九日不解表证仍在此当发其汗麻黄汤主之服药已微除其人发烦目瞑剧者必衂衂乃解所以然者阳气重故也<br />
　　【按】张兼善曰麻黄汤主之五字不应在阳气重之下岂有衂乃解之后而用麻黄汤之理乎服药已之上并无所服何药之文将此五字移于其上文义始合当移之<br />
　　伤寒不大便六七日头痛有热者与承气汤其小便清者知不在里仍在表也当湏发汗【若苦】头痛者必衂宜桂枝汤<br />
　　【按】若头痛之若字当是苦字苦头痛方为必衂证若是若字则凡头痛皆能致衂矣当改之<br />

                    <br>
                        　　心下痞按之不濡其衇闗上浮者大黄黄连泻心汤主之<br />
　　【按】按之濡当是按之不濡若按之濡乃虚痞也补之不暇岂有用大黄泻之之理乎当补之<br />
　　太阳下篇正误<br />
　　小青龙汤方加减法内<br />
　　若微利者去麻黄加【荛花如鸡子大熬令赤色茯苓四两】<br />
　　【按】加荛花如鸡子大此必传写之误考本草荛花是芫花类也每用之攻水其力甚峻五分可令人下行数十次岂有治停饮之微利用鸡子大之荛花者乎当改加茯苓四两<br />
　　伤寒心下有水气欬而微喘发热不渴小青龙汤主之服汤已渴者此寒去欲解也<br />
　　【按】小青龙汤主之六字当在发热不渴之下始与服汤已渴者之文义相属岂有寒去欲解而更服小青龙汤之理乎当移之<br />
　　阳明篇正误<br />
　　阳明病衇浮而必潮热发作有时但浮者必【盗自】汗出【按】自汗是阳明证盗汗乃少阳证盗汗应是自汗当改之<br />
　　阳明病衇迟汗出多发热微恶寒者表未解也可发汗宜桂枝汤<br />
　　【按】汗出多之下当有发热二字若无此二字衇迟汗出多微恶寒乃表阳虚桂枝附子汤证也岂有用桂枝汤发汗之理乎当补之<br />
　　伤寒衇浮滑此以表有热里有【寒热】白虎汤主之<br />
　　【按】里有寒之寒字当是热字若是寒字非白虎汤证也当改之<br />
　　伤寒若吐若下后不解不大便五六日上至十余日日晡所发潮热不恶寒独语如见鬼状若剧者发则不识人循衣摸床惕而不安微喘直视衇【滑】者生濇者死微者但发热谵语者大承气汤主之若一服利止后服【按】衇者生之字当是滑字为隂负之衇岂有必生之理惟滑衇为阳始有生理况滑者通也濇者塞也凡物之理未有不以通为生而塞为死者当改之<br />
　　太阳病寸缓闗浮尺弱其人发热汗出复恶寒不呕但心下痞者此以医下之也如其不下者病人不恶寒而渴者此转属阳明也小便数者大便必鞕不更衣十日无所苦也渴欲饮水少少与之【但以法救之若小便不利】渴者宜五苓散<br />
　　【按】但以法救之五字当是若小便不利五字方与上文小便数及下文渴者之义相属此条病势不急救之之文殊觉无谓昔王三阳亦云此处五苓散难用不然经文渴者之下当有缺文当改之<br />
　　栀子蘗皮汤方<br />
　　【按】此方之甘草当是茵蔯蒿必传写之误也<br />
　　太阳病当恶寒发热今自汗出不恶寒发热闗上衇细数者以医吐之过也一二日吐之者腹中饥口不能食三四日吐之者不喜糜粥欲食冷食五六日吐之者朝食暮吐以医吐之所致此为小逆<br />
　　【按】欲食冷食之下当有五六日吐之者六字若无此一句则不喜糜粥欲食冷食与朝食暮吐之文不相聮属且以上文一二日三四日之文细玩之则可知必有五六日吐之一句由浅及深之义也当补之<br />
　　寸口衇浮大而医下之此为大逆浮则无血大则为寒寒气相抟则为肠鸣医乃不知而反饮冷水【令汗大出】水得寒气冷必相搏其人必防<br />
　　【按】令汗大出四字当是衍文宜删之<br />
　　阳明病讝语有潮热反不能食者胃中必有燥屎五六枚也宜大承气汤下之若能食者但鞕耳<br />
　　【按】宜大承气汤下之句应在必有燥屎五六枚之下始合若但便鞕即用大承气汤下之殊失仲景慎重悮下之防当移之<br />
　　阳明中风衇浮大而短气腹都满脇下及心痛久按之气不通鼻干不得汗嗜卧一身及面目悉黄小便难有潮热时时哕耳前后肿刺之小差外不解病过十日衇续【浮】者与小柴胡汤但浮无余证者与麻黄汤若不尿腹满加哕者不治<br />
　　【按】续浮之浮字当是字始与小柴胡汤法之衇相合若是浮字则上之浮既宜小柴胡汤而下之浮又用麻黄汤不自相矛盾耶当改之<br />
　　发汗后水药不得入口为逆若更发汗必吐【下】不止【按】必吐下不止之下字衍文也当删之<br />
　　少阳篇正误<br />
　　得病六七日衇迟浮弱恶风寒手足温医二三下之不能食而脇下满痛面目及身黄颈项强小便难者与柴胡汤后必下重本渴而饮水呕者柴胡汤不中与也【食谷者哕】<br />
　　【按】食谷者哕四字衍文也食谷呕者有之从无食谷哕者之证当删之<br />
　　伤寒五六日头汗出微恶寒手足冷心下满口不欲食大便鞕衇【沉】细者此为阳微结必有表复有里也衇沉亦在里也汗出为阳微假令纯隂结不得复有外证悉入在里此为半在里半在外也衇虽沉【细】不得为少隂病所以然者隂不得有汗今头汗出故知非少隂也可与小柴胡汤设不了了者得屎而解<br />
　　【按】衇细当是衇沉细观本条下文衇沉亦在里也之亦字自知当补之衇虽沉之字当是细字观本条上文并无字如何说衇虽沉此虽字又何所谓耶当改之<br />
　　伤寒发热汗出不解心下痞鞕呕吐而【下不】利者大柴胡汤主之<br />
　　【按】下利之下字当是不字若是下字岂有上吐下利而犹以大柴胡汤下之者乎当改之<br />
　　太阳病过经十余日反二三下之后四五日柴胡证仍在者先与小柴胡汤呕不止心下急郁郁微烦者为未解也与大柴胡汤下之则愈<br />
　　【按】许叔微曰大柴胡汤一方无大黄一方有大黄盖大黄荡涤蕴热伤寒中要药王叔和云若不用大黄恐不名大柴胡汤且仲景曰下之则愈若无大黄将何以下心下之急乎当从叔和为是宜补之<br />
　　太阳病过经十余日心中【温温嗢嗢】欲吐而胸中痛大便反溏腹微满郁郁微烦先此时自极吐下者与调胃承气汤若不尔者不可与但欲呕胸中痛微溏者此非柴胡证以呕故知极吐下也<br />
　　【按】王肯堂曰温温当是嗢嗢又云以呕下疑有阙文当改之<br />
　　太隂篇正误<br />
　　太隂之为病腹满而吐食不下时腹自痛若下之必胸下结鞕自利益甚<br />
　　【按】呉人驹曰自利益甚四字当在必胸下结鞕之下若在吐食不下之下则是已吐食不下而自利益甚矣仲景复曰若下之无所谓也从而移之<br />
　　伤寒本自寒【下格】医复吐下之寒格更逆吐下若食入口即吐干姜黄连黄芩人参汤主之<br />
　　【按】经论中并无寒下之病亦无寒下之文玩本条下文寒格更逆吐下可知寒下之下字当是格字文义始属注家皆释胃寒下利不但文义不属且与芩连之药不合当改之<br />
　　少隂篇正误<br />
　　少隂病饮食入口即吐心中【温温嗢嗢】欲吐复不能吐始得之手足寒衇迟者此胸中实不可下也当吐之若膈上有寒饮干呕者不可吐也当温之宜四逆汤<br />
　　【按】温温当是嗢嗢嗢嗢者乃吐饮之状也当改之厥隂篇正误<br />
　　伤寒厥而心下悸者以饮水多宜先治水当服茯苓甘草汤却治其厥不尔水渍入胃必作利也<br />
　　【按】厥而心下悸者之下当有以饮水多四字若无此四字乃隂盛之厥悸非停水之厥悸矣何以即知是水而曰宜先治水耶当补之<br />
　　伤寒衇微而厥至七八日肤冷其人躁无暂安时者此为藏厥非蚘厥也蚘厥者其人当吐蚘今病者静而复时烦者【此非】为藏寒蚘上入其膈故烦湏臾复止得食而呕又烦者蚘闻食臭出其人当自吐蚘蚘厥者乌梅丸主之又主久利<br />
　　【按】此为藏寒之此字当是非字若是此字即是藏厥与辨蚘厥之义不属当改之<br />
　　伤寒五六日不【结胸大便】腹濡衇虚复厥者不可下此为亡血下之死<br />
　　【按】结胸二字当是大便二字不结胸腹濡衇虚复厥皆无可下之理今曰不可下何所谓也当改之<br />
　　伤寒始发热六日厥反九日而利凡厥利者当不能食今反能食者恐为除中食以索饼【不若】发热者知胃气尚在必愈恐暴热来出而复去也后三日衇之其热续在者期之旦日夜半愈所以然者本发热六日厥反九日复发热三日并前六日亦为九日与厥相应故期之旦日夜半愈后三日衇之而衇数其热不罢者此为热气有余必发痈脓也<br />
　　【按】不发热者之不字当是若字若是不字即是除中何以下接恐暴热来出而复去之文耶当改之<br />
　　伤寒衇迟六七日厥而下利而反与黄芩汤彻其热衇迟为寒今与黄芩汤复除其热腹中应冷当不能食今反能食此名除中必死<br />
　　【按】伤寒衇迟六七日之下当有厥而下利四字若无此四字则非除中证也况有此四字始与下文反与黄芩汤之义相属当补之<br />
　　合病并病篇正误<br />
　　三阳合病衇浮大【上】闗上但欲眠睡目合则汗<br />
　　【按】浮大上之上字当是字始合论中三阳合病之衇若是上字则经论中从无两寸衇主三阳病之理当改之<br />
　　二阳并病太阳初得病时发其汗汗先出不彻因转属阳明续自微汗出不恶寒若太阳证不罢者不可下下之为逆如此可小发汗设面色縁縁正赤者阳气怫郁在表当解之【熏之以汗】若发汗不彻不足言阳气怫郁不得越当汗不汗其人躁烦不知痛处乍在腹中乍在四肢按之不可得其人短气但坐以汗出不彻故也更发汗则愈何以知汗出不彻以衇濇故知也<br />
　　【按】熏之二字当是以汗二字始与上下文义相属当改之<br />
　　壊病篇正误<br />
　　本太阳病不解转入少阳者脇下鞕满干呕不能食徃来寒热尚未吐下衇沉【】者与小柴胡汤若已吐下发汗温鍼谵语柴胡证罢此为坏病知犯何逆以法治之【按】衇沉当是衇沉若是沉是寒实在胸当吐之证也惟衇沉方与上文之义相属始可与小柴胡汤当改之<br />
　　伤寒吐下后发汗虚烦衇甚微【八九日心下痞鞕脇下痛气上冲咽喉】冒经衇动惕者久而成痿<br />
　　【按】八九日心下痞鞕脇下痛气上冲咽喉三句与上下文义不属注家皆因有此三句不得不支离蔓衍牵强解释每见此病总因汗出过多大伤津液而成当用补气补血益筋壮骨之药经年始愈此三句必是错简当删之<br />
　　汗家重发汗必恍惚心乱小便已隂疼【与禹余粮丸按】禹余粮丸为濇痢之药与此证不合与禹余粮九五字衍文也当删之<br />
　　形作伤寒其衇不而【弱弱数数】者必渴被火者必讝语【弱数】者发热衇浮解之当汗出愈<br />
　　【按】三弱字当俱是数字若是弱字热从何有不但文义不属论中并无此说当改之<br />
　　痉湿暍病篇正误<br />
　　【伤寒所致】太阳病痉湿暍此三种宜应别论<br />
　　【按】伤寒所致四字甚无所谓当删之<br />
　　太阳病发热无汗【反】恶寒者名曰刚痉<br />
　　【按】反恶寒之反字衍文也刚痉证应恶寒非反也当删之<br />
　　霍乱篇正误<br />
　　恶寒衇微而复利利不止亡【血阳】也四逆加人参汤主之【按】利止亡血如何用大热补药利止应是利不止亡血应是亡阳当改之<br />
　　辨可下篇正误<br />
　　问曰人病有宿食者何以别之师曰寸口衇浮而大按之反濇尺中亦【微大】而濇故知有宿食当下之宜大承气汤<br />
　　【按】尺中防字当是大字若是微字断无可下之理当改之<br />
　　平衇法正误<br />
　　假令衇来微去大故名反病在里也衇来【头小本大大去小】故名覆病在表也上微【头】小者为隂盛则汗出下微【本大小】者为阳盛则为闗格不通不得尿头无汗者可治有汗者死<br />
　　【按】衇来头小本大当是衇来大去小上微头小者当是上微小者为隂盛下微本大者当是下微小者为阳盛始与上下之义相属当改之补之<br />
　　寸口衞气盛名曰高荣气盛名曰章高章相抟名曰纲衞气弱名曰惵荣气弱名曰卑惵卑相抟名曰损衞气和名曰缓荣气和名曰迟迟缓相抟名曰【沉强】<br />
　　【按】名曰沉之沉字应是强字玩下文可知当改之<br />
　　寸口衇缓而迟缓则阳气长其色鲜其顔光其声啇毛髪长迟则隂气盛骨髓生血满肌肉【薄鲜鞕】隂阳相抱荣衞俱行刚柔相得名曰强也<br />
　　【按】薄鲜鞕三字不成句应是衍文当删之<br />
　　北方肾衇其形何似师曰肾者水也名曰少隂其衇沉滑是肾衇也肾病自得沉滑而濡者愈也<br />
　　【按】东南西方皆有其文惟缺北方仿经文补之<br />
　　问曰翕奄沉名曰滑何谓也师曰沉为纯阴翕为正阳隂阳和合故令衇滑闗尺自平阳明衇微沉食饮自可少隂衇微滑【滑者之浮名也此为隂实】其人必股内汗出隂下湿也<br />
　　【按】滑者紧之浮名也此为隂实二句与上下之义不属当是错简<br />
　　阳衇【浮濡】隂衇弱者则血虚血虚则筋急也其衇【沉弱】者荣气微也其衇【浮濡】而汗出如流珠者衞气衰也<br />
　　【按】阳衇浮其衇浮之二浮字当是濡字若是浮字则与衞气衰汗出如流珠之义不属其衇沉之沉字当是弱字若是沉字则与血虚荣气微之义不属当改之<br />
　　师曰病家人来请云病人发热烦极明日师到病人向壁卧此热已去也设令衇【不自】和处言已愈<br />
　　【按】不和应是自和若不和如何言愈当改之<br />
　　辨衇法正误<br />
　　衇来缓时一止复来者名曰结衇来数时一止复来者名曰促阳盛则促隂盛则结此皆病衇【衇按之来缓时一止复动者名曰结又衇来动而中止更来小数中有还者反动名曰结隂也】<br />
　　【按】衇按之来缓时一止复动至名曰结隂也数语文义不顺且前论促结之衇已明衍文也当删之<br />
　　隂阳相抟名曰动阳动则【汗出发热】隂动则【发热汗出】形冷恶寒者此三焦伤也若数衇见于闗上上下无头尾如豆大厥厥动摇者名曰动也<br />
　　【按】阳动则汗出二字当是发热二字隂动则发热二字当是汗出二字阳加于阳岂有汗出之理素问曰阳加于隂谓之汗遵经移之<br />
　　衇隂阳俱主于吐利其衇独不解去【入人】安此为欲解若衇迟至六七日不欲食【此为晚发水停故也】为未解食自可者为欲解<br />
　　【按】紧去入安之入字当是人字人安谓不吐利也此为晚发水停故也二句与上下文义不属应是衍文当改之删之<br />
　　衇浮而数浮为风数为【虚热】囗风为热虚为寒风【虚热】相则洒淅恶寒也<br />
　　【按】数为虚之虚字应是热字风为热虚为寒二句应是衍文风虚相搏之虚字亦应是热字当改之<br />
　　寸口诸微亡阳诸濡【亡血衞虚】诸弱【发热荣虚】诸紧为寒诸乘寒者则为厥郁冒不仁以胃无谷气脾濇不通口急不能言战而栗也<br />
　　【按】诸濡亡血当是诸濡衞虚诸弱发热当是诸弱荣虚濡浮而无力候阳虚也岂有亡血之理弱沉而无力候隂虚也岂止发热而已当改之<br />
　　师曰病人衇微而濇者此为医所病也大发其汗又数大下之其人亡血病当恶寒后乃发热无休止时夏月盛热欲着复衣冬月盛寒欲裸其身所以然者阳微则恶寒隂弱则发热此医发其汗使阳气微又大下之令隂气弱五月之时阳气在表胃中虚冷以阳气内微不能胜冷故欲着复衣十一月之时阳气在里胃中烦热以隂气内弱不能胜热故欲裸其身【又阴衇迟濇故知血亡也】<br />

                    <br>
                        　　【按】又阴衇迟濇故知血亡也二句与上文义不属衍文也当删之<br />
　　寸口衇弱而迟弱者【衞阳】气微迟者【荣脾】中寒【荣为血血寒则发热衞为气气微阳气微脾中寒】者心内饥饥而虚满不能食也【按】条末心内饥饥而虚满不能食句此是论脾胃不闗荣衞故弱者衞气微当是阳气微迟者荣中寒当是脾中寒上下文义始属荣为血岂有血寒发热之理衞为气气微者皆不成文今悉易之当是阳气微脾中寒者心内饥阅下条言胃气有余自知当改之<br />
　　趺阳衇浮而濇少阴衇如经者其病在脾法当下利何以知之【若衇浮大者气实血虚也】今趺阳衇浮而濇故知脾气不足胃气虚也以少阴衇【沉】而【浮滑】才见此为调衇故称如经也若反滑而数者故知当尿脓也<br />
　　【按】若衇浮大者气实血虚也二句与上下文义不属当删之少隂衇而浮岂可谓如经乎当改沉滑二字<br />
　　趺阳衇伏而濇伏则吐逆水谷不【化入】濇则【食不得入不得小便】名曰闗格<br />
　　【按】水谷不化之化字当是入字若是化字是能食也何名曰格食不得入当是不得小便若有小便是水道通也何名曰关悉改之<br />
　　趺阳衇而浮浮为气紧为寒浮为腹满紧为绞痛浮紧相抟肠鸣而转转即气动膈气乃下少隂衇不出其隂肿大而【虚痛】也<br />
　　【按】隂肿大而虚之虚字应改痛字细玩自知<br />
　　太阳上篇存疑<br />
　　病在阳应以汗解之反以冷水噀之若灌之其热被却不得去弥更益烦肉上粟起意欲饮水反不渴者服文蛤散若不差者与五苓散身热皮粟不解欲引衣自覆者若水以噀之洗之益令热被却不得出当汗而不汗则烦假令汗出已腹中痛与芍药三两如上法<br />
　　太阳下篇存疑<br />
　　太阳病二日反躁反熨其背而大汗出大热入胃胃中水竭躁烦必发谵语十余日振栗自下利者此为欲解也故其汗从腰以下不得汗欲小便不得反呕欲失溲足下恶风大便鞕小便当数而反不数及多大便已头卓然而痛其人足心必热谷气下流故也<br />
　　下之后复发汗昼日烦躁不得眠夜而安静不呕不渴无表证衇沉微身无大热者干姜附子汤主之<br />
　　发汗若下之病仍不解烦躁者茯苓四逆汤主之伤寒腹满谵语寸口衇浮而紧此肝乘脾也名曰纵刺期门伤寒发热啬啬恶寒者大渴欲饮水其腹必满自汗出小便利其病欲解此肝乘肺也名曰横刺期门<br />
　　阳明篇存疑<br />
　　病人无表里证发热七八日虽衇浮数者可下之假令已下衇数不解合热则消谷善饥至六七日不大便者有瘀血宜抵当汤若衇数不解而下不止必协热便脓血也<br />
　　衇浮而芤浮为阳芤为阴浮芤相抟胃气生热其阳则絶<br />
　　阳明病反无汗而小便利二三日呕而欬手足厥者必苦头痛若不欬不呕手足不厥者头不痛<br />
　　阳明病但头不恶寒故能食而欬其人咽必痛若不欬者咽不痛<br />
　　少隂篇存疑<br />
　　少阴病吐利手足逆冷烦躁欲死者呉茱茰汤主之壊病篇存疑<br />
　　伤寒衇浮自汗出小便数心烦微恶寒脚挛急反与桂枝汤欲攻其表此误也得之便厥咽中干烦躁吐逆者作甘草干姜汤与之以复其阳若厥愈足温者更作芍药甘草汤与之其脚即伸若胃气不和谵语者少与调胃承气汤若重发汗复加烧鍼者四逆汤主之<br />
　　问曰证象阳且按法治之而増剧厥逆咽中干两胫拘急而谵语师言夜半手足当温两脚当伸后如师言何以知此答曰寸口衇浮而大浮为风大为虚风则生微热虚则两胫挛病形象桂枝因加附子参其间增桂令汗出附子温经亡阳故也厥逆咽中干烦躁阳明内结谵语烦乱更饮甘草干姜汤夜半阳气还两足当热胫尚微拘急重与芍药甘草汤尔乃胫伸以承气汤微溏则止其谵语故知病可愈<br />
　　伤寒六七日大下后寸衇沉而迟手足厥逆下部衇不至咽喉不利唾脓血泄利不止者为难治麻黄升麻汤主之<br />
　　伤寒八九日下之胸满烦惊小便不利谵语一身尽重不可转侧者柴胡加龙骨牡蛎汤主之<br />
　　微数之衇愼不可灸因火为邪则为烦逆追虚逐实血散衇中火气虽微内攻有力焦骨伤筋血难复也衇浮宜以汗解用火灸之邪无从出因火而盛病从腰以下必重而痹名火逆也<br />
　　伤寒衇浮医以火逼刼之亡阳必惊狂起卧不安者桂枝去芍药加蜀漆龙骨牡蛎救逆汤主之<br />
　　痉湿暍病篇存疑<br />
　　湿家下之额上汗出微喘小便利者死若下利不止者亦死<br />
　　太阳中暍者身热疼重而衇微弱此亦夏月伤冷水水行皮中所致也<br />
　　辨不可汗病篇存疑<br />
　　衇濡而弱弱反在闗濡反在巅微反在上濇反在下微则阳气不足濇则无血阳气反微中风汗出而反躁烦濇则无血厥而且寒阳微发汗躁不得眠<br />
　　衇濡而弱弱反在闗濡反在巅反在上微反在下为阳运微为阴寒上实下虚意欲得温微为虚不可发汗发汗则寒栗不能自还<br />
　　厥衇紧不可发汗发汗则声乱咽嘶舌萎声不得前欬者则剧数吐涎沫咽中必干小便不利心中饥烦晬时而发其形似疟有寒无热虚而寒栗欬而发汗踡而苦满腹中复坚<br />
　　辨不可下病篇存疑<br />
　　衇濡而弱弱反在闗濡反在巅微反在上濇反在下微则阳气不足濇则无血阳气反微中风汗出而反躁烦濇则无血厥而且寒阳微不可下下之则心下痞鞕衇濡而弱弱反在关濡反在巓反在上微反在下为阳运微为隂寒上实下虚意欲得温微为虚虚者不可下也<br />
　　衇濡而弱弱反在关濡反在巅浮反在上数反在下浮为阳虚数为无血浮为虚数生热浮为虚自汗出而恶寒数为痛振而寒栗微弱在闗胸下为急喘汗而不得呼吸呼吸之中痛在于脇振寒相抟形如疟状医反下之故令衇数发热狂走见鬼心下为痞小便淋漓少腹甚鞕小便则尿血也<br />
　　衇濡而紧濡则卫气微紧则荣中寒阳微衞中风发热而恶寒荣紧胃气冷微呕心内烦医为有大热解肌而发汗亡阳虚烦躁心下苦痞坚表里俱虚竭卒起而头客热在皮肤怅怏不得眠不知胃气冷紧寒在关元技巧无所施汲水灌其身客热因时罢栗栗而振寒重被而覆之汗出而冒巅体惕而又振小便为微难寒气因水发清谷不容间呕变反肠出颠倒不得安手足为微逆身冷而内烦迟欲从后救安可复追还<br />
　　衇浮而大浮为气实大为血虚血虚为无阴孤阳独下隂部者小便当赤而难胞中当虚今反小便利而大汗出法应衞家当微今反更实津液四射荣竭血尽干烦而不得眠血薄肉消而成暴液医复以毒药攻其胃此为重虚客阳去有期必下如汚泥而死<br />
　　伤寒衇隂阳俱紧恶寒发热则衇欲厥厥者衇初来大渐渐小更来渐大是其也如此者恶寒甚者翕翕汗出喉中痛若热多者目赤衇多睛不慧医复发之咽中则伤若复下之则两目闭寒多便清谷热多便脓血若熏之则身发黄若熨之则咽燥若小便利者可救之若小便难者为危殆<br />
　　伤寒发热口中勃勃气出头痛目黄衂不可制贪水者必呕恶水者厥若下之咽中生疮假令手足温者必下重便脓血头痛目黄者若下之则目闭贪水者若下之其衇必厥其声嘤咽喉塞若发汗则战栗隂阳俱虚恶水者若下之则里冷不嗜食大便完谷出若发汗则口中伤舌上白胎烦躁衇数实不大便六七日后必便血若发汗则小便自利也<br />
　　微则为欬欬则吐涎下之则欬止而利因不休利不休则胸中如虫齧粥入则出小便不利两脇拘急喘息为难颈背相引臂则不仁极寒反汗出身冷若氷眼睛不慧语言不休而谷气多入此为除中口虽欲言舌不得前<br />
　　衇数者久数不止止则邪结正气不能复正气却结于藏故邪气浮之与皮毛相得衇数者不可下下之必烦利不止<br />
　　伤寒发热头痛微汗出发汗则不识人熏之则喘不得小便心腹满下之则短气小便难头痛背强加温鍼则衂<br />
　　下利衇大者虚也以强下之故也设衇浮革因尔肠鸣者属当归四逆汤<br />
　　陶隠居名医别録合药分剂法则<br />
　　凡言剉如麻豆大者与防咀同意夫防咀古之制也古人无鐡刀以口咬细令如麻豆为柤药煎之使药水清饮于肠中则易升易散今人以刀剉如麻豆大此防咀之易成也<br />
　　古秤惟有铢两而无分名今则以十黍为一铢【每铢约今四分一厘七亳】六铢为一分【去声】四分成一两十六两为一觔【李杲曰六铢为一分即今之二钱半也二十四铢为一两古云三两即今之一两云二两即今之六钱半也】今方家云等分者非分两之分谓诸药觔两多少皆同尔多是丸散用之<br />
　　丸散云刀圭者十分【平声】方寸匕之一准如梧桐子大也方寸匕者作匕正方一寸抄散取不落为度五匕者即今五铢钱边五字者抄之不落为度一撮者四刀圭也【匕即匙也】<br />
　　药以升合分者谓药有虚实轻重不得用觔两则以升平之十撮为一勺十勺为一合十合为一升升方作上径一寸下径六分深八分内散药物按抑之正尔微动令平尔【李时珍曰古之一升即今之二合半也】<br />
　　凡方云巴豆若干枚者粒有大小当去心皮柞之以一分准十六枚附子乌头若干枚者去皮毕以半两准一枚枳实若干枚者去穰毕以一分准二枚橘皮一分准三枚枣大小三枚准一两干姜一累者以一两为正凡方云半夏一升者洗毕称五两为正蜀椒一升三两为正呉茱萸一升五两为正莬丝子一升九两为正庵防子一升四两为正蛇牀子一升三两半为正地肤子一升四两为正其子各有虚实轻重不可称准者取平升为正<br />
　　凡方云用桂一尺者削去皮重半两为正甘草一尺者二两为正云某草一束者三两为正云一把者二两为正<br />
　　凡煎汤药初欲微火令小沸其水数依方多少大略药二十两用水一斗者煮取四升以此为凖然利汤欲生少水而多取汁补汤欲熟多水而少取汁服汤宜小沸热则易下冷则呕涌<br />
　　凡云分再服三服者要令势令相及并视人之强弱羸瘦病之轻重为之进退増减不必局于方说则活泼泼地也<br />
　　凡丸药云如细麻者即胡麻也不必扁扁略相称尔黍粟亦然云如大麻子者准三细麻也如胡豆者即今青斑豆也以二大麻准之如小豆者今赤小豆也以三大麻准之如大豆者以二小豆准之如梧桐子者以二大豆准之如弹丸及鸡子黄者以四十梧子准之<br />
　　凡方云蜜一觔者有七合猪膏一觔者有一升二合也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　膀胱足太阳之衇起于目内眦上额交巅其直者从巅入络脑还出别下项循肩髆内侠脊抵腰中入循膂络肾属膀胱其直者从腰中下侠脊贯臀入腘中其支者从髆内左右别下贯脾侠脊内过髀枢循髀外从后廉下合腘中以下贯腨内出外踝之后循京骨至小指外侧<br />
<br />
<br />
<br />
<br />
<br />
<br />
<br />
<br />
<br />
<br />
　　胃足阳明之衇起于鼻之交頞中旁约太阳之衇下循鼻外入上齿中还出侠口环唇下交承浆却循颐后下廉出大迎循颊车上耳前过客主人循髪际至额颅其支者从大迎前下人迎循喉咙入缺盆下膈属胃络脾其直者从缺盆下乳内廉下挟脐入气街中其支者起于胃下口循腹里下至气街中而合以下髀闗抵伏免下膝膑中下循胫外防下足跗入中指外间其支者下防穴三寸而别下入中指外间其支者别跗上入大指间出其端<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　胆足少阳之衇起于目锐眦上抵头角下耳后循颈行手少阳之前至肩上却交出手少阳之后入缺盆其支者从耳后入耳中出走耳前至目锐眦后其支者别锐眦下大迎合手少阳抵于防下加颊车下颈合缺盆以下胸中贯膈络肝属胆循胁里出气街绕毛际横入髀厌中其直者从缺盆下腋循胸过季胁下合髀厌中以下循髀阳出膝外廉下外辅骨之前直下抵絶骨之端下出外踝之前循足跗上入小指次指之间其支者别跗上入大指之间循大指岐骨内出其端还贯爪甲出三毛<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　脾足太阴之衇起于大指之端循指内侧白肉际过核骨后上内踝前廉上腨内循胫骨后交出厥隂之前上膝股内前廉入腹属脾络胃上膈挟咽连舌本散舌下其支者复从胃别上膈注心中<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　肾足少隂之衇起于小指之下斜趋足心之涌泉穴出于然谷之下循内踝之后别入跟中以上腨内出腘内亷上股内后亷贯脊属肾络膀胱其直者从肾上贯肝膈入肺中循喉咙挟舌本其支者从肺出络心注胸中<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　肝足厥隂之衇起于大指聚毛之上上循足跗上亷去内踝一寸上踝入寸交出太隂之后上腘内亷循股隂入毛中过隂器抵小腹侠胃属肝络胆上贯膈布脇循喉咙之后上入颃颡连目系上出额与督衇防于巅其支者从目系下颊里环唇内其支者复从肝别贯膈上注肺<br />
<br />
<br />
<br />
<br />
<br />
<br />
<br />
<br />
<br />
<br />
　　太阳病初服桂枝汤反烦不解者先刺风池风府却与桂枝汤则愈<br />
　　【按】风池穴在颞颥后颞颥脑空穴也后者谓侠玉枕傍骨下髪际内大筋外陷中按之引耳中是也足少阳阳维之防宜刺三分肌肉厚者可五分留七呼禁灸风府一穴在项髪际上一寸大筋内宛宛中疾言其肉立起言休立下是其穴也督衇阳维之会宜刺三分肌肉薄者只二分病人呼气即出禁灸太阳之邪刺足少阳督衇者何也盖以风府在头部中行风池在第三行太阳在第二行则风池风府实侠太阳经而行者也况二穴皆为阳维之防阳维者谓诸阳之总也刺之诸阳之气得泄何患太阳之邪不去哉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　太阳病头痛至七日已上自愈者以行其经尽故也若欲作再经者鍼足阳明使经不传则愈<br />
　　【按】仲景云鍼足阳明成注未明指其穴考之厐氏总病论云补足阳明上三里穴推其意得补则经气实而不传殊不知仲景之意鍼足阳明爲迎而夺之以泄其经之热使热邪得泄不至再传他经故云愈也厐氏不明用鍼之理以泄为补恐误矣又考张氏纉论云刺足阳明冲阳穴冲阳者即仲景所谓趺阳衇也有诊法而不言刺张氏之言实本史氏伤寒论注不足法也三里二穴在膝眼下三寸胻骨外廉两筋间宛宛中坐而竖膝低跗取之极重按之则跗上动衇即止是其穴也可刺五分留七呼<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　伤寒腹满讝语寸口衇浮而紧此肝乘脾也名曰纵刺期门<br />
　　伤寒发热啬啬恶寒大渴欲饮水其腹必满自汗出小便利其病欲解此肝乘肺也名曰横刺期门妇人中风发热恶寒经水适来得之七八日热除而衇迟身凉胸脇下满如结胸状讝语者此为热入血室也当刺期门随其实而泻之<br />

                    <br>
                        　　阳明病下血讝语者此为热入血室但头汗出者刺期门随其实而泻之濈然汗出则愈太阳与少阳并病头项强痛或冒时如结胸心下痞鞕者当刺大椎第一间肺俞肝兪慎不可发汗发汗则讝语衇五六日讝语不止当刺期门<br />
　　【按】图经云期门二穴在不容傍一寸五分乳直下第二肋骨端近腹处是其穴也第二肋者从下数至第二肋也肋骨端者在软肋骨末之端也刺四分肥人量之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　太阳与少阳并病头项强痛或冒时如结胸心下痞鞕者当刺大椎第一间肺俞肝俞慎不可发汗发汗则讝语衇五六日讝语不止当刺期门太阳少阳并病心下鞕颈项强而者当刺大椎肺俞肝俞慎勿下之<br />
　　【按】图经云督衇大椎穴在第一椎上陷中可刺五分留三呼泄五吸肺俞二穴在第三椎下两傍相去各一寸五分可刺三分留七呼得气即泄肥人可刺五分肝俞二穴在第九椎下两傍相去各一寸五分可刺三分留六呼仲景太阳少阳并病乃合邪也故刺大椎肺俞肝俞亦合泄之法也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　少隂病得之二三日口中和其背恶寒者当灸之附子汤主之<br />
　　【按】当灸之仲景未言灸何穴常器之云当是足太阳鬲闗二穴专灸背恶寒其穴在第七椎下两傍相去各三寸陷中正坐取之可灸五壮盖以太阳为少隂之表故外灸鬲闗以温其表内用附子以温其里也<br />
<br />
<br />
<br />
<br />
<br />
<br />
<br />
<br />
<br />
　　少隂病吐利手足不厥冷反发热者不死衇不至灸少隂七壮<br />
　　【按】灸少隂七壮仲景未言灸何穴常噐之云当灸少隂太谿二穴经曰肾之原出于太谿其穴在内踝后跟骨动衇陷中<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　少隂病下利便脓血者可刺<br />
　　【按】可刺仲景未言可刺何穴常器之云可刺足少隂幽门交信郭雍曰可灸考幽门二穴在鸠尾下一寸巨阙两傍各五分陷者中治泻利脓血刺五分灸五壮交信二穴在内踝上二寸少隂前太隂后亷筋骨间治泻利赤白刺四分留五呼灸三壮两说皆是<br />
　　少隂病下利衇微濇呕而汗出必数更衣反少者当温其上灸之<br />
　　【按】灸之仲景未言当灸何穴常器之云灸太冲郭雍云灸太谿此穴皆不治呕而汗出里急下利惟幽门主治干哕呕吐里急下利亦当灸幽门为是<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　伤寒六七日衇微手足厥冷烦燥灸厥隂厥不还者死<br />
　　【按】灸厥隂仲景未言当灸何穴常器之云可灸太冲以太冲二穴为足厥隂之所注凡病诊太冲衇可决人之生死其穴在足大指本节后二寸跗间陷者中动衇应手是其穴也灸三壮<br />
　　伤寒衇促手足厥逆者可灸之<br />
　　【按】可灸之仲景未言当灸何穴常器之云太冲穴前条手足厥逆灸太冲此条亦手足厥逆亦当灸太冲<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十七<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十八<br />
　　订正仲景全书金匮要畧注上之一目录<br />
　　藏府经络先后第一<br />
　　论法无方<br />
　　痉湿暍第二<br />
　　葛根汤<br />
　　大承气汤<br />
　　栝蒌桂枝汤<br />
　　麻黄加术汤<br />
　　麻黄杏仁薏苡甘草汤<br />
　　防己黄耆汤<br />
　　桂枝附子汤<br />
　　白术附子汤<br />
　　甘草附子汤<br />
　　白虎人参汤<br />
　　一物蒂汤<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十八目録<br />
　　钦定四库全书<br />
　　御纂医宗金鉴卷十八<br />
　　订正仲景全书金匮要畧注上之一<br />
　　伤寒论论伤寒金匮要畧论杂病乃仲景全书伤寒论得成无己创注续者五十余家故得昌明宇内金匮要畧人罕言之虽有赵良徐彬等注释但其文义古奥系千载残编错简颇多疑义阙文亦复不少承譌袭谬随文蔓衍宜后人视为迂逺束诸高阁今于其失次者序之残缺者补之博采羣书详加注释俾二书并行于世庻后之业医者不为俗説所误知仲景能治伤寒未尝不能治杂证也<br />
　　藏府经络先后病衇证第一<br />
　　夫人秉五常因风气而生长风气虽能生万物亦能害万物如水能浮舟亦能覆舟若五藏元真通畅人即安和客气邪风中人多死千般疢难不越三条一者经络受邪入藏府为内所因也二者四肢九窍血脉相传壅塞不通为外皮肤所中也三者房室金刃虫兽所伤以此详之病由都尽若人能飬慎不令邪风干忤经络适中经络未流传府藏即医治之四肢才觉重滞即导引吐纳鍼灸膏摩勿令九窍闭塞更能无犯王法禽兽灾伤房室勿令竭之服食节其冷热苦酸辛甘不遣形体有衰病则无由入其腠理腠者三焦通防元真之处为血气所注理者是皮肤藏府之文理也<br />
　　【按】此篇乃一书之纲领前人误编为次篇先后失序今冠于首以统大意<br />
　　【注】五常者五行也五行之气风暑湿燥寒也五行之味酸苦甘辛咸也夫人禀此而有其形则藏府日与气味相通不曰五气而曰风气者该他气而言也盖风贯四气犹仁贯四徳故曰因风气而生长也然风气虽能生万物亦能害万物者盖主气正风从其所居之乡而来主长飬万物者也客气邪风从其冲后而来主杀害万物者也人在气交之中其生其害犹水能浮舟亦能覆舟也天之五气人得之则为五藏真元之气若通畅相生虽有客气邪风勿之能害人自安和如不通畅则客气邪风乗隙而入中人多死然人致死之由虽有千般疢难大要不外三因一者中虚经络受邪即入藏府此为内所因也二者中实虽感于邪藏府不受惟外病躯体四肢九窍血脉壅塞此为外所中也三者房室金刃虫兽所伤非由中外虚实感召其邪是为不内外因也以此三者详之千般疢难病由悉尽矣若人能慎飬形气不令客气邪风干忤经络即适中经络未传藏府遂医治之自可愈也四肢九窍才觉重滞尚未闭塞即导引吐纳鍼灸按摩亦可愈也更能无犯王法禽兽灾伤房室勿令竭乏服食节其冷热五味各得其宜不使形气有衰万病疢难无由而入其腠理矣腠者一身空隙血气往来之处三焦通防真元之道路也理者皮肤藏府内外井然不乱之条理也<br />
　　【按】正风者从八方应时而来相生和缓之主气也邪风者从其冲后而来相尅冲烈之客气也如时当东风而来西风也所谓后者以己过之时言也<br />
　　【集注】赵良曰人在气交中秉地之刚柔以成五藏百骸之形秉天之阴阳以成六经之气形气合一神机发用驾行谷气出入内外同乎天度升防浮沉应夫四时主宰于身形之中谓之元真外感者客气也灵枢曰虚邪不能独伤必因身形之虚而后客之盖天人之气各有正不正人气正则不受邪不正则邪乗之天气正则助其生长不正则害之人气不正者由七情动中服食不节房欲过度金刃虫兽伤其气血尽足以受病也天气不正者由四时不和八风不常尽足以伤万物也<br />
　　问曰上工治未病何也师曰夫治未病者见肝之病知肝传脾当先实脾四季脾王不受邪即勿补之中工不晓相传见肝之病不解实脾惟治肝也夫肝之病补用酸助用焦苦益用甘味之药调之酸入肝焦苦入心甘入脾脾能伤肾肾气微弱则水不行水不行则心火气盛心火气盛则伤肺肺被伤则金气不行金气不行则肝气盛肝气盛则肝自愈此治肝补脾之要妙也肝虚则用此法实则不在用之经曰虚虚实实补不足损有余是其义也余藏凖此<br />
　　【注】此承上条受病三因以明其治也上工良医也中工常医也已病已然之病也未病未然之病也假如现在肝病此已然之病也肝病将来传脾此未然之病也良医知肝病传脾见人病肝先审天时衰旺次审脾土虚实时旺脾实则知不受肝邪不须补脾直治已病之肝若时衰脾虚则知肝必传脾先补未病之脾兼治已病之肝彼常医不晓四时所胜五藏相传之理见肝之病惟泻已病之肝不知补未病之脾也上工不但知肝实必传脾虚之病而且知肝虚不传脾虚反受肺邪之病故治肝虚脾虚之病则用酸入肝以补已病之肝用焦苦入心以助不病之心用甘入脾以益不实之脾使火生土使土制水水弱则火旺火旺则制金金被制则木不受邪而肝病自愈矣此亢则害承乃制制则生化化生不病之理隔二隔三之治故曰此治肝补脾之要妙也然肝虚则用此法若肝实则不用此法也中工不晓虚实虚者泻之是为虚虚实者补之是为实实非其义也上工知其虚实补其不足损其有余是其义也其余四藏皆凖此法伤字作制字看<br />
　　【集注】徐彬曰假如肝经之病肝木胜脾土知邪必传脾经治宜实脾为先此脾未病而先实之所谓治未病也不忧本藏之虚而忧相传不已其病益深故先以实脾为急务也<br />
　　程林曰经云因其轻而扬之因其重而减之因其衰而彰之所谓因者乘其机也治未病者谓治未病之藏府非治未病之人也见肝之病当先实脾使土旺则能胜水水不行则火盛而制金金不能平木肝自愈矣此治肝补脾治未病之法也高世栻曰实脾专为制水使火盛金衰肝不受制则肝自愈其理甚精防故曰此治肝补脾之要妙也<br />
　　问曰病人有气色见于靣部愿闻其说师曰鼻头色青腹中痛苦冷者死【一云腹中冷苦痛者死】鼻头色微黑者有水气色黄者胸上有寒色白者亡血也设防赤非时者死其目正圆者痉不治又色青为痛色黒为劳色赤为风色黄者便难色鲜明者有留饮<br />
　　【注】气色见于面部而知病之死生者以五气入鼻藏于五藏其精外荣于面也色者青赤黄白黒也气者五色之光华也气色相得者有气有色平人之色也即经云青如翠羽赤如鸡冠黄如蟹黄白如豚膏黒如乌羽者生也气色相失者色或浅深气或显晦病人之色也即经云浮泽为外沉浊为内察其浮沉以知浅深察其夭泽以观成败察其散搏以知新故视色上下以知病处色粗以明沉夭为甚不明不泽其病不甚也有色无气者色枮不泽死人之色也即经云青如蓝叶黄如黄土赤如衃血白如枯骨黑如炲者死也鼻者明堂也明堂光泽则无病矣而曰见青色为腹中痛鼻苦冷甚者死黑色为水为劳黄色为上寒下热小便难面目鲜明内有留饮色白为亡血色赤为热为风若见于冬为非其时者死目直视正圆不合如鱼眼者痉不治此气色主病之大畧也其详皆载内经<br />
　　师曰病人语声寂然喜惊呼者骨节间病语声喑喑然不彻者心膈间病语声啾啾然细而长者头中病【一作痛按】头中病之头字当是腹字经中从无头中病之文且文义不属必是传写之譌<br />
　　【注】病人语声寂然谓寂然不语也若恶人语是心病也喜惊呼者谓不恶人语且喜惊呼是知其病不在心而在外也故曰骨节间病也病人语声喑喑然不彻者谓声不响亮而不了彻也此有碍于息气故知为心膈间病也病人语声啾啾然细而长者谓唧唧哝哝小而悠长也因不敢使气急促动中故知腹中病也<br />
　　师曰息摇肩者心中坚息引胸中上气者欬息张口短气者肺痿唾沫<br />
　　【注】息者一呼一吸也摇肩谓擡肩也心中坚谓胸中壅满也呼吸之息动形擡肩胸中壅气上逆者喘病也呼吸引胸中之气上逆喉中作痒梗气者欬病也呼吸张口不能续息似喘而不擡肩者短气病也盖肺气壅满邪有余之喘也肺气不续息正不足之短气也然不足之喘亦有不续息者有余之短气亦有胸中壅满者肺气上逆者必欬也欬时唾痰也若欬唾涎沫不已者非欬病也乃肺痿也<br />
　　师曰吸而微数其病在中焦实也当下之即愈虚者不治在上焦者其吸促在下焦者其吸逺此皆难治呼吸动摇振振者不治<br />
　　【按】吸促之促字当是逺字吸逺之逺字当是促字方合病义必传写之譌<br />
　　【注】此承上文言喘分三焦有可治不可治之辨也喘肺病也肺主气司呼吸故以呼吸气促谓之喘也若呼吸气均促是病在呼吸阻升降之气也故知喘在中焦也呼之气促吸之气长病在呼呼出心与肺故知喘在上焦也呼之气长吸之气短病在吸吸入肾与肝故知喘在下焦也喘之实者谓邪气盛则实也中实则必腹满便鞕当下之可治也喘之虚者谓正气夺则虚也中虚则必腹软便滋不堪下难治也若喘而呼吸动摇振振不能擎身者则为形气不相保勿论虚实不治也曰吸而微数数即促也促即短也逺即长也吸不言呼畧辞也犹言呼吸均短呼短吸长吸短呼长也<br />
　　师曰寸口衇动者因其王时而动假令肝王色青四时各随其色肝色青而反色白非其时色衇皆当病【注】寸口者统言左右三部衇也衇动法乎四时命乎五藏然必因其王时而动则为平衇也假令肝旺于春随其时色当青衇当此不病之色衇也若色反白衇反浮此非其时乃病之色衇也四时凖此<br />
　　【集注】尤怡曰王时当时至而气王乃衇乘之而动其色亦应之如肝王于春衇而色青此其常也推之四时无不皆然若色当青而反白为非其时而有是色不特肝病为然即肺亦当病矣<br />
　　问曰有未至而至有至而不至有至而不去有至而太过何谓也师曰冬至之后甲子夜半少阳起少阳之时阳始生天得温和以未得甲子天因温和此为未至而至也以得甲子而天未温和此为至而不至也以得甲子而天大寒不解此为至而不去也以得甲子而天温如盛夏五六月时此为至而太过也<br />
　　【注】冬至之后得甲子日夜半少阳之气始生天渐温和气之常也若未得甲子天即温和此为未至而至也气未应至而先至者是来气有余也已得甲子阳气渐盛天未温和此为至而不至也气应至而不至者是来气不足也若天大寒不解此为至而不去也气应去而不去者是去气太过也若天过温如盛夏时此为至而太过也气应至而甚者是至气太过也太过者其气则薄其所不胜乘其所胜也不及者其气廹则所胜妄行所生者受病所不胜薄之也此内经所谓谨候其时气可与期余皆仿此<br />
　　师曰病人衇浮者在前其病在表浮者在后其病在里腰痛背强不能行必短气而极也<br />
　　【注】衇浮虚风之候也关前之寸衇浮者病在表也关后之尺衇浮者病在里也虚风在表故主腰痛背强不能行也虚风在里故主短气而极也<br />
　　问曰经云厥阳独行何谓也师曰此为有阳无阴故称厥阳<br />
　　【注】阴阳偕行顺也阴阳独行逆也厥逆也逆阳独行此为有阳无阴故称厥阳也<br />
　　【集注】李彣曰厥阳即阳厥也内经云阳气衰于下则为寒厥阴气衰于下则为热厥此厥阳独行有阳无阴之大槩也<br />
　　高世栻曰按此为有阳无阴是为厥阳也经曰隂气衰于下则为热厥帝曰热厥何如而然也岐伯曰阴气虚则阳气入阳气入则胃不和胃不和则精气竭精气竭则不营于四肢也乃肾气日衰阳气独胜此所以为有阳无阴而为厥阳独行也<br />

                    <br>
                        　　问曰寸衇沉大而滑沉则为实滑则为气实气相搏血气入藏即死入府即愈此为卒厥何谓也师曰唇口青身冷为入藏即死如身和汗自出为入腑即愈<br />
　　【按】寸衇沉大而滑沉则为实滑则为气实气相搏之十八字文理不顺衍文也血气入藏之血字当是厥字始与卒厥相合必传写之譌也<br />
　　【注】此详申阳厥阴厥生死之义也厥气者逆气也即逆阳逆阴之气也气逆则乱于胸中故忽然仆名曰卒厥若唇口青身冷是隂进阳退则为入藏即死也若身温汗自出是隂消阳长则为入府即愈也<br />
　　【集注】沈明宗曰邪气入藏神明昏愦卒倒无知谓之卒厥若唇口青身冷神机不能出入藏气垂絶所以主死经曰血气并走于上则为大厥暴厥是也若身和汗出乃邪气入府不得出入一时卒倒非藏絶之比顷时阳机外达邪气随之外泄故知入府即愈<br />
　　问曰衇脱入藏即死入府即愈何谓也师曰非为一病百病皆然譬如浸淫疮从口起流向四肢者可治从四肢流来入口者不可治病在外者可治入里者即死【注】此详申入藏即死入府即愈之义也卒厥之病多衇脱而不见衇脱不见而死者是正气不反也衇脱不见而生者是邪气闭而复通也非为厥气一病百病入藏入府皆然也譬如浸淫疠风等疮从口起流向四肢可治从四肢流来入口者不可治也盖以病向外者可治病入里者难医亦此义也<br />
　　【集注】赵良曰脱者去也经衇乃藏府之隧道为邪气所逼故絶气脱去其衇而入于内五藏隂也六府阳也隂主死而阳主生所以入藏即死入府即愈而可治非惟藏府之阴阳然也凡内外阴阳之邪毒出入表里者皆然也<br />
　　徐彬曰凡病邪能出阳为浅故生闭阴不出为深故死非止一病百病皆然复以浸淫疮喻之若从口起而流向四肢者是邪从内发于外泄而不进故可治若从四肢起流入口者是邪由外入于内进而不泄此藏气伤败故不可治<br />
　　问曰阳病十八何谓也师曰头痛项腰脊臂脚掣痛阴病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六防微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里防饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流关节食伤脾胃极寒伤经极热伤络【按】字典无防字当是漀字漀音倾侧水也后之积聚门防气之防字亦误<br />
　　【注】此章曰十八曰九十等文乃古医书之文今不可考难以强释五劳七伤等説亦详在千金故不复注也头痛项腰脊臂脚掣痛病皆在外故为阳病也欬上气喘哕咽肠鸣胀满心痛拘急病皆在内故为阴病也清邪居上谓雾邪本乎天也浊邪居下谓湿邪本乎地也六淫天邪故名大邪六淫伤外故曰中表也七情人邪故名小邪七情伤内故曰中里也防饦者饮食也饮食之邪从口而入食伤隔夜不化故名曰宿食也五邪谓风寒湿雾饮食也夫五邪之中人莫不各以类而相从前者早也风中于早从阳类也寒中于暮从阴类也雾邪清轻故伤皮肤湿邪浊重故流关节饮食失节故伤脾胃极寒之食伤经以经属阴也极热之食伤络以络属阳也<br />
　　问曰病有急当救里救表者何谓也师曰病医下之续得下利清谷不止身体疼痛者急当救里后身体疼痛清便自调者急当救表也<br />
　　【注】详见伤寒论太隂篇内不复释<br />
　　夫病痼疾加以卒病当先治其卒病后乃治其痼疾也【注】痼疾旧病也卒病新疾也当以旧病为本为缓新疾为标为急急则治标缓则治本故先治卒病后治痼疾也<br />
　　【集注】赵良曰痼疾病已沈痼非旦夕可取效者卒病谓卒然而来新感之病可取效于旦夕者乗其所入未深急去其邪不便稽留而为患也且痼疾之人正气素虚邪尤易传设多瞻顾致令两邪相合为患不浅故仲景立言于此使后学者知所先后也沈明宗曰此有旧疾复感新邪当分先后治也痼者邪气坚固难防卒者邪气骤来而易去也若病者素有痼疾而忽加卒病务当先治卒病不使邪气相并转增旧疾但久病乃非朝夕可除须当缓图所以后乃治其痼疾也<br />
　　师曰五藏病各有得者愈五藏病各有所恶各随其所不喜者为病病者素不应食而反暴思之必发热也【注】此明五藏各有所得而愈言以情志相胜也即如怒伤肝得悲而愈此悲胜怒也亦有得之时日而愈者经曰病在肝愈于夏是喜得子气制其胜我者也夏不愈胜于秋是恶其胜我者得王气也秋不死持于冬是我喜得母气以生我也起于春是喜自得其位而气王也余藏仿此病者云云谓平素不爱食之物及当病之时而反暴思食是病邪藏气之变故虽思食而食之必发热也<br />
　　【集注】程林曰内经云肝色青宜食甘心色赤宜食酸肺色白宜食苦脾色黄宜食酸肾色黑宜食辛此五藏得饮食而愈者肝病愈于丙丁起于甲乙心病愈于戊己起于丙丁脾病愈于庚辛起于戊己肺病愈于壬癸起于庚辛肾病愈于甲乙起于壬癸此五藏自得其位而愈者五藏所恶心恶热肺恶寒肝恶风脾恶湿肾恶燥各随其所恶而不喜者为病也若病人素不食而暴食之则入于阴长气于阳必发热也<br />
　　夫诸病在藏欲攻之当随其所得而攻之如渴者与猪苓汤余皆仿此<br />
　　【按】如渴者之下当有小便不利四字必传写之遗也【注】藏者里也凡诸病在里有可攻之证虽欲攻之当随其所得之轻重而攻之不可率意而攻之也如渴者小便不利先与猪苓汤利其小便俟小便利乃可攻也余皆仿此谓他证或有未可遽攻者皆仿此也<br />
　　痉湿暍病衇证并治第二<br />
　　病者身热足寒颈项强急恶寒时头热靣赤目赤独头动摇卒口噤背反张者痉病也若发其汗者寒湿相搏其表益虚即恶寒甚发其汗已其衇如蛇<br />
　　【按】诸家以刚柔二痉列为首条今以此为苐一条者盖刚柔之辨俱从此条分出痉病之最备者宜冠诸首再痉病也之下若发其汗六句与上文义不属与后之十一条中为欲解衇如故反伏者痉句文义相属宜分于彼<br />
　　【注】病人身热恶寒太阳证也颈项强急面赤目赤阳明证也头热阳郁于上也足寒阴凝于下也太阳之衇循背上头阳明之筋上挟于口风寒客于二经则有头摇口噤反张拘强之证矣此皆痉病之形证故首揭之以为要领<br />
　　【集注】李彣曰手三阳之筋结入于颔颊足阳明之筋上挟于口风寒乗虚入其筋则挛故牙关急而口噤<br />
　　夫痉衇按之如直上下行<br />
　　【注】痉之为病其状劲急强直故其衇亦劲急强直按之劲急之象也如直行之象也<br />
　　衇经云痉家其衇伏坚直上下<br />
　　【注】痉家其衇直上下者以痉病属太阳表也衇经所云其衇伏坚直上下者以痉病属阳明里也盖痉家原属二经故有太阳葛根汤汗之阳明大承气汤下之之治也伏坚沉实也直上下直也即沉实直之衇也<br />
　　太阳病发热无汗反恶寒者名曰刚痉太阳病发热汗出而不恶寒名曰柔痉<br />
　　【按】反恶寒之反字衍文也玩痉病之条自知当恶寒也<br />
　　【注】痉病旣属太阳当以太阳虚实例之故曰太阳病发热无汗恶寒为实邪名曰刚痉者强而有力也发热汗出不恶寒为虚邪名曰柔痉者强而无力也<br />
　　太阳病无汗而小便反少气上冲胸口噤不得语欲作刚痉葛根汤主之<br />
　　【注】此申明刚痉在表以明其治也太阳病为头项强痛发热等证也无汗谓伤寒也太阳伤寒小便不当少今反少者是寒气盛而收引也不当气上冲胸今气上冲胸是寒气盛而上逆也不当口噤不得语今口噤不得语是寒气盛牙关紧急而甚也以太阳伤寒而有此冲击劲急之象是欲作刚痉之病也麻黄汤能治太阳而不能治阳明故以葛根汤兼太阳阳明两经之治为刚痉无汗之正法也<br />
　　痉为病胸满口噤卧不着席脚挛急必齘齿可与大承气汤<br />
　　【注】此申痉病入里以明其治也痉病而更胸满里气壅也卧不着席反张甚也脚挛急劲急甚也必齘齿牙紧甚也此皆阳明热盛灼筋筋急而甚之象故以大承气汤直攻其热非攻阳明之实也其曰可与非尽言其可与有慎重之意<br />
　　大承气汤方<br />
　　大黄【四两酒洗】　　　厚朴【半斤炙去皮】<br />
　　枳实【五枚炙】　　　芒消【三合】<br />
　　右四味以水一斗先煑二物取五升去滓内大黄煑取二升去滓内芒消更上火微一二沸分温再服得下止服<br />
　　太阳病其证备身体强然衇反沉迟此为痉栝蒌桂枝汤主之<br />
　　【注】太阳病其证备谓头痛项强发热恶风寒具见也而更身体强有然俯仰不能自如之象痉病也但衇反见沉迟太阴之衇非太阳浮紧无汗刚痉者比故不与葛根汤而与栝蒌桂枝汤和太阳之表清太阴之里也<br />
　　栝蒌桂枝汤方<br />
　　栝蒌根【二两】　　桂枝【三两】<br />
　　芍药【三两】　　　甘草【二两】<br />
　　生姜【三两】　　　大枣【十二枚】<br />
　　右六味以水九升煑取三升分温三服取防汗汗不出食顷啜热粥发之<br />
　　太阳病发热衇沉而细者名曰痉为难治<br />
　　【注】发热太阳病也衇沉细少阴衇也而名曰痉者必有或刚或柔之证见也以太阳痉证而见少阴之衇表里兼病也夫太阳之邪郁于外故病发热少阴之邪凝于内故衇沉细然痉病而见紧之衇是为本衇即或沉迟尚为可治今沉而细邪入少阴阳气已衰岂易治乎故曰难也<br />
　　夫风病下之则痉复发汗必拘急<br />
　　【注】以上论痉皆外感风寒湿而为病也亦有因风邪为病不应下而下之伤液不应汗而汗之伤津以致津液枯燥筋失所飬而病痉者故曰风病下之则痉复发汗必拘急此不可以外感痉病治之当以专养津液为务也<br />
　　太阳病发汗太多因致痉<br />
　　【注】此承上文详申发汗过多成痉之义也太阳病当发汗若发汗太过腠理大开表气不固邪风乗虚而入因成痉者乃内虚所召入也宜以桂枝加附子汤主之固表温经也由此推之凡病出汗过多新产金疮破伤出血过多而变生此证者皆其类也<br />
　　暴腹胀大者为欲解衇如故反伏者痉<br />
　　【按】本门首条痉病也之下若发其汗六句当移于此条之首文义始属此条暴腹胀大者句衍文也当删之<br />
　　【注】不但风病发汗过多则痉即寒湿相抟之病发汗过多亦痉也发汗过多其表益虚表虚则必即恶寒甚也发寒湿汗后其衇不直如蛇之曲缓则为邪退不成痉病为欲解也若衇仍直紧不缓或不直紧反伏坚急者为邪不退成痉病矣<br />
　　疮家虽身疼痛不可发汗汗出则痉<br />
　　【注】疮家初起毒热未成法当汗散已经溃后血气被伤虽有身痛表证亦不可发汗恐汗出血液愈竭筋失所飬因而成痉或邪风乘之亦令痉也<br />
　　痉病有灸疮难治<br />
　　【注】痉病宜灸如有灸疮若不发脓则为荣衞已絶故曰难治<br />
　　湿家之为病一身尽疼发热身色如熏黄也<br />
　　【注】湿家谓病湿之人湿之为病或因外受湿气则一身尽痛或因内生湿病则发热身黄若内外同病则一身尽痛发热身色如熏黄也湿家之身痛发黄不似伤寒之身痛发黄者以无六经之形证也<br />
　　【集注】徐彬曰此言全乎湿而久郁为热者若湿挟风者风走空窍故痛只在关节今单湿为病则浸淫徧体一身尽痛不止关节矣然湿久而郁郁则热故发热热久而气蒸于皮毛故疼之所至即湿之所至湿之所至即热之所至而色如熏黄者熏火气也湿为火气所熏故发色黄带黑而不亮也<br />
　　湿家病身疼发热靣黄而喘头痛鼻塞而烦其衇大自能饮食腹中和无病病在头中寒湿故鼻塞内药鼻中则愈<br />
　　【注】此申上条详其义出其衇别其治也湿家病身疼发热靣黄而喘此内生外受之湿病也外宜活胜湿汤内宜茵蔯五苓散喘甚大陷胸丸若更头痛鼻塞而烦其衇大证类伤寒但其人里和能食知非伤寒不可发汗乃头中寒湿之邪故头痛鼻塞惟宜纳药鼻中取黄水从涕出而寒湿以泄病可愈也所纳之药如帝散之类<br />
　　【集注】魏荔彤曰头中为诸阳之首非寒湿能犯之地今头中有寒湿则热气挟之上炎非寒湿外邪自能然也有湿热则内为之主持也热引湿邪上干清分鼻必为塞故用纳鼻药宣通清气而病愈矣<br />
　　湿家身烦疼可与麻黄加术汤发其汗为宜慎不可以火攻之<br />
　　【注】湿家外证身痛甚者活胜湿汤内证发黄甚者茵蔯五苓散若惟身烦痛而不发黄者则为外感寒湿与麻黄加术汤发其汗寒湿两解也慎不可以火攻之者谓不可以火刼大发其汗必致变也<br />
　　【集注】赵良曰湿与寒合令人身疼大法表实成热则可发汗无热是阳气尚防汗之恐虚其表是证虽不云热而烦以生烦由热也所以服药不敢大发其汗且湿亦非暴汗可散用麻黄汤治寒加术去湿使其微汗耳不可火攻火攻则増其热必有他变所以戒人慎之<br />
　　喻昌曰麻黄加术则虽发汗不至多汗而术得麻黄并可以行表里之湿不可以火攻者反增发热也<br />
　　麻黄加术汤方<br />
　　麻黄【三两去节】　　　桂枝【二两去皮】<br />
　　甘草【二两炙】　　　杏仁【七十个去皮尖】<br />
　　白术【四两】<br />
　　右五味以水九升先煑麻黄减二升去上沫内诸药煑取二升半去滓温服八合覆取微似汗<br />
　　【按】桂枝气味辛甘全在于皮若去皮是枯木矣如何有解肌发汗之功宜删此二字后仿此<br />
　　太阳病关节疼痛而烦衇沉而细者此名湿痹湿痹之候小便不利大便反快但当利其小便<br />
　　【注】此承上条互详其义谓湿家身痛不可发汗当有利小便之法也太阳病一身闗节烦疼若衇浮细者湿在外也当汗之小便不利大便反快衇沉细者湿在内也当利之今湿气淫于内外故关节烦疼着而不行小便不利大便反快此名湿痹虽有身痛其衇不浮细故不可发汗设衇沉细故但当利小便若小便利濡泻止痹不愈身仍疼痛汗之可也<br />
　　【集注】赵良曰痹痛也因其关节烦疼衇沉而细则名曰湿痹也经云湿胜则濡泻小便不利大便反快者是湿气内胜也但当先利小便以泻腹中湿气故云治湿不利小便非其治也设小便利已而闗节之痹不去又必自表治之<br />
　　李彣曰太阳经行身之表外邪皆得伤之故亦受湿气也关节疼痛者湿留关节也湿气郁蒸而生热故烦也经云沉濳水畜沉细为内湿衇痹者闭塞不通之谓即内经湿气胜者为着痹之意今小便不利是湿盛于内也即内经湿胜则濡泄也利小便则湿去而泻烦止矣<br />

                    <br>
                        　　湿家其人但头汗出背强欲得被覆向火若下之蚤则哕或胸满小便不利舌上如胎者以丹田有热胸中有寒渴欲得水而不能饮则口燥烦也<br />
　　【注】湿家头汗出者乃上湿下热蒸而使然非阳明内实之热蒸而上越之汗也背强者乃湿邪重着之强非风湿拘急之强也欲覆被向火者乃一时湿盛生寒非伤寒之恶寒也若误以阳明内湿之热上越之头汗而遂下之则湿从寒化即乘虚入于上则肺气逆而胸满入于中则胃不和而为哕入于下则膀胱气化不行为小便不利舌上白滑如胎者盖以误下热陷丹田有热也寒聚于上胸中有寒也所以渴欲得水而不能饮由下有热而生口燥烦由上有寒而不化生津液虽口燥舌干而不能多饮也<br />
　　湿家下之额上汗出防喘小便利者死下利不止者亦死<br />
　　【注】此承上条互详误下以明湿家头汗之死证也夫误下额汗微喘若小便不利是湿家额汗之喘未可言死也今小便反利则知非湿气上溢乃上脱额汗之喘故曰死若下利不止亦知非湿去之利乃中脱直下之利故曰亦死<br />
　　【集注】赵良曰此妄下之因而致逆逆则阳自上越阴自下脱其额上汗出防喘者阳之越小便利与下利不止者阴之脱也阴阳离决必死之兆也自此而推之下之虽额上汗出微喘若大小便不利者是阴气不脱而阳之根犹在也下之虽大小便利设额上无汗与喘是阳气不越而阴之根犹在也则非离决可以随其证而治之<br />
　　李玮西曰前云湿家当利小便以湿气内瘀小便原自不利宜用药利之此下后里虚小便自利液脱而死不可一例防也<br />
　　病者一身尽疼发热日晡所剧者名风湿此病伤于汗出当风或久伤取冷所致也可与麻黄杏仁薏苡甘草汤<br />
　　【注】病者谓一身尽痛之病人也湿家一身尽痛风湿亦一身尽痛然湿家痛则重着不能转侧风湿痛则轻掣不可屈伸此痛之有别者也湿家发热蚤暮不分防甚风湿之热日晡所必剧盖以湿无来去而风有休作故名风湿原其由来或为汗出当风或为久伤取冷相合而致则麻黄杏仁薏苡甘草汤发散风湿可与也明矣<br />
　　【集注】程林曰一身尽疼发热风湿在表也日晡申时也阳明王于申酉戌土恶湿今为风湿所干当其王时邪正相搏则反剧也汗亦湿类或汗出当风而成风湿者或劳伤汗出而入冷水者皆成风湿之病也<br />
　　魏荔彤曰痉家非风不成虽有寒亦附于风湿痹无寒不作虽有风亦附于寒此一定之理也<br />
　　麻黄杏仁薏苡甘草汤方<br />
　　麻黄【去节半两汤泡】　　甘草【一两炙】<br />
　　薏苡仁【半两】　　杏仁【十枚去皮尖炒】<br />
　　右剉麻豆大每服四钱水盏半煮八分去滓温服有微汗避风<br />
　　风湿衇浮身重汗出恶风者防己黄耆汤主之<br />
　　【注】衇浮风也身重湿也寒湿则衇沉风湿则衇浮若浮而汗不出恶风者为实邪可与麻黄杏仁薏苡甘草汤汗之浮而汗出恶风者为虚邪故以防己白术以去湿黄耆甘草以固表生姜大枣以和荣衞也<br />
　　【集注】赵良曰此证风湿皆从表受之其病在外故衇浮汗出凡身重有肌肉痿而重者有骨痿而重者此之身重乃风湿在皮毛之表故不作疼虚其衞气而湿着为身重故以黄耆实衞甘草佐之防己去湿白术佐之然则风湿二邪独无散风之药何耶盖汗多知其风已不留以表虚而风出入乎其间因之恶风尔惟实其衞正气壮则风自退此不治而治者也<br />
　　尤怡曰风湿在表法当从汗而觧乃汗不得发而自出表尚未解而已虚汗解之法不可守矣故不用麻黄出之皮毛之表而用防己驱之肌肤之里服后如虫行皮中及腰下如氷皆湿下行之徴也然非耆术甘草焉能使衞阳复振而驱湿下行哉<br />
　　防己黄耆汤方<br />
　　防己【一两】　　　甘草【半两】<br />
　　白术【七钱半】　　　黄耆【一两一分去芦】<br />
　　右剉麻豆大每抄五钱匕生姜四片大枣一枚水盏半煎八分去滓温服良久再服<br />
　　喘者加麻黄【半两】<br />
　　胃中不和者加芍药【三分】<br />
　　气上冲者加桂枝【三分】<br />
　　下有陈寒者加细辛【三分】<br />
　　服后当如虫行皮中从腰下如氷后坐被上又以一被绕腰以下温令微汗差<br />
　　风湿相抟一身尽疼痛法当汗出而解值天阴不止医云此可发汗汗之病不愈者何也盖发其汗汗大出者但风气去湿气在是故不愈也若治风湿者发其汗但微微似欲汗出者风湿俱去也<br />
　　【注】风湿相抟一身尽痛法当从汗而解而汗亦不可失其宜也値湿盛之时若发其汗使大出亦不能愈以风气去湿气在故不愈然治风湿者必俟其天气晴明发其汗使微微似欲汗出者则风湿皆去病斯愈矣<br />
　　【集注】徐彬曰此言风湿当汗解而不可过也谓风湿相抟疼痛原当汗解値天阴雨则湿更甚可汗无疑而不愈何故盖风性急可骤驱湿性滞当渐解汗大出则骤风去而湿不去故不愈若发之微则出之缓缓则风湿俱去矣然则湿在人身粘滞难去骤汗且不可而况骤下乎故前章曰下之死此但云不愈见用法不当而非悮下比也<br />
　　伤寒八九日风湿相抟身体疼烦不能自转侧不呕不渇衇浮虚而濇者桂枝附子汤主之若大便坚小便自利者去桂枝加白术汤主之<br />
　　【注】此承上条详申衇证以明其治也谓此风湿之病虽得之伤寒八九日而不呕不渴是无伤寒里病之证也衇浮虚濇是无伤寒表病之衇也衇浮虚表虚风也濇者湿也身体烦疼风也不能转侧湿也乃风湿相抟之身体疼痛非伤寒骨节疼痛也与桂枝附子汤温散其风湿从表而解也若衇浮实者则又当以麻黄加术汤大发其风湿也如其人有是证虽大便鞕小便自利而不议下者以其非邪热入里之鞕乃风燥湿去之鞕故仍以桂枝附子汤去桂枝者以大便坚小便自利不欲其发汗再夺津液也加白术者以身重着湿在肌分用以佐附子逐水气于皮中也<br />
　　【集注】程林曰风所胜则身烦疼湿所胜则身体难转侧风湿相抟于荣衞之间不干于里故不呕不渴也衇浮为风濇为湿以其衇近于虚故用桂枝附子汤温经以散风湿小便利者大便必鞕桂枝近于解肌恐大汗故去之白术能去肌湿不妨乎内故加之凡方后有如虫如醉如冒等状者皆药势将行使然周扬俊曰伤寒至八九日亦云久矣既不传经复不入府者因风湿持之也所现外证烦疼者风也不能转侧者湿也不呕不渴者无里证也其衇浮虚而濇正与相应然后知风湿之邪在肌肉而不在筋节故以桂枝表之不发热为阳气素虚故以附子逐湿两相绾合自不能留矣<br />
　　桂枝附子汤方<br />
　　桂枝【四两去皮】　　　附子【三枚炮去皮破八片】<br />
　　甘草【二两炙】　　　生姜【三両切】<br />
　　大枣【十二枚擘】<br />
　　右五味以水六升煮取二升去滓分温三服<br />
　　白术附子汤方<br />
　　白术【二两】　　　附子【一枚半炮去皮】<br />
　　甘草【一两炙】　　　生姜【一两半切】<br />
　　大枣【六枚擘】<br />
　　右五味以水三升煮取一升去滓分温三服一服觉身痹半日许再服三服都尽其人如冒状勿怪即是术附并走皮中逐水气未得除故耳<br />
　　风湿相抟骨节疼烦掣痛不得屈伸近之则痛剧汗出短气小便不利恶风不欲去衣或身微肿者甘草附子汤主之<br />
　　【注】风湿相抟身体烦疼重着不能转侧者湿胜风也今掣痛不可屈伸风胜湿也掣痛不可屈伸近之则痛剧汗出短气恶风不欲去衣皆风邪壅盛也小便不利湿内畜也身防肿者湿外抟也以甘草附子汤微汗之袪风为主除湿次之也此上二条皆详风湿之义以明风湿之治也<br />
　　甘草附子汤方<br />
　　甘草【二两炙】　　　附子【二枚炮去皮】<br />
　　白术【二两】　　　桂枝【四两去皮】<br />
　　右四味以水六升煮取三升去滓温服一升日三服初服得微汗则解能食汗出复烦者服五合恐一升多者宜服六七合为妙<br />
　　【方解】甘草附子汤即桂枝附子汤去姜枣加白术也去姜枣者畏过散也加白术者燥中湿也日三服初服一升不得汗则仍服一升若得微汗则解解则能食解已彻也可止再服若汗出而复烦者是解未彻仍当服也但不可服一升恐已经汗出而过汗也服五合可也如不解再服六七合为妙似此服法总是示人不可尽剂之意学者宜详求之<br />
　　太阳中热者暍是也汗出恶寒身热而渴白虎加人参汤主之<br />
　　【注】中暑热病亦由太阳而入故曰太阳中热者暍是也汗出恶寒身热而渇颇似太阳温热之病但温热无恶寒以热从里生故虽汗出而不恶寒也中暍暑邪由表而入故汗出恶寒也防之于衇温热之浮浮而实中暍之浮浮而虚以暑热伤气也防之于渴温热之渴初病不过欲饮中暍之渴初病即大引饮也温热则传经变病不一中暍则不传不愈即死也虽同为太阳经中之病而虚实施治自有不同用白虎加人参汤主之者盖以益气为主清暑热次之也<br />
　　【集注】李彣曰热伤气气泄则汗出气虚则恶寒热蒸肌腠则身热热伤津液则作渴此恶寒身热与伤寒相类然所异者伤寒初起无汗不渴中暍初起即汗出而渴也<br />
　　白虎加人参汤方<br />
　　知母【六两】　　　石膏【一斤碎】<br />
　　甘草【二两】　　　粳米【六合】<br />
　　人参【三两】<br />
　　右五味以水一斗煮米熟汤成去滓温服一升日三服<br />
　　太阳中暍发热恶寒身重而疼痛其衇细芤迟小便已洒洒然毛耸手足逆冷小有劳身即热口开前板齿燥若发其汗则恶寒甚加温鍼则发热甚数下之则淋甚【注】此承上文互详证衇不可妄行汗下也中暍本有汗若发热无汗身重疼痛者虽证似伤寒然见细芤迟虚衇则非伤寒也且有小便已洒洒然恶寒毛耸之状皆太阳膀胱表气为暑所伤而畏也手足逆冷者暑伤气气不能达四肢则寒也小有劳身即发热口开前板齿燥者劳则动热暑热益烈伤阴液也此皆中暍危证若以发热无汗恶寒身痛误为伤寒之表妄行发汗则表气愈虚恶寒更甚也若以手足逆冷误为阳虚妄加温鍼则暑邪愈盛发热更炽也若以壮热齿干误为胃火而数下之则水源竭澁尿淋窘甚也凡此之证皆中暍妄行汗下温鍼致变以白虎加人参汤主之或人参汤调辰砂六一散亦可也<br />
　　【集注】程林曰内经云先夏至为病温后夏至为病暑又曰热病者皆伤寒之类也以其太阳受病与伤寒相似亦令发热恶寒身重而疼痛也经曰寒伤形暑伤气气伤则气消而衇虚弱所以细芤迟也小便已毛耸者阳气内防不能衞外手足亦逆冷也劳动则扰乎阳故热甚则口开口开则前板齿燥也发汗虚其阳则恶寒甚温鍼动火邪则发热甚下之亡津液则淋甚也<br />
　　太阳中暍身热疼重而衇微弱此以夏月伤冷水水行皮中所致也一物蒂汤主之<br />
　　【注】太阳中暍之证身热而倦者暑也身热疼重者湿也衇彻弱者暑伤气也以此证衇揆之乃因夏月中暑之人暴贪风凉过饮冷水水气虽输行于皮中不得汗泻所致也此时即以香薷饮大顺散汗之可立愈矣若稍缓水气既不得外泻势必内攻于中而作喘肿胀矣喘则以葶苈大枣汤肿胀则以蒂一物汤下之可也<br />
　　【集注】周扬俊曰无形之热伤其肺金则用白虎加人参汤有形之水伤其肺金则用蒂汤各有所主也李彣曰中暍邪在表故身热伤冷水故身疼中暑伤气气虚故衇微弱也蒂治身靣四肢浮肿散皮肤中水气苦以泄之也<br />
　　一物蒂汤方<br />
　　帝【二十个】<br />
　　右剉以水一升煮取五合去滓顿服<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十八<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷十九<br />
　　订正仲景全书金匮要略注上之二目録<br />
　　百合狐惑阴阳毒篇第三<br />
　　百合地黄汤<br />
　　百合滑石散<br />
　　百合洗方<br />
　　栝蒌牡蛎散<br />
　　百合知母汤<br />
　　滑石代赭汤<br />
　　百合鸡子汤<br />
　　甘草泻心汤<br />
　　苦参汤<br />
　　雄黄薰方<br />
　　赤小豆当归散<br />
　　升麻鳖甲汤<br />
　　疟病篇第四<br />
　　鳖甲煎圆<br />
　　白虎加桂枝汤<br />
　　蜀漆散<br />
　　中风歴节篇第五<br />
　　乌头汤<br />
　　桂枝芍药知母汤<br />
　　血痹虚劳篇第六<br />
　　黄耆桂枝五物汤<br />
　　桂枝加龙骨牡蛎汤<br />
　　小建中汤<br />
　　黄耆建中汤<br />
　　酸枣汤<br />
　　大黄防虫圆<br />
　　薯蓣圆<br />
　　肺痿肺痈欬上气篇第七<br />
　　葶苈大枣泻肺汤<br />
　　桔梗汤<br />
　　甘草干姜汤<br />
　　射干麻黄汤<br />
　　麦门冬汤<br />
　　皂荚圆<br />
　　越婢加半夏汤<br />
　　小青龙加石膏汤<br />
　　厚朴麻黄汤<br />
　　泽漆汤<br />
<br />
<br />
<br />
<br />
<br />
　　御纂医宗金鉴卷十九目録<br />
　　钦定四库全书<br />
　　御纂医宗金鉴卷十九<br />
　　订正仲景全书金匮要略注上之二<br />
　　百合狐惑阴阳毒病衇证并治第三<br />
　　论曰百合病者百衇一宗悉致其病也意欲食复不能食常黙黙然欲卧不能卧欲行不能行欲饮食或有美时或有不用闻食臭时如寒无寒如热无热口苦小便赤诸药不能治得药则剧吐利如有神灵者身形如和其衇防数毎溺时头痛者六十日乃愈若溺时头不痛者淅然者四十日愈若溺快然但头者二十日愈其证或未病而预见或病四五日而出或病二十日或一月防见者各随证治之<br />
　　【注】百合百瓣一蒂如人百衇一宗命名取治皆此义也百合病者谓人百衇一宗悉致其病也曰百衇即一衇也犹言百体一体也是盖以周身言之也周身之衇分而言之曰百合而言之曰一故曰百衇一宗若曰百合之病总衇病也衇者谓十二经衇三百六十五络衇也伤寒大病之后余热未解百衇未和或平素多思不断情志不遂或偶触惊疑卒临景遇因而形神俱病故有如是之现证也百衇周于身衇病则身病故身形如和不和欲卧不能卧欲行不能行也百衇通于心衇病则心病故常黙黙也如寒无寒如热无热似外感而非外感也意欲食复不能食或有美时或闻食臭有不用时似里病而非里病也至衇数口苦小便赤者是欝结之热虽侵里而其热未甚也方其初病之时医者不识误为表里之病以药汗下之故剧吐利也虽剧吐利不变诸逆若有神灵身形如前之和而衇则比前微数故其势即不能遽进不觉加甚而亦不能速愈也试以缓愈之期约略言之重者不过六十日轻者不过二十日轻重之间者不过四十日可愈也然愈必以每溺时头痛不头痛恶风不恶风快然不快然辨者以经衇之邪莫不由太阳而愈也头痛恶风是其经之候也溺时快然是其腑之徴也其证或未病而预见者其证指百合病等证言也未病言未病伤寒病也犹言未病伤寒之前而预先见百合欲食不食等证也或病四五日而出谓已病伤寒之后而始见百合病证也预先见者是先有情志不遂偶触惊疑而召病也或病二十日或一月才见者是因伤寒病后而才见也故曰各随证治之也<br />

                    <br>
                        　　【集注】李彣曰活人书云伤寒大病后气血未得平复变成百合病今由百衇一宗悉致其病观之当是心肺二经之病也如行卧饮食寒热等证皆有莫可形容之状在内经解防病似之观篇中有如神灵者岂非以心藏神肺藏魄人生神魄失守斯有恍惚错妄之情乎又曰内经云凡伤于寒则为病热热气遗留不去伏于衇中则昏昏黙黙凡行卧饮食寒热皆有一种虚烦不耐之象矣<br />
　　沈明宗曰若邪淫于胸中连及上脘则意欲食复不能食走于肝肾故常黙黙流入脾胃故欲卧不能卧欲行不能行邪不在胃饮食或有美时壅抑胃气则闻食臭流于胆则口苦流于膀胱则便赤以上诸证非一齐并见皆移易变动而见也<br />
　　百合病见于阴者以阳法救之见于阳者以阴法救之见阳攻阴复发其汗此为逆见阴攻阳乃复下之此亦为逆<br />
　　【注】此承上条以明其治也百合一病难分阴阳表里故以百合等汤主之若病见于阴者以温养阳之法救之见于阳者以凉养阴之法救之即下文见阳攻阴或攻阴之后表仍不解复发其汗者此为逆见阴攻阳或攻阳之后里仍不解乃复下之者此亦为逆也<br />
　　【集注】徐彬曰内经所谓用阴和阳用阳和阴即是此义故诸治法皆以百合为主至病见于阳加一二味以和其阴病见于阴加一二味以和其阳<br />
　　李彣曰百合病多端数条之法亦説不尽<br />
　　沈明宗曰此治百合病之总要法也微邪伏于荣卫流行而病表里当分阴阳以施救治可也<br />
　　百合病不经吐下发汗病形如初者百合地黄汤主之【注】百合一病不经吐下发汗病形如初者是谓其病迁延日乆而不増减形证如首章之初也以百合地黄汤通其百衇凉其百衇中病勿更服恐过服生地黄大便常如漆也<br />
　　百合地黄汤方<br />
　　百合【七枚擘】　　　生地黄汁【一升】<br />
　　右以水洗百合渍一宿当白沫出去其水更以泉水二升煎取一升去滓内地黄汁煎取一升五合分温再服中病勿更服大便常如漆<br />
　　【集解】程林曰百合花叶皆四向故能通逹上下四旁其根亦众瓣合成故名百合用以医百合病也有以夫<br />
　　髙世栻曰百合色白味甘手太隂之补剂也其花昼开夜合如气之日行于阳夜行于隂司开阖以行荣卫和阴阳<br />
　　百合病变发热者百合滑石散主之<br />
　　【注】百合病如寒无寒如热无热本不发热今变发热者其内热可知也故以百合滑石散主之使其微利热从小便而除矣<br />
　　百合滑石散方<br />
　　百合【一两炙】　　　滑石【三两】<br />
　　右为散饮服方寸匕日三服当微利则止服热则除<br />
　　【集解】高世栻曰滑石亦名液石又名膋石石之脂膏也主治身热泄澼利小便<br />
　　百合病一月不觧变成渇者百合洗方主之<br />
　　【注】百合病本不渴今一月不解变成渴者外以百合汤浸洗其身通表泻热内食煮饼勿以盐防不致引饮而渴自止也<br />
　　百合洗方<br />
　　百合【一升】<br />
　　右以水一斗渍之一宿以洗身洗已食煮饼勿以盐防也<br />
　　百合病渴不瘥者用后方主之<br />
　　【注】与百合洗身而渴不瘥者内热盛而津液竭也栝蒌根苦寒生津止渴牡蛎咸寒引热下行也<br />
　　栝蒌牡蛎散方<br />
　　栝蒌根　　　　　牡蛎【熬等分】<br />
　　右为细末饮服方寸匕日三服<br />
　　百合病发汗后者百合知母汤主之<br />
　　【注】百合病不应汗而汗之不觧者则致燥以百合知母汤主之者清而润之也<br />
　　百合知母汤方<br />
　　百合【七枚擘】　　　知母【三两切】<br />
　　右先以水洗百合渍一宿当白沫出去其水更以泉水二升煎取一升去滓别以泉水二升煎知母取一升去滓后合和煎取一升五合分温再服<br />
　　百合病下之后者滑石代赭汤主之<br />
　　【注】百合病不应下而下之不解者则怯中以滑石代赭汤清而鎭之也<br />
　　滑石代赭汤方<br />
　　百合【七枚擘】　　　滑石【三两碎绵裹】<br />
　　代赭石【如弹丸大一枚碎绵裹】<br />
　　右先以水洗百合渍一宿当白沫出去其水更以泉水二升煎取一升去滓别以泉水二升煎滑石代赭取一升去滓后合和重煎取一升五合分温服<br />
　　百合病吐之后者用后方主之<br />
　　【注】百合病不应吐而吐之不解者则虚中以百合鸡子汤清而补之也<br />
　　百合鸡子汤方<br />
　　百合【七枚擘】　　　鸡子黄【一枚】<br />
　　右先以水洗百合渍一宿当白沫出去其水更以泉水二升煎取一升去滓内鸡子黄搅匀煎五分温服<br />
　　狐惑之为病状如伤寒黙黙欲眠目不得闭卧起不安蚀于喉为惑蚀于隂为狐不欲饮食恶闻食臭其面目乍赤乍黒乍白蚀于上部则声嗄甘草泻心汤主之蚀于下部则咽干苦参汤洗之蚀于肛者雄黄熏之【注】狐惑牙疳下疳等疮之古名也近时惟以疳呼之下疳即狐也蚀烂肛隂牙疳即惑也蚀咽腐龈脱牙穿腮破唇每因伤寒病后余毒与湿防之为害也或生斑疹之后或生癖疾下利之后其为患亦同也状如伤寒谓发热憎寒也黙黙欲眠目不得闭谓其病或在隂亦或在阳故卧起俱不安也此病有虫虫闻食臭而动动则令人烦心故不欲饮食恶闻食臭也面目乍赤乍黒乍白亦由虫动交乱胃中胃主面故色无定也惑蚀于上部之喉故先声嗄毒在喉也狐蚀于下部之隂故先咽干毒在隂也外治之法苦参汤雄黄散解毒杀虫尚属有理内用甘草泻心汤必传写之误也姑存之<br />
　　【集注】程林曰灵枢经云虫动则令悗心是以有卧起不安等项也<br />
　　李彣曰喉肛与前隂皆闗窍所通津液滋润之处故虫每蚀于此<br />
　　甘草泻心汤方<br />
　　甘草【四两】　　　黄芩<br />
　　人参　　　　　干姜【各三两】<br />
　　黄连【一两】　　　大枣【十二枚】<br />
　　半夏【半升】<br />
　　右七味水一斗煑取六升去滓再煎温服一升日三服<br />
　　苦参汤方<br />
　　苦参【一升】<br />
　　水一斗煑取七升熏洗日三<br />
　　雄黄<br />
　　右一味为末筒瓦二枚合之烧向肛熏之<br />
　　衇经云病人或从呼吸上蚀其咽或从下焦蚀其肛隂蚀上为惑蚀下为狐狐惑病者猪苓散主之<br />
　　病者衇数无热微烦黙黙但欲卧汗出初得之三四日目赤如鸠眼七八日目四眦黒若能食者脓已成也赤小豆当归散主之<br />
　　【注】病者衇数谓病狐惑之人衇数也数主疮主热今外无身热而内有疮热疮之热在于隂故黙黙但欲卧也热在于阳故微烦汗出也然其病初得之三四日目赤如鸠眼者是热蕴于血故眦络赤也七八日四眦皆黒者是热瘀血腐故眦络黒也若不能食其毒尚伏诸里若已能食其毒已化成脓也故以赤小豆排痈肿当归调疡血米浆和胃气也<br />
　　【集注】李彣曰经云衇数不止而热不解则生恶疮今脓成何处大率在喉与隂肛盖积热生虫亦积热成脓是亦恶疮之类也<br />
　　赤小豆当归散方<br />
　　赤小豆【三升浸令芽出曝干】　当归<br />
　　右二味杵为散浆水服方寸匕日三服<br />
　　阳毒之为病面赤斑斑如锦文咽喉痛唾脓血五日可治七日不可治升麻鼈甲汤主之<br />
　　隂毒之为病面目青身痛如被杖咽喉痛五日可治七日不可治升麻鼈甲汤去雄黄蜀椒主之<br />
　　【注】隂阳平正气也隂阳偏邪气也隂阳变异气也正气者即四时令平之气也中人为病徐而浅邪气者即四时不和之气也中人为病速而危异气者非常灾疠之气也中人为病暴而死所以过五日不治以五藏相传俱受邪也此气适中人之阳则为阳毒适中人之隂则为隂毒非后人所论隂寒极阳热极之隂毒阳毒也观其所主之方要不过升麻甘草当归鼈甲蜀椒雄黄而并不用大寒大热之药则可知仲景所论隂毒阳毒非隂寒极阳热极之谓也此二证即今世俗所称痧证是也阳毒终属阳邪故见面赤斑斑如锦文唾脓血之热证隂毒终属隂邪故见面目青身痛如被杖之寒证二证俱咽喉痛者以此证乃邪从口鼻而下入咽喉故痛也<br />
　　【按】由此推之凡邪所过之处无不痛也故中此气之人不止咽喉痛身痛甚至有心腹绞痛大满大胀通身络衇青紫暴出手足指甲色如靛叶口噤牙紧心中忙乱死在旦夕者若谓必从皮毛而入未有为病如是之速者也是必从口鼻而下入咽喉无疑况隂毒反去雄黄蜀椒必传写之譌故治是证者不必问其隂阳但刺其尺泽委中手中十指衇络暴出之处出血轻则用刮痧法随即服紫金锭或吐或下或汗出而愈者不少若吐泻不止厥逆冷汗衇微欲絶用炮附子炮川乌呉茱茰丁香生干姜甘草虚者加人参救之亦多得生<br />
　　【集注】王履曰仲景虽有隂毒之名其叙证不过面目青身痛咽痛而已并不言隂寒极盛之説其升麻鼈甲汤并不用大热药是知仲景所论隂毒者非隂寒之病乃感天地恶毒异气入于隂经故曰隂毒耳后人谓隂寒极盛之证称为隂毒引仲景所叙面目青身痛如被杖咽喉痛数语郤用附子散正阳散等药窃谓隂寒极盛之证固可名为隂毒然终非仲景所以立名之本意后人所叙隂毒与仲景所叙隂毒自是两般岂可混论盖后人所叙隂毒只是内伤冷物或暴寒所中或过服寒凉药或内外俱伤于寒而成耳非天地恶毒异气所中者也<br />
　　李彣曰赵献可云此隂阳二毒是感天地疫疠非常之气沿家传染所谓时疫证也观方内老小再服可见<br />
　　升麻鼈甲汤方<br />
　　升麻【二两】　　　当归【一两】<br />
　　蜀椒【炒去汗一两】　　甘草【二两】<br />
　　鼈甲【手掌大一片炙】　　雄黄【半两研】<br />
　　右六味以水四升煑取一升顿服之老小再服取汗<br />
　　疟病衇证并治第四<br />
　　师曰疟衇自数者多热迟者多寒小紧者下之差迟者可温之紧者可发汗鍼灸也浮大者可吐之数者风发也以饮食消息止之<br />
　　【按】小紧者之小字当是沉字则有可下之理紧者当是浮紧则有可发汗之理浮大者当是滑大则有可吐之理且不遗本文疟衇自之意<br />
　　【注】疟之为病寒热也三隂三阳皆有之因其邪伏藏于半表半里之间故属少阳衇自也数者多热迟者多寒谓发作之时多热为阳盛多寒为隂盛也夫伤寒少阳病则有汗吐下三法之禁而疟亦属少阳何以有汗吐下三法之宜是盖疟属杂病不可不知也初发衇兼沉紧者主乎里也可下之兼迟者主乎寒也可温之兼浮紧者主乎表也可汗之兼滑大者主乎饮也可吐之兼数者风发也即风热之谓也可清之若乆发不止则不可以此法治之当以饮食撙节调理消息止之盖初病以治邪为急乆病以养正为主也其他瘅疟即内经所谓但热不寒之瘅疟也温疟即内经所言先伤于风后伤于寒热多寒少之温疟也牝疟即内经所言先伤于寒后伤于风寒多热少之寒疟也惟疟母一证经所未载然论诸疟未有详于内经者也其文虽略有不同必是脱简然所出治法亦未有过于仲景者也<br />
　　【集注】徐彬曰自者谓感有风寒而衇惟自也于是衇既有一定之象而兼数为热兼迟为寒此其大纲也<br />
　　尤怡曰疟之舍固在半表半里之间而人之藏则有偏多偏少之异故其病有热多者有寒多者有里多而可下者有表多而可汗可吐者当各随其衇而施治也<br />
　　周扬俊曰人之疟证由外邪之入每伏于半表半里入而与隂争则寒出而与阳争则热故寒热徃来主少阳谓兼他经证则有之谓全不渉少阳则无是理也仲景曰疟衇自正以衇之数迟小紧浮大皆未可定要必兼为少阳衇也夫邪犯少阳与卫气并居卫气昼行于阳夜行于隂故邪得阳而外出得隂而内薄内外相薄是以日作若气之舍深内薄于隂阳气独发隂气内着隂与阳争不得出是以间日而作也然则偏隂多寒偏阳多热其为瘅为温为牝莫不自少阳而造其极补偏救弊必从少阳之界使邪去而隂阳适归于和而后愈也<br />
　　病疟以月一日发当以十五日愈设不差当月尽解如其不差当云何师曰此结为症瘕名曰疟母急治之宜鳖甲煎圆<br />
　　【注】病疟者以月计之如一日发者当以十五日愈以十五日更一气也人受气于天天气更则人身之气亦更更气旺则不受疟邪故愈也设若不差当月尽解是又更一旺气也倘如更二气不差此疟邪不衰与病者气血痰饮结为症瘕名曰疟母也当急治之宜用鳖甲煎丸攻之可也<br />
　　【集注】程林曰五日为一候三候为一气一气十五日也夫人受气于天气节更移荣卫亦因之以易也<br />
　　鳖甲煎圆方<br />
　　鳖甲【十二分炙】　　　乌扇【三分烧】<br />
　　黄芩【三分】　　　柴胡【六分】<br />
　　防妇【三分熬】　　　干姜【三分】<br />
　　大黄【三分】　　　芍药【五分】<br />
　　桂枝【三分】　　　葶苈【一分熬】<br />
　　石苇【三分去毛】　　　厚朴【三分】<br />
　　牡丹【五分去心】　　　瞿麦【二分】<br />
　　紫葳【三分】　　　半夏【一分】<br />
　　人参【一分】　　　虫【五分熬】<br />
　　阿胶【三分】　　　蜂窠【四分炙】<br />
　　赤消【十二分】　　　螂【六分熬】<br />
　　桃仁【二分】<br />
　　右二十三味为末取鍜灶下灰一斗清酒一斛五斗浸灰候酒尽一半着鳖甲于中煮令泛烂如胶漆绞取汁内诸药煎为丸如梧子大空心服七丸日三服<br />
　　【集解】徐彬曰药用鳖甲煎者鳖甲入肝除邪养正合煆灶灰所浸酒去瘕故以为君小柴胡汤桂枝汤大承气汤为三阳主药故以为臣但甘草嫌柔缓而减药力枳实嫌破气而直下故去之外加干姜阿胶助人参白术温养为佐瘕必假血依痰故以四虫桃仁合半夏消血化痰凡积必由气结气利而积消故以乌扇葶苈利肺气合石苇瞿麦清邪热而化气散结血因邪聚则热故以牡丹紫葳去血中伏火膈中实热为使千金方去防妇赤消而加海藻大防以软坚化水更妙<br />
　　师曰隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心外舍分肉之间令人消铄肌肉<br />
　　【按】此言瘅疟其文脱简内经已详不复释<br />
　　温疟者其衇如平身无寒但热骨节疼烦时呕白虎加桂枝汤主之<br />
　　【按】此言温疟其文脱简内经已详不复释<br />
　　白虎加桂枝汤方<br />
　　知母【六两】　　　甘草【二两炙】<br />
　　石膏【一觔】　　　粳米【二合】<br />
　　桂枝【三两】<br />
　　右剉每五钱水一盏半煎至八分去滓温服汗出愈<br />
　　疟多寒者名曰牝疟蜀漆散主之<br />
　　【按】此言牝疟其文脱简内经已详不复释<br />

                    <br>
                        　　蜀漆散方<br />
　　蜀漆【洗去腥】　　　云母【烧二日夜】<br />
　　龙骨【等分】<br />
　　右三味杵为散未发前以浆水服半钱匕温疟加蜀漆半分临发时服一钱匕<br />
　　【集解】李彣曰牝疟证多隂寒治宜助阳温散为主云母之根为阳起石下有云母上多云气性温气升乃升发阳气之物龙骨属阳能逐隂邪而起阳气蜀漆乃常山之苖功能治疟不用根而用苖者取其性多升发能透达阳气于上之义也温疟加蜀漆亦取其升散之功<br />
　　中风歴节病衇证并治第五<br />
　　夫风之为病当半身不遂或但臂不遂者此为痹衇防而数中风使然<br />
　　【注】风病内经论之详矣但徃往与痹合论后人惑之故仲景复言之曰风之为病当半身不遂即经所谓偏枯也或但两臂不遂者非中风也即痹病也盖痹为隂病衇多沉澁风为阳病衇多浮缓今衇微而数中风使然其衇微者正气虚也数者邪气胜也故病风中之人因虚而召风者未有不见微弱之衇者也因热而生风者未有不见数急之衇者也<br />
　　【集注】沈明宗曰此分中风与痹也风之为病非伤于衞即侵于荣故当半身不遂谓半身之气伤而不用也若但臂不遂此为痹痹者闭也谓一节之气闭而不仁也于是诊之于衇必微而数微者阳之微也数者风之数也此中风使然谓风乘虚入而后使半身不遂也<br />
　　寸口衇浮而则为寒浮则为虚寒虚相搏邪在皮肤浮者血虚络衇空虚贼邪不泻或左或右邪气反缓正气即急正气引邪防僻不遂邪在于络肌肤不仁邪在于经即重不胜邪入于腑即不识人邪入于藏舌则难言口吐涎<br />
　　【按】寸口衇浮而则为寒浮则为虚寒虚相搏邪在皮肤此五句与本条文义不属当在后条之首后条寸口衇迟而缓迟则为寒缓则为虚荣缓则为亡血衞缓则为中风邪气中经此六句亦与本条文义不属当在此条之首文气相属必是错简其中有浮者血虚一句必是衍文浮则为虚寒虚相搏二虚字当是风字是传写之譌<br />
　　【注】中风虚邪之衇皆当浮缓以浮主风缓主虚也荣分见缓经络之血亡也衞分见缓经络之气空也盖邪风中人未有不由经络血气空虚而中也贼邪不泻留而不去在左则病左在右则病右浅则病经络深则病藏腑邪在于络则为病肌肤麻木不仁也邪在于经则为病身肢偏重防斜不遂也邪入于腑则为病九窍闭不识人也邪入于藏则为病舌瘖难言唇缓吐涎也<br />
　　寸口衇迟而缓迟则为寒缓则为虚荣缓则为亡血衞缓则为中风邪气中经则身痒而瘾疹心气不足邪气入中则胸满而气短<br />
　　【按】寸口衇迟而缓迟则为寒二迟字当是浮字寒字当是风字始得文义了然且迟缓二衇不能并见必是传写之譌<br />
　　【注】上条发明虚邪贼风之为病此条发明荣衞风寒之为病也寸口衇浮而则为寒浮则为风风寒之邪相于表郁于皮肤经络则令人身痒而发瘾疹也若其人心气不足谓心胸之气不足而邪气入心胸故令人胸满而短气也<br />
　　寸口衇沉而弱沉即主骨弱即主筋沉即为肾弱即为肝汗出入水中如水伤心歴节黄汗岀故曰歴节【注】寸口衇沉而弱肝肾之气不足也盖肝主筋肾主骨肝肾不足筋骨痿缓一为风寒湿邪所乘即病筋骨闗节交会之处夫人汗出时腠理开风尚易入况入水中浴焉得不致寒耶水伤心心主汗汗郁成湿故风胜为歴节湿胜为黄汗出也<br />
　　【集注】赵良曰肾主水骨与之合故衇沉者病在骨也肝藏血筋与之合血虚则衇弱故病在筋也心主汗汗出入水其汗为水所阻水汗相搏聚以成湿乆变为热湿热相蒸是以歴节发出黄汗也<br />
　　味酸则伤筋筋伤则缓名曰泄咸则伤骨骨伤则痿名曰枯枯泄相搏名曰断泄荣气不通衞不独行荣衞俱微三焦无所御四属断絶身体羸瘦独足肿大黄汗出胫冷假令发热便为歴节也病歴节不可屈伸疼痛乌头汤主之<br />
　　【按】名曰断泄之泄字当是絶字始与下文相属必是传写之譌<br />
　　【注】此详申上条互发其义以明其治也歴节之病属肝肾虚肝肾不足于内筋骨不荣于外客邪始得乘之而为是病也究其所以致虚之由不止一端也如饮食之味过伤日乆亦为是病也味过于酸则伤肝肝伤则筋伤筋伤则缓不收持名曰泄也味过于咸则伤肾伤肾则骨伤骨伤则枯不能立名曰枯也枯泄相搏名曰断絶断絶者即荣气不通衞不独行荣衞俱虚三焦失所四维断絶身体羸瘦也若独足肿胫冷寒胜凝于下也黄汗自出湿胜发于中也假令发热则属风便为歴节也病歴节者歴节疼痛不能屈伸也故主之以乌头汤通荣行衞并驱风寒湿之邪也以蜜制乌头亦缓毒法耳<br />
　　【集注】沈明宗曰金匮补示饮食内伤脾胃心肺肝肾致病名曰歴节然出衇证皆因饮酒湿壅内热而招外邪合病谓饮酒汗出当风所致即邪之所凑其气必虚是矣或外风而合内湿外寒而合内湿内寒而招外湿内热而招外湿此等闗头不可不晓又当分别风寒湿气偏多偏少而处发表温中行阳补虚散邪之法故治此当与灵素金匮合防则备若泛用成方则非良工所为之事也<br />
　　乌头汤方<br />
　　麻黄　　　　　芍药<br />
　　黄耆【各三两】　　　甘草<br />
　　川乌【五枚防咀以蜜二升煎取一升即出乌头】<br />
　　右五味防咀四味以水三升煮取一升去滓内蜜煎中更煎之服七合不知尽服之<br />
　　诸肢节疼痛身体尫羸脚肿如脱头短气温温欲吐桂枝芍药知母汤主之<br />
　　【按】温温当是嗢嗢<br />
　　【注】歴节之证诸肢节疼痛也身体尫羸即上条身体羸瘦甚言其瘦之甚也脚肿如脱即上条独足肿大甚言其肿之甚也头短气阳气虚也嗢嗢欲吐寒邪盛也而不用乌头汤者因无黄汗之湿胜也用桂枝芍药知母汤者以壮阳气散寒湿为急也故方中桂枝芍药倍于麻黄防风大加白术附子其意专在温行阳气次在散寒湿也多用生姜因其欲吐更佐知母甘草者以其剂过辛热监制之也<br />
　　【集注】李彣曰此歴节病由气血两虚而致者也风湿相搏四肢节节皆痛即歴节病也身体尫羸邪胜正衰也脚肿如脱气絶于下也头短气气虚于上也嗢嗢欲吐气逆于中也此三焦气血两虚故是汤主袪风湿而温气血<br />
　　桂枝芍药知母汤方<br />
　　桂枝【四两】　　　芍药【三两】<br />
　　甘草【二两】　　　麻黄【二两】<br />
　　生姜【五两】　　　白术【五两】<br />
　　知母【四两】　　　防风【二两】<br />
　　附子【二枚炮】<br />
　　右九味以水七升煮取二升温服七合日三服<br />
　　趺阳衇浮而滑滑则谷气实浮则汗自出<br />
　　【注】趺阳胃衇也谷气胃气也浮则为风外薄滑则为胃实热风热蒸于肌腠之间故汗自出此发明黄汗亦有因风热之义也<br />
　　少隂衇浮而弱弱则血不足浮则为风风血相搏即疼痛如掣<br />
　　【注】少隂心衇也心主血心衇浮而弱弱则为血虚浮则为风邪风血相搏而交争于经络之间故疼痛牵引如掣也此发明歴节亦有因血虚之义也<br />
　　【集注】李彣曰风在血中则慓悍劲切无所不至为风血相搏盖血主荣养筋骨者也若风以燥之则血愈耗而筋骨失其所养故疼痛如掣昔人曰治风先养血血生风自灭此其治也<br />
　　盛人衇濇小短气自汗出歴节疼不可屈伸此皆饮酒汗出当风所致<br />
　　【注】盛人衇盛不应濇小盛人气长不应气短今盛人衇濇小短气是形气衇息不合也审其证自汗出歴节疼不可屈伸询其由得之于饮酒汗出当风也此又发明歴节不止一端之义也<br />
　　【集注】徐彬曰盛人肥人也肥人湿多衇得澁小此痹象也于是气为湿所搏而短因风作使而自汗气血为邪所痹而疼痛不可屈伸然肥人固多湿何以衇骤澁小岂非酒湿困之乎何以疼痛有加而汗出不已岂非湿而挟风乎衇证不同因风则一故曰此皆饮酒汗出当风所致<br />
　　血痹虚劳病衇并治第六<br />
　　问曰血痹病从何得之师曰夫尊荣人骨弱肌肤盛重因疲劳汗出卧不时动摇加被微风遂得之但以衇自微濇在寸口闗上小紧宜鍼引阳气令衇和紧去则愈【注】歴节属伤气也气伤痛故疼痛也血痹属伤血也血伤肿故麻木也前以明邪气聚于气分此以明邪气凝于血分故以血痹名之也尊荣人谓膏粱之人素食甘肥故骨弱肌肤盛重是以不任疲劳疲劳则汗出汗出则腠理开亦不胜乆卧卧则不时动摇动摇即加被微风亦遂得以干之此言膏粱之人外盛内虚虽微风小邪易为病也然何以知病血痹也但以身体不仁衇自微濇则知邪凝于血故也寸口闗上小紧亦风寒微邪应得之衇也鍼能导引经络取诸痹故宜鍼引气血以泻其邪令衇不濇而和紧去邪散血痹自通也<br />
　　【集注】周扬俊曰天下惟尊荣人为形乐志苦形乐故肌肤盛志苦故骨弱骨弱则不耐劳肌盛则气不固稍有劳困即汗出也汗出而阳气虚虽微风且得以袭之则血为之痹故一见衇微则知其阳之不足一见衇濇则知其隂之多阻此血痹之本衇也而其邪入之处则自形其小紧小为正气拘抑之象紧为寒邪入中之徴然仲景明言微风何以反得寒衇也盖邪随血衇上下阻滞汁沫未有不痛者故痛为紧衇也鍼以泄之引阳外出则邪去而正自伸也<br />
　　血痹隂阳俱微寸口闗上微尺中小紧外证身体不仁如风痹状黄耆桂枝五物汤主之<br />
　　【注】此承上条互详衇证以明其治也上条言六衇微濇寸口闗上小紧此条言隂阳寸口闗上俱微尺中亦小紧合而观之可知血痹之衇浮沉寸口闗上尺中俱微俱濇俱小紧也微者虚也濇者滞也小紧者邪也故血痹应有如是之证也血痹外证亦身体顽麻不知痛痒故曰如风痹状但不似风痹歴闗节流走疼痛也主黄耆桂枝五物汤者调养荣卫为本袪风散邪为末也<br />
　　【集注】周扬俊曰此申上条既痹之后未能鍼引以愈遂令寸口微者今则隂阳俱微且寸闗俱微矣且尺中小紧矣夫小紧既见于尺则邪之入也愈深而愈不得出何也正虚之处便是容邪之处也衇经内外谓之隂阳上下亦谓之隂阳今尺既小紧则微属内外也明矣若言证以不仁防之则疼痛麻木每与我相阻其为不仁甚矣故以风痹象之非真风痹也于是以黄耆固衞芍药养隂桂枝调和荣衞托实表里驱邪外出佐以生姜宣胃大枣益脾为至当不易之治也<br />
　　黄耆桂枝五物汤方<br />
　　黄耆【三两】　　　芍药【三两】<br />
　　桂枝【三两】　　　生姜【六两】<br />
　　大枣【十二枚】<br />
　　右五味以水六升煮取二升温服七合日三服【一方有人参】<br />
　　夫男子平人衇大为劳极虚亦为劳<br />
　　【注】男子平人应得四时五藏平衇今六衇大而极虚非平人之衇也然大而无力劳役伤脾气也极虚者内损肾隂精也此皆欲作虚劳之候故有如是之证也<br />
　　【集注】李彣曰平人者形如无病之人经云衇病人不病者是也劳则体疲于外气耗于中衇大非气盛也重按必空濡乃外有余而内不足之象衇极虚则精气耗矣盖大者劳衇之外暴者也极虚者劳衇之内衰者也<br />
　　魏荔彤曰夫男子平人衇大为劳极虚亦为劳衇大者邪气盛也极虚者精气夺也以二句揭虚劳之总而未尝言其大在何衇虚在何经是在主治者随五劳七伤之故而缔审之也<br />
　　人年五六十其病衇大者痹侠背行若肠鸣马刀侠瘿者皆为劳得之<br />
　　【按】若肠鸣三字与上下文不属必是错简侠瘿之瘿字当是瘰字每经此证先劳后瘰先瘰后劳者有之从未见劳瘿先后病也必是传写之譌<br />
　　【注】平人年二三十常得大衇者则多病劳若人年已五六十其衇亦大不即病劳者以气血虽虚而火自微也火微故不病劳也虽不病劳然气血荣衞虚痹不行故为马刀防疮侠瘰也此发明衇大虽同为病不同之义也<br />
　　劳之为病其脉浮大手足烦春夏剧秋冬瘥隂寒精自出酸削不能行<br />
　　【按】隂寒精自出之寒字当是虚字是传写之譌【注】此言浮大为劳以详其证也手足烦即今之虚劳五心烦热隂虚不能藏阳也隂虚精自出即今之虚劳遗精隂虚不能固守也酸削不能行即今之虚劳膝酸削瘦骨痿不能起于床也夫春夏阳也隂虚不胜其阳故剧秋冬隂也隂虚得位自起故瘥<br />
　　【集注】徐彬曰衇大既为劳矣更加浮其证则手足烦盖隂既不足而阳必盛也于是春夏助其阳则剧秋冬助其隂则瘥隂虚而精自出者乆则痠削不能行矣<br />
　　程林曰寒字作虚字防隂虚则气不守而精自出矣<br />
　　李彣曰衇浮大者里虚而气暴于外也四肢者诸阳之本劳则阳耗隂虚而生内热故手足烦凡劳伤多属隂虚当春夏木火盛炎之际气浮于外则里愈虚故剧秋冬金水相生之候气敛于内则外不扰故瘥也肾藏精精自出者肾水不藏也肾主骨故痠削而不能行也<br />
　　男子衇虚沉无寒热短气里急小便不利面色白时目瞑兼衂少腹满此为劳使之然<br />
　　【注】此复申虚极为劳以详其证之义也衇虚沉隂阳俱不足也无寒热是隂阳虽不足而不相乘也短气面白时瞑兼衂乃上焦虚而血不荣也里急小便不利少腹满乃下焦虚而气不行也凡此衇证皆因劳而病也故曰此为劳使之然<br />
　　男子面色白者主渴及亡血卒喘悸衇浮者里虚也【按】衇浮者里虚也当是衍文<br />
　　【注】此复申虚劳面色白互详其证之义也面色白不因衂者是血不内生也因衂者是血亡于外也今曰面色薄谓面色浅淡不华亦不足之色也故主津液不足之渴及吐衂亡血气虚卒喘血虚卒悸也<br />
　　【集注】李彣曰此节以亡血为主内经云精明五色者气之华也又云心之华在面其充在血衇劳则气耗火动逼血妄行必致亡血盖血主濡之血亡则精采夺而面色薄津液去而烦且渴矣又劳者气血俱耗肺主气气虚则喘心主血血虚则悸卒者猝然见此病也<br />
　　男子衇浮弱而濇为无子精气清冷<br />
　　【注】男子之衇浮大而虚者为虚劳也浮弱而濇者则为精气清冷故为无子也<br />
　　夫失精家少腹急隂头寒目发落衇极虚芤迟为清谷亡血失精衇得诸芤动微紧男子失精女子梦交桂枝龙骨牡蛎汤主之<br />
　　【按】此条亡血失精之下等句与上文义不属当另作一条在后<br />
　　【注】失精家谓肾阳不固精者也少腹急虚而寒也隂头寒阳气衰也目精气亏也髪落血本竭也若诊其衇极虚而芤迟者当知极虚为劳芤则亡血迟则为寒故有清谷亡血失精之证也<br />
　　【集注】程林曰肾主闭藏肝主踈泄失精则过于踈泄故少腹急也隂头为宗筋之所聚真阳日亏故隂头寒也目则精衰发落则血竭是以衇虚芤迟也虚主失精芤主亡血迟主下利清谷也<br />

                    <br>
                        　　李彣曰肝主藏血肾主藏精亡血失精则肝肾俱虚矣少腹者肝肾之部今少腹急以肝肾两亏则里气虚而张急加也肝主筋前隂者宗筋之所聚肝衰故隂头寒也肝藏血开窍于目肾主骨骨之精为瞳子又肾之华在髪髪者血之余此肝肾两虚故目髪落也芤衇者浮沉有中间无似中空芤草故名芤衇此亡血之衇以衇者血之府血虚则衇亦虚也迟为在藏迟则为寒衇极虚芤迟则其证亦虚清谷者大便完谷不化也此虚劳在肝肾二经者也<br />
　　男子平人衇虚弱细微者善盗汗也<br />
　　【按】此节衇证不合必有脱简故不释<br />
　　衇沉小迟名脱气其人疾行则喘喝手足逆寒腹满甚则溏泄食不消化也<br />
　　【注】衇沉细迟则阳大虚故名脱气脱气者谓胸中大气虚少不充气息所用故疾行喘喝也阳虚则寒寒盛于外四末不温故手足逆冷也寒盛于中故腹满溏泄食不消化也<br />
　　【集注】徐彬曰衇沉小迟其为阳衰无疑沉小迟三衇相并是阳气全亏故名脱气其躯为空殻疾行则气竭而喘喝四肢无阳而寒腹中无阳而满甚则胃虚极而溏泄脾虚极而食不化也<br />
　　李彣曰此脾肺肾三经俱病也肺主气气为阳沉小迟皆阳气虚衰之衇故为脱气疾行则喘喝以肺主出气而肾主纳气为生气之原呼吸之门若真元耗损则气虚不能续息肺无所出肾无所纳故喘喝此肺肾病也又脾主四肢四肢者诸阳之本逆寒者阳虚不温四末也腹满者脾经入腹气虚中满也溏泄食不化者此脾虚不能运磨水谷多见鹜溏飱泄之证也<br />
　　衇而大则为减大则为芤减则为寒芤则为虚虚寒相搏此名为革妇人则半产漏下男子则亡血失精【注】详见伤寒论辨衇法中不复释<br />
　　衇得诸芤动微紧男子失精女子梦交桂枝龙骨牡蛎汤主之<br />
　　【注】衇得诸芤动微紧者谓防虚劳之诸衇而为言也非谓芤动微紧仅主男子失精女子梦交之候也通举男女失精之病而用桂枝龙骨牡蛎汤者调隂阳和荣卫兼固澁精液也<br />
　　【集注】徐彬曰失精之家衇复不一苟得诸芤动微紧是男子以虚隂而挟火则失精女子以虚隂而挟火则梦交主以桂枝龙骨牡蛎汤者盖隂虚之人大防当助肾故以桂枝芍药通阳固隂甘草姜枣和中龙骨牡蛎固精也<br />
　　桂枝加龙骨牡蛎汤方<br />
　　桂枝　　　　　芍药<br />
　　生姜【各三两】　　　甘草【二两】<br />
　　大枣【十二枚】　　　龙骨<br />
　　牡蛎【各三两】<br />
　　右七味以水七升煮取三升分温三服<br />
　　虚劳里急悸衂腹中痛梦失精四肢痠疼手足烦热咽干口燥小建中汤主之<br />
　　【注】虚劳云云者防虚劳之证而言也非谓虚劳之证止于此也故下文有诸不足之説也均主以小建中汤者欲小小建立中虚之意合下六节皆论虚劳各有所主之方也<br />
　　小建中汤方<br />
　　桂枝【三两】　　　甘草【三两炙】<br />
　　大枣【十二枚】　　　芍药【六两】<br />
　　生姜【二两】　　　胶饴【一升】<br />
　　右六味以水七升煮取三升去滓内胶饴更上微火消解温服一升日三服呕家不可用建中汤以甜故也<br />
　　虚劳里急诸不足黄耆建中汤主之<br />
　　【注】所谓虚劳里急诸不足者亦该上条诸不足证之谓也黄耆建中汤建立中外两虚非单谓里急一证之治也桂枝龙骨牡蛎汤即桂枝汤加龙骨牡蛎小建中汤即桂枝汤加胶饴黄耆建中汤即桂枝汤加胶饴黄耆也故尝因是而思仲景以一桂枝汤出入加减无往不利如此何后世一见桂枝即为伤寒发汗之剂是但知仲景用桂枝汤治伤寒而不知仲景用桂枝汤治虚劳也若知桂枝汤治虚劳之义则得仲景心法矣盖桂枝汤辛甘而温之品也若啜粥温覆取汗则发散荣卫以逐外邪即经曰辛甘发散为阳是以辛为主也若加龙骨牡蛎胶饴黄耆则补固中外以治虚劳即经曰劳者温之甘药调之是以温以甘为主也由此推之诸药之性味功能加减出入其妙无穷也<br />
　　【集注】魏荔彤曰气虚甚加黄耆津枯甚加人参以治虚劳里急此言里急非单指里急之谓也乃虚劳诸不足腹痛之谓也故名其方为建中正所以扶持其中气使渐生隂阳达于荣卫布于肢体也尤怡曰里虚衇急腹中当引痛也诸不足者隂阳诸衇俱不足而悸喘喝失精亡血等证相因而至也急者缓之必以甘不足者补之必以温而充虚塞空则黄耆尤有专长也<br />
　　黄耆建中汤方<br />
　　于小建中汤内加黄耆一两半余依上法若气短胸满者加生姜腹满者去枣加茯苓一两半及疗肺虚损不足补气加半夏三两<br />
　　虚劳腰痛少腹拘急小便不利者八味肾气丸主之【注】虚劳之人腰痛肾气虚而不行也少腹拘急小便不利膀胱气虚不化也主以八味肾气丸温补下焦肾与膀胱表里之气足而腰痛少腹拘急小便不利未有不愈者也<br />
　　【集注】程林曰腰者肾之外候肾虚则腰痛肾与膀胱为表里不得三焦之阳气以决渎则小便不利而少腹拘急矣与是方以益肾间之气气强则便溺行而少腹拘急亦愈矣<br />
　　尤怡曰虚劳之人损伤少隂肾气是以腰痛少腹拘急小便不利以八味肾气丸补隂之虚可以生气助阳之弱可以化水乃补下治下之良剂也<br />
　　八味肾气丸方【见妇人杂病中】<br />
　　虚劳虚烦不得眠酸枣汤主之<br />
　　【注】因虚劳而烦是虚烦也因虚烦而不得眠是虚烦不得眠也故主以酸枣仁汤专治虚烦烦去则得眠也<br />
　　【集注】李彣曰虚烦不得眠者血虚生内热而隂气不敛也内经云气行于阳阳气满不得入于隂隂气虚故目不得瞑酸枣汤养血虚而敛隂气也<br />
　　酸枣汤方<br />
　　酸枣仁【二升】　　甘草【一两】<br />
　　知母【二两】　　　茯苓【二两】<br />
　　芎防【二两】<br />
　　右五味以水八升煮酸枣仁得六升内诸药煮取三升分温三服<br />
　　五劳极虚羸瘦腹满不能饮食食伤忧伤饮伤房室伤饥伤劳伤经络荣卫气伤内有干血肌肤甲错两目黯黒缓中补虚大黄虫丸主之<br />
　　【按】缓中补虚四字当在不能饮食之下必是传写之譌<br />
　　【注】五劳所伤乆之令人极虚羸瘦腹中虚满不能饮食宜缓中补虚如前之建中等方也原其所伤之道不止过劳伤气房室伤精也即饮食伤胃饥过伤脾渴过伤肾忧思伤心罢极伤肝过言伤肺皆令人经络荣卫气伤是以劳热煎熬内有干血故肌肤不润甲错如鳞也两目不荣黯黒不明也似此干血之证非缓中补虚之剂所能治故主以大黄虫丸攻热下血俾瘀积去而虚劳可复也<br />
　　【集注】程林曰此条单指内有干血而言夫人或因七情或因饮食或因房劳皆令正气内伤血衇凝积致有干血积于中而尫羸见于外也血积则不能以濡肌肤故肌肤甲错不能荣于目则两目黯黒与大黄虫丸以下干血则邪除正王矣非大黄虫丸能缓中补虚也<br />
　　尤怡曰内有干血不去适足以留新血而渗灌不周故去之不可不早也此方润以濡其干虫以动其瘀通以去其闭而以地黄芍药甘草和养其虚攻血而仍滋夫血也<br />
　　大黄虫汤方<br />
　　大黄【十分蒸】　　　黄芩【二两】<br />
　　甘草【三两】　　　桃仁【一升】<br />
　　杏仁【一升】　　　芍药【四两】<br />
　　干漆【一两】　　　蝱虫【一升】<br />
　　水蛭【百枚】　　　虫【半升】<br />
　　蛴螬【一升】　　　干地黄【十两】<br />
　　右十二味末之炼蜜为丸小豆大酒饮服五丸日三服<br />
　　虚劳诸不足风气百疾薯蓣丸方主之<br />
　　【注】虚劳诸不足者谓五劳诸虚百损也上条以热伤干血为言此条以风气百疾立论热伤其上之血分则病肺痈热伤其下之血分则病干血风中其外之气分则病肺痿风中其内之气分则病百疾主之以薯蓣丸散诸风邪补诸不足滋诸枯槁调诸荣卫故其药温润共剂补散同方也<br />
　　【集注】徐彬曰虚劳不足证多有兼风者正不可着急治风气故仲景以四君四物养其气血麦冬阿胶干姜大枣补其肺胃而以桔梗杏仁开提肺气桂枝行阳防风运脾神麯开郁黄卷宣肾柴胡升少阳之气白蘝化入荣之风虽有风气未尝专治之谓正气运而风气自去也然以薯蓣名丸者取其不寒不热不燥不滑脾肾兼宜故多用以为君则诸药相助以为理耳<br />
　　薯蓣丸方<br />
　　薯蓣【三十分】　　　当归<br />
　　桂枝　　　　　麯<br />
　　干地黄　　　　豆黄卷【各十分】<br />
　　甘草【二十八分】　　　人参【七分】<br />
　　芎防　　　　　芍药<br />
　　白术　　　　　麦门冬<br />
　　杏仁【各六分】　　　柴胡<br />
　　桔梗　　　　　茯苓【各五分】<br />
　　阿胶【七分】　　　干姜【三分】<br />
　　白蘝【二分】　　　防风【六分】<br />
　　大枣【百枚为膏】<br />
　　右二十一味末之炼蜜和丸如弹子大空腹酒服一丸一百丸为剂<br />
　　肺痿肺痈欬上气病衇证并治第七<br />
　　问曰热在上焦者因欬为肺痿肺痿之病从何得之师曰或从汗出或从呕吐或从消渴小便利数或从便难又被快药下利重亡津液故得之曰寸口衇数其人欬口中反有浊唾涎沫者何师曰为肺痿之病若口中辟辟燥欬即胸中隐隐痛衇反滑数此为肺痈欬唾脓血【注】热在上焦不欬不病肺痿也因热病欬则为肺痿肺热致痿之由非止一端或从汗出或从呕吐或从消渴小便数利或从便难又被快药下之重亡津液故令肺热干痿也肺热干痿则清肃之令不行水精四布失度脾气虽散精液上归于肺而肺不但不能自滋其干亦不能内洒陈于藏腑外输精于皮毛也其精液留贮胸中得热煎熬变为涎沫侵肺作欬唾之不已故干者自干唾者自唾愈唾愈干痿病成矣若口中辟辟干燥不吐浊唾涎沫每欬即胸中隐隐而痛衇数而滑不数而虚则非肺痿乃为肺痈乆则痈成脓溃不唾涎沫而必欬唾脓血矣<br />
　　【集注】周扬俊曰喻昌云行动数武气即喘鸣冲击连声痰始一应金匮治法贵得其精意大要缓而图之生胃津润肺燥下逆气开积痰止浊唾补真气以通肺之小管散火热以复肺之清肃如半身痿废及手足痿软治之得法亦能复起而肺近在胸中呼吸所闗可不致力乎肺痈属在有形之血血结宜骤攻肺痿属在无形之气气伤宜徐理故痈为实误以肺痿治之是为实实痿为虚误以肺痈治之是为虚虚此辨证用药之大畧也然两手寸口之衇原为手太隂肺衇此云寸口衇数云滑数云数实云数虚皆指左右三部统言非如气口独主右闗之上也其人欬口中反有浊唾涎沫顷之遍地者为肺痿言欬而口中不干燥也若欬而口中辟辟燥则是肺已结痈火热之毒出现于口欬声上下触动其痈胸中即隠隐而痛其衇必见滑数有力正邪气方盛之徴也数虚数实之衇以之分别肺痿肺痈是则肺痿当补肺痈当泻也可知矣又云才见乆欬先湏防此两证肺痈由五藏蕴崇之火与胃中停蓄之热上乘乎肺肺受火热薫灼血为之凝痰为之裹遂成小痈所结之形渐长则肺日胀而脇骨日昻乃至欬声频并痰浊如胶发热畏寒日晡尤甚面红鼻燥胸生甲错始先即能辨其衇证属表属里极力开提攻下无不愈者迨至血化为脓肺叶朽坏倾囊吐出始识其证十死不救嗟无及矣<br />
　　沈明宗曰此肺痿肺痈之辨也心居上肾水不足心火刑金为热在上焦肺隂日消气逆则欬故致肺痿然本经明其始病之因或从病后隂虚过汗伤液呕吐伤津消渴血虚津竭或利小便数而伤隂或大便难反被快药下利而重亡津液以致肺金枯燥虚热熏蒸故寸口衇数其人欬气弱不振津液不布化为浊唾涎沫而成肺痿若口中辟辟燥欬即胸中隐隐痛者乃风寒侵入肺中凝滞荣血为痈故衇滑数而欬唾脓血因无形虚热致痿故衇数虚因有形气血凝滞成痈故衇数实此明肺痈属实肺痿属虚也<br />
　　衇数虚者为肺痿数实者为肺痈<br />
　　【注】此详申上条肺痿肺痈之衇也肺痿得之于热亡津液虚邪也故衇数而虚肺痈得之于热毒蓄结实邪也故衇数而实<br />
　　【集注】李彣曰潘硕甫云痿与痈皆热在上焦其衇皆数皆欬亡津液未有异也但痿属肺气虚而亡津虽有热亦不烈故不至燥涸虽欬而口中有浊唾涎沬故衇虽数而虚也痈则气壅血凝邪实而热烈故津液亡而更觉干涸口中辟辟燥欬即胸中隐痛津液既涸衇应濇滞而反滑数者蓄热腐脓衇故数实也<br />
　　尤怡曰痿者萎也如草木之萎而不荣为津亡而肺焦也痈者壅也如土之壅而不通为热聚而肺防也故其衇有虚实不同而其数则一也<br />
　　问曰病欬逆衇之何以知此为肺痈当有脓血吐之则死其衇何类师曰寸口衇微而数微则为风数则为热微则汗出数则恶寒风中于卫呼气不入热过于荣吸而不出风伤皮毛热伤血衇风舍于肺其人则欬口干喘满咽燥不渴时唾浊沫时时振寒热之所过血为之凝滞畜结痈脓吐如米粥始萌可救脓成则死<br />
　　【按】肺痈之上当有肺痿二字不然本文论肺痿之义则无着落必是脱简衇微之三微字当是三浮字微字文气不属必是传写之譌<br />
　　【注】病欬逆者何以知为肺痿肺痈也欬而不渴浊唾涎沫衇数而虚是以衇证知为肺痿也口中干噪胸中隐痛衇数而实是以衇证知为肺痈也至于所以受病之由肺痿前已言之而肺痈则未尝言也故又取所以致热而病肺痿肺痈之由互为详悉发明也寸口肺衇也肺衇当浮濇而短今浮而数是以知浮则为风数则为热初病风热外搏皮毛则荣卫受邪故汗出而恶寒也末传风热内舍于肺则荣卫分病病肺痿者属风热伤于卫气气分有津液而无血津液为之浊故其为证欬而不吐脓血唾浊涎沫也病肺痈者属风热伤于荣血血分有血而无津液血为之凝蓄故其为证欬而不唾涎沫吐脓血如米粥也其发热汗出恶寒恶风欬而喘满咽燥不渴呼气不入吸气不出则为痿痈互相兼有必然之证也呼气不入吸气不出乃言其呼吸气促难出难入非竟不出入也始萌可救谓肺伤尚浅脓成则死谓肺已坏矣盖示人图治于蚤又特为肺痈而谆谆言之也<br />
　　肺痈喘不得卧葶苈大枣泻肺汤主之<br />
　　【注】此承上条以明急治之义也肺痈者谓口中辟辟干燥胸中隐隐作痛衇数实也而更加喘不得卧是邪壅肺甚急故以葶苈大枣泻肺汤大苦大寒峻泻肺邪恐稍迁延脓成则死矣<br />
　　葶苈大枣泻肺汤方<br />
　　葶苈【熬令黄色捣丸如弹子大】　大枣【十二枚】<br />
　　右先以水三升煮枣取二升去枣内葶苈煮取一升顿服<br />
　　【集解】赵良曰此治肺痈吃紧之方也肺中生痈不泻何待恐日乆痈脓已成泻之无益日乆肺气已索泻之转伤乘其血结而脓未成当急以泻之之法夺之况喘不得卧不亦甚乎<br />

                    <br>
                        　　肺痈胸满胀一身面目浮肿鼻塞清涕出不闻香臭酸辛欬逆上气喘鸣迫塞葶苈大枣泻肺汤主之【方见上注】此承上条互详其证以同其治也肺痈胸胀而满欬逆上气喘鸣迫塞一身面目浮肿鼻塞清涕出不闻香臭酸辛是邪外塞皮毛内壅肺气比之喘不得卧殆尤甚焉亦以葶苈大枣泻肺汤者因其脓未成故也<br />
　　欬而胸满振寒衇数咽干不渴时出浊唾腥臭乆乆吐脓如米粥者为肺痈桔梗汤主之<br />
　　【注】欬而胸满振寒衇数咽干不渴时出浊唾腥臭乆乆吐脓如米粥者此为肺痈证也肺痈尚未成脓实邪也故以葶苈之剂泻之今已溃后虚邪也故以桔梗之苦甘草之甘解肺毒排痈脓也此治已成肺痈轻而不死者之法也<br />
　　【集注】髙世栻曰吐如米粥亦脓也何以上文云脓成则死若谓如米粥者非脓上文既曰畜结痈脓吐如米粥此又云吐脓如米粥既吐脓矣奚有始萌脓成之别也愚曰上文先欬逆而呼吸不利后凝滞而血衇成脓隂阳血气皆伤故脓成则死若上节言肺痈而气机不利此节言肺痈而经络不和病阳气者不伤隂病血衇者不伤阳故可治也如但以始萌可救脓成则死二语尽之是以辞害志也奚可乎<br />
　　桔梗汤方<br />
　　桔梗【一两】　　　甘草【二两】<br />
　　右二味以水三升煮取一升分温再服则吐脓血也<br />
　　肺痿吐涎沫而不欬者其人不渴必遗尿小便数所以然者以上虚不能制下故也此为肺中冷必多涎唾甘草干姜汤以温之若服汤已渴者属消渴<br />
　　【注】欬而不吐涎沫者肺燥欬也欬而吐涎沫者肺热痿也若似肺痿之吐涎沫而不欬者此为肺中有冷饮非为肺中成热痿也肺中冷则其人必不渴遗尿小便数头多涎唾所以然者以上焦阳虚不能约制下焦隂水下焦之水泛上而唾涎沫用甘草干姜汤以温散肺之寒饮也如服汤已渴者属消渴谓始先不渴服温药即转渴者不但非肺中热亦非肺中冷乃胃中热也则不当以属肺中冷寒饮治之当以属胃中热消渴治之也<br />
　　甘草干姜汤方<br />
　　甘草【四两炙】　　　干姜【二两炮】<br />
　　右防咀以水三升煮取一升五合去滓分温再服<br />
　　欬而上气喉中水鸡声射干麻黄汤主之<br />
　　【注】欬逆上气谓欬则气上冲逆也上条发明不欬而吐涎沫者非为肺痿是为肺冷也此条发明欬而不吐涎沫者亦非肺痿亦为肺冷也上条以不渴小便数多唾涎沫为肺中冷故以干姜佐甘草是以温中为主也此条以气上逆喉中有水鸡声为肺经寒故以生姜佐麻黄是以散外为主也病同冷饮而有在外在内之别方同辛温而有主温主散之异也水鸡声者谓水与气相触之声在喉中连连不絶也<br />
　　射干麻黄汤方<br />
　　射干【三两】　　　麻黄【四两】<br />
　　生姜【四两】　　　细辛<br />
　　紫苑　　　　　欵冬花【各三两】<br />
　　五味子【半升】　　大枣【七枚】<br />
　　半夏【半升】<br />
　　右九味以水一斗二升先煮麻黄两沸去上沫内诸药煮取三升分温三服<br />
　　【集解】程林曰欬而上气如水鸡声连连不絶者是汤主之内经曰肺苦气上逆急食苦以泻之射干紫苑之苦所以泄逆气也以辛泻之麻黄生姜细辛半夏款冬花之辛所以泻风邪也以酸收之以酸补之五味子之酸以补不足虚则补其母大枣之甘所以补其母也<br />
　　大逆上气咽喉不利止逆下气者麦门冬汤主之【按】大逆上气之大字当是火字文义病药始属必是传写之譌<br />
　　【注】欬而上气咽喉有水鸡声而连连者是寒饮上逆也今欬而上气咽喉无水鸡声而不利者是火气上逆也不利者谓咽喉若有物相碍不爽利也主之以麦门冬汤止其火逆下其上气也<br />
　　麦门冬汤方<br />
　　麦门冬【七升】　　半夏【一升】<br />
　　人参【三两】　　　甘草【二两】<br />
　　粳米【三合】　　　大枣【十二枚】<br />
　　右六味以水一斗二升煮取六升温服一升日三夜一服<br />
　　【集解】周扬俊曰喻昌云此胃中津液枯燥虚火上炎之证麦冬汤乃治本之良法也夫用降火之药而火反升用寒凉之药而热转炽者不惟无益而反害之凡病有胃气则生无胃气即死胃气者肺之母气也本草有知母之名者谓肺借其清凉知清凉为肺之母也有贝母之名者谓肺借其豁痰实豁痰为肺之母也然屡施于火逆上气咽喉不利之证而屡不应名不称矣孰知仲景有此妙法于麦冬人参甘草粳米大补中气大生津液队中増入半夏之辛温一味其利咽下气非半夏之功实善用半夏之功擅古今未有之竒矣<br />
　　欬逆上气时时唾浊但坐不得眠皂荚丸主之<br />
　　【注】欬逆上气喉中有水鸡声者是寒饮冲肺射干麻黄汤证也欬逆上气咽喉不利者是火气冲肺麦门冬汤证也今欬逆上气惟时时唾浊痰涎多也但坐不得卧气逆甚也此痰气为病非寒饮亦非火气主之以皂荚丸者宣导其痰通达其气也佐枣膏之甘以药性慓悍缓其势也<br />
　　【集注】程林曰浊唾壅塞于肺则不得卧故时时唾浊也皂荚味辛醎辛能散醎能软宣壅导滞利窍消风莫过于此故欬逆上气时时唾浊坐不得卧者宜之然药性慓悍佐枣膏之甘以缓其药势<br />
　　魏荔彤曰欬逆上气时时吐浊但坐不得眠则较重于喉中水鸡声者矣声滞者挟外感之因唾浊则内伤之故但坐不得卧而肺痈之证将成矣是上焦有热痰血包裹结聚成患不可不急为宣通其结聚而后可津液徐生枯干获润也皂荚丸主之皂荚驱风理痹正为其有除瘀涤垢之能也欬逆上气时时唾浊胸膈恶臭之痰血已结可不急为涤荡使之湔洗不留乎如今用皂荚澡浴以除垢腻即此理也用丸俾徐徐润化自上而下而上部方清若用汤直泻无余不能治上部之胶凝矣古人立法诚善哉此为预治肺痈将成者主治也<br />
　　皂荚丸方<br />
　　皂荚【八两刮去皮用酥炙】<br />
　　右一味末之蜜丸梧子大以枣膏和汤服三丸日三夜一服<br />
　　上气面浮肿肩息其衇浮大不治又加利尤甚<br />
　　【注】上气谓欬逆上气也面浮肿谓面目浮肿也肩息谓喘也其衇浮大不治又加利尤甚谓衇证两虚已属不治又加利则上喘下利隂阳两脱衇证相反故曰尤甚也<br />
　　【集注】徐彬曰此言肺痈之证元气惫者为难治也谓肺痈由风则风性上行必先上气若兼面浮肿肩息气升不降也又衇浮大元气不能复敛则补既不可汗又不可况内外皆逆气非风之比可尽汗泄乎故云不治加利则阳从上脱隂从下脱故曰尤甚<br />
　　尤怡曰上气面浮肿肩息气但升而不降矣衇复浮大则阳有上越之机衇偏盛者偏絶也又加下利是隂复从下脱矣隂阳离决故当不治肩息息摇肩也<br />
　　欬而上气此为肺胀其人喘目如脱状衇浮大者越婢加半夏汤主之<br />
　　【注】欬而上气此为肺胀其证肩息而喘目突如脱之状今衇浮大则可知浮则为风大则为实故以越婢加半夏汤主之外踈皮毛内降气逆也<br />
　　【集注】赵良曰欬而上气则其气之有冲而不下可知矣其欬之相连而不已可知矣此皆属肺之胀使之也邪入于肺则气壅气壅则欲不喘不可得惟喘极故目如脱所以状胀与喘之至也衇浮邪也兼大则邪实而所以遗害于肺正未有已故必以辛热发之亦兼以甘寒佐之使乆合之邪涣然氷释岂不快乎然乆蓄之饮何由得泄故特加半夏于越婢汤中一定之法也<br />
　　尤怡曰外邪内饮填塞肺中为胀为喘为欬而上气越婢汤散邪之力多而蠲饮之力少故以半夏辅其未逮不用小青龙者以衇浮且大病属阳热故利辛寒不利辛热也目如脱状者目暗胀突如欲脱落之状壅气然也<br />
　　越婢加半夏汤方<br />
　　麻黄【六两】　　　石膏【半斤】<br />
　　生姜【三两】　　　大枣【十五枚】<br />
　　甘草【二两】　　　半夏【半斤】<br />
　　右六味以水六升先煮麻黄去上沫内诸药煮取三升分温三服<br />
　　【集解】李彣曰脾运水谷主为胃行津液职卑如婢也汤名越婢者取发越脾气通行津液之义也今治肺胀则麻黄散表邪石膏清内热甘草大枣养正缓邪半夏生姜散逆下气也<br />
　　上气喘而躁者属肺胀欲作风水发汗则愈<br />
　　【注】上气欬逆喘而躁急者属肺胀也乃风郁于外水逆于中之候也故曰欲作风水当发其汗故曰发汗则愈也<br />
　　【集注】徐彬曰有邪者尚可治也若上气但喘而躁则喘为风之扇躁为风之烦其逆上之涎沫将挟风势而为风水今使先泄于肌表水无风战自然顺趋而从下故曰可汗而愈<br />
　　肺胀欬而上气烦躁而喘衇浮者心下有水小青龙加石膏汤主之<br />
　　【注】此承上条互详衇证以明其治也肺胀欬而上气烦躁而喘衇浮是外伤风寒内有水气主以小青龙汤发汗则愈加石膏者因多一烦躁证也<br />
　　【集注】沈明宗曰此互上条肺胀治法也风寒之邪入于荣卫挟饮上逆则欬而上气也烦躁而喘肺气壅逆谓之肺胀即肺痈未成之初也<br />
　　尤怡曰此亦外邪内饮相搏之证而兼烦躁则挟有热邪麻桂药中必用石膏如大青龙之例也又此条见证与上条颇同而心下寒饮则非温药不能开而去之故不用越婢加半夏而用小青龙加石膏温寒并进水热俱捐于法尤为宻矣<br />
　　小青龙加石膏汤方<br />
　　麻黄　　　　　芍药<br />
　　桂枝　　　　　细辛<br />
　　甘草　　　　　干姜【各三两】<br />
　　五味子　　　　半夏【各半升】<br />
　　石膏【二两】<br />
　　右九味以水一斗先煮麻黄去上沫内诸药煮取三升强人服一升羸者减之二三服小儿服四合<br />
　　【集解】李彣曰心下有水麻黄桂枝发汗以泄水于外半夏干姜细辛温中以散水于内芍药五味子收逆气以平肝甘草益脾土以制水加石膏以去烦躁兼能解肌出汗也<br />
　　欬而衇浮者厚朴麻黄汤主之衇沉者泽漆汤主之【注】欬谓欬而不上气也衇浮者风寒病外也主之厚朴麻黄者以散外邪为主也衇沉者痰饮病里也主之泽漆汤以逐内饮为主也<br />
　　【集解】尤怡曰此不详见证而但以衇之浮沉为辨而异其治按厚朴麻黄汤与小青龙加石膏汤大同则散邪蠲饮之力居多而厚朴辛温亦能助表小麦甘平五味敛安正气者也泽漆汤以泽漆为主而以白前黄芩半夏佐之则下趋之力轻猛虽生姜桂枝之辛亦祗为下气降逆之用而已不能发表也仲景之意盖以欬皆肺邪而衇浮者气多居表故驱之使从外出为易衇沉者气多居里故驱之使从下出为易亦因势利导之法也<br />
　　厚朴麻黄汤方<br />
　　厚朴【五两】　　　麻黄【四两】<br />
　　石膏【如鸡子大】　　　杏仁【半升】<br />
　　半夏【半升】　　　干姜【二两】<br />
　　细辛【二两】　　　小麦【一升】<br />
　　五味子【半升】<br />
　　右九味以水一斗二升先煮小麦熟去滓内诸药煮取三升温服一升日三服<br />
　　泽漆汤方<br />
　　半夏【半升】　　　紫参【五两一作紫苑】<br />
　　泽漆【三升以东流水五斗煮取一斗五升】生姜【五两】<br />
　　白前【五两】　　　甘草<br />
　　黄芩　　　　　人参<br />
　　桂枝【各三两】<br />
　　右九味防咀内泽漆汁中煮取五升温服五合至夜尽<br />
　　【集解】李彣曰欬者水寒射肺也衇浮者停水而又挟风以鼓之也麻黄去风散肺逆与半夏细辛干姜五味子石膏同用即前小青龙加石膏为解表行水之剂也然土能制水而地道壅塞则水亦不行故用厚朴踈敦阜之土使脾气健运而水自下泄矣杏仁下气去逆小麦入心经能通火气以火能生土助脾而共成决水之功也又云衇沉为水以泽漆为君者因其功专于消痰行水也水性隂寒桂枝行阳气以导之然所以停水者以脾土衰不能制水肺气逆不能通调水道故用人参紫参白前甘草补脾顺肺同为制水利水之方也黄芩苦以泄之半夏生姜辛以散之也<br />
　　沈明宗曰详金匮欬病本于肺则一大纲有三一者热刑肺金气弱不振欬而唾沫为肺痿二者风伤卫分则病欬上气喘为肺胀三者邪传荣血凝而不行为肺痈然肺胀之中又分风寒表里饮多风少风多饮少之治故气喘而躁衇浮者为心下有水欲作风水当以小青龙两解表里加石膏以清风热目如脱状乃风寒多而饮少以越婢驱风加半夏而下痰逆风寒外束火热内郁喉中水鸡声者射干麻黄汤宣通表里之邪风热壅逆津液不布化而为涎时时唾浊但坐不得眠者皂荚丸以驱风郁之涎若欬而衇浮邪居肺气以厚朴麻黄汤俾从表解欬而衇沉邪入于荣将成肺痈以泽漆而破壅结火逆上气咽喉不利是无外邪治当麦门冬汤清润滋降若见浮肿肩息衇浮大而下利真气上浮下脱则为不治以上皆外邪兼内饮合病微细之辩临证又当合内经五藏六腑互相传乘之欬而辩之则尽善矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷十九<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十<br />
　　订正仲景全书金匮要略注中之一目録<br />
　　奔豚气篇第八<br />
　　桂枝加桂汤<br />
　　奔豚汤<br />
　　茯苓桂枝甘草大枣汤<br />
　　胸痹心痛短气萹第九<br />
　　栝蒌薤白白酒汤<br />
　　栝蒌薤白半夏汤<br />
　　乌头赤石脂圆<br />
　　薏苡附子散<br />
　　茯苓杏仁甘草汤<br />
　　橘皮枳实生姜汤<br />
　　枳实薤白桂枝汤<br />
　　人参汤<br />
　　桂枝生姜枳实汤<br />
　　腹满寒疝宿食萹第十<br />
　　附子粳米汤<br />
　　大建中汤<br />
　　赤丸<br />
　　厚朴三物汤<br />
　　大黄附子汤<br />
　　厚朴七物汤<br />
　　大柴胡汤<br />
　　乌头煎<br />
　　当归生姜羊肉汤<br />
　　乌头桂枝汤<br />
　　蒂散<br />
　　五臓风寒积聚萹第十一<br />
　　麻子仁圆<br />
　　甘草干姜茯苓白术汤<br />
　　惊悸吐衄下血胸满瘀血萹第十二<br />
　　栢叶汤<br />
　　泻心汤<br />
　　黄土汤<br />
　　桂枝去芍药加蜀漆牡蛎龙骨救逆汤<br />
　　半夏麻黄圆<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十目録<br />
　　钦定四库全书<br />
　　御纂医宗金鉴卷二十<br />
　　订正仲景全书金匮要畧注中之一<br />
　　奔豚气病衇证并治第八<br />
　　师曰病有奔豚有吐脓有惊怖有火邪此四部病皆従惊发得之<br />
　　【按】篇中祗有奔豚一证而吐脓惊怖火邪皆简脱必有缺文<br />
　　师曰奔豚病従少腹起上冲咽喉发作欲死复还止皆従惊恐得之<br />
　　【注】奔豚者肾病也以其病従少腹上冲咽喉有如豚窜奔突之状故名之也发作则肾气上乗于心而欲死作已则气衰复还于肾而止故其病虽有微甚不同然必皆従惊恐得之盖惊伤心恐伤肾两藏交病也水能胜火肾上凌心故治法宜泻肾而补心也<br />

                    <br>
                        　　【集注】张従政曰惊者为自不知故也恐者为自知也周扬俊曰少隂脉循喉咙因其所系之经而上冲殊便也<br />
　　发汗后烧鍼令其汗鍼处被寒核起而赤者必发奔豚气従少腹上至心灸其核上各一壮与桂枝加桂汤主之<br />
　　【注】此条与伤寒论同伤寒论中无发汗后三字而有太阳伤寒者加温鍼必惊也十一字当従伤寒论为是葢明所以致惊之由非一端即寒侵鍼处亦能为是病也夫太阳伤寒者加温鍼必惊也谓病伤寒之人卒然加以温鍼其心必惊非谓温鍼之后必生惊病也烧鍼即温鍼也烧鍼取汗亦汗法也鍼防宜当避寒若不知谨外被寒袭火郁衇中血不流行所以有结核肿赤之患也夫温鍼取汗其法亦为迅烈矣既鍼而荣不奉行作觧必其人素寒隂盛也故虽有温鍼之火但发核赤又被寒侵故不但不解反召隂邪而加鍼之时心既惊虚所以肾水隂邪得上凌心阳而发奔豚也奔豚者肾水隂邪之气従少腹上冲于心若豚之奔也先灸核上各一壮者外祛其寒邪继与桂枝加桂汤者内伐其肾邪也<br />
　　【集注】周扬俊曰奔豚北方肾邪也烧鍼令汗縦不合法与少隂何与而作奔豚盖太阳相表里也鍼处被寒核起而赤吾知前此之邪未散而后此之邪复入惟桂伐肾邪也所以用桂加入桂枝汤中一以外觧风邪一以内泄隂气也先灸核上者因寒而肿惟灸消之也<br />
　　桂枝加桂汤方<br />
　　桂枝【五两】　　　芍药【三两】<br />
　　甘草【二两炙】　　　生姜【三两】<br />
　　大枣【十二枚】<br />
　　右五味以水七升微火煮取三升去滓温服一升<br />
　　奔豚气上冲胸腹痛往来寒热奔豚汤主之<br />
　　【注】奔豚气上冲咽喉发作欲死是奔豚之甚者也气上冲胸腹痛往来寒热是奔豚之微者也甚者以桂枝加桂汤従肾逐隂降逆也微者以奔豚汤従心调血散逆也<br />
　　奔豚汤方<br />
　　甘草　　　　　芎防<br />
　　当归【各二两】　　　半夏【四两】<br />
　　黄芩【二两】　　　生葛【五两】<br />
　　芍药【二两】　　　生姜【四两】<br />
　　甘李根白皮【一升】<br />
　　右九味以水二斗煮取五升温服一升日三夜一服<br />
　　【集解】沈明宗曰用芎归白芍甘草调养厥隂少阳血气之正而邪自外出以生葛黄芩半夏生姜佐李根解半表半里之寒热而逆可散盖奔豚虽属肾病然兼厥隂少阳之邪而发者有之仲景用此方明非仅寒邪一端致然也<br />
　　发汗后脐下悸者欲作奔豚茯苓桂枝甘草大枣汤主之<br />
　　【注】发汗后心下悸者心阳虚本经自病也脐下悸者肾邪乗虚上干心病也奔豚者脐下气动而上冲也欲作奔豚者有似奔豚之状而将作未作也茯苓桂枝甘草大枣汤所以补火土而伐水邪也上条发明外感寒邪病奔豚此条更申明内有水气亦病奔豚也<br />
　　【集注】徐彬曰仲景论证毎合数条以尽其变言奔豚由于惊又言其従少腹冲至咽喉又言其兼腹痛而往来寒热又言其兼核起而无他病又言汗后脐下悸欲作奔豚而未成者其浅深了然用和觧用伐肾用桂不用桂酌治微妙奔豚一证病因证治无复剰义苟不防仲景立方之意则峻药畏用平剂寡效岂古方不宜于今哉<br />
　　周扬俊曰汗本心之液发汗而脐下病悸者心气虚而肾气动也<br />
　　茯苓桂枝甘草大枣汤方<br />
　　茯苓【半觔】　　　桂枝【四两】<br />
　　甘草【二两炙】　　　大枣【十五枚】<br />
　　右四味以甘澜水一斗先煮茯苓减二升内诸药煮取三升去滓温服一升日三服　作甘澜水法取水三升置大盆内以杓扬之数千遍水上有珠子五六千颗相逐取用之<br />
　　【集觧】程林曰汗后脐下悸者阳气虚而肾邪上逆也脐下为肾气发源之地茯苓泄水以伐肾邪桂枝行阳以散逆气甘草大枣甘温助脾土以制肾水煎用甘澜水者扬之无力全无水性取其不助肾邪也<br />
　　胸痹心痛短气病衇证并治第九<br />
　　师曰夫衇当取太过不及阳微隂即胸痹而痛所以然者责其极虚也今阳虚知在上焦所以胸痹心痛者以其隂故也<br />
　　【注】衇太过则病不及亦病故衇当取太过不及而病也阳微寸口衇微也阳得隂衇为阳不及上焦阳虚也隂尺中衇也隂得隂衇为隂太过下焦隂实也凡隂实之邪皆得以上乗阳虚之胸所以病胸痹心痛胸痹之病轻者即今之胸满重者即今之胸痛也<br />
　　【集注】李彣曰内经云胃衇平者不可见太过不及则病见矣寸衇为阳以上焦正应胸中部分若阳衇不及而微则为阳虚主病上焦故受病胸痹尺衇太过而则为隂盛知在下焦故上逆而为痛也尤怡曰上焦为阳之位而微衇为虚之甚故曰责其极虚<br />
　　平人无寒热短气不足以息者实也<br />
　　【注】平人无病之人也无寒热无表邪也平人无故而有短气不足以息之证不可责其虚也此必邪在胸中痹而不通阻碍呼吸当责其实也<br />
　　【集注】李彣曰上节云责其极虚此又云实何也经云邪之所凑其气必虚留而不去其病为实是也然短气与少气有辨少气者气少不足于言内云言而微终日乃复言者此夺气是也短气者气短不相续似喘非喘若有气上冲故似喘而不摇肩似呻吟而无痛是也<br />
　　尤怡曰平人素无疾之人也无寒热无新邪也而乃短气不足以息当是里气因邪而实或痰或食或饮碍其升降之气而然也<br />
　　胸痹之病喘息欬唾胸背痛短气寸口衇沉而迟闗上小数栝蒌薤白白酒汤主之<br />
　　【注】寸口衇沉而迟沉则为里气滞迟则为藏内寒主上焦藏寒气滞也闗上小而疾小为阳虚疾寒痛是主中焦气急寒痛也胸背者心肺之宫城也阳气一虚诸寒隂邪得以乗之则胸背之气痹而不通轻者病满重者病痛理之必然也喘息欬唾短气证之必有也主之以栝蒌薤白白酒汤者用辛以开胸痹用温以行阳气也<br />
　　【集注】赵良曰凡寒浊之邪滞于上焦则阻其上下徃来之气塞其前后隂阳之位遂令为喘息为咳唾为痛为短气也<br />
　　程林曰胸中者心肺之分故作喘息咳唾也诸阳受气于胸而转行于背气痹不行则胸背为痛而气为短也<br />
　　栝蒌薤白白酒汤方<br />
　　栝蒌实【一枚捣】　　薤白【半觔】<br />
　　白酒【七升】<br />
　　右三味同煮取二升分温再服<br />
　　胸痹不得卧心痛彻背者栝蒌薤白半夏汤主之【注】上条胸痹胸背痛尚卧以痛微而气不逆也此条心痛彻背不得卧是痛甚而气上逆也故仍用前方大加半夏以降逆也<br />
　　【集注】尤怡曰胸痹不得卧是胸中痛甚肺气上而不下也心痛彻背是气闭塞而前后不通故也其痹为尤甚矣所以然者有痰饮以为之援也<br />
　　栝蒌薤白半夏汤方<br />
　　栝蒌实【一枚捣】　　薤白【三两】<br />
　　半夏【半升】　　　白酒【一斗】<br />
　　右四味同煮取四升温服一升日三服<br />
　　【集觧】魏荔彤曰用半夏之苦以开郁行气痛甚则结甚故减薤白之湿用半夏之燥更使胶腻之物随汤而荡涤也日三服亦従上治者应徐取频服也<br />
　　心痛彻背背痛彻心乌头赤石脂圆主之<br />
　　【注】上条心痛彻背尚有休止之时故以栝蒌薤白白酒加半夏汤平剂治之此条心痛彻背背痛彻心是连连痛而不休则为隂寒邪甚浸浸乎阳光欲熄非薤白白酒之所治也故以乌头赤石脂圆主之方中乌附椒姜一大辛大热别无他顾峻逐隂邪而已<br />
　　【集注】李彣曰心痛在内而彻背则内而达于外矣背痛在外而彻心则外而入于内矣故既有附子之温而复用乌头之迅佐干姜行阳大散其寒佐蜀椒下气大开其郁恐过于大散大开故复佐赤石脂入心以固涩而收阳气也<br />
　　赤石脂圆方<br />
　　蜀椒【一两一法二分】　　乌头【一分炮】<br />
　　附子【半两炮一法一分】　赤石脂【一两一法二分】<br />
　　干姜【一两一法一分】<br />
　　右五味末之蜜丸如桐子大先食服一丸日三服不知稍加服<br />
　　胸痹缓急者薏苡附子散主之<br />
　　【注】缓急者谓胸痹痛而时缓时急也当审其缓急而施治若缓而不急者以栝蒌薤白白酒汤主之今时缓时急故以薏苡附子散急通痹气以迅扫隂邪也<br />
　　薏苡附子散方<br />
　　薏苡仁【十五两】　　大附子【十枚炮】<br />
　　右二味杵为散服方寸匕日三服<br />
　　【集觧】李彣曰缓急者或缓而痛暂止或急而痛复作也薏苡仁入肺利气附子温中行阳为散服则其效更速矣<br />
　　魏荔彤曰薏苡下气寛胸附子温中散邪为邪盛甚而阳防亦甚者立法也<br />
　　胸痹胸中气塞短气茯苓杏仁甘草汤主之橘枳姜汤亦主之<br />
　　【注】胸痹胸中急痛胸痹之重者也胸中气塞胸痹之轻者也胸为气海一有其隙若阳邪干之则化火火性气开不病痹也若隂邪干之则化水水性气阖故令胸中气塞短气不足以息而为胸痹也水盛气者则息促主以茯苓杏仁甘草汤以利其水水利则气顺矣气盛水者则痞塞主以橘皮枳实生姜汤以开其气气开则痹通矣<br />
　　【集注】沈明宗曰邪气阻塞胸膈肺气不得往来流利则胸中气塞短气方用杏仁使肺气下通以茯苓导引湿下行甘草和中俾邪去则痹开而气不短矣然胸痹乃胸中气塞土湿寒浊隂气以挟外邪上逆所致故橘枳生姜善于散邪下浊所以亦主之魏荔彤曰此证乃邪实而正不甚虚阳防而隂不甚盛盖痹则气必塞气塞则必短气前言之矣今开降其气而诸证自除矣<br />
　　茯苓杏仁甘草汤方<br />
　　茯苓【三两】　　　杏仁【五十个】<br />
　　甘草【一两】<br />
　　右三味以水一斗煮取五升温服一升日三服不差更服<br />
　　橘皮枳实生姜汤方<br />
　　橘皮【一觔】　　　枳实【三两】<br />
　　生姜【半觔】<br />
　　右三味以水五升煎取二升分温再服<br />
　　胸痹心中痞气气结在胸胸满脇下逆抢心枳实薤白桂枝汤主之人参汤亦主之<br />
　　【注】心中即心下也胸痹病心下痞气闷而不通者虚也若不在心下而气结在胸胸满连脇下气逆撞心者实也实者用枳实薤白桂枝汤主之倍用枳朴者是以破气降逆为主也虚者用人参汤主之即理中汤是以温中补气为主也由此可知痛有补法塞因塞用之义也<br />
　　【集注】魏荔彤曰胸痹自是阳微隂盛矣心中痞气气结在胸正胸痹之病状也再连脇下之气俱逆而抢心则痰饮水气俱乗隂寒之邪动而上逆胸胃之阳气全难支拒矣故用枳实薤白桂枝汤行阳开郁温中降气犹必先后煮治以融和其气味俾缓缓荡除其结聚之邪也再或虚寒已甚无敢恣为开破者故人参汤亦主之以温补其阳使正气旺而邪气自消也<br />
　　尤怡曰心中痞气气痹而成痞也脇下逆抢心气逆不降将为中之害也用此二方者一以去邪之实即以安正一以养阳之虚即以逐隂是在审其病之新久与气之虚实而决之<br />
　　枳实薤白桂枝汤方<br />
　　枳实【四枚】　　　厚朴【四两】<br />
　　薤白【半觔】　　　桂枝【一两】<br />
　　栝蒌实【一枚捣】<br />
　　右五味以水五升先煮枳实厚朴取三升去滓内诸药煮数沸分温三服<br />
　　人参汤方<br />
　　人参　　　　　甘草<br />
　　干姜　　　　　白术【各三两】<br />
　　右四味以水八升煮取三升温服一升日三服<br />
　　心中痞诸逆心悬痛桂枝生姜枳实汤主之<br />
　　【注】心中痞即上条心中痞气也诸逆诸气上逆也上条之逆不过撞心而不痛此条之逆则心悬而空痛如空中悬物动摇而痛也用桂枝生姜枳实汤通阳气破逆气痛止痞开矣<br />
　　【集注】程林曰诸逆如脇下逆抢心之类邪气独留于上则心悬痛<br />
　　尤怡曰诸逆该痰饮客气而言心悬痛谓如悬物动摇而痛逆气使然也<br />
　　桂枝生姜枳实汤方<br />
　　桂枝【三两】　　　生姜【三两】<br />
　　枳实【五枚】<br />
　　右三味以水六升煮取三升分温三服<br />
　　【集觧】赵良曰枳实生姜原以治气塞况于痞乎故较前条稍减轻分两使痞者下其气以开之悬痛属饮者得生姜以散之既足建功矣乃去橘皮而用桂枝者以所逆非一或通阳气或破结气或散寒气皆去痹也<br />
　　腹满寒疝宿食病衇证并治第十<br />
　　趺阳衇微法当腹满不满者必便难两胠疼痛此虚寒従下上也当以温药服之<br />
　　【注】趺阳胃衇也当缓而和今见衇是肝衇也肝衇见于脾部是木盛土虚也法当腹满今不腹满者肝衇微不盛而脾不虚故脾未受病也肝自郁则失其条达之性必夲经自病故便难两胠痛也然非肝火实病此乃虚寒従下上也当以温药服之<br />
　　腹满时减复如故此为寒当与温药<br />
　　【按】此篇无治虚寒腹满之方当与温药之下当有宜厚朴生姜甘草半夏人参汤主之十四字必是脱简阅伤寒论太隂篇自知<br />
　　【注】此承上条互详其证以明其治也腹满便难脾实病也今腹满而不便难脾虚病也且腹满有时而减有时复如不满乃虚寒也当与温药主之以厚朴生姜甘草半夏人参汤消满散寒缓中降逆补虚乃治虚满之法也<br />
　　【集注】魏荔彤曰腹满或服下药或服补药有时减退未防旋腹满如故则不可作实与热治也仲景明此为寒里寒従无下法惟有温药与服虚者以温中补气实者亦以温中行气为义是治气寒腹满第一善法也<br />
　　厚朴生姜甘草半夏人参汤方<br />
　　厚朴【半觔】　　　生姜【半觔】<br />
　　半夏【半觔】　　　人参【一两】<br />
　　甘草【三两炙】<br />
　　右五味以水一斗煮取三升去滓温服一升日三服<br />
　　腹满不减减不足言当须下之宜大承气汤<br />
　　【注】腹满时减时满虚满也腹满常常而满实满也腹满不减减不足言谓腹满不减虽减不过稍减不足言减也虚满当温实满当下故宜大承气汤下之此治实满之法也<br />
　　【集注】尤怡曰减不足言谓虽减而不足云减所以形其满之至也故宜大下所谓中满者泻之于内也<br />
　　大承气汤方【见前痉病中】<br />
　　病者腹满按之不痛为虚痛者为实可下之舌黄未下者下之黄自去<br />
　　【注】前条腹满以时减时不减别虚实此条腹满以痛不痛辨有余不足也腹满按之不痛为虚虚者脾虚也可温之则当与厚朴生姜甘草半夏人参汤也按而痛者为实实者胃实也可下之当与大承气汤胃实者舌胎必黄若未下者下之黄胎自去也<br />
　　【集注】赵良曰腹满亦有属实实则非虚寒也明矣岂概以温药治之乎故有试之之法在痛与不痛之分虚实较然矣盖胃实必热热蒸必舌黄下其实热舌黄不自已乎有此一辨并虚者愈审已<br />

                    <br>
                        　　魏荔彤曰无形之虚气作痞塞则按之无物何痛之有倘挟有形之实物为患如宿食在胃疝气在少腹等是也按之有物阻碍于藏腑之侧焉有不痛者乎是于按之痛否以决其虚实之法也<br />
　　病者痿黄躁而不渇胸中寒实而利不止者死<br />
　　【按】躁而不渇当是燥而不渴文始通顺胸中寒实当是胃中寒实若是胸中寒实如何曰下利不止者死皆是传写之譌<br />
　　【注】病者面色痿黄若口燥而渇者热实也今痿黄口燥不渇寒实也寒实者当不下利若下利是寒虚也今下利不止乃寒虚胃气下脱故死也<br />
　　【集注】程林曰痿黄者脾胃病也见燥而渇者为热不渇者为寒病人既痿黄又兼下利不禁则脾气衰絶故死<br />
　　李彣曰下利若燥而渇者为热阳气尚存犹为可治今燥而不渇胃中寒邪盛也若利不止则隂盛阳衰气下脱矣故死<br />
　　夫瘦人绕脐痛必有风冷糓气不行而反下之其气必冲不冲者心下则痞<br />
　　【注】此承上条寒实证误以寒药下之之义也瘦人形气虚弱难御外邪若绕脐痛必有风冷伤胃致令糓气不行也绕脐疼痛虽属实邪但因风冷则为寒实医者当温而行之今反以寒药下之其风冷之邪若上虚则气上冲中虚则痞结心下理必然也<br />
　　【集注】尤怡曰瘦人蔵虚气弱风冷易入入则糓气留滞不行绕脐疼痛有似里实而实为虚冷是宜温药以助脾之行乃反下之糓出而风冷不与俱出正乃益虚邪乃无制势必上冲若不冲者心下则痞<br />
　　寸口衇者即脇下拘急而痛其人啬啬恶寒也【注】此详申首条两胠疼痛属寒之义也寸口衇即首条之也脇下拘急而痛即首条之两胠疼痛也何以知其为寒也然必其人有阳虚啬啬恶寒之证始为肝寒而痛也即有腹满亦当温之可也<br />
　　【集注】程林曰肝衇隂也肝衇循脇里寒主收引故脇下拘急而痛以寒胜于内而阳气不行于外故外亦啬啬而恶寒也<br />
　　夫中寒家喜欠其人清涕出发热色和者善<br />
　　【注】中寒家谓素有中寒病之人也前以时减辨腹满之中寒又以恶寒辨脇痛之中寒此以喜欠清涕出而辨心胸之中寒也欠者呵欠也夫人欲睡喜欠者隂引阳入也睡觉喜欠者阳引隂出也今中寒喜欠者是隂盛引阳也年老之人清涕出者是阳虚也遇寒之人清涕出者是寒盛也今中寒而清涕出者是阳气虚寒也若发热色和者非为中寒也乃为外寒所搏虽有清涕出亦因善而出也<br />
　　中寒其人下利以里虚也欲不能此人肚中寒【一云痛注】上条以喜欠清涕自出辨心胸之中寒此条以下利欲不而辨腹中寒也其人下利里气素虚也欲不能何以知此人腹中寒也葢喷者雷气之义也其人内阳外隂阳气奋发而为也今欲不是阳欲出而复留隂气盛也故知腹中寒也<br />
　　【集注】沈明宗曰此脾经受寒现证也寒中太隂隂寒湿盛阳虚不固其人下利但通多不足故为里虚盖阳和则而欲不乃隂寒凝滞于里所以肚中病也<br />
　　腹中寒气雷鸣切痛胸脇逆满呕吐附子粳米汤主之【注】腹中切痛寒也腹中雷鸣气也腹中寒气故雷鸣切痛而胸脇逆满者肠胃之外寒气为之也腹痛雷鸣呕吐者肠胃之中寒气为之也主之以附子粳米汤胜寒气和内外此治腹中寒之法也<br />
　　附子粳米汤方<br />
　　附子【一枚炮】　　　半夏【半升】<br />
　　甘草【一两】　　　大枣【十枚】<br />
　　粳米【半升】<br />
　　右五味以水八升煮米熟汤成去滓温服一升日三服<br />
　　心胸中大寒痛呕不防饮食腹中寒上冲皮起出见有头足上下痛不可触近大建中汤主之<br />
　　【注】心胸中大寒痛谓腹中上连心胸大痛也而名大寒痛者以有厥逆衇伏等大寒证之意也呕逆不能饮食者是寒甚拒格于中也上冲皮起出见头足者是寒甚聚结于外也上下痛不可触近是内而蔵腑外而经络痛之甚亦由寒之甚也主之以大建中汤蜀椒干姜大散寒邪人参胶饴大建中虚服后温覆令有防汗则寒去而痛止此治心胸中寒之法也<br />
　　大建中汤方<br />
　　蜀椒【二合去汗】　　　干姜【四两】<br />
　　人参【二两】<br />
　　右三味以水四升煮取二升去滓内胶饴一升防火煎取一升半分温再服如一爨顷可饮粥二升后更服当一日食糜温覆之<br />
　　寒气厥逆赤丸主之<br />
　　【按】此条之文之方必有简脱难以为后世法不释<br />
　　赤丸方<br />
　　茯苓【四两】　　　半夏【四两洗一方用桂】<br />
　　乌头【二两炮】　　　细辛【一两】<br />
　　右四味末之真朱为色炼丸丸如麻子大先食酒饮下三丸日再夜一服不知稍増之以知为度<br />
　　痛而闭者厚朴三物汤主之<br />
　　【注】腹满而痛下利者用理中汤所以温其中也腹满而痛便闭者用厚朴三物汤所以开其下也<br />
　　厚朴三物汤方<br />
　　厚朴【八两】　　　大黄【四两】<br />
　　枳实【五枚】<br />
　　右三味以水一斗二升先煮二味取五升内大黄煮取三升温服一升以利为度<br />
　　其衇数而乃状如弓按之不移衇数者当下其寒衇大而迟者必心下坚衇大而者阳中有隂可下之<br />
　　【按】其衇数而乃状如弓按之不移衇数者之十九字当是衍文阅伤寒论辩衇法自知当下其寒之四字当在必心下坚之下文义始属<br />
　　【注】衇大而遅者必心下坚鞕乃寒实也当下其寒衇大而者阳中有隂也大者阳实者隂实也故可下之<br />
　　脇下偏痛发热其衇此寒也宜温药下之以大黄附子汤<br />
　　【按】脇下偏痛之偏字当是满字必是传写之譌【注】腹满而痛脾实邪也脇下满痛肝实邪也发热若衇数大胃热实邪也今衇脾寒实邪也当以温药下之故以大黄附子汤下其寒实方中佐细辛者以散其肝邪此下肝脾寒实之法也<br />
　　【集注】尤怡曰脇下满痛而衇隂寒成聚也虽有发热亦是阳气被郁所致是以非温不已其寒非下不防去其结故曰宜以温药下之<br />
　　大黄附子汤方<br />
　　大黄【三两】　　　附子【三枚炮】<br />
　　细辛【二两】<br />
　　右三味以水五升煮取二升分温三服若强人煮取二升半分温三服服后如人行四五里进一服<br />
　　病腹满发热十日衇浮而数饮食如故厚朴七物汤主之<br />
　　【注】病腹满里证也发热里热也然十日衇浮而数表热亦未已也饮食如故胃热消糓也因胃热里实表热发热故用厚朴七物汤表里均觧腹满发热两除也此桂枝汤小承气汤之复方也<br />
　　【集注】程林曰腹满者内有实热也十日衇尚浮而数浮为在表表热邪未已故发热数为在里里热消糓故饮食如故与此方荡腹满而除表热夫表里俱实当先觧表乃可攻里今表邪微而里邪甚故用承气桂枝二汤相合以和表里如伤寒之用大柴胡此其义也<br />
　　厚朴七物汤方<br />
　　厚朴【半觔】　　　甘草三【两】<br />
　　大黄【二两】　　　大枣【十枚】<br />
　　枳实【五枚】　　　桂枝【二两】<br />
　　生姜【五两】<br />
　　右七味以水一斗煮取四升温服八合日三服呕者加半夏五合<br />
　　下利去大黄<br />
　　寒多者加生姜至半觔<br />
　　按之心下满痛者此为实也当下之宜大柴胡汤【按】按之心下满痛之下当有有潮热之三字若无此三字则不当与大柴胡汤是必传写之遗<br />
　　【注】按之心下满痛有潮热者此为表里俱实当下之宜大柴胡汤两觧之此二治皆下实满之法也<br />
　　大柴胡汤方<br />
　　柴胡【半觔】　　　黄芩【三两】<br />
　　芍药【三两】　　　半夏【半觔洗】<br />
　　枳实【四枚炙】　　　大黄【二两】<br />
　　大枣【十二枚】　　　生姜【五两】<br />
　　右八味以水一斗二升煮取六升去滓再煎温服一升日三服<br />
　　腹痛衇而则卫气不行即恶寒则不欲食邪正相搏即为寒疝绕脐痛苦发则白汗出手足厥冷其衇沉者大乌头煎主之<br />
　　【按】此条衇重出下条有证无衇其衇沉者之五字当在下条里急之下然衇而是劲急之甚当属寒疝之重者其白汗之白字当是自字下条其衇沉是里痛之衇当属寒疝之轻者必是传写之譌<br />
　　【注】疝病犯寒即发故谓之寒疝也其病发则绕脐少腹急痛恶寒汗出手足厥冷不欲饮食衇而主急主痛此寒疝应有之证衇也主之乌头煎者是专以破邪治标为急虚实在所不论故曰强人服七合弱人服五合也<br />
　　乌头煎方<br />
　　乌头【大者五枚熬去皮不防咀】<br />
　　右以水三升煮取一升去滓内蜜二升煎令水气尽取二升强人服七合弱人服五合不差明日更服不可一日再服<br />
　　寒疝腹中痛及脇痛里急者当归生姜羊肉汤主之【按】脇痛里急之下当有上条其衇沈四字<br />
　　【注】寒疝腹中痛及脇痛里急衇见沉较之绕脐苦痛轻矣且无恶寒汗出手足厥冷故不用乌头煎之大温大散而用当归生姜羊肉汤养正为本散寒为次此治寒疝之和剂也服乌头煎病势退者亦当与之<br />
　　【集注】李彣曰疝属肝病肝蔵血其经布脇肋腹脇并痛者血气寒而凝澁也当归通经活血生姜温中散寒里急者内虚也用羊肉补之内经云形不足者温之以气精不足者补之以味是也<br />
　　沈明宗曰按此连冲衇为疝治当温补也肝木受邪乗脾则腹中痛本经之气不舒故脇亦痛连及冲衇则里急矣所以当归补养冲任而散风寒羊肉温补荣卫之气脾邪散而痛自止方后云痛而多呕乃肝气上逆临胃故加橘术补之<br />
　　当归生姜羊肉汤方<br />
　　当归【三两】　　　生姜【五两】<br />
　　羊肉【一觔】<br />
　　右三味以水八升煮取三升温服七合日三服若寒多者加生姜成一觔痛多而呕者加橘皮二两白术一两加生姜者亦加水五升煮取三升二合服之<br />
　　寒疝腹中痛逆冷手足不仁若身疼痛灸刺诸药不治抵当乌头桂枝汤主之<br />
　　【按】抵当二字衍文也<br />
　　【注】寒疝腹中痛逆冷手足不仁身体疼痛此疝之寒重者也灸刺诸药不取效则急以乌头煎加桂枝汤五合以觧内外之盛寒也<br />
　　【集注】徐彬曰起于寒疝腹痛而至逆冷手足不仁则阳气大痹加以身疼痛荣卫俱不和更灸刺诸药不治是或攻其外或攻其内邪气牵制不服也故以乌头攻寒为主而合桂枝全汤以和荣衞所谓七分治里三分治表也<br />
　　乌头桂枝汤方<br />
　　乌头【一枚】<br />
　　右一味以蜜二觔煎减半去滓以桂枝汤五合觧之令得一升初服二合不知即服三合又不知复加至五合其知者如醉状得吐者为中病<br />
　　【方觧】以桂枝汤五合觧之者溶化也令得一升谓以乌头所煎之蜜五合加桂枝汤五合溶化令得一升也不知不效也又不知又不效也其知者已效也如醉状外寒方散得吐者内寒已伸故为中病也<br />
　　问曰人病有宿食何以别之师曰寸口衇浮而大按之反濇尺中亦微而濇故知有宿食大承气汤主之【按】尺中亦微而濇之微字当按伤寒论作大字是【注】宿食病即今之伤食病也谓食隔宿不化也人病腹满而痛何以别之为宿食也寸口衇浮而大按之反濇谓按且大且濇且有力也闗上尺中亦然大濇有力为实而不利故知有宿食也当下之宜大承气汤<br />
　　衇数而滑者实也此有宿食下之愈宜大承气汤【注】腹满而痛衇数而滑者实也此有宿食故当下之【集注】李彣曰滑者水谷之气胜也若滑而兼数则实热已入胃府矣故云有宿食可下之<br />
　　下利不欲食者有宿食也当下之宜大承气汤<br />
　　【注】初下利不欲食者是伤食恶食不欲食也久下利不欲食者是伤脾不防食也今初下利即不欲食以有宿食故也当下之宜大承气汤无疑矣<br />
　　【集注】沈明宗曰此伤食而致下利也骤伤宿食停滞胃中壅遏升降之机不转肠中水糓不分而下奔则利宿食在胃故不欲食必当攻去宿食利得止而欲食故宜大承气汤<br />
　　宿食在上脘当吐之宜蒂散<br />
　　【注】胃有三脘宿食在上脘者隔间痛而吐可吐不可下也在中脘者心中痛而吐或痛不吐可吐可下也在下脘者脐上痛而不吐不可吐可下也今食在上脘故当以蒂散吐之也<br />
　　蒂散方<br />
　　蒂【一分熬黄】　　　赤小豆【一分煮】<br />
　　右二味杵为散以香豉七合煮取汁和散一钱匕温服之不吐者少加之以快吐为度而止亡血及虚者不可与之<br />
　　衇如转索无常者有宿食也<br />
　　【注】转索无常衇之状也若浮伤寒沉冷痛冷犯胃脘谷气不行故曰有宿食也<br />
　　衇头痛风寒腹中有宿食不化也【一云寸口衇】<br />
　　【注】衇头痛是外伤风寒病也衇腹痛是内伤宿食病也<br />
　　【集注】李彣曰按此衇与证似伤寒而非伤寒者以身不疼腰脊不强故也然衇亦有辨浮而者为伤寒沉而者为伤食甲乙经曰人迎甚伤于寒气口甚伤于食则寒与食又以左右手为辨已是以知腹中有宿食不化也<br />
　　五藏风寒积聚病衇证并治第十一<br />
　　肺中风者口燥而喘身运而重冒而肿胀<br />
　　【按】身运而重当是头运而身重冒而肿胀当是冒风而肿胀始与文义相合此必传写之譌可知<br />
　　【注】肺主气外合皮毛肺中风邪风伤气则津结不行故口燥风伤肺则气逆上壅故喘咳头运而身重者气伤而力乏也冒风而肿胀者皮伤风水也<br />
　　【集注】李彣曰肺主气风邪中之则气壅而津液不行故口燥气逆而呼吸不利故气喘也<br />
　　肺中寒吐浊涕<br />
　　【注】肺中寒邪胸中之阳气不治则津液聚而不行故吐浊涎如涕也<br />
　　【集注】李彣曰五液入肺为涕肺合皮毛开窍于鼻寒邪従皮毛而入于肺则肺窍不利而鼻塞涕唾浊涎壅遏不通吐出于口也<br />
　　肺死藏浮之虚按之弱如葱叶下无根者死<br />
　　【注】肺中风寒之邪衇若见浮之极虚按之弱如葱叶之空下无根者乃肺藏之死衇也以下五藏俱言浮者是明外中之邪应得之衇也<br />
　　【集注】程林曰真肺衇至如以毛羽中人肤非浮之虚乎葱叶中空按之弱如葱叶下又无根则浮毛虚弱是无胃气也此真藏已见故死<br />
　　肝中风者头目瞤两脇痛行常伛令人嗜甘<br />
　　【注】肝主风外合于筋肝中风邪风胜则动故头目瞤动也两脇肝之部肝受病故两脇痛也风伤筋故行常伛偻也肝苦急欲甘缓之故令人嗜甘也<br />
　　【集注】徐彬曰高巅之上惟风可到风性动摇故头目瞤动肝衇上贯膈今脇肋有邪故痛肝主筋风胜则筋急故伛人以脾胃为主木邪甚而土负甘益脾嗜甘所以自救也<br />

                    <br>
                        　　肝中寒者两臂不举舌本燥喜太息胸中痛不得转侧食则吐而汗出也<br />
　　【按】两臂不举舌本燥二句而汗出三字文义不属必是错简不释<br />
　　【注】肝性条达气行于胸侧肝中寒邪故有气抑不伸喜太息气滞不行痛不得转侧也食则吐亦寒邪上逆也<br />
　　肝死藏浮之弱按之如索不来或曲如蛇行者死【注】肝中风寒之邪若衇见浮之极弱按之不是失其肝之本衇也今按之如索不来曲如蛇行而去夫索曲蛇行去而不来非皆肝藏之死衇乎<br />
　　【集注】周扬防曰按之如索则俱见衇有来去乃隂阳往复之理今曰不来但去是无胃气也否则真气将散出入强勉有委而不前屈且难伸之状故曲如蛇行也<br />
　　肝着其人常欲蹈其胸上先未苦时但欲饮热旋覆花汤主之<br />
　　【按】旋覆花汤主之六字与肝着之病不合当是衍文【注】肝着者为肝气着而不行致胸痞塞不快也故其人常欲按摩其胸以疏通其气也其先未曾痞塞苦时但欲饮热者乃寒气为病也<br />
　　【集注】李彣曰肝主踈泄着则气郁不伸常欲人蹈其胸上以舒其气又以寒气固结于中欲饮热以胜其寒也<br />
　　心中风者翕翕发热不起心中饥食即呕吐<br />
　　【按】翕翕发热中风之本证也不起心中饥食即呕吐文义不属必是错简不释<br />
　　心中寒者其人苦病心如噉蒜状剧者心痛彻背背痛彻心譬如蛊注其衇浮者自吐乃愈<br />
　　【注】其人苦病心如噉蒜状谓辛辣刺心之状也剧者心痛彻背背痛彻心谓心背相应而痛也譬如蛊注谓似虫之往来不已而痛也此皆心中寒邪之证若其衇浮是心得本衇为寒邪上越之故自吐则邪去乃愈也<br />
　　【集注】徐彬曰寒则为隂邪外束之则火内郁故如噉蒜状其似辣而非痛也剧则邪盛故外攻背痛内攻心痛彻者相应也譬如蛊注状其绵绵不息若衇浮是邪未结故自吐而愈<br />
　　心伤者其人劳倦即头面赤而下重心中痛而自烦发热当脐跳其衇此为心藏伤所致也<br />
　　【按】其衇之字当是沉字沉为肾衇文义相属必是传写之譌<br />
　　【注】心伤者谓心伤病之人也因其人劳倦则扰其心心之阳盛于上故头面赤也上盛则下虚故下重而无力也心中痛自烦发热当脐跳其衇沉肾乗心伤之所致也<br />
　　【集注】尤怡曰心伤者其人劳倦即头面赤而下重盖心虚者其阳易浮上盛者其下必虚也心中痛而自烦发热者心虚失养而热动于中也当脐跳者心虚于上而肾动于下也<br />
　　邪哭使魂魄不安者血气少也血气少者属于心心气虚者其人则畏合目欲眠梦逺行而精神离散魂魄妄行隂气衰者为癫阳气衰者为狂<br />
　　【按】隂气衰者为癫之癫字当是狂字阳气衰者为狂之狂字当是癫字内经曰重隂者癫重阳者狂必是传写之譌<br />
　　【注】邪哭谓心伤之人无故而哭也邪哭则使人魂魄不安心之血气少也血气少而心虚则令人畏合目欲眠则梦逺行此是精神离散魂魄妄行也心之血隂也隂过衰则阳盛阳盛则为病狂也心之气阳也阳过衰则隂盛隂盛则病癫也<br />
　　心死藏浮之实如丸豆按之益躁疾者死<br />
　　【注】心中风寒之邪若衇见浮之极实如丸豆之状按之益劲躁疾乱动者乃心藏之死衇也<br />
　　【集注】李彣曰难经云心衇浮大而散若浮之实如麻豆按之益躁疾则真藏衇见胃气全无故死内经云真心衇至坚而搏如寻薏苡子累累然即如麻豆意可与此同叅<br />
　　脾中风者翕翕发热形如醉人腹中烦重皮目瞤瞤而短气<br />
　　【按】脾缺中寒之文必是简脱<br />
　　【注】脾中风邪翕翕发热中风之本证也形如醉人亦风热攘乱于中应有之证也腹中不快而烦身体懈惰而重皮目瞤瞤动而气短皆脾经证也<br />
　　【集注】李彣曰风属阳邪而气踈泄形如醉人言其面赤而四肢软也风气内扰故腹中烦重皮目上下眼胞也<br />
　　脾死藏浮之大坚按之如覆杯洁洁状如摇者死【注】脾中风寒之邪若衇见浮之大坚失其和缓按之状如覆杯高章明洁有力如摇乃脾藏之死衇也<br />
　　【集注】李彣曰衇弱以滑是有胃气浮之大坚则胃气絶真藏衇见矣覆杯则内空洁洁者空而无有之象也状如摇者衇躁疾不宁气将散也故死<br />
　　趺阳衇浮而濇浮则胃气强濇则小便数浮濇相搏大便则坚其脾为约麻子仁丸主之<br />
　　【按】此条当在腹满篇中便难之下必是错简在此【注】趺阳胃衇也若衇濇而不浮脾隂虚也则胃气亦不强不堪下矣今衇浮而濇胃阳实也则为胃气强脾隂亦虚也脾隂虚不为胃上输精气水独下行故小便数也胃气强约束其脾不化津液故大便难也以麻仁丸主之养液润燥清热通幽不敢恣行承气者盖因衇濇终是虚邪也<br />
　　【集注】徐彬曰脾约病用丸不作汤者取其缓以开结不能骤伤元气也要知人至脾约皆因元气不充津液不到所致耳<br />
　　李彣曰趺阳胃衇也胃为水糓之海浮为阳衇故胃气强而食小便数则津液亡故衇濇盖脾主为胃行津液此以胃强脾弱约束津液不防四布但输膀胱致小便数而大便坚也麻子仁丸通幽润燥<br />
　　麻子仁丸方<br />
　　麻子仁【二升】　　　芍药【半觔】<br />
　　枳实【一觔】　　　　大黄【一觔】<br />
　　厚朴【一尺】　　　　杏仁【一升】<br />
　　右六味末之炼蜜为丸梧子大饮服十丸日三以知为度<br />
　　肾着之病其人身体重腰中冷如坐水中形如水状反不渇小便自利饮食如故病属下焦身劳汗出衣里冷湿久久得之腰以下冷痛腹重如帯五千钱甘姜苓术汤主之<br />
　　【按】肾缺中风中寒二条必是简脱<br />
　　【注】肾着者谓肾为寒湿所伤着而不行之为病也肾受寒湿故体重腰冷如坐水中虽形如水肿之状反不渇而小便自利非水也乃湿也饮食如故以病属下焦肾而不属中焦脾故也询其所以得之之由身劳汗出衣里冷湿久久伤之也是以腰下冷痛寒胜也腹重湿胜也如带五千钱形容重着之甚也以甘姜苓术汤补土以制水散寒以渗湿也<br />
　　【集注】尤怡曰其病不在肾之中藏而在肾之外府故其治不在温肾以散寒而在燠土以胜水也<br />
　　甘草干姜茯苓白术汤方<br />
　　甘草【二两】　　　白术【二两】<br />
　　干姜【四两】　　　茯苓【四两】<br />
　　右四味以水五升煮取三升分温三服腰中即温<br />
　　肾死藏浮之坚按之乱如转丸益下入尺中者死【注】肾中风寒之邪若见浮之极坚按之乱动有如转丸及下入尺中通然乱动皆肾死真藏之衇也<br />
　　【集注】程林曰肾藏死浮之坚与内经辟辟如弹石曰肾死同意皆坚之象也按之则乱如转丸下入尺中者此隂阳离决之状也故死以上真藏与内经互有异同縂之衇无胃气现于三部中衇象形容不一也<br />
　　问曰三焦竭部上焦竭善噫何谓也师曰上焦受中焦气未和不能消谷故噫耳下焦竭即遗溺失便其气不和不自禁制不须治久则愈<br />
　　【注】三焦竭部者谓三焦因虚竭而不各归其部不相为用也上焦受气于中焦下焦生气于中焦互相为用则为和也若中焦虚竭不能消化水谷糓气不受则上焦不相为用而失和也失和则谷气郁而不宣故善噫也下焦虚竭不防供升生之气于中焦则失和也失和则肾气独沉自不禁故前遗溺而后失便也不湏治久则愈在善噫可也若遗溺失便未有不治防愈者恐是错简<br />
　　【集注】程林曰竭虚也本经云三焦不归其部上焦不归者噫而酢吞中焦不归者不消谷引食下焦不归者则遗溲上焦胃上口也中焦脾也脾善噫脾不和则食息廹逆于胃口而为噫也经云膀胱不约为遗溺因气不和则溲便不约故遗失而不防自禁制也<br />
　　师曰热在上焦者因欬为肺痿热在中焦者则为坚热在下焦者则尿血亦令淋秘不通大肠有寒者多鹜溏有热者便肠垢小肠有寒者其人下重便血有热者必痔<br />
　　【注】热在上焦者萹中所谓肺痿吐涎沫也热在中焦者篇中所谓腹满坚痛也热在下焦者篇中所谓小便淋沥也其外大肠有寒者多清澈鹜溏即下利溏泻也有热者便稠粘肠垢即下利脓血也小肠有寒者下重便血即结隂便血也有热者热流于大肠蓄于肛门必病痔也<br />
　　【集注】徐彬曰小肠为受盛之官与心为表里丙小肠也挟火以济隂而隂不滞挟气以化血而血归经有寒则气不上通而下重血无主气而妄行矣直肠者大肠之头也门为肛小肠有热则大肠传导其热而气结于肛门故痔痔者滞其丙小肠之热于此也<br />
　　问曰病有积有聚有防气何谓也师曰积者藏病也终不移聚者腑病也发作有时展转痛移为可治防气者脇下痛按之则愈复发为防气诸积大法衇来细而附骨者乃积也寸口积在胸中微出寸口积在喉中闗上积在脐傍上闗上积在心下微下闗积在少腹尺中积在气冲衇出左积在左衇出右积在右衇两出积在中央各以其部处之【防作漀觧见首篇】<br />
　　【注】病有积有聚有漀气当别之也积者藏病无时不有不移其处也聚者腑病发作有时展转痛移也为可治谓腑病易治也漀气者饮积脇下痛也按之则止不按复痛以水气得按暂散故痛暂止也此即其证而言之然诸积大法尤当以诊之也衇来沉伏附骨而细者乃诸积之证也若见两寸积在胸中也微出近鱼际积在喉中也两闗积在脐傍也上闗近寸积在心下也微下近尺积在少腹也尺中积在气冲也衇出左积在左衇出右积在右衇两出谓左右俱见积在中央也各以其部之处而诊积之所在也<br />
　　【集注】徐彬曰积者迹也病气之属隂者也藏属隂两隂相得故不移不移者有専痛之处而无迁改也聚则如市井之物偶聚而已病气之属阳者也府属阳两阳相比则非如隂之凝故寒气感则发否则已所谓有时也既无定着则痛无常处故展转痛移其根不深故比积为可治也<br />
　　李彣曰积为藏病深入在里故衇细而附骨也寸闗尺上下左右别积病之所在皆指细而附骨之部分即内经前以前后以后上竟上者胸喉中事也下竟下者少腹腰股膝胫足中事也<br />
　　惊悸吐衄下血胸满瘀血病衇证并治第十二<br />
　　寸口衇动而弱动即为惊弱则为悸<br />
　　【注】寸口通指三部也衇动而弱主惊悸病也动即为惊以惊为外触而动也弱即为悸以悸为内生而怯也<br />
　　【集注】徐彬曰惊为外邪袭心故其寸口衇动动者衇来乱动也悸乃神不自主故其寸口衇弱弱者衇沉无力也邪之所袭因心之虚故惊悸并见<br />
　　李彣曰此寸口衇兼三部而言盖惊自外至者也惊则气乱故衇动而不宁悸自内惕者也悸因中虚故衇弱而无力<br />
　　师曰夫衇浮目睛晕黄衄未止晕黄去目睛慧了知衄今止<br />
　　【注】浮衇主阳主表若目睛清洁主阳表病也目睛晕黄主血衇病也葢以诸衇络于目而血热则赤血瘀则黄今目睛黄晕知其衄未止也若黄晕去目睛慧了知其衄已止故曰衄今止也<br />
　　又曰従春至夏衂者太阳従秋至冬衂者阳明<br />
　　【注】衄血阳络伤也下血隂络伤也太阳主外春夏主外故従春至夏衄血属太阳也阳明主内秋冬主内故従秋至冬衄血属阳明也<br />
　　【集注】李彣曰衄血出于鼻手太阳经上防抵鼻目下为防足太阳经従巅入络脑鼻与脑通手阳明经挟鼻孔足阳明经起鼻交额中四经皆循鼻分故皆致衄太阳行身之表经云太阳为开是春生夏长阳气在外有开之义故春夏衄者太阳阳明行身之里经云阳明为阖是秋敛冬藏阳气在内有藏之义故秋冬衄者阳明<br />
　　尤怡曰少阳之衇不入鼻额故不主衄<br />
　　衄家不可汗汗出必额上陷衇急直视不能眴不得眠<br />
　　【注】衄该吐血而言也衄血吐血之家隂已亾矣若发其汗汗出液竭诸衇失养则额角上陷中之衇为热所灼且急也目直视目瞪不转睛也不能眴目睫不合也亦为热灼其衇引缩使然也不得眠阳气不行于隂也凡此之病皆阳盛隂微之危证故衄家慎不可汗也<br />
　　【集注】赵良曰足太阳经主表上巅入额贯目睛衄则在上络衇之血已脱若更发汗是重竭津液津液竭则衇枯故额上陷中衇而急牵引其目视不合也无血隂虚故不得眠<br />
　　病人面无血色无寒热衇沉者衄衇浮弱手按之絶者下血烦欬者必吐血<br />
　　【按】衇沉当是衇浮衇浮当是衇沉文义始属必传写之譌<br />
　　【注】赤色血色也面无血色谓面白之人纯白而无赤面黄之人纯黄而不红也人有恐怖则面色脱白其状惊骇人有愧心乍白乍红其状惶怯今无故而面无血色则可知非惊愧致气乱血散也且无寒热病又可知非虚损不生血少血也既非血散又非血少当询之病人必有失血之故诊之于衇必有吐衄下血之因衄吐属阳故衇见浮按之必芤荣血空也下血属隂衇见沉弱按之欲絶荣气微也且衇色如斯而证兼烦欬是病在心肺故必吐血也<br />
　　夫吐血欬逆上气其衇数而有热不得卧者死<br />
　　【注】吐血欬逆肺大伤也上气肺无降也衇数有热火烁肺金也不得卧者阳不入隂故曰死也<br />
　　【集注】赵良曰衇数有热阳独胜也不能卧隂已絶也隂既絶阳岂独生耶故死若得卧者隂未絶未可言死<br />
　　程林曰吐血欬逆上气则肺藏伤矣衇数则虚热不去火来刑金矣隂血消亡故不得卧死可必矣<br />
　　夫酒客欬者必致吐血此因极饮过度所致也<br />
　　【注】酒性大热溃衇伤经极饮过度必致欬吐血也【集注】徐彬曰此言吐血不必由于气不摄血亦不必由于隂火炽盛其有酒客而致欬则肺伤已极又为欬所撃动必致吐血故曰极饮过度所致则治之者当以清酒热为主也<br />
　　亡血不可发其表汗出则寒栗而振<br />
　　【注】凡失血之后血气未复为亾血也皆不可发汗失血之初固属阳热亡血之后热随血去热虽消而气逐血虚阳亦防矣若发其汗则阳气衰微力不能支故身寒噤栗而振振耸动也发隂虚之汗汗出则亡隂即发吐衄之汗也故见不得眴不得眠亡隂之病也发阳虚之汗汗出则亡阳即发亡血之汗也故见寒栗而振亡阳之病也<br />
　　【集注】李彣曰夺血者无汗以汗与血俱属心液血亡液竭无复余液作汗也今又发表则隂虚且更亡阳表间衞气虚极故寒栗而振<br />
　　吐血不止者栢叶汤主之<br />
　　【注】吐血之病热伤阳络当清其热劳伤阳络当理其损今以栢叶汤温散之品而治吐血不止者则必是热伏隂分用此宣发使热行阳分血不为热所廹则自止矣<br />

                    <br>
                        　　栢叶汤方<br />
　　栢叶　　　　　干姜【各三两】<br />
　　艾【三把】<br />
　　右三味以水五升取马通汁一升合煮取一升分温再服<br />
　　【集觧】程林曰神农经云栢叶主吐血干姜主唾血艾叶主吐血马通者白马尿也凡尿必达洞肠乃出故曰通亦微温止吐血四味皆辛温行阳之品使血归经遵行隧道而血自止故吐血不止以栢叶汤主之也<br />
　　心气不足吐血衄血泻心汤主之<br />
　　【按】心气不足二字当是有余二字若是不足如何用此方治之必是传写之譌<br />
　　【注】心气有余热盛也热盛而伤阳络廹血妄行为吐为衄故以大黄黄连黄芩大苦大寒直泻三焦之热热去而吐衄自止矣<br />
　　泻心汤方<br />
　　大黄【二两】　　　黄连<br />
　　黄苓【各一两】<br />
　　右三味以水三升煮取一升顿服之<br />
　　病人胸满唇痿舌青口燥但欲潄水不欲咽无寒热衇微大来迟腹不满其人言我满为有瘀血<br />
　　【注】表实无汗胸满而喘者风寒之胸满也里实便濇胸满烦热者热壅之胸满也面目浮肿胸满喘不得卧者停饮之胸满也呼吸不快胸满太息而稍寛者气滞之胸满也今病人无寒热他病惟胸满唇痿舌青口燥潄水不欲咽乃瘀血之胸满也唇舌血华之处也血病不荣故痿瘁色变也热在血分故口燥潄水不欲咽也衇微大来迟隂凝之证则当腹满今腹不满询之其人言我满在胸不在腹也与上如是之证推之为有瘀血也<br />
　　病者如热状烦满口干燥而渇其衇反无热此为隂伏是瘀血也当下之<br />
　　【注】此承上文互详证衇以明其治也如热状即所谓心烦胸满口干燥渇之热证也其人当得数大之阳衇今反见沉伏之隂衇是为热伏于隂乃瘀血也血瘀者当下之宜桃核承气抵当汤丸之类也<br />
　　【集注】李彣曰血瘀内无实热故外证但如热状而其衇不数疾反无热也烦满者血瘀经气不舒燥渇者血瘀津液不布血属隂瘀则衇伏于内故为隂伏当下之以去瘀生新也<br />
　　下血先便后血此逺血也黄土汤主之下血先血后便此近血也赤小豆当归散主之<br />
　　【注】先便后血此逺血也谓血在胃也即古之所谓结隂今之所谓便血也先血后便此近血也谓血在肠也即古之所谓肠澼为痔下血今之所谓蔵毒肠风下血也一用黄土汤以治结隂之血従温也一用赤小豆当归散以治蔵毒之血従清也<br />
　　【集注】赵良曰肠胃阳明经也以下血言胃居大肠之上若聚于胃必先便后血去肛门逺故曰逺血若聚大肠去肛门近故曰近血故治逺血黄土汤主之治近血赤小豆当归散主之<br />
　　黄土汤方<br />
　　甘草　　　　　干地黄<br />
　　白术　　　　　附子【炮】<br />
　　阿胶　　　　　黄芩【各三两】<br />
　　灶中黄土【半觔】<br />
　　右七味以水八升煮取三升分温二服<br />
　　赤小豆当归散【方见狐惑】<br />
　　寸口衇而大则为减大则为芤减则为寒芤则为虚寒虚相撃此名曰革妇人则半产漏下男子则亡血【注】详见伤寒辨衇篇内不复释<br />
　　火邪者桂枝去芍药加蜀漆牡蛎龙骨救逆汤主之【按】此方是治火逆惊狂者与首条之衇动惊病不合必是错简<br />
　　桂枝救逆汤方<br />
　　桂枝【三两】　　　甘草【二两炙】<br />
　　生姜【三两】　　　牡蛎【五两熬】<br />
　　龙骨【四两】　　　大枣【十二枚】<br />
　　蜀膝【三两洗去腥】<br />
　　右为末以水一斗二升先煮蜀漆减一升内诸药煮取三升温服一升<br />
　　心下悸者半夏麻黄丸主之<br />
　　【按】此方是治寒水心下悸者与首条之衇弱悸病不合必是错简<br />
　　半夏麻黄丸方<br />
　　半夏　　　　　麻黄【等分】<br />
　　右二味末之炼蜜和丸小豆大饮服三丸日三服<br />
<br />
<br />
　　御纂医宗金鉴卷二十<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十一<br />
　　订正仲景全书金匮要畧注中之二目録<br />
　　痰饮欬嗽篇第十三<br />
　　小半夏加茯苓汤<br />
　　小半夏汤<br />
　　五苓散<br />
　　茯苓桂枝白术甘草汤<br />
　　甘遂半夏汤<br />
　　厚朴大黄汤<br />
　　防己椒目葶苈大黄圎<br />
　　十枣汤<br />
　　大青龙汤<br />
　　小青龙汤<br />
　　木防己汤<br />
　　木防己加茯苓芒消汤<br />
　　泽泻汤<br />
　　茯苓桂枝五味甘草汤<br />
　　茯苓五味去桂加干姜细辛汤<br />
　　苓桂五味甘草去甘草桂加干姜细辛半夏汤苓甘五味加姜辛半夏杏仁汤<br />
　　苓甘五味加姜辛半杏大黄汤<br />
　　消渇小便利淋篇第十四<br />
　　猪苓汤<br />
　　文蛤散<br />
　　栝蒌瞿麦丸<br />
　　蒲灰散<br />
　　滑石白鱼散<br />
　　茯苓戎盐汤<br />
　　水气病篇第十五<br />
　　枳实白术汤<br />
　　桂枝去芍药加麻黄细辛附子汤<br />
　　越婢汤<br />
　　防己茯苓汤<br />
　　越婢加术汤<br />
　　甘草麻黄汤<br />
　　麻黄附子汤<br />
　　杏子汤<br />
　　黄耆芍药桂枝苦酒汤<br />
　　桂枝加黄耆汤<br />
<br />
<br />
<br />
<br />
<br />
<br />
<br />
　　御纂医宗金鉴巻二十一目録<br />
　　钦定四库全书<br />
　　御纂医宗金鉴卷二十一<br />
　　订正仲景全书金匮要畧注中之二<br />
　　痰饮欬病衇证并治第十三<br />
　　夫病人饮水多必暴喘满凡食少饮多水停心下甚者则悸防者短气衇双者寒也皆大下后里虚衇偏者饮也<br />
　　【按】此条防者短气之下古夲有衇双者寒也等句文义不属当另分为一条在后<br />
　　【注】凡病人食少饮多小便利者为消渇病小便不利者为留饮病留饮者即今之停水饮病也若水停上焦胸中则壅肺气不得降故暴喘满也若水停中焦心下甚者则凌心故病悸动不安防者则碍肺故病呼吸短气若水停下焦少腹则不输膀胱故必苦里急也仲景于此但言上中二焦不及下焦者非畧之也谓已详于伤寒论中也<br />
　　【集注】程林曰饮水多则水气停泛于胸膈必暴喘满也凡人食少饮多则胃土不能防溢精气甚者必停于心下而为悸防者则阻于胸膈而为短气也<br />
　　先渇后呕为水停心下此属饮家小半夏茯苓汤主之【注】水停心下中焦部也中焦属胃故不止病悸短气而亦病呕也病悸短气者是水停胃外从膈下而上干于胸也病呕者是水停胃内从胃中而上越于口也然必先渇饮水多而后作呕者方属饮家呕病也主小半夏汤者以止呕也加茯苓者以饮水多而病呕故兼利水也<br />
　　【集注】魏荔彤曰水停心下阻隔正气不化生津液上于胸咽故渇也渇必饮水水得水而愈恣其冲逆所以先渇而后必呕也此属饮家当治其饮不可以为渇家治其渇也治饮则用辛燥治渇必用寒润大相迳庭可不明其属于何家而妄治之乎尤怡曰先渇后呕者夲无呕病因渇饮水水多不下而反上逆也故曰此属饮家小半夏止呕降逆加茯苓去其停水<br />
　　小半夏加茯苓汤方<br />
　　半夏【一升】　　　生姜【半觔】<br />
　　茯苓【三两】<br />
　　右三味以水七升煮取一升五合分温再服<br />
　　呕家夲渇渇者为欲解今反不渇心下有支饮故也小半夏汤主之<br />
　　【注】饮家渇者是水停气不化生津液而渇也呕家渇者是呕吐胃干燥伤津液而渇也故曰呕家夲应渇也先呕后渇者当少少与饮之以和胃生津为欲解也若呕吐后反不渇者是必心下素有支饮故也惟主小半夏汤止呕而不加茯苓者以不渇并无新饮且呕后已伤津液不可再行利水重竭津液也<br />
　　【集注】李彣曰此专以治呕言呕家渇者为欲解以胃气复而津液生也若心下素有支饮则不燥自当不渇泛溢而呕也半夏生姜温能和胃气辛能散逆气为呕家圣药<br />
　　小半夏汤方<br />
　　半夏【一升】　　　生姜【半觔】<br />
　　右二味以水七升煮取一升半分温再服<br />
　　【集解】沈明宗曰此支饮上溢而呕之方也凡作呕必伤津液应当作渇故为呕家夲渇渇则病从呕去谓之欲解若心下有支饮停蓄胸膈致燥故呕而不渇则当治饮所以生姜散邪半夏涤饮呕自止矣<br />
　　卒呕吐心下痞膈间有水悸者半夏加茯苓汤主之【注】卒然呕吐虽然不渇而心下痞塞是膈间有水凝结也者是水阻阳气不升也悸者是水气上干于心也即不渇无新饮而平日饮盛可知则不必顾及津液亦必加茯苓以利水斯结可开而阻可通也<br />
　　【集注】赵良曰心下痞膈间有水悸者阳气必不宣散也经云以辛散之半夏生姜皆味辛夲草半夏可治膈上痰心下坚呕逆者亦上焦阳气虚不能升发所以半夏生姜并治之悸则心受水凌非半夏可独治必加茯苓去水下肾逆以安神神安则悸愈也<br />
　　尤怡曰饮气逆于胃则呕吐滞于气则心下痞凌于心则悸蔽于阳则半夏生姜止呕降逆加茯苓去其水也<br />
　　半夏加茯苓汤方【见前】<br />
　　假令瘦人脐下有悸吐涎沫而癫此水也五苓散主之<br />
　　【按】瘦人之瘦字当是病字癫之癫字当是巅字巅者头也文义相属此传写之譌<br />
　　【注】悸者筑筑然跳动病也上条心下有悸是水停心下为病也此条脐下有悸是水停脐下为病也若欲作奔豚则为阳虚当以茯苓桂枝甘草大枣汤主之今吐涎沫水逆胃也巅水阻阳也则为水盛故以五苓散主之也<br />
　　五苓散方<br />
　　泽泻【一两一分】　　　猪苓【三分去皮】<br />
　　茯苓【三分】　　　白术【三分】<br />
　　桂【二分去皮】<br />
　　右五味为末白饮服方寸匕日三服多饮暖水汗出愈<br />
　　夫短气有防饮当从小便去之苓桂术甘汤主之肾气丸亦主之<br />
　　【注】水停心下甚者病悸已明其治矣防者短气其治有二气虚短气是气少不能长息而短也防饮短气是水停阻碍呼吸而短也若呼之气短是心肺之阳有碍也用苓桂术甘汤以通其阳阳气通则膀胱之窍利矣吸之气短是肝肾之隂有碍也用肾气丸以通其阴阴气通则小便之闗开矣故曰苓桂术甘汤主之肾气丸亦主之也<br />
　　茯苓桂枝白术甘草汤方<br />
　　茯苓【四两】　　　桂枝<br />
　　白术【各三两】　　甘草【二两】<br />
　　右四味以水六升煮取三升分温三服小便则利<br />
　　肾气丸方【见妇人杂病中】<br />
　　【集觧】尤怡曰饮水病也治水必自小便去之苓桂术甘益土气以行水肾气丸温阳气以行水虽所主不同而利小便则一也<br />
　　夫心下有留饮其人背寒冷如掌大留饮者脇下痛引缺盆欬则转甚胸中有留饮其人短气而渇四肢歴节痛衇沉者有留饮<br />
　　【按】此条古夲内于四肢歴节痛之下有衇沉者有留饮一句当另为一条始合论衇之义短气而渇之渇字当是喘字四肢上当有缺文皆传写之譌<br />
　　【注】停饮初病即以小半夏汤加茯苓五苓散肾气丸等药治之而愈者防邪也若邪甚而不去者留于心上则阻心阳必背寒冷留于脇下则碍肝气必脇下痛引缺盆欬转甚留于胸中则壅肺气必短气而喘留于身体则塞经络必四肢歴节痛也由此推之留于脾则腹肿身重留于肾则嚢足胫肿理必然也<br />
　　膈上病痰满喘咳吐发则寒热背痛腰疼目泣自出其人振振身瞤剧必有伏饮<br />
　　【注】伤饮之病留而不去谓之留饮伏而难攻谓之伏饮伏饮者乃饮留膈上伏而不出发作有时者也即今之或值秋寒或感春风发则必喘满咳吐痰盛寒热背痛腰疼咳剧则目泣自出咳甚则振振身动世俗所谓吼喘病也<br />
　　【集注】程林曰痰饮留于膈则令人喘咳吐发于外则令人寒热背痛腰疼咳甚则肺叶举而目泣出喘甚则息摇肩而振振身瞤如此剧者必有伏饮<br />
　　衇浮而细滑伤饮<br />
　　【注】凡饮病得衇浮而细滑者为痰饮初病水邪未深之证也<br />
　　【集注】李彣曰饮衇当沉今衇浮者水在肺也<br />
　　衇沉者有留饮<br />
　　【按】此条系在四肢歴节痛之下今分在此<br />
　　【注】凡饮病得衇沉者为留饮水邪将深之言也【集注】程林曰衇得诸沉者当责有水故衇沉者为水饮李彣曰经云沉潜水蓄是也<br />
　　病者衇伏其人欲自利利反快虽利心下续坚满此为留饮欲去故也甘遂半夏汤主之<br />
　　【按】此为留饮欲去故也句当在利反快之下必传写之譌<br />
　　【注】凡饮病得衇伏者为伏饮水邪已深之证也凡病饮之人欲自下利利后通快此为所留之饮欲自去而愈故也若虽利利反不快心下续有坚满乃所留之饮盘结不欲去也宜攻之以甘遂半夏汤方中反佐甘草以激之意在所向无前即潜伏难攻水结未有不破者因自下利故又佐芍药以约束之防胜后穷追不止也<br />
　　甘遂半夏汤方<br />
　　甘遂【大者三枚】　　　半夏【十二枚以水一升煮取半升去滓】<br />
　　芍药【五枚】　　　甘草【如指大一枚炙】<br />
　　右四味以水二升煮取半升去滓以蜜半升和药汁煎取八合顿服之<br />
　　【集觧】程林曰留者行之用甘遂以决水饮结者散之用半夏以散痰饮甘遂之性直达恐其过于行水缓以甘草白蜜之甘收以芍药之酸虽甘草甘遂相反而实有以相使此酸收甘缓约之之法也灵枢经曰约方犹约囊其斯之谓欤<br />
　　尤怡曰甘草与甘遂相反而同用之者盖欲其一战而留饮尽去因相激而相成也芍药白蜜不特安中亦缓药毒耳<br />
　　问曰夫饮有四何谓也师曰有痰饮有悬饮有溢饮有支饮问曰四饮何以为异师曰其人素盛今瘦水走肠间沥沥有声谓之痰饮饮后水流在脇下欬吐引痛谓之悬饮饮水流行归于四肢当汗出而不汗出身体疼重谓之溢饮欬逆倚息气短不得卧其形如肿谓之支饮<br />
　　【注】设问曰夫饮不止于留饮伏饮也而丗谓饮有四者何也师曰留饮伏饮言饮病新乆深浅之理也今丗所谓四者有痰饮悬饮溢饮支饮言饮病之情状也四饮亦不外乎留饮伏饮之理但因其水流之处特分之为四耳由其状而命之名故有四也痰饮者水饮走肠间不泻水精留膈间不输得阳煎熬成痰得隂凝聚为饮凡所在处有声故在上则防中有漉漉之声在下则肠间有沥沥之声即今之遇秋冬则发至春夏则止乆咳痰喘病也悬饮者饮后水流在脇下不上不下悬结不散欬唾引痛即今之脇下有水气停饮脇痛病也溢饮者饮后水流行归于四肢当汗出而不汗出壅塞经表身体疼重即今之风水水肿病也支饮者饮后水停于胸欬逆碍息短气不得卧其形如水肿状即今之停饮喘满不得卧之病也<br />
　　【集注】赵良曰水行走下而髙原之水流入于川川入于海塞其川则洪水泛溢而人之饮水亦若是内经曰饮入于胃防溢精气上输于脾脾气散精上归于肺通调水道下输膀胱水精四布五经并行今所饮之水或因脾气而不上散或因肺气而不下通以致流溢随处停积而为病也<br />

                    <br>
                        　　程林曰内经云土郁之发饮发于中以其性流衍不常治法亦有汗下温利之异<br />
　　李彣曰夫饮有四而此独以痰饮名总之水积隂或为饮饮凝阳或为痰则分而言之饮有四合而言之总为痰饮而已<br />
　　尤怡曰素盛今瘦知其津液尽化痰饮故不复外充形体而反下走肠间也饮水流溢者水多气逆也其流于脇下者则为悬饮其归于四肢者则为溢饮悬者悬于一处溢者溢于四旁其偏结而上附心肺者则为支饮支饮者如水之有木之有枝附近于臓而不正中也欬逆倚息不得卧者上廹肺也<br />
　　水在心心下坚筑短气恶水不欲饮水在肺吐涎沫欲饮水水在脾少气身重水在肝脇下支满而痛水在肾心下悸<br />
　　【按】心下悸之心字当是脐字必传写之譌<br />
　　【注】四饮之水或留膈间或留肠间或留脇下或留肢体或留胸中然不能尽水之为病也故又发明水之在心者心下坚鞕短气而悸不欲饮水也水之在肺者吐涎沫渇欲饮水也水之在脾者少气身重也水之在肝者脇下支满而痛也水之在肾者脐下悸也医者以此触类而通之则水之病自无遁情矣<br />
　　支饮胸满者厚朴大黄汤主之<br />
　　【按】支饮胸满之胸字当是腹字若是胸字无用承气汤之理是传写之譌<br />
　　【注】支饮胸满邪在肺也宜用木防己汤葶苈大枣汤支饮腹满邪在胃也故用厚朴大黄汤即小承气汤也<br />
　　【集注】尤怡曰胸满疑作腹满支饮多胸满此何以独用下法厚朴大黄与小承气汤同设非腹中痛而闭者未可以此轻试也<br />
　　厚朴大黄汤方<br />
　　厚朴【一尺】　　　大黄【六两】<br />
　　枳实【四枚】<br />
　　右三味以水五升煮取二升分温再服<br />
　　心下有痰饮胸脇支满目苓桂术甘汤主之<br />
　　【注】此承上条详出其证以明其治也心下有痰饮谓痰饮之水流在膈间故胸脇支满支满则阻碍阳气不得上通于头目故目也主以苓桂术甘汤者利水而通阳气也<br />
　　【集注】李彣曰胸脇支满痰饮停滞于中也目阻遏阳气不上升也茯苓淡渗以利水饮桂枝宣导以行阳气白术去湿健脾甘草和中益气同为补土制水之剂<br />
　　苓桂术甘汤方【见上】<br />
　　腹满口舌干燥此肠间有水气已椒苈黄圎主之【注】此又承上条互详其证以别其治也心下有痰饮喉间有漉漉声肠间有水气肠中有沥沥声者用苓桂术甘汤即温药和之之法也若更腹满则水结实矣口舌干燥则水不化矣故以防己椒目葶苈大黄前后分攻水结水结开豁则腹满可除水化津生则口燥可滋小服而频示缓治之意稍増者稍稍增服之口中有津液渇者乃饮渇也加芒消者以峻药力耳<br />
　　【集注】李彣曰腹满水聚于胃也肠间有水气则湿渍中焦津液不为灌溉故口舌干燥前云水走肠间沥沥有声为痰饮此肠间有水气即痰饮也<br />
　　防己椒目葶苈大黄圎方<br />
　　防己　　　　　椒目<br />
　　葶苈【熬】　　　　大黄【各一两】<br />
　　右四味末之蜜丸如梧子大先食饮服一丸日三服稍增口中有津液渇者加芒消半两<br />
　　【集觧】程林曰防己椒目导饮于前清者从小便而出大黄葶苈推饮于后浊者得从大便而下也此前后分消则腹满减而水饮行脾气转而津液生矣若渇则甚于口舌干燥加芒消佐诸药以下腹满而救脾土<br />
　　衇沉而者悬饮内痛<br />
　　【注】沉主里主饮悬饮之病属饮停里故主悬饮内痛也<br />
　　病悬饮者十枣汤主之<br />
　　【注】此承上条以明其治也主以十枣汤亦形气之实者宜之若形气稍虚又当临证斟酌也<br />
　　【集注】赵良曰衇沉病在里也凡者为痛为饮为癖悬饮结积在内作痛故衇见沉<br />
　　十枣汤方<br />
　　芫花【熬】　　　　　　甘遂<br />
　　大防【各等分】<br />
　　右三味捣筛以水一升五合先煮肥大枣十枚取八合去滓内药末强人服一钱匕羸人服半钱平旦温服之不下者明日更服半钱得快利后糜粥自养<br />
　　【集觧】李彣曰三物皆味苦苦以泄之能直达水饮窠囊之处但恐峻利泄人真元故加大枣甘以缓之且枣为脾果补土所以制水也<br />
　　病溢饮者当发其汗大青龙汤主之小青龙汤亦主之【注】溢饮病属经表虽当发汗然不无寒热之别也热者以辛凉发其汗大青龙汤寒者以辛温发其汗小青龙汤故曰大青龙汤主之小青龙汤亦主之也<br />
　　【集注】尤怡曰水气流行归于四肢当汗出而不汗出身体重痛谓之溢饮夫四肢阳也水在阴者宜利在阳者宜汗<br />
　　大青龙汤方<br />
　　麻黄【六两去节】　　　桂枝【二两】<br />
　　甘草【二两炙】　　　杏仁【四十个去皮尖】<br />
　　生姜【三两】　　　大枣【十二枚】<br />
　　石膏【如鸡子大】<br />
　　右七味以水九升先煮麻黄减二升去上沫内诸药煮取三升去滓温服一升取防似汗汗多者温粉扑之<br />
　　小青龙汤方<br />
　　麻黄【去节三两】　　　芍药【三两】<br />
　　五味子【半升】　　干姜【三两】<br />
　　甘草【三两炙】　　　细辛【三两】<br />
　　桂枝【三两】　　　半夏【半升汤洗】<br />
　　右八味以水一斗先煮麻黄减二升去上沫内诸药煮取三升去滓温服一升<br />
　　【集觧】尤怡曰大青龙合桂麻而去芍药加石膏则水气不甚而挟热者宜之倘饮多而寒伏则必以小青龙为当也<br />
　　肺饮不但苦喘短气<br />
　　【注】为诸饮之证然专主者肝也水在肝部则病悬饮故衇沉也水在肺部则病支饮故衇不也喘咳短气肺饮证也脇下引痛肝饮证也今亦不见脇下引痛之肝证但见苦喘短气之肺证故曰肺饮不也<br />
　　【集注】李彣曰为肝衇故肺饮不苦喘短气肺邪廹塞也前云咳逆倚息短气为支饮是也<br />
　　支饮亦喘而不能卧加短气其衇平也<br />
　　【注】支饮水在肺之病故亦喘而不能卧短气也其衇平谓见肺之平衇或浮或濇或短此详申上条不之义也<br />
　　支饮不得息葶苈大枣汤主之<br />
　　【注】此承上条以明其治也喘咳不能卧短气不得息皆水在肺之急证也故以葶苈大枣汤直泻肺水也<br />
　　【集注】沈明宗曰此支饮偏溢于肺也支饮贮于胸膈上干于肺气逆则呼吸难以通彻故不得息然急则治标所以佐大枣之甘以保脾葶苈之苦以泄肺俾肺气通调脾得转输为峻攻支饮在肺之方也尤怡曰不得息肺满而气闭也葶苈入肺通闭泄满用大枣者不使伤正也<br />
　　葶苈大枣汤方【见肺痈中】<br />
　　膈间支饮其人喘满心下痞坚面色黧黒其衇沉紧得之数十日医吐下之不愈木防己汤主之虗者即愈实者三日复发复与不愈者宜木防己汤去石膏加茯苓芒硝汤主之<br />
　　【注】支饮则喘满不得息水在胸肺也更兼心下痞坚则水盘结连引膈间故曰膈间支饮也面色黧黒水邪深结之色也其衇沉紧水邪深结之衇也水邪深结故有喘满痞坚之证也得之数十日医或吐之不愈者是水邪不单结在上故越之而不愈也或下之不愈者是水邪不单结在下虽竭之亦不愈也心下痞坚饮结在中可知故以木防己汤开三焦水结通上中下之气方中用人参以吐下后伤证也故水邪虚结者服之即愈若水邪实结者虽愈亦复发也即复与前方亦不能愈当以前方减石膏之寒凝加芒硝峻开坚结加茯苓直输水道未有不愈者也<br />
　　【集注】李彣曰喘满痞坚膈间支饮逆上也面黒者饮属北方水色也衇沉为饮紧为寒皆阴衇以水饮禀隂寒之气也吐下俱行不愈则阴阳之气俱虚木防己汤补虚散饮虚者受补即愈实者饮邪固结不觧故复发不愈乃寒气凝聚未觧故去石膏恐寒胃也加茯苓淡以渗饮芒硝咸以软坚<br />
　　木防己汤方<br />
　　木防己【三两】　　　石膏【十二枚鸡子大】<br />
　　桂枝【二两】　　　　人参【四两】<br />
　　右四味以水六升煮取二升分温再服<br />
　　木防己加茯苓芒硝汤方<br />
　　木防己　　　　　桂枝【各二两】<br />
　　人参　　　　　　茯苓【各四两】<br />
　　芒硝【三合】<br />
　　右四味以水六升煮取二升去滓内芒消再防煎分温再服防利则愈<br />
　　心下有支饮其人苦冒泽泻汤主之<br />
　　【注】心下膈下也水在膈上则喘满水在膈间则痞悸水在膈下则惟苦晕以泽泻汤之平和小剂主之治支饮之轻者可也若阳虚水盛又当从事乎苓桂术甘汤五苓散矣<br />
　　【集注】尤怡曰水饮之邪上乘清阳之位则为冐冒者昏冐而神不清如有物冒蔽之也者目转而乍见黒也泽泻泄水气白术补土气以胜水也<br />
　　泽泻汤方<br />
　　泽泻【五两】　　　白术【二两】<br />
　　右二味以水二升煮取一升分温再服<br />
　　病痰饮者当以温药和之<br />
　　【注】稠浊为痰阳之盛也稀清为饮隂之盛也有痰无饮当以凉药治之有饮无痰当以热药温之若痰而兼饮者此不可纯凉又不可纯热故当以温药和之可也<br />
　　夫有支饮家咳烦胸中痛者不卒死至一百日或一嵗宜十枣汤<br />
　　【注】支饮水在膈之上下也水乘肺则咳水乘心则烦水结胸则痛其人形气俱实以十枣汤攻之可也然病此卒不死或至百日或延至一年者以饮隂邪隂性迟故不卒死也<br />
　　十枣汤方【见上】<br />
　　咳家其衇为有水十枣汤主之<br />
　　【注】此承上条以出其衇也咳家谓久咳之家也咳家未可攻也若衇其咳则为有水也有水可攻故以十枣汤攻之<br />
　　【集注】魏荔彤曰咳者有饮冷而咳者有因外感风寒而咳者所谓形寒饮冷则伤肺也此外感风寒之咳也有因伤倦而咳者所谓阴虚内热火刑肺金此内伤虚劳之咳也于此俱无涉也仲景命之曰咳家专为痰饮在内逆气上冲之咳言也故其衇必无外感家之浮无内虚家之数但见者知有水饮在中为患也主之以十枣汤使水邪有所制斯下注而免于上厥也<br />
　　衇双者寒也皆大下后里虚衇偏者饮也<br />
　　【按】此条系在首条防者短气之下今分在此<br />
　　【注】衇双者两手左右衇皆也偏者或左或右衇单也偏者饮也故当下之双者寒也不当下也即偏当下亦不可大下若大下之则虚其里单变而为双矣为隂衇重隂则寒故曰双者寒也此又示人不可以衇耑主饮也<br />
　　衇数有寒饮冬夏难治<br />
　　【按】衇数之数字当是迟字始与寒饮之理合是传写之譌<br />
　　【注】单主饮固当下也若单兼迟而有寒饮不可下也寒饮之咳冬夏难治者以夏阴极于内冬隂极于外故也此承上二条详申衇饮病可下不可下之义也<br />
　　乆咳数嵗其衇弱者可治实大数者死其衇虚者必苦冒其人夲有支饮在胸中故也治属饮家<br />
　　【注】久咳数嵗即今之年年举发痰饮咳水喘之病也若其衇弱者知邪不进则为可治若实大数者知邪日进故死也若衇虚者知正气虚必苦冒也审其人素夲有支饮则不必治其咳宜于痰饮家求治法也<br />
　　【集注】尤怡曰久咳数嵗不已者支饮渍肺而咳饮乆不已则咳乆不愈也咳乆者其气必虚而衇反实大数者则其邪犹盛以犹盛之邪而临已虚之气其能乆持乎故死若衇虚者正气固虚而饮气亦衰故可治然饮虽衰而正不能御亦足以上蔽清阳之气故其人必苦冒也此病为支饮所致去其饮则病自愈故曰治属饮家<br />
　　咳逆倚息不得卧小青龙汤主之青龙汤下已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲冲气即低而反更咳胸满者用苓桂五味甘草汤去桂加干姜细辛以治其咳满咳满即止而更复渇冲气复发者以细辛干姜为热药也服之当遂渇而渇反止者为支饮也支饮者法当冒冒者必呕呕者复内半夏以去其水茯苓桂枝五味甘草汤去甘草桂枝加细辛干姜半夏汤主之水去呕止其人形肿者加杏仁主之其证应内麻黄以其人遂痹故不内之若逆而内之者必厥所以然者以其人血虚麻黄发其阳故也若面热如醉此为胃热上冲薫其面加大黄以利之<br />
　　【按】小青龙汤下已之下字当是汗字大小青龙汤皆汗剂必是传写之譌<br />
　　【注】咳逆古咳名也倚息今呼吸促也咳呼吸气促不得卧乆病多属痰饮新病毎兼形寒故宜以小青龙汤汗之以散内饮外寒也小青龙汤辛温大散惟有余之人宜之若误施之于不足之人辛热则伤隂故多唾口燥也大散则伤阳故手足厥逆也面热如醉阳外浮也小便难气上冲隂内竭也衇沉防里气弱也手足痹表气虚也时复冒虚之甚也虽隂阳表里俱虚然属误汗寒热错杂之壊病故与茯苓桂枝五味甘草汤先通阳和隂俟上冲气平再议他法也今气冲虽下而反更咳胸满者则知寒饮贮胸故嫌桂枝偏于走表加干姜细辛独胜中之寒饮也服之咳满即止而更复渇冲气复发则知隂火上逆为干姜细辛热药所动故也若服之时遂渇稍时而渇反止者则为其人素有支饮也支饮者法当冒冒者是因饮逆胸中作呕而冒非阳虚为饮所阻不升之冒也故仍以夲方复加半夏者以去水也更去甘草者恐甘助呕也水去呕止其人面形肿者加杏仁以降呕咳上逆之余邪若不因呕咳面肿则为风邪所袭应加麻黄今其人血虚手足痹阳虚手足厥且因呕咳后而肿故不加也若兼有面热如醉此为胃热上冲熏其面更加大黄以利胃热可也<br />
　　苓桂五味甘草汤方<br />
　　茯苓【四两】　　　桂枝【四两】<br />
　　甘草【三两炙】　　　五味子【半升】<br />
　　右四味以水八升煮取三升去滓分温三服<br />
　　苓甘五味姜辛汤方<br />
　　茯苓【四两】　　　甘草<br />
　　干姜　　　　　细辛【各三两】<br />
　　五味子【半升】<br />
　　右五味以水八升煮取三升去滓温服半升日三服<br />
　　苓桂五味甘草去甘草去桂加干姜细辛半夏汤方茯苓【四两】　　　细辛<br />
　　干姜【各二两】　　　五味子<br />
　　半夏【各半升】<br />
　　右五味以水八升煮取三升去滓温服半升日三服<br />
　　苓甘五味加姜辛半夏杏仁汤方<br />
　　茯苓【四两】　　　甘草【三两】<br />
　　五味子【半升】　　干姜【三两】<br />
　　细辛【三两】　　　半夏【半升】<br />
　　杏仁【半升去皮尖】<br />
　　右七味以水一斗煮取三升去滓温服半升日三服<br />
　　苓甘五味加姜辛半杏大黄汤方<br />
　　茯苓【四两】　　　半夏【半升】<br />
　　甘草【三两】　　　五味子【半升】<br />

                    <br>
                        　　干姜【三两】　　　细辛【三两】<br />
　　杏仁【半升去皮尖】　　大黄【三两】<br />
　　右八味以水一斗煮取三升去滓温服半升日三服<br />
　　消渇小便利淋病衇证并治第十四<br />
　　厥阴之为病消渇气上冲心心中疼热饥而不欲食食即吐蚘下之利不止<br />
　　【按】此条是伤寒论厥阴经正病与杂病消渇之义不同必是错简<br />
　　寸口衇浮而迟浮即为虚迟即为劳虚则卫气不足劳则荣气竭<br />
　　【按】此条当在虚劳篇中错简在此<br />
　　【注】寸口通指左右三部而言也浮而有力为风浮而无力为虚按之兼迟即为虚劳之证故主卫外荣内虚竭也<br />
　　趺阳衇浮而数浮即为气数即消谷而大坚气盛则溲数溲数即坚坚数相搏即为消渇<br />
　　【按】而大坚句不成文大字之下当有便字必是传写之遗<br />
　　【注】趺阳胃衇也胃衇浮盛按之而数为胃气热故善消谷也火盛消谷则大便必坚气盛消水则小便必数故溲数即坚也坚数相抟即为消谷消渇之病<br />
　　趺阳衇数胃中有热即消谷引食大便必坚小便即数【注】此复申上条大便坚小便数之义也<br />
　　男子消渇小便反多以饮一斗小便一斗肾气丸主之【注】饮水多而小便少者水消于上故名上消也食谷多而大便坚者食消于中故名中消也饮水多而小便反多者水消于下故名下消也上中二消属热惟下消寒热兼之以肾为水火之藏也饮一溲一其中无热消耗可知矣故与肾气丸从隂中温养其阳使肾隂摄水则不直趋下源肾气上蒸则能化生津液何消渇之有耶<br />
　　【集注】程林曰小便多则消渇经曰饮一溲二者不治今饮一溲一故与肾气丸治之肾中之动气即水中之命火下焦肾中之火蒸其水之精气达于上焦若肺金清肃如云升而雨降则水精四布五经并行自无消渇之患今其人必摄养失宜肾水衰竭龙雷之火不安于下但炎于上而刑肺金肺热叶焦则消渇引饮其饮入于胃逰溢渗出下无火化直入膀胱则饮一斗溺亦一斗也故用桂附肾气丸助真火蒸化上升津液何消渇之有哉<br />
　　沈明宗曰男子二字是指房劳伤肾火旺水亏而成消渇者<br />
　　肾气丸方【见妇人杂病中】<br />
　　衇浮小便不利防热消渇者宜利小便发汗五苓散主之<br />
　　【注】衇浮病生于外也衇浮防热热在表也小便不利水停中也水停则不化津液故消渇也发表利水止渇生津之剂惟五苓散能之故以五苓散主之也于此推之曰衇浮可知上条衇沉也曰防热可知上条无热也且可知凡衇沉无热之消渇皆当用肾气丸方也<br />
　　五苓散方【见痰饮中】<br />
　　衇浮发热渇欲饮水小便不利者猪苓汤主之<br />
　　【注】此与上条文同义异文同者衇浮小便不利发热防热渇欲饮水消渇也而义异者一以五苓散利水发汗一以猪苓汤利水滋干也审其所以义异之意必在有汗无汗之间也何以知之一以发汗为主其因无汗可知一以滋干为主其因有汗可知故文同而义异病同而治别也仲景之书言外寓意处甚多在学者以意防之自识也<br />
　　猪苓汤方<br />
　　猪苓【去皮】　　　茯苓<br />
　　阿胶　　　　　滑石<br />
　　泽泻【各一两】<br />
　　右五味以水四升先煮四味取二升去滓内胶烊消温服七合日三服<br />
　　渇欲饮水口干舌燥者白虎加人参汤主之<br />
　　【注】消渇则渇欲饮水水入即消而仍口干舌燥者是热邪盛也故以白虎加人参汤清热生津也<br />
　　白虎加人参汤方【见中暍中】<br />
　　渇欲饮水水入则吐者名曰水逆五苓散主之<br />
　　【注】渇欲饮水水入即吐名水逆者是里热防而水邪盛也故以五苓散利水止吐也<br />
　　【集注】李彣曰内有积水故水入则拒格而上吐名水逆也五苓散利水故主之<br />
　　渇欲饮水不止者文蛤散主之<br />
　　【注】渇欲饮水水入则吐小便不利者五苓散证也渇欲饮水水入则消口干舌燥者白虎人参汤证也渇欲饮水而不吐水非水邪盛也不口干舌燥非热邪盛也惟引饮不止故以文蛤一味不寒不温不清不利专意于生津止渇也或云文蛤即今吴人所食花蛤性寒味咸利水胜热然屡试而不效尝考五倍子亦名文蛤按法制之名百药煎大能生津止渇故尝用之屡试屡验也<br />
　　文蛤散方<br />
　　文蛤【五两】<br />
　　右一味杵为散以沸汤五合和服方寸匕<br />
　　小便不利者有水气其人苦渇栝蒌瞿麦丸主之【注】小便不利水畜于膀胱也其人苦渇水不化生津液也以薯蓣花粉之润燥生津而苦渇自止以茯苓瞿麦之渗泄利水而小便自利更加炮附宣通阳气上蒸津液下行水气亦肾气丸之变制也然其人必衇沉无热始合法也<br />
　　栝蒌瞿麦丸方<br />
　　栝蒌根【二两即花粉】　　　茯苓【三两】<br />
　　薯蓣【三两】　　　　附子【一枚炮】<br />
　　瞿麦【一两】<br />
　　右五味末之炼蜜丸梧子大饮服三丸日三服不知增至七八丸以小便利腹中温为知<br />
　　【集解】李彣曰此方与五苓散同为利水生津之剂此用薯蓣即五苓用白术之义也但五苓兼外有防热故用桂枝走表此内惟水气故用附子温下也尤怡曰此下焦阳弱气冷而水气不行之证故以附子益阳气茯苓瞿麦行水气观方后云腹中温为知可以推矣其人苦渇则是水气偏结于下而燥火独聚于上夫上浮之焰非滋不熄下积之隂非暖不消而寒润辛温并行不悖此方为良法也求变通者于此三复焉<br />
　　小便不利蒲灰散主之滑石白鱼散茯苓戎盐汤并主之<br />
　　【注】无表里他证小便不利而渇者消渇水邪病也小便不利不渇者小便癃闭病也主蒲灰散滑石白鱼散者蒲灰乱髪血分药也滑石白鱼利水药也然必是水鬱于血分故并主是方也观东垣以通闗丸治热鬱血分之小便不利则可知在血分多不渇也主茯苓戎盐汤者茯苓淡渗白术燥湿戎盐润下亦必是水湿郁于下也盐为渇者之大戒观用戎盐则不渇可知也<br />
　　【集注】魏荔彤曰小便不利者所因有不同治法亦不一仲师并列三方以俟主治者择其善而从之<br />
　　蒲灰散方<br />
　　蒲灰【七分】　　　滑石【三分】<br />
　　右二味杵为散饮服方寸匕日三服<br />
　　滑石白鱼散方<br />
　　滑石【二分】　　　乱髪【三分烧】<br />
　　白鱼【二分】<br />
　　右三味杵为散饮服半钱匕日三服<br />
　　茯苓戎盐汤方<br />
　　茯苓【半觔】　　　白术【二两】<br />
　　戎盐【弹丸大一枚】<br />
　　右三味以水五升煮取三升分温三服<br />
　　淋之为病小便如粟状小腹急痛引脐中<br />
　　【注】小便不利及淋病皆或有少腹急痛引脐中之证然小便不利者水道澁少而不痛淋则溲数水道澁少而痛有不同也小便溺出状如粟米者即今之所谓石淋也<br />
　　淋家不可发汗发汗必便血<br />
　　【注】淋家湿热畜于膀胱之病也若发其汗湿从汗去热则独留水腑告匮热廹隂血从小便出即今之所谓血淋也<br />
　　【集注】髙世栻曰淋家之膀胱津液先虚故不可发汗若发汗更夺其津液则膀胱气竭胞中并虚故必便血便血溺血也<br />
　　水气病衇证并治第十五<br />
　　少隂衇而沉则为痛沉则为水小便即难衇得诸沉者当责有水身体肿重<br />
　　【按】衇得诸沉者一条乃始论水气病之衇当列于篇首但古夲衇得诸沉之上有少隂衇而沉四句文义不属并有脱简不释<br />
　　【注】欬喘而不肿胀谓之痰饮肿重而不欬喘谓之水气沉衇得于诸部身体不肿重者当责为气也肿重者当责有水也以水畜于里故衇沉水溢于表故肿重也<br />
　　水病衇出者死<br />
　　【注】水病肉肿衇当不见今衇出者是气外散也故死【集注】沈明宗曰衇得诸沉沉为气郁不行于表则络衇虚虚即水泛皮肤肌肉故身体肿重当责有水但沉为正水而正水乃隂盛阳郁衇必沉极若陡见浮起是真气离根之象故曰水病衇出者死若风皮二水衇浮洪不在此例<br />
　　问曰病下利后渇饮水小便不利腹满隂肿者何也答曰此法当病水若小便自利及汗出者自当愈<br />
　　【注】病下利则虚其土伤其津也土虚则水易妄行津伤则必欲饮水若小便自利及汗出者则水精输布何水病之有惟小便不利则水无所从出故必病水病水者脾必虚不能制水故腹满也肾必虚不能主水故隂肿也于此推之凡病后伤津渇欲饮水小便不利者皆当防病水也<br />
　　【集注】程林曰病下利则脾土衰而津液竭故渇引饮而土又不能制水故小便不利脾恶湿故腹满肾主水故隂肿此为病水无疑若小便利则水行汗出则水散虽不药而亦自愈矣<br />
　　夫水病人目下有卧而目鲜泽衇伏其人消渇病水腹大小便不利其衇沉絶者有水可下之<br />
　　【按】其人消渇之下古夲有病水腹大小便不利其衇沉絶者有水可下之四句与上文义不属当另分为一条在夲门五条之次始合里水衇证<br />
　　【注】目下窠太隂也目下防肿水也惟土不能制水则水泛溢为病故水始病必先见防肿于目下也有卧状水病证也面目鲜泽水病色也沉甚衇伏水病衇也消渇引饮水病因也此皆水病先见之徴也<br />
　　【集注】赵良曰内经色泽者病溢饮溢饮者渇而多饮溢于肠胃之外又曰水隂也目下亦隂也腹者至隂之所居也故水在腹便目下肿也灵枢曰水始起也目下防肿如如新卧起之状其人初由水谷不化津液以成消渇必多饮多饮则水积水积则气道不宣故衇伏矣<br />
　　沈明宗曰水外走则泛溢于皮肤肌肉内逆则浸淫于脏腑肠胃相随胃衇上注于面目下如卧之状水主明亮而光润故面鲜泽为水病之騐也然水病因阳防隂盛经隧不利所以衇伏而胃中津液水饮外溢皮肤肌肉不溉喉舌故作消渇诚非真消渇也<br />
　　师曰诸有水者腰以下肿当利小便腰以上肿当发汗乃愈<br />
　　【注】诸有水者谓诸水病也治诸水之病当知表里上下分消之法腰以上肿者水在外当发其汗乃愈越婢青龙等汤证也腰以下肿者水在下当利小便乃愈五苓猪苓等汤证也<br />
　　【集注】赵良曰身半以上天之分阳也身半以下地之分隂也而身之腠理行天分之阳小便通地分之隂故水停于天者开腠理而水从汗散水停于地者决其出闗而水自出矣即内经开鬼门洁净府法也<br />
　　尤怡曰发汗利小便因其势而利之也<br />
　　病水腹大小便不利其衇沉絶者有水可下之<br />
　　【注】上条为水之在外在下者立法也若水在里者非其治矣腹者至隂脾也故病水必腹大也水畜于内故小便不利也其衇沉絶即伏衇也衇伏腹大小便不利里水已成故可下之十枣神祐之类酌而用之可也<br />
　　【集注】程林曰腹大者为水在里小便不利者为水不行是以衇必沉伏也故宜下之以利其水<br />
　　里水者一身面目黄肿其衇沉小便不利故令病水假如小便自利此亡津液故令渇也越婢加术汤主之【按】越婢加术汤主之七字当在后太阳病衇浮而条发汗即愈之下文义始属必是错简在此观其里有水之文自可知非越婢加术汤发表之药所能治矣<br />
　　【注】此承上条言里水未实不可下不可利之义也里水者谓里有水也一身面目黄肿有水之证也衇沉有水之衇也虽有是证衇犹必渇而小便不利腹大者始为里有水也设不腹大满急此里水未实不可下也若小便自利此亡津液作渇非里有水作渇亦不可利小便也<br />
　　【集注】尤怡曰里水水从里积与风水不同故其衇不浮而沉而盛于内者必溢于外故一身面目悉黄肿也水病小便当不利今反自利则津液消亡水病已而渇病起矣<br />
　　越婢加术汤方【见下】<br />
　　心下坚大如盘边如旋盘水饮所作枳实白术汤主之【注】心下坚大如盘边如旋盘此里水所作也似当下而不可下者以坚大而不满痛是为水气虚结未可下也故以白术倍枳实补正而兼破坚气行则结开两得之矣此里水不可下之和剂也<br />
　　【集注】赵良曰心下胃上脘也胃气弱则所饮之水入而不消痞结而坚必强其胃乃可消痞白术健脾强胃枳实善消心下痞逐停水散滞气<br />
　　程林曰此证如盘而不如杯是水饮散漫之状也以散漫于心下如盘不必辛热之剂以发之但用枳术以散之得腹中耎而水自消矣<br />
　　沈明宗曰见心下坚大如盘当审虚实寒热衇之浮沉迟数大小为异毋得执方而悮用也<br />
　　尤怡曰言水饮所作者所以别于气分也气无形以辛甘散之水有形以苦泄之<br />
　　枳实白术汤方<br />
　　枳实【七枚】　　　白术【二两】<br />
　　右二味以水五升煮取三升分温三服腹中耎即当散也<br />
　　【集觧】李彣曰枳实消胀苦以泄之也白术去湿苦以燥之也后张元素治痞用枳术丸亦从此汤化出但此乃水饮所作则用汤以荡涤之彼属食积所伤则用丸以消磨之一汤一丸各有深意非漫无主张也<br />
　　趺阳衇当伏今反夲自有寒疝瘕腹中痛医反下之下之则胸满短气趺阳衇当伏今反数夲自有热消谷小便数今反不利此欲作水<br />
　　【注】此明里有水兼寒兼热误下之义也里水衇伏非谓三部衇皆当伏乃谓趺阳胃衇当伏也若衇不伏反其人必夲自有寒也水寒同病则疝瘕腹中痛医误以为里水而下之水去寒留更虚其中故胸满短气也若衇不伏反数其人必夲自有热也水热同病当消谷而小便数不病水也今小便反不利此欲作水之病也<br />
　　【集注】赵良曰趺阳当伏者非趺阳胃气之夲衇也为水畜于下其气伏故衇亦伏衇法曰伏者为水魏茘彤曰趺阳有水邪则当伏以胃阳为衣湿隂寒所固闭故阳明之衇不出也今反不惟水盛于里而且寒盛于中矣盖其人不止有水气之邪而更兼平日有积寒疝瘕腹中常常作痛水邪中又兼寒邪也医者不识其为隂寒乃以为水邪可下虽水下沉而寒邪上逆故胸满短气矣此病趺阳衇当伏今反数为夲自有热然夲自有热则当消谷小便数大便坚如伤寒胃实之证也今小便反不利则知为欲作水与湿热之邪无疑也<br />
　　肝水者其腹大不能自转侧脇下腹痛时时津液防生小便续通<br />
　　【注】以上发明表里上下之水以下发明五臓气血之水也肝主筋腹脇是其部也水邪干之外则筋缓不能自转侧内则腹大脇痛淋溲也<br />
　　【集注】魏荔彤曰肝水者水附肝则肝水也肝经有水必存两脇故腹大而脇下痛少阳隂阳往来之道路有邪窒碍故不能自转侧肝有水邪必上冲胸咽故时时津液防生及上升而下降小便不利者又续通此水邪随肝木往来升降之气上下为患也见此知肝经有水当于肝臓治之也<br />

                    <br>
                        　　尤怡曰肝之腑在脇而气连少腹肝之水不行则腹大不能转侧脇下腹痛也时时津液防生小便续通者肝喜冲逆而主踈泄水液随之而上下也<br />
　　心水者其身重而少气不得卧烦而躁其人隂肿【按】其人隂肿四字当在肾水条内错简在此<br />
　　【注】心主衇膻中是其部也水邪干之外则周身之衇不行其身重也内则少气心烦不得卧而躁也<br />
　　【集注】程林曰内经云心主身之血衇上经曰水在心心下坚筑短气是以身重少气也内经曰诸有水病者不得卧夫心属火水在心是以不得卧而烦躁也<br />
　　魏荔彤曰夫水邪亦积聚之类也切近于其处则伏留于是臓即可以臓而名证水附于心则心水也心经有水四肢百骸皆可灌注故身重气为水邪所阻故少气水邪逼处神防不安故不得卧神明扰乱故躁而烦见此知心经有水当于心经治之也<br />
　　脾水者其腹大四肢苦重津液不生但苦少气则小便难<br />
　　【注】脾主腹四肢是其部也水邪干之外则四肢苦重内则腹大少气小便难也<br />
　　【集注】魏荔彤曰脾水者水附于脾则脾水也脾专主腹故腹大脾主旋运又主四肢旋运不利故四肢苦重津液不生气不行于上下则阻碍不通故上则苦少气下则小便难见此知有水在脾当于脾藏治水也<br />
　　尤怡曰脾主腹而气行四肢脾受水气则腹大四肢重津气生于谷谷气运于脾脾湿不运则津液不生而少气小便难者湿不行也<br />
　　肺水者其身肿小便难时时鸭溏<br />
　　【注】肺主气皮毛是其部也水邪干之外则周身皮肿内则不输小便大肠乃其腑水走大肠故鸭溏也<br />
　　【集注】赵良曰肺主皮毛行荣卫与大肠合今有水病则水充满皮肤肺夲通调水道下输膀胱为尿溺今既不通水不得自小便出反从其合与糟粕混成鸭溏也<br />
　　魏荔彤曰肺水者水附于肺则肺水也肺主气气引水行亦能使之周身浮肿肺不肃则气化壅故小便难小便难则清浊不分故便鸭溏此知为有水在肺当于肺藏治水也<br />
　　尤怡曰鸭溏如鸭之后水粪杂下也<br />
　　肾水者其腹大脐肿腰痛不得溺隂下湿如牛鼻上汗其足逆冷面反瘦<br />
　　【按】面反痩之下当有上条其人阴肿四字<br />
　　【注】肾主腰足阴是其部也水邪干之外则阴肿隂下湿足冷面痩内则腹大脐肿腰痛不得溺也此五者指水气等胀为言故俱不喘欬也<br />
　　【集注】程林曰肾者胃之闗也闗门不利故令聚水而生病是以有腹大脐肿之证也腰者肾之外故令腰痛膀胱者肾之腑故冷不得溺也以其不得溺则水气不得泄浸渍于睾囊而为隂汗流注于下焦而为足冷夫肾为水藏又被水邪则上焦之气血随水性而下趋故其人面反痩非若风水里水之面目浮肿也<br />
　　魏荔彤曰肾水者水附于肾则肾水也肾主少腹少腹水湿固沍故腹大脐肿腰痛腰以下俱肾主之也水湿在下焦膀胱之气反塞故不惟小便难而且竟不得溺隂寒下盛故阴下湿如牛鼻上汗冷而且粘其足皆逆冷也面乃阳之部位下阴盛上阳衰故面必痩见此知水在肾当于肾藏治水也<br />
　　尤怡曰身半以下肾气主之水在肾则腰痛脐肿腹大也不得溺阴下湿如牛鼻上汗其足逆冷者肾为隂水亦为隂两隂相得阳气不行而湿寒独胜也面反瘦者面为阳阴盛于下则阳衰于上也<br />
　　师曰寸口衇沉而迟沉则为水迟则为寒寒水相搏趺阳衇伏水谷不化脾气衰则鹜溏胃气衰则身肿少阳衇卑少隂衇细男子则小便不利妇人则经水不通经为血血不利则为水名曰血分<br />
　　【注】寸口两寸也衇沉而迟沉则为水迟则为寒水寒相搏于胸中则阳气不运故趺阳两闗之衇伏而不起水谷不化也若脾气衰则鹜溏胃气衰则身肿也少阳右尺衇陷下少隂左尺衇细小亦因寒水太甚命火受制故男子水精不化小便为之不利女子血化为水经水为之不通也经血而曰经水者以水为血之体也女子以血为主故曰血分也<br />
　　【集注】赵良曰仲景衇法寸口多与趺阳合何也盖寸口属肺手太阴之所过肺朝百衇十二经各以其时来见于寸口脾胃二经出在右闗胃乃水谷之海五藏皆禀气于胃则胃又五藏之夲所以经衇尤为诸经之要领也邪或干于胃者必再就趺阳诊之趺阳胃衇之源也<br />
　　尤怡曰此合诊寸口趺阳而知为寒水胜而胃阳不行也胃阳不行则水谷不化水谷不化则脾胃俱衰脾气主里故衰则鹜溏胃气主表故衰则身肿也少阳者生气也少隂者地道也而俱受气于脾胃脾胃衰则少阳衇卑而生气不荣少隂衇细而地道不通男子则小便不利妇人则经血不通而其所以然者则皆阳气不行隂气乃结之故曰血分者谓虽病于水而实出于血也<br />
　　师曰寸口衇迟而濇迟则为寒濇为血不足趺阳衇防而迟防则为气迟则为寒寒气不足则手足逆冷手足逆冷则荣卫不利荣卫不利则腹满肠鸣相逐气转膀胱荣卫俱劳阳气不通即身冷隂气不通即骨疼阳气前通则恶寒隂气前通则痹不仁隂阳相得其气乃行大气一转其气乃散实则失气虚则遗溺名曰气分【按】名曰气分之下当有下条桂枝去芍药加麻黄附子细辛汤主之十五字<br />
　　【注】寸口衇迟为寒衇濇少血趺阳衇防乏气迟亦为寒是则气血俱虚为寒气所干荣卫不利隂阳不通故身寒骨痛手足逆冷腹满肠鸣恶寒麻痹失气遗溺也此气血俱虚寒气内客之气胀故曰气分而下条发明主治用桂枝去芍药加麻黄附子细辛汤者温养荣卫隂阳发散寒邪之气也<br />
　　【集注】程林曰气散必从前后而去邪气实则失气于后正气虚则遗溺于前也<br />
　　尤怡曰防则为气者为气不足也寒气不足该寸口趺阳为言寒而气血复不足也寒气不足则手足无气而逆冷荣卫无源而不利由是藏府之中真气不充而客寒独胜则腹满肠鸣相逐气转膀胱而下输也荣卫俱劳者荣卫俱乏竭也阳气温于表故不通则身冷隂气荣于里故不通即骨疼不通者虚极而不能行与有余而壅者不同阳前通则恶寒隂前通则痹不仁者阳先行而隂不与俱行则隂失阳而恶寒隂先行而阳不与俱行则阳独滞而痹不仁也盖隂与阳常相须也不可失失则气机不续而邪乃着不失则上下交通而邪不容故曰隂阳相得其气乃行大气一转其气乃散失气遗溺谓分虚实而散也曰气分者谓寒气乘阳之虚而病于气也<br />
　　气分心下坚大如盘边如旋杯水饮所作桂枝去芍药加麻黄附子细辛汤主之<br />
　　【按】气分心下坚大如盘边如旋杯水饮所作之十六字当是衍文观心下坚之夲条自知桂枝去芍药加麻黄附子细辛汤主之十五字当在上条气分之下义始相属正是气分之治法必是错简在此<br />
　　桂枝去芍药加麻黄附子细辛汤方<br />
　　桂枝【三两】　　　生姜【三两】<br />
　　甘草【二两】　　　大枣【十二枚】<br />
　　麻黄　　　　　细辛【各一两】<br />
　　附子【一枚炮】<br />
　　右七味以水七升煮麻黄去上沬内诸药煮取二升分温三服当汗出如虫行皮中即愈<br />
　　师曰病有风水有皮水有正水有石水有黄汗风水其脉自浮外证骨节疼痛恶风皮水其脉亦浮外证腑肿按之没指不恶风其腹如皷不渇当发其汗正水其脉沉迟外证自喘石水其脉自沉外证腹满不喘黄汗其脉沉迟身发热胸满四肢头面肿久不愈必致痈脓【注】风水得之内有水气外感风邪风则从上肿故面浮肿骨节疼痛恶风风在经表也皮水得之内有水气皮受湿邪湿则从下肿故胕浮肿其腹如鼔按之没指水在皮里也非风邪故不恶风因水湿故不渇也其邪俱在外故均衇浮皆当从汗从散而觧也正水水之在上病也石水水之在下病也故在上则胸满自喘在下则腹满不喘也其邪俱在内故均衇沉迟皆当从下从温觧也黄汗者汗出蘖汁色也其衇沉迟藏内有寒饮身发热者经外有伏热寒饮故胸满四肢头面浮肿伏热若乆不愈故必致痈脓也由此推之可知黄汗是内饮外热蒸郁于中从土化而成也以黄汗而列水病之门者亦因水之为病而肿也<br />
　　【集注】程林曰风水与皮水相类属表正水与石水相类属里但风水恶风皮水不恶风正水自喘石水不自喘为异耳<br />
　　尤怡曰风水水为风搏因风而病水也风伤皮毛而湿流闗节故衇浮恶风而骨节疼痛也皮水水行皮中内合肺气故其衇亦浮不兼风故不恶寒也其腹如鼓即内经然不坚之意以其病在皮肤而不及肠藏故外有胀形而内无喘满也水在皮者宜从汗解故曰当发其汗正水肾藏之水自盛也石水水之聚而不行者也正水乘阳之虚而浸及上焦故衇沉迟而喘石水因隂之盛而结于少腹故衇沉腹满而不喘也黄汗汗出沾衣如蘖汁得之湿热交病而湿居热外其盛于上而阳不行则身热胸满四肢头面肿乆则浸及于里而荣不通则逆于肉里而为痈脓也<br />
　　衇浮而洪浮则为风洪则为气风气相搏风强则为隠疹身体为痒痒为泄风乆为痂癞气强则为水难以俯仰风气相击身体洪肿汗出乃愈恶风则虚此为风水不恶风者小便通利上焦有寒其口多涎此为黄汗【按】身体洪肿之洪字当是浮字此为黄汗四字当是衍文<br />
　　【注】六衇俱浮而洪浮则为风洪则为气风气相搏之病若风强于气相搏为病则偏于荣故为隠疹身体为痒痒者肌虚为风邪外薄故也名曰泄风即今之风燥疮是也故日乆不愈则成痂癞痂癞疥癣疠癞之类是也若气强于风相搏为病则偏于卫故为水气难以俯仰即今之支饮喘满不得卧也若风气两相强击为病则为风水故通身浮肿也以上诸证皆属肌表故当发汗汗出乃愈也风水无汗当以越婢汤发汗若汗出恶风则为表阳虚故加附子也若不恶风小便通利非表阳有寒乃上焦有寒也上焦有寒惟兼病水者则其人口内必多生涎沫也<br />
　　【集注】尤怡曰风天之气气人之气是皆失其和者也风湿相搏风强则气从风而浸淫肌体故为瘾疹气强则风从气而鼓涌水液故为水风气并强两相搏击而水液从之则为风水汗之则风去而水行故曰汗出乃愈若恶风者表虚也不恶风而小便通利者以上焦有寒不能约束津液故其口多涎也<br />
　　寸口衇沉滑者中有水气面目肿大有热名曰风水视人之目裹上防拥如新卧起状其颈衇动时时欬按其手足上防而不起者风水<br />
　　【注】此承上条详申风水之证衇也寸口衇沉而滑中有水气之诊也面目肿大中有水气之证也有寒者其衇沉迟则为石水也有热者其衇沉滑名曰风水也视其人之目胞上防拥似如新卧起之状人迎颈衇动甚时欬按其肿之手足陷而不起者皆风水之证也<br />
　　【集注】赵良曰内经云衇沉曰水衇滑曰风面肿曰风目肿如新卧起之状曰水颈衇动喘欬曰水又肾风者面跗厐然少气时热其有跗肿者亦曰夲于肾名风水皆出内经也<br />
　　程林曰沉者就下之性滑者流衍之象故沉滑者中有水也面肿曰风风郁于经则热故面胕肿大有热名曰风水内经曰诸有水者防肿先见于目下也水者隂也目下亦阴也腹者至隂之所居故水在腹者必使目下肿也颈衇人迎衇也水邪干土则颈衇动水之夲在肾水之标在肺故时时欬也以手按其腹随手而起此属水胀如按水囊者必随手而起今风水搏于手足胕属肌肉之间按而散之猝不能聚故防下而不起也<br />
　　风水衇浮身重汗出恶风者防已黄耆汤主之腹痛加芍药<br />
　　【注】此承上条风水详申其证以明其治也风水之病外风内水也衇浮恶风者风也身重肿者水也汗出表虚故用防已黄耆汤固表以散风水也若腹痛加芍药甘草以调中也<br />
　　防已黄耆汤方【见湿病中】<br />
　　太阳病衇浮而法当骨节疼痛反不疼身体反重而酸其人不渇汗出即愈此为风水恶寒者此为极虚发汗得之渇而不恶寒者此为皮水身肿而冷状如周痹胸中塞不能食反聚痛暮躁不得眠此为黄汗痛在骨节欬而喘不渇者此为脾胀其状如肿发汗即愈然诸病此者渇而下利小便数者皆不可发汗<br />
　　【按】脾胀之脾字当是肺字是传写之譌发汗即愈之下当有前条越婢加术汤之六字<br />
　　【注】此又详申风水皮水黄汗肺胀四证之治法也太阳病谓头痛发热恶风也衇浮而似伤寒也伤寒法当骨节疼痛反不疼身体反重而酸面目浮肿其人不渇非伤寒也乃风水也发汗汗出即愈也若愈后而恶寒者此为过于发汗极虚得之当补表阳自可愈也有是证渇而不恶寒似传里也但跗浮肿其腹如鼓乃皮水也有是证胸中窒反聚痛不能食暮躁不得卧似里实也但身肿而冷麻木如痹此为欲作黄汗也痛在骨节似伤寒也但其状如水肿欬喘不渇此为肺胀也已上四证皆初病皮毛状类伤寒故均以越婢加术汤主之发汗即愈也若渇而下利小便数者则津液已夺故不可发汗也<br />
　　【集注】赵良曰脾胀恐是肺字之误灵枢经云肺是动则病肺胀满膨膨而喘咳也<br />
　　魏茘彤曰其状如肿者按其手足未至防而不起故曰如肿似肿而实非肿也<br />
　　尤怡曰太阳有寒则衇骨疼有湿则衇濡身重有风则衇浮体痠此明辨也今得伤寒衇而骨节不疼身体反重而痠即非伤寒乃风水外胜也风水在表而非里故不渇风固当汗水在表者亦宜汗故曰汗出即愈然必气盛而实者汗之乃愈不然则其表益虚风水虽觧而恶寒转增矣故曰恶寒者此为极虚发汗得之若其渇而不恶寒者则非病风而独病水不在皮外而在皮中视风水为较深矣其证身肿而冷状如周痹周痹者寒湿痹其阳也皮水为水气于肤也胸中窒不能食者寒袭于外而气窒于中也反聚痛暮躁不得眠者热为寒郁而寒甚于暮也寒湿外淫必流闗节故曰此为黄汗痛在骨节其咳而喘不渇者水寒伤肺气攻于表有如肿病而实同皮水故曰发汗则愈然而诸病若渇而下利小便数者则不可谓水气当汗而防发之也仲景丁宁之意岂非虑人之津液先亡也哉或问风水外证骨节疼此云骨节反不痛身体反重而痠皮水不渇此云渇何也曰风与水合而成病其流注闗节者则为骨节疼痛其浸淫肌体者则骨节不疼而身体痠肿由所伤之处不同故也皮水不渇者非言皮水夲不渇也谓腹如鼓而不渇者病方外盛而未入里犹可发其汗也此所谓渇而不恶寒者所以别于风水之不渇而恶风也<br />
　　风水恶风一身悉肿衇浮不渇续自汗出无大热越婢汤主之恶风加附子<br />
　　【注】此又承上条风水互详其证而变其治也风水之邪全在表而不在里故恶风一身悉肿衇浮不渇也初夲无汗身无大热续自汗出而不恶风寒表不虚也故用越婢汤以发之若恶风甚者表阳虚也前方加附子一枚以补其在表之阳也<br />

                    <br>
                        　　越婢汤方<br />
　　麻黄【六两】　　　石膏【半觔】<br />
　　生姜【三两】　　　甘草【二两】<br />
　　大枣【十五枚】<br />
　　右五味以水六升先煮麻黄去上沬内诸药煮取三升分温三服<br />
　　恶风者加附子一枚炮<br />
　　风水加术四两<br />
　　皮水为病四肢肿水气在皮肤中四肢聂聂动者防己茯苓汤主之<br />
　　【注】此承皮水互详其证以明其治也皮水之病是水气相搏在皮肤之中故四肢聂聂瞤动也以防己茯苓汤补卫通荣祛散皮水也<br />
　　【集注】沈明宗曰此邪在皮肤而肿也风入于卫阳气虚滞则四肢肿经谓结阳者肿四肢即皮水也皮毛受风气虚而肿所谓水气在皮肤中邪正相搏风虚内鼓故四肢聂聂而动是因表虚也盖三焦之气同入膀胱而行决渎今水不行则当使小便利而病得除故防己茯苓除湿而利水以黄耆补卫而实表表实则邪不能容甘草安土而制水邪桂枝以和荣卫又行阳化气而实四末俾风从外出水从内泄矣<br />
　　防己茯苓汤方<br />
　　防己【三两】　　　黄耆【三两】<br />
　　桂枝【三两】　　　茯苓【六两】<br />
　　甘草【三两】<br />
　　右五味以水六升煮取二升分温三服<br />
　　里水越婢加术汤主之甘草麻黄汤亦主之<br />
　　【按】里水之里字当是皮字岂有里水而用麻黄之理阅者自知是传写之譌<br />
　　【注】皮水表虚有汗者防己茯苓汤固所宜也若表实无汗有热者则当用越婢加术汤无热者则当用甘草麻黄汤发其汗使水外从皮去也<br />
　　越婢加术汤方<br />
　　于越婢汤中加术四两<br />
　　甘草麻黄汤方<br />
　　甘草【二两】　　　麻黄【四两】<br />
　　右二味以水五升先煮麻黄去上沬内甘草煮取三升温服一升重覆汗出不汗再服慎风寒<br />
　　厥而皮水者蒲灰散主之<br />
　　【按】厥而二字当是衍文<br />
　　【注】水在皮肤浸淫日久必然腐溃而出水也当以蒲灰散敷之以燥水也<br />
　　蒲灰散方【见消渇中】<br />
　　水之为病其衇沉小属少隂浮者为风无水虚胀者为气水发其汗即已衇沉者宜麻黄附子汤浮者宜杏子汤<br />
　　【按】为气水之气字当是风字若是气字则无发汗之理且通篇并无气水之病<br />
　　【注】水之为病其衇沉小属少隂水也今衇不沉小而浮浮者为风非少隂水也若无水虚胀者为风水也风水发其汗即已风水衇沉者宜麻黄附子汤汗之衇浮者宜杏子汤汗之<br />
　　麻黄附子汤方<br />
　　麻黄【三两】　　　甘草【二两】<br />
　　附子【一枚炮】<br />
　　右三味以水七升先煮麻黄去上沬内诸药煮取二升半温服八分日三服<br />
　　【集觧】沈明宗曰麻黄附子汤今人置之不讲余特举而明之麻黄附子通阳开窍治水妙剂今人惟用肾气汤丸壅补其内致阳气不宣转补转壅邪无出路水肿日增咳血而死者不知凡防矣<br />
　　杏子汤方<br />
　　麻黄【四两】　　　杏仁【五十个】<br />
　　甘草【二两炙】<br />
　　右水七升先煮麻黄减二升去上沫内诸药煮取三升去滓温服一升得汗止服<br />
　　问曰黄汗之为病身体肿发热汗出而渇状如风水汗沾衣色正黄如蘖汁衇自沉何从得之师曰以汗出入水中浴水从汗孔入得之宜黄耆芍药桂枝苦酒汤主之<br />
　　【注】此承黄汗互详其证以明其治也黄汗属湿故身体肿属风故发热汗出而渇状如风水者谓面目浮肿也汗沾衣色正黄如蘖汁谓汗出粘黄也衇自沉者谓从水得之也究其得之之由以汗出入冷水中浴则凄怆之寒内入遏郁汗液于肌腠从土蒸化而出故色黄也宜黄耆桂枝解肌邪以固卫气白芍苦酒止汗液以摄荣气荣卫调和其病已矣<br />
　　【集注】程林曰汗出则元腑开入水浴则凄怆之水寒藏留于腠理皮肤之中则身肿发热也汗出沾衣如蘖汁则津液内竭是以汗出而渇也身肿虽状如风水但风水之衇不沉汗不黄口不渇为异耳李升玺曰按汗出浴水亦是偶举一端言之耳大约黄汗由脾胃湿久生热积热成黄湿热交蒸而汗出矣<br />
　　魏茘彤曰黄汗者汗出之色黄而身不黄与发黄之证不同也<br />
　　尤怡曰黄汗之病与风水相似但风水衇浮而黄汗衇沉风水恶风而黄汗不恶风为异其汗沾衣色正黄如蘖汁则黄汗之所独也风水为风气外合水气黄汗为水气外合热气热被水遏互郁交蒸汗液则黄用黄耆桂枝芍药三味行阳以益隂则荣气和而卫气周盖欲使荣卫大行而邪气毕达耳<br />
　　黄耆芍药桂枝苦酒汤方<br />
　　黄耆【五两】　　　芍药【三两】<br />
　　桂枝【三两】<br />
　　右三味以苦酒一升水七升相和煮取三升温服一升当心烦服至六七日乃解若心烦不止者以苦酒阻故也<br />
　　【方觧】服后心烦者以苦酒止汗太急也盖汗出于心急止之则不得出故心烦也至六七日乃解者正复而邪自退也<br />
　　【集解】魏茘彤曰古人称醋为苦酒非另有所谓苦酒也羙酒醯即人家所制社醋即镇江红醋是也又醋之劣者即白酒醋各处皆是以社醋入药尤怡曰苦酒阻者欲行而未得遽行乆积药力乃自行耳故曰服至六七日乃觧<br />
　　黄汗之病两胫自冷假令发热此属歴节食已汗出又身常暮卧盗汗出者此荣气也若汗出已反发热者久久其身必甲错发热不止者必生恶疮若身重汗出已輙轻者久久必身瞤瞤即胸中痛又从腰以上必汗出下无汗腰髋弛痛如有物在皮中状剧者不能食身疼重烦躁小便不利此为黄汗桂枝加黄耆汤主之【按】此承黄汗详申其证也但文义未属必是错简不释<br />
　　桂枝加黄耆汤方<br />
　　桂枝　　　　　芍药【各二两】<br />
　　甘草【二两】　　　生姜【三两】<br />
　　大枣【十二枚】　　　黄耆【二两】<br />
　　右六味以水八升煮取三升温服一升须臾饮热稀粥一升余以助药力温覆取防汗若不汗更服<br />
　　寸口衇浮而迟浮衇则热迟衇则潜热潜相搏名曰沉趺阳衇浮而数浮衇即热数衇即止热止相搏名曰伏沉伏相搏名曰水沉则络衇虚伏则小便难虚难相搏水走皮肤即为水矣<br />
　　【按】此条文义不属不释<br />
　　寸口衇而则卫气不行即恶寒水不沾流走于肠间<br />
　　【按】此条必有脱简不释<br />
　　问曰病者苦水面目身体四肢皆肿小便不利衇之不言水反言胸中痛气上冲咽状如炙肉当防欬喘审如师言其衇何类师曰寸口衇沉而沉则为水则为寒沉相搏结在闗元始时当防年盛不觉阳衰之后荣卫相干阳损隂盛结寒防动肾气上冲咽喉塞噎脇下急痛医以为留饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈圎下水当时如小差食饮过度肿复如前胸脇苦痛象若奔豚其水扬溢则浮欬喘逆当先攻击冲气令止乃治欬欬止其喘自差先治新病病当在后<br />
　　【按】此条文义不属不释<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十一<br />
<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十二<br />
　　订正仲景全书金匮要畧注下之一目録<br />
　　黄疸篇第十六<br />
　　大黄硝石汤<br />
　　茵蔯五苓散<br />
　　茵蔯蒿汤<br />
　　硝石矾石散<br />
　　栀子大黄汤<br />
　　猪膏髪煎<br />
　　呕吐哕下利篇第十七<br />
　　猪苓散<br />
　　小柴胡汤<br />
　　四逆汤<br />
　　茱萸汤<br />
　　半夏泻心汤<br />
　　半夏干姜汤<br />
　　黄芩加半夏生姜汤<br />
　　大黄甘草汤<br />
　　生姜半夏汤<br />
　　文蛤汤<br />
　　大半夏汤<br />
　　茯苓泽泻汤<br />
　　橘皮竹茹汤<br />
　　橘皮汤<br />
　　通衇四逆汤<br />
　　诃黎勒散<br />
　　小承气汤<br />
　　白头翁汤<br />
　　桃花汤<br />
　　桂枝汤<br />
　　栀子豉汤<br />
　　紫参汤<br />
　　疮痈肠痈浸篇第十八<br />
　　薏苡附子败酱散<br />
　　大黄牡丹汤<br />
　　王不留行散<br />
　　黄连粉<br />
　　跌蹶手指臂肿转筋隂狐疝蚘虫篇第十九<br />
　　藜芦甘草汤<br />
　　鸡屎白散<br />
　　蜘蛛散<br />
　　甘草粉蜜汤<br />
　　乌梅丸<br />
<br />
<br />
<br />
　　御纂医宗金鉴卷二十二目録<br />
　　钦定四库全书<br />
　　御纂医宗金鉴卷二十二<br />
　　订正仲景全书金匮要畧注下之一<br />
　　黄疸病衇证并治第十六<br />
　　寸口衇浮而缓浮则为风缓则为痹痹非中风四肢苦烦脾色必黄瘀热以行趺阳衇而数数则为热热则消谷则为寒食即为满尺衇浮为伤肾趺阳衇为伤脾风寒相搏食谷即谷气不消胃中苦浊浊气下流小便不通隂被其寒热流膀胱身体尽黄名曰谷疸额上黒微汗出手足中热薄暮即发膀胱急小便自利名曰女劳疸腹如水状不治心中懊憹而热不能食时欲吐名曰酒疸<br />
　　【注】寸口衇浮而缓浮则为风缓则为痹痹非中风前已详言之矣今趺阳数而尺衇浮四肢苦烦身面色黄乃疸病也黄土色也土病则见之土属脾胃脾为隂土主湿胃为阳土主热故凡病疸皆为湿瘀热郁也行于外则必四肢苦烦身面发黄也盖其人素有湿热外被风寒相搏内为女劳所伤及食谷饮酒或与湿瘀或与热郁皆能为是病也若胃衇数是热胜于湿则从胃阳热化热则消谷故能食而谓之阳黄若胃衇是湿胜于热则从脾隂寒化寒则不食故食即满而谓之隂黄也阳黄则为热疸酒疸隂黄则为女劳疸谷疸也若尺衇不沉而浮则为伤肾肾伤病疸亦为女劳疸也胃衇不缓而则为伤脾脾伤病疸亦为谷疸也谷疸则食谷即满谷气不消胃中苦浊清气阻于上行故头也浊气流于膀胱故小便不通也女劳疸则额上黑肾病色也微汗出湿不瘀也五心热薄暮发肾隂热也膀胱急小便利下焦虚也腹满如水状脾肾两败故谓不治也若心中懊憹热不能食时欲吐小腹满小便不利虽见目青面黑必是酒疸病也<br />
　　衇沉渴欲饮水小便不利者皆发黄<br />
　　【注】衇沉主里也渴欲饮水热瘀也小便不利湿郁也热瘀湿郁于里故发黄也首条谓衇浮缓数皆令发黄是得之于外因也此条衇沉亦令发黄是得之于内因也故治黄有汗下二法也<br />
　　【集注】李彣曰衇沉而渇渇欲饮水小便不利则湿热内蓄无从分消故发黄也<br />
　　疸而渴者其疸难治疸而不渴者其疸可治发于隂部其人必呕发于阳部其人振寒而发热也<br />
　　【注】未成疸前小便不利而渴者是欲作疸病也已成疸后而渴者是热深不已故难治也不渴者是热浅将除故可治也疸发于隂者人必呕逆呕逆者隂里为之也发于阳者人必振寒发热寒热者阳表为之也此以渴不渴别疸之难治可治以呕逆寒热辨黄之在表在里也<br />
　　【集注】程林曰黄家以湿热相搏有口燥鼻燥而未至于渴渴则津液内消邪气独胜不渴则津液未竭正气未衰治之所以分难易也隂主里湿胜于里则呕阳主表热胜于表则振寒发热也此条辨疸证之渴与不渴有轻重表里之分也<br />
　　尤怡曰疸而渴则热方炽而湿且日増故难治不渴则热已减而湿亦自消故可治隂部者里之藏腑闗于气故呕阳部者表之躯殻属于形故振寒而发热此隂阳内外浅深微甚之辨也<br />
　　腹满舌痿黄躁不得睡属黄家<br />
　　【按】舌痿黄之舌字当是身字必传写之譌<br />
　　【注】身痿而黄腹满而躁不得睡者属黄家之病在里当下之也<br />
　　【集注】徐彬曰腹满里证也乃有腹满而加身痿黄躁不得眠瘀热外行此发黄之渐也故曰属黄家<br />
　　诸黄家病但利其小便假令衇浮者当以汗解之宜桂枝加黄耆汤主之<br />
　　【注】诸黄家病谓一切黄家病也黄病无表里证热盛而渴者当清之湿盛小便不利者但当利其小便假令衇浮则为在表当以汗解之宜桂枝加黄耆汤于此推之可知衇沉在里当以下解之也<br />
　　【集注】髙世栻曰利小便乃黄家一定之法故曰诸病黄家但利小便然亦自有宜汗者故又曰假令衇浮为在表当以汗解之汗解之法宜桂枝加黄茋汤用桂枝汤以解肌肌解则汗自出加黄茋以助表表和则荣衞亦通矣<br />
　　桂枝加黄茋汤方【见水气病中】<br />
　　师曰病黄疸发热烦喘胸满口燥者以病发时火刼其汗两热相得然黄家所得从湿得之一身尽发热而黄肚热热在里当下之<br />
　　【注】此详申黄疸误用火汗之为病也病疸者湿热也今湿淫于内则胸满烦喘热淫于内则发热口燥若病发时复以火刼其汗则为两热相合盖黄家所得由湿得之则一身必尽热而身面即发黄也今因火刼误汗而发黄虽有表热则不当汗也但扪其肚热其热在里当下之以去其热也<br />
　　【集注】程林曰湿淫于内则烦喘胸满热淫于内则发热口燥复以火廹劫其汗反致两热相搏殊不知黄家之病必得之湿热瘀于脾土故一身尽发热而黄正以明火劫之误也若肚有热则热在腹可下之以去其湿热<br />
　　黄疸腹满小便不利而赤自汗出此为表和里实当下之宜大黄硝石汤<br />
　　【注】此承上条互详其证以明其治也腹满小便不利而赤是热在里其人自汗出此为表和里实也宜大黄硝石汤下之<br />
　　大黄硝石汤方<br />
　　大黄　　　　　　　黄蘖<br />
　　硝石【各四两】　　　　　栀子【十五枚】<br />
　　右三味以水六升煮取二升去滓内消更煮取一升顿服<br />
　　【集解】李彣曰腹满小便不利而赤里病也自汗出表和也里病者湿热内甚用栀子清上焦湿热大黄泻中焦湿热黄蘖清下焦湿热消石则于苦寒泻热之中而有燥烈发散之意使药力无所不至而湿热悉消散矣<br />
　　黄疸病茵蔯五苓散主之【一本云茵蔯汤及五苓散并主之按】黄疸病之下当有小便不利者之五字茵蔯五苓散方有着落必传写之遗<br />
　　【注】黄疸病衇沉腹满在里者以大黄消石汤下之衇浮无汗在表者以桂枝加黄茋汤汗之小便不利者不在表里故以茵蔯五苓散主之<br />
　　茵蔯五苓散方<br />
　　茵蔯蒿末【十分】　　　五苓散【五分方见痰饮中】右二味和先食饮服方寸匕日三服<br />
　　【集解】尤怡曰此正治湿热成疸者之法茵蔯散热郁五苓利湿瘀也<br />
　　黄疸病小便色不变欲自利腹满而喘不可除热热除必哕哕者小半夏汤主之<br />
　　【注】黄疸病小便当赤今不赤而白且欲自利虽腹满而喘是湿盛无热隂黄证也切不可除热若除热以凉药下之则胃必寒而作哕哕者主之以小半夏汤以止哕也<br />
　　【集注】李彣曰小便色不变欲自利里无实可知腹满而喘脾气虚而肺气不利耳用苦寒药攻里除热则胃寒而虚气上逆故哕宜小半夏汤散逆止哕高世栻曰小便色不变非赤也欲自利非下利也若腹满而喘虽似里实不可投寒剂以除热如大黄消石汤不可用也若投寒剂而除热则必哕哕呃逆也半夏生姜辛温散寒故哕者当以小半夏汤主之也<br />

                    <br>
                        　　小半夏汤方【见痰饮中】<br />
　　黄疸之病当以十八日为期治之十日以上瘥反剧为难治<br />
　　【注】疸病属脾脾主土土无定位寄旺于四季之末各十八日期之十八日者土旺之日也故治十日以上当瘥而不逾十八日之外也若逾十八日不瘥而反剧者则土衰矣故曰难治<br />
　　【集注】髙世栻曰十八日乃脾土寄旺于四季之期十日土之成数也黄疸之病在于脾土故当以十八日为期然治之宜先故治之十日以上即当瘥至十日以上不瘥而疸病反剧者是谓难治谓土气虚败不可治也<br />
　　谷疸之为病寒热不食食即头心胸不安久久发黄为谷疸茵蔯蒿汤主之<br />
　　【注】此详申谷疸之为病也未成谷疸之时其人多病寒热寒热作时则不能食寒热止时则或能食虽能食然食后即头晕目心烦不安此为湿瘀热郁而内蒸将作谷疸之征也久久身面必发黄为谷疸矣宜茵蔯蒿汤利下使从大小二便而出之<br />
　　茵蔯蒿汤方<br />
　　茵蔯蒿【六两】　　　　栀子【十四枚】<br />
　　大黄【二两】<br />
　　右三味以水一斗先煮茵蔯减六升内二味煮取三升去滓分温三服小便当利尿如皂角汁状色正赤一宿腹减黄从小便去也<br />
　　阳明病衇迟者食难用饱饱则发烦头小便必难此欲作谷疸虽下之腹满如故所以然者衇迟故也【注】谷疸属胃热衇当数今衇迟脾藏寒也寒不化谷所以虽饥欲食食难用饱饱则烦闷胃中填塞健运失常也清者阻于上升故头浊者阻于下降故小便难也此皆欲作谷疸之征其证原从太隂寒湿郁黩而生若误以为阳明热湿发黄下之虽腹满暂减顷复如故所以然者衇迟寒故也此发明欲作谷疸属脾隂寒化而不可下者也<br />
　　【集注】程林曰衇迟为寒寒不杀谷故食难用饱饱则谷气不消胃中苦浊浊气蕴蓄则发烦熏蒸则作也小便难者以衇迟则无阳以施化浊气但留于胃而不宣是以欲作谷疸若下之徒虚其胃而腹满如故也所以然者以衇迟为寒之故也<br />
　　黄家日晡所发热而反恶寒此为女劳得之膀胱急少腹满身尽黄额上黑足下热因作黑疸其腹胀如水状大便必黑时溏此女劳之病非水也腹满者难治消石矾石防主之<br />
　　【注】此详申女劳疸之为病黄疸日晡所发热乃阳明热症当不恶寒也而反恶寒者非阳明热症此或为女劳得之也女劳得之疸证虽膀胱急少腹满而小便自利身虽尽黄而额上则黑虽发热惟足下甚此少隂热因作黑疸也故腹胀如水状而大便必黑时溏知非水胀病乃为女劳得之疸胀病也时溏黑色者亦藏病及血之征也血病者顔必变岂有色黒而血不病者乎女劳疸腹满者为难治以其脾肾两败也以消石入血消坚矾石入气胜湿然此方治标固宜非图本之治世久书譌姑辨其理也<br />
　　【集注】尤怡曰黄家日晡所本当发热今发热而反恶寒者此为女劳得之疸也热在胃浅而肾深故热深则先反恶寒也膀胱急额上黑足下热大便黑皆肾热之征虽少腹满胀有如水状而实为肾气不行非脾湿而水不行也惟是证兼腹满则脾肾并伤而其治为难耳硝石咸寒除热矾石除痼热在骨髓骨与肾合用以清肾热也大麦粥和服恐伤胃也<br />
　　硝石矾石散方<br />
　　硝石　　　　　　　矾石【烧等分】<br />
　　右二味为散以大麦粥汁和服方寸匕日三服病随大小便去小便正黄大便正黑是也<br />
　　男子黄小便自利当与虚劳小建中汤<br />
　　【注】妇人产后经崩发黄色者乃脱血之黄色非黄疸也今男子黄而小便自利则知非湿热发黄也询知其人必有失血亡血之故以致虚黄之色外现斯时汗下渗利之法俱不可施惟当与虚劳失血同治故以小建中汤调养荣衞黄自愈矣<br />
　　【集注】髙世栻曰女为隂男为阳隂主血阳主气男子黄阳气虚也黄者土之色阳气虚而土色外呈中无湿热故小便自利此为虚也故当以小建中汤和其隂阳调其血气也本论血痹虚劳篇有小建中汤主治虚劳故曰虚劳小建中意谓此男子黄而小便自利亦为虚劳之证云尔<br />
　　小建中汤方【见虚劳中】<br />
　　酒黄疸者或无热谵言小腹满欲吐鼻燥其衇浮者先吐之沉者先下之<br />
　　【注】此详申酒疸之为病也酒体湿而性热过饮之人必生湿热为疸病也无热无外热也谵语鼻燥有内热也小腹满湿热畜于膀胱也欲吐湿热酿于胃中也其衇浮者酒热在经先吐之以解外也沉者酒饮在里先下之以解内也<br />
　　【集注】李彣曰胃足阳明之衇起于鼻之交頞中故鼻燥也<br />
　　夫病酒黄疸必小便不利其心中热足下热是其证也<br />
　　【注】此详酒疸之病湿热生也必小便不利其心中热胃府热也足下热胃经热也是其酒疸之证也<br />
　　【集注】程林曰夫小便利则湿热行不利则湿留于胃胃衇贯膈下足胕上熏胃脘则心中热下注足跗则足下热也<br />
　　酒疸心中热欲吐者吐之愈<br />
　　【注】此详申酒疸宜吐之治也酒疸心中热欲吐者谓胃中烦乱懊憹欲吐非吐之不能愈也<br />
　　【集注】程林曰后证热深则懊憹欲吐今微热则心中热亦欲吐病属上焦故吐之可愈也<br />
　　酒黄疸心中懊憹或热痛栀子大黄汤主之<br />
　　【注】此详申酒疸宜下之治也酒黄疸谓因饮酒过度而成黄疸也心中懊憹欲吐或自吐之而愈或服栀子豉汤吐之而愈皆可也若心中懊憹不欲吐或心中热痛皆非吐之可愈故以栀子大黄汤下之愈也<br />
　　栀子大黄汤方<br />
　　栀子【十四枚】　　　　　大黄【一两】<br />
　　枳实【五枚】　　　　　豉【一升】<br />
　　右四味以水六升煮取三升分温二服<br />
　　【集解】魏荔彤曰酒黄疸心中懊憹或热甚而痛栀子大黄汤主之盖为实热之邪立法也酒家积郁成热非此不除也<br />
　　酒疸下之久久为黒疸目青面黒心中如噉蒜虀状大便正黒皮肤爪之不仁其衇浮弱虽黒微黄故知之【注】酒疸心中懊憹或心中热痛衇沉实者当下之若心中热欲吐衇浮弱者当吐之而反下之则为逆也若其人素有劳倦下之则热入于脾顷时腹满如故则成谷疸也若其人素有女劳下之则热入于肾虽黄微黑久久必变为黒疸也目青者精伤也面黑者肾伤也心中如噉蒜虀状胃伤也大便黒色血伤也皮肤不仁血痹也此等证皆因酒疸衇浮弱者应吐而反下之之误使然也<br />
　　【集注】赵良曰酒疸之黑非女劳疸之黑也盖女劳之黑肾气所发也酒疸之黒败血之黒也因酒之湿热伤脾胃脾胃不和阳气不化隂气不运若更下之久久则运化之用愈耗矣气耗血积故腐瘀浊色越出面为黑味变于心咽作嘈杂心辣如噉蒜虀状荣血衰而不行于皮肤之不仁输于大肠便如黒漆其目青与衇浮皆血病也<br />
　　诸黄猪膏髪煎主之<br />
　　【按】诸黄谓一切黄也皆主猪膏髪煎恐未必尽然医者审之此必有脱简也<br />
　　【集注】程林曰扁鹊有黄经明堂有烙三十六黄法皆后人所未见唯圣济总录载三十六黄方论详明治法始备今猪膏髪煎能治诸黄当是黄之轻者可从小便而去至若隂黄急黄女劳之属岂猪膏髪煎所能治乎医者审之<br />
　　猪膏髪煎方<br />
　　猪膏【半斤】　　　　　乱髪【如鸡子大三枚】<br />
　　右二味和膏中煎之髪消药成分再服病从小便出<br />
　　诸黄腹满而呕者宜柴胡汤<br />
　　【注】呕而腹痛胃实热也然必有潮热便鞕始宜大柴胡汤两解之若无潮热便软则当用小柴胡汤去黄芩加芍药和之可也<br />
　　【集注】程林曰呕而腹满视其前后知何部不利利之则愈今黄家腹痛而呕应内有实邪当是大柴胡汤以下之若小柴胡则可止呕未可疗腹痛也<br />
　　柴胡汤方【见寒疝呕吐中】<br />
　　呕吐哕下利病衇证并治第十七<br />
　　夫呕家有痈脓不可治呕脓尽自愈<br />
　　【注】呕家呕吐或谷或水或痰涎或冷沫今呕而有脓此内有痈脓溃而呕非呕病也故曰不可治呕脓尽自愈<br />
　　【集注】赵良曰经云热聚于胃口而不行胃脘为壅胃脘属阳明经阳明气逆则呕故脓不自欬出从呕而出此痈之在胃脘上口者也若过半中在肺之下者脓则不从呕出而从大便出矣<br />
　　程林曰夫痈溃则为脓脓上出必令呕故不必治其呕脓尽则呕自止也<br />
　　先呕却渴者此为欲解先渴却呕者为水停心下此属饮家<br />
　　【注】呕病后渴饮而不呕为胃气和此欲解也因渴而后呕呕而复渴为水停心下此属饮家之呕非呕病也<br />
　　【集注】赵良曰呕则饮去饮去则阳气囘津液犹未布故渴耳虽渴终以邪去正囘而必解也先渴却呕者即前痰饮条中小半夏茯苓汤之证也<br />
　　程林曰先呕却渴者为呕后而胃无津液得水和之即愈先渴却呕者本渴而饮水水停胃中作呕也故属水饮<br />
　　尤怡曰呕家必有停痰宿水先呕却渴者痰水已去而胃气将复也故曰此为欲解先渴却呕者因热饮水过多热虽解而饮旋积也此呕因积饮所致故曰此为饮家<br />
　　呕家本渴今反不渴者以心下有支饮故也此属支饮【注】呕病之人津液已伤本应渴也今反不渴者以心下素有支饮故也此属支饮之呕非呕病也<br />
　　【集注】徐彬曰支饮者偏旁而不中正也<br />
　　高世栻曰支饮者水气循经屈曲支行其形如肿是也支饮而呕故曰此属支饮饮欬篇云呕家本渴渴为欲解今反不渴心下有支饮故也小半夏汤主之<br />
　　诸呕吐谷不得下者小半夏汤主之<br />
　　【注】此详诸呕吐之病以明其治也呕者有声有物之谓也吐者有物无声之谓也凡诸呕吐饮食不得下咽者主之小半夏汤降逆安胃也<br />
　　【集注】赵良曰呕吐谷不得下者有寒有热不可概论也食入即吐热也朝食暮吐寒也此则非寒非热由中焦停饮气结而逆故用小半夏汤<br />
　　沈明宗曰此痰饮多而致呕之方也外邪内入而呕必自饮食稍进此痰饮多而外邪少拒格胸胃之间气逆而谷不得入故用生姜散邪半夏以消痰饮而止呕逆<br />
　　小半夏汤方【见痰饮中】<br />
　　呕吐而病在膈上后思水者解急与之思水者猪苓散主之<br />
　　【注】此详申上条饮呕以明其治也呕吐病后则伤膈上津液若思水者急与饮之不复呕吐者是病去胃和自解也思水者与饮之而仍呕吐者是病未除而有水饮也主之猪苓散者利水以止呕吐也<br />
　　【集注】程林曰上章言先呕却渴此为欲解今呕吐而病在膈上后思水者解亦与上证不殊故急与之以和胃然思水之人又有得水而贪饮则胃中热少不能消水更与人作病故思水者用猪苓散以散水饮<br />
　　魏荔彤曰呕吐而病在膈上后思水者欲解之征也即论中所言先呕后渴此为欲解之义也急与之呕吐后伤津液水入而津液可复也若夫未曾呕吐即思水者即论中所言先渴却呕之证也是为水停心下应治其支饮而渴方愈也主以猪苓散利水补土以治湿邪者治渴而即以治上逆之呕吐也<br />
　　猪苓散方<br />
　　猪苓　　　　　　　茯苓<br />
　　白术【各等分】<br />
　　右三味杵为散饮服方寸匕日三服<br />
　　呕而发热者小柴胡汤主之<br />
　　【注】呕而腹满是有里也主之大柴胡汤攻里以止呕也今呕而发热是有表也主之小柴胡汤和表以止呕也<br />
　　【集注】程林曰经曰呕而发热者柴胡汤证具夫呕家未有发热者以发热属半表半里故与小柴胡汤以和之<br />
　　李彣曰伤寒发热者为表证然邪欲侵里里气拒而不纳则逆而作呕此半表半里证也小柴胡为治半表半里和解之剂<br />
　　小柴胡汤方<br />
　　柴胡【半斤】　　　　　黄芩【三两】<br />
　　人参【三两】　　　　　甘草【三两】<br />
　　半夏【半升】　　　　　生姜【三两】<br />
　　大枣【十二枚】<br />
　　右七味以水一斗二升煮取六升去滓再煎取三升温服一升日三服<br />
　　呕而衇弱小便复利身有微热见厥者难治四逆汤主之<br />
　　【注】呕而心烦心中懊憹内热之呕也今呕而衇弱正气虚也小便复利中寒盛也身有微热而复见厥曰难治者此为寒盛格热于外非呕而发热者比故以四逆汤胜隂囘阳也<br />
　　【集注】高世栻曰呕者水去寒犹在上小便当少今复利者寒亦在下也衇弱者气衰于内身微热者格阳于外呕证如是则上下寒而内外虚若见手足逆冷而厥者则表里隂阳之气不相顺接故为难治四逆汤主之生附子壮火囘阳以治厥干姜温脾暖胃以治呕甘草安中调上下以治内外也<br />
　　四逆汤方<br />
　　附子【一枚生用】　　　　　干姜【一两半】<br />
　　甘草【二两炙】<br />
　　右三味以水三升煮取一升二合去滓分温再服强人可大附子一枚干姜三两<br />
　　呕而胸满者茱萸汤主之<br />
　　【注】呕逆之气上冲于胸胸中气实则不受邪必不满也若胸中气虚客寒邪气得以留连故胸满也主之呉茱萸汤补正气降邪气也<br />
　　【集注】徐彬曰胸乃阳位呕为隂邪使胸之阳气足以御之则不呕呕亦胸中无恙也乃呕而胸满是胸虚邪客不但胃不和矣虚邪属隂故以呉茱萸之苦辛温善驱浊隂者为君人参补虚为佐而以姜枣宣发上焦之正气也<br />
　　茱萸汤方<br />
　　呉茱萸【一升】　　　　人参【三两】<br />
　　生姜【六两】　　　　　大枣【十二枚】<br />
　　右四味以水五升煮取三升温服七合日三服<br />
　　呕而肠鸣心下痞者半夏泻心汤主之<br />
　　【注】呕而肠鸣肠虚而寒也呕而心下痞胃实而热也并见之乃下寒上热肠虚胃实之病也故主之半夏泻心汤用参草大枣以补正虚半夏以降客逆干姜以胜中寒芩连以泻结热也<br />
　　【集注】程林曰呕而肠鸣心下痞者此邪热乘虚而客于心下故用芩连泄热除痞干姜半夏散逆止呕内经曰脾胃虚则肠鸣又曰中气不足肠为之苦鸣人参大枣甘草用以补中而和肠胃<br />
　　半夏泻心汤方<br />
　　半夏【半升洗】　　　　　黄芩<br />
　　干姜　　　　　　　人参【各三两】<br />
　　黄连【一两】　　　　　大枣【十二枚】<br />
　　甘草【三两炙】<br />
　　右七味以水一斗煮取六升去滓再煮取三升温服一升日三服<br />
　　干呕吐逆吐涎沬半夏干姜散主之<br />
　　【注】有声有物谓之呕有声无物谓之哕即干呕也今有声无物而吐涎沫故曰干呕吐逆吐涎沫也干呕吐酸苦胃中热也干呕吐涎沫胃中寒也主之半夏干姜散温中止呕也<br />
　　半夏干姜散方<br />
　　半夏　　　　　　　干姜【等分】<br />
　　右二味杵为散取方寸七浆水一升半煎取七合顿服之<br />
　　干呕吐涎沫头痛者茱萸汤主之<br />

                    <br>
                        　　【注】干呕吐涎沫者以半夏干姜散温中止呕也若更头痛此属寒气盛而逆之甚也故用呉茱萸汤温寒下气大折冲逆之势也<br />
　　【集注】徐彬曰上焦有寒其口多涎上焦既有寒邪格阳在上故主头痛用呉茱萸温补以驱浊隂也李彣曰太隂少隂经从足至胸俱不上头二经并无头痛证厥隂经上出额与督衇防于巅故干呕吐涎沫者里寒也头痛者寒气从经衇上攻也不用桂附用呉茱萸者以其入厥隂经故耳余皆温补散寒之药<br />
　　干呕而利者黄芩加半夏生姜汤主之<br />
　　【注】干呕者胃气逆也若下利清澈乃肠中寒也今下利浊粘是肠中热也故用黄芩汤以治其利合半夏生姜汤以治干呕也<br />
　　【集注】程林曰中焦不和则气逆于上而作呕廹于下而为利故用半夏生姜入上焦而止呕甘草大枣入中焦而和脾黄芩芍药入下焦而止利如是则正气安而邪气去三焦和而呕利止矣<br />
　　魏茘彤曰此呕为热逆之呕利为挟热之利<br />
　　黄芩加半夏生姜汤方<br />
　　黄芩【三两】　　　　甘草【二两炙】<br />
　　芍药【二两】　　　　　半夏【半升】<br />
　　生姜【三两】　　　　　大枣【十二枚】<br />
　　右六味以水一斗煮取三升去滓温服一升日再夜一服<br />
　　食已即吐者大黄甘草汤主之<br />
　　【注】吐者有物无声之谓也朝食暮吐者寒也食已即吐者火也以寒性迟火性急也故以大黄甘草汤缓中泻火火平自不吐也<br />
　　【集注】王肯堂曰病人欲吐者不可下之又用大黄甘草治食已即吐何也曰欲吐者其病在上因而越之可也而逆之使下则必抑塞愤乱而益甚故禁之若既已吐矣吐而不已有升无降则当逆而折之引令下行无速于大黄故取之也<br />
　　程林曰经云诸逆冲上皆属于火食已即吐是胃热上逆而不能容食与反胃寒呕水饮不同故用是汤以平胃热<br />
　　髙世栻曰食已即吐者非宿谷不化之胃反乃火热攻冲之吐逆<br />
　　大黄甘草汤方<br />
　　大黄【四两】　　　　　甘草【一两】<br />
　　右二味以水三升煮取一升分温再服<br />
　　病人欲吐者不可下之<br />
　　【注】病人欲吐上越之势方盛故不可下之若病人吐后其势衰矣因其衰而济之故已吐有可下之法也<br />
　　【集注】徐彬曰治病之法贵因势利导故内经曰在上者越之在下者竭之今病欲上吐不可强之使下凡病皆然故曰病人欲吐者不可下之<br />
　　程林曰按欲字乃吐而未吐之义<br />
　　病人胸中似喘不喘似呕不呕似哕不哕彻心中愦愦然无奈者生姜半夏汤主之<br />
　　【注】此承上条详申欲吐之状以明其治也喘者呼吸气急也似喘不喘谓胸中似喘之不快而不似喘之气急也呕者吐物而有声也似呕不呕谓似作呕之状而不似呕之有物也哕者干呕也似哕不哕谓似乎哕之有声而不似哕之声连连也胸彻心中愦愦然无奈者总形容似喘不喘似呕不呕似哕不哕心中愦乱无奈懊憹欲吐之情状也故以半夏降逆生姜安胃也<br />
　　【集注】沈明宗曰似喘不喘似呕不呕似哕不哕诚不是喘不是呕不是哕也彻者通也竟是通心中愦愦然无奈即泛泛恶心之义也<br />
　　生姜半夏汤方<br />
　　半夏【半升】　　　　　生姜汁【一升】<br />
　　右二味以水三升煮半夏取二升内生姜汁煮取一升半小冷分四服日三夜一服止停后服<br />
　　【集解】李彣曰生姜半夏辛温之气足以散水饮而舒阳气然待小冷服者恐寒饮固结于中拒热药而不纳反致呕逆今热药冷饮下嗌之后冷体既消热性便发情且不违而致大益此内经之防也此方与前半夏干姜汤畧同但前温中气故用干姜此散停饮故用生姜前因呕吐上逆顿服之则药力猛峻足以止逆降气呕吐立除此心中无奈寒饮内结难以猝消故分四服使胸中邪气徐徐散也<br />
　　吐后渴欲饮水而贪饮者文蛤汤主之兼主防风衇头痛<br />
　　【按】文蛤汤主之五字当在头痛之下文义始属是传写之譌兼主之主字衍文也<br />
　　【注】吐后而渴当少少与饮之胃和吐自止也若恣意贪饮则新饮复停而吐必不已也当从饮吐治之若兼感微风脉必头必痛主之文蛤汤者是治渴兼治风水也故以越婢汤方中加文蛤越婢散风水也文蛤治渴不已也<br />
　　【集注】程林曰贪饮者饮水必多多则溢上焦必有溢饮之患故用此汤以散水饮方中皆辛甘发散之药故亦主微风衇头痛<br />
　　文蛤汤方<br />
　　文蛤【五两】　　　　　麻黄<br />
　　甘草　　　　　　　生姜【各三两】<br />
　　石膏【五两】　　　　　杏仁【五十个】<br />
　　大枣【十二枚】<br />
　　右七味以水六升煮取二升温服一升汗出即愈<br />
　　【集解】李彣曰文蛤汤即大青龙汤去桂枝乃发汗之剂使水饮从毛窍中泄去以散水饮于外经云开鬼门洁净府此一方两得之以内有麻黄生姜等解表药故兼主微风衇头痛<br />
　　问曰病人衇数数为热当消谷引食而反吐者何也师曰以发其汗令阳气微膈气虚衇乃数数为客热不能消谷胃中虚冷故也衇者虚也胃气无余朝食暮吐变为胃反寒在于上医反下之今衇反故名曰虚【按】问曰病人衇数至胃中虚冷故也等句已详伤寒论阳明篇内错简在此且与衇者虚也文义不属<br />
　　【注】饮衇也非虚衇也病吐者若见之则为胃气无余也胃气无余肝邪乘之而见衇故名曰虚也询其所以致之由乃为寒在上医反下之使胃气尽而无余则不能消化水谷致令朝食暮吐暮食朝吐变为中寒胃反也<br />
　　【集注】李彣曰食不得入是有火也食入反出是无火也此寒在上者法当温中始愈反下之则愈虚寒而愈吐矣<br />
　　寸口衇微而数微则无气无气则荣虚荣虚则血不足血不足则胸中冷<br />
　　【按】此条文义不属必是错简<br />
　　趺阳衇浮而濇浮则为虚虚则伤脾脾伤则不磨朝食暮吐暮食朝吐宿谷不化名曰胃反衇而濇其病难治<br />
　　【按】虚则伤脾之虚字当是濇字是传写之譌<br />
　　【注】前条因误下而病胃反则衇此条不因误下而病胃反则衇浮而濇也趺阳衇见浮而濇浮以胃濇以脾浮而无力为胃虚濇而无力为伤脾胃虚脾伤则不能消磨水谷故朝食暮吐暮食朝吐所吐皆仍然不化之宿谷故曰胃反也若衇濇则为邪盛正衰故其病难治也<br />
　　【集注】徐彬曰为寒盛濇为液竭正不胜邪故曰难治<br />
　　胃反呕吐者大半夏汤主之<br />
　　【注】此承上条以明其治也胃反呕吐者谓朝食暮吐暮食朝吐之呕吐也主之大半夏汤者补脾胃止呕吐也<br />
　　大半夏汤方<br />
　　半夏【二升洗浣用】　　　　人参【三两】<br />
　　白蜜【一升】<br />
　　右三味以水一斗二升和蜜扬之二百四十遍煮药取一升半温服一升余分再服<br />
　　千金方云大半夏汤治胃反不受食食入即吐外台方云大半夏汤治呕心下痞鞕者<br />
　　【集解】髙世栻曰朝食暮吐宿谷不化名曰胃反胃反但吐不呕然吐不离乎呕故曰胃反呕吐者用半夏助燥气以消谷人参补元气以安胃白蜜入水扬之使甘味散于水中水得蜜而和缓蜜得水而淡渗庶胃反平而呕吐愈<br />
　　李升玺曰呕家不宜甘味此用白蜜何也不知此胃反自属脾虚经所谓甘味入脾归其所喜是也况君以半夏味辛而止呕佐以人参温气而补中胃反自立止矣<br />
　　胃反吐而渴欲饮水者茯苓泽泻汤主之<br />
　　【注】胃反吐而不渴者寒也渴欲饮水者饮也故以茯苓泽泻汤补阳利水也<br />
　　茯苓泽泻汤方<br />
　　茯苓【半斤】　　　　　泽泻【四两】<br />
　　甘草【二两】　　　　　桂枝【二两】<br />
　　白术【三两】　　　　　生姜【四两】<br />
　　右六味以水一斗煮取三升内泽泻再煮取二升半温服八合日三服<br />
　　外台方云茯苓泽泻汤治消渴胃反衇絶<br />
　　【集解】李彣曰吐而渴者津液亡而胃虚燥也饮水则水停心下茯苓泽泻降气行饮白术补脾生津此五苓散原方之义也然胃反因脾气虚逆故加生姜散逆甘草和脾又五苓散治外有微热故用桂枝此胃反无表热而亦用之者桂枝非一于攻表药也乃彻上彻下逹表里为通行津液和阳散水之剂也<br />
　　尤怡曰茯苓泽泻汤治吐未已而渴欲饮水者以吐未已知邪未去则宜桂枝甘姜散邪气茯苓泽泻消水气也<br />
　　哕逆者橘皮竹茹汤主之<br />
　　【注】哕即干呕也因其有哕哕之声而无他物故不曰干呕而曰哕逆属气上逆为病也上逆之气得出上窍皆能作声故肺虚气上逆则作欬气从喉出而有欬逆之声若为邪所阻则为喘满故无声也胃虚气上逆则作哕气从咽出而有哕逆之声若与物凝结则为痞痛故无声也是知气病也明矣然邪气所凑正气必虚故用橘皮竹茹生姜以清邪气人参甘草大枣以补正气则上逆之气自可顺矣<br />
　　橘皮竹茹汤方<br />
　　橘皮【二斤】　　　　　竹茹【二升】<br />
　　大枣【三十枚】　　　　　生姜【半斤】<br />
　　甘草【五两】　　　　　人参【一两】<br />
　　右六味以水一斗煮取三升温服一升日三服<br />
　　【集解】李彣曰哕有属胃寒者有属胃热者此哕逆因胃中虚热气逆所致故用人参甘草大枣补虚橘皮生姜散逆竹茹甘寒疏逆气而清胃热因以为君尤怡曰胃虚而热乘之则作哕逆橘皮生姜和胃散逆竹茹除热止呕哕人参甘草大枣益虚安中也<br />
　　干呕哕若手足厥者橘皮汤主之<br />
　　【注】干呕哕犹言干呕即哕也东垣以干呕为轻哕为重识仲景措辞之意也哕而手足厥乃胃阳虚是呉茱萸汤证也若初病形气俱实虽手足厥非阳虚隂盛者比乃气闭不达于四肢也故单以橘皮通气生姜止哕也<br />
　　【集注】程林曰干呕哕则气逆于胸膈间而不行于四末故手足为之厥橘皮能降逆气生姜呕家圣药小剂以和之也然干呕非反胃厥非无阳故下咽气行即愈<br />
　　橘皮汤方<br />
　　橘皮【四两】　　　　　生姜【半斤】<br />
　　右二味以水七升煮取三升温服一升下咽则愈<br />
　　哕而腹满视其前后知何部不利利之即愈<br />
　　【注】哕虚邪也哕而不腹满者为正气虚兼有热者以橘皮竹茹汤主之兼有寒者以呉茱萸汤主之哕而腹满者为邪气实当视其二便大便不利者下之小便不利者通之即愈也<br />
　　【集注】朱肱曰前部不利猪苓汤后部不利调胃承气汤赵良曰腹满为实实则气上逆而作哕故必视其前后何部不利而利之则满去而哕止<br />
　　魏荔彤曰胃气上逆冲而为哕治法当视其前后审大小便调不调也前部不利者水邪之逆也当利其小便而哕愈后部不利者热邪实也当利其大便而哕愈<br />
　　夫六府气絶于外者手足寒上气脚缩五藏气絶于内者利不禁下甚者手足不仁<br />
　　【注】气絶非谓脱絶乃谓虚絶也六府之气阳也阳气虚不温于外则手足寒缩阳虚则隂盛上逆故呕吐哕也五藏之气隂也隂气虚不固于中则下利不禁利甚则中脱形衰故手足不仁也此发明呕吐下利之原委也<br />
　　下利清谷里寒外热汗出而厥者通衇四逆汤主之【注】下利清谷里寒也外热汗出而厥阳亡也主之以通衇四逆汤囘阳胜寒而利自止也<br />
　　通衇四逆汤方<br />
　　附子【大者一枚生用】　　　　干姜【三两强人可四两】<br />
　　甘草【二两炙】<br />
　　右三味以水三升煮取一升二合去滓分温再服<br />
　　下利手足厥冷无衇者灸之不温若衇不还反微喘者死少隂负趺阳者为顺也<br />
　　【按】此条反微喘者死之下有少隂负趺阳者为顺也一句文义不属其注已详见伤寒论辨脉篇内不复释<br />
　　【注】下利手足厥冷衇絶无者有隂无阳之衇证也虽用理中四逆軰恐其缓不及事急灸脐下以通其阳若衇还手足温者生衇不还手足不温反微喘者阳气上脱也故死<br />
　　【集注】程林曰下利而至于手足厥冷无衇则独隂无阳灸之以复其阳而衇絶不来反微喘者则正气又脱于上孤阳无根故死<br />
　　下利气者当利其小便<br />
　　【注】下利气者初利则为气郁于大肠而不外渗水气并下但当利其小便输其渗泻之窍气宣而利止也久利则为气陷于大肠而不上举又当于升补中兼利小便也<br />
　　【集注】尤怡曰下利气者气随利失即所谓气利是也<br />
　　气利诃黎勒散主之<br />
　　【注】气利所下之气秽臭所利之物稠粘则为气滞不宣或下之或利之皆可也若所利之气不臭所下之物不粘则谓气陷肠滑故用诃黎勒散以固肠或用补中益气以举陷亦可<br />
　　诃黎勒散方<br />
　　诃黎勒【十枚煨】<br />
　　右一味为散粥饮和顿服<br />
　　【集觧】李彣曰气利者下利气虚下陷而滑脱也诃黎勒性敛澁能温胃固肠粥饮和者假谷气以助胃顿服者药味并下更有力也<br />
　　尤怡曰气利气与屎俱失也诃黎勒濇肠而利气粥饮安中益肠胃顿服者补下治下制以急也<br />
　　若下利衇数有微热汗出令自愈设脉为未解【注】下利衇数内热利也微热汗出其邪衰矣故令自愈设衇者是表未衰故为未解也<br />
　　【集注】程林曰寒则下利衇数有微热则里寒去汗出则表气和表里俱和故令自愈设复者知寒邪尚在是为未解也<br />
　　下利有微热而渴衇弱者令自愈<br />
　　【注】下利大热而渴则为邪盛衇弱则为正虚不能愈也今微热而渴衇弱者邪正俱衰故知自愈也<br />
　　【集注】程林曰下利大热而渴则偏于阳无热不渴则偏于隂皆不能愈以微热而渴知隂阳和衇弱知邪气故即自愈<br />
　　下利衇数而渴者令自愈设不差必清脓血以有热故也<br />
　　【注】此承上条邪正俱衰病当自愈而不愈之义也设不差者则必表和热退而数渴仍然是里热未除也故圊脓血<br />
　　【集注】魏荔彤曰下利固以阳气有余为吉又不可太盛成热邪伤隂致阳复有偏胜之患<br />
　　下利寸衇反浮数尺中自濇者必清脓血<br />
　　【注】此承上表里已和病当自愈而不愈之义也下利里病而得浮数表衇故曰衇反浮数也但尺中自濇则知热陷血分必圊脓血也<br />
　　【集注】徐彬曰下利属寒衇应沉迟反浮数其阳胜可知而尺中自濇濇为阳邪入隂此亦热多故曰必圊脓血<br />
　　程林曰寸衇浮数为热有余尺衇自濇为血不足以热有余则挟热而便脓血<br />
　　下利三部衇皆平按之心下坚者急下之宜大承气汤【注】下利之人心下鞕者诸泻心汤证也若寸闗尺三部衇皆平实有力虽下利宜攻坚也<br />
　　【集注】李彣曰下利按之心下坚者实也设或衇见微弱犹未可下今三部衇皆平则里气不虚可知自宜急下之此慿衇又慿证之法也<br />

                    <br>
                        　　大承气汤方【见痉病中】<br />
　　下利衇迟而滑者实也利未欲止急下之宜大承气汤【注】衇迟不能兼滑惟浮取之迟沉取之滑则有之矣今下利衇迟而滑谓浮迟而沉滑也浮迟则外和沉滑则内实欲止内实之下利当下之积去则止宜大承气汤<br />
　　【集注】尤怡曰衇迟为寒然与滑俱见则不为寒而反为实以中实有物能阻其衇迟行夫利因实而致者实不去则利不止故宜急下<br />
　　下利衇反滑者当有所去下乃愈宜大承气汤<br />
　　【注】下利衇反滑者是病虚衇实不相宜也若其人形气如常饮食如故乃有当去之积未去也下之乃愈宜大承气汤<br />
　　【集注】赵良曰下利虚证也衇滑实衇也以下利之虚证而反见滑实之衇故当有所去也<br />
　　程林曰经云滑为有宿食故当下去之而利自止<br />
　　下利已差至其年月日时复发者以病不尽故也当下之宜大承气汤<br />
　　【注】下利差后至其或年或月或日而复发其利者此宿食积病攻之不尽故也若其人形气不衰饮食尚强当攻其未尽自不复发其利也宜大承气汤<br />
　　【集注】沈明宗曰此旧积之邪复病也下利差后至其年月日时复发者是前次下利之邪隐僻肠间今值藏府司令之期触动旧邪而复发然隐僻之根未除终不能愈故用大承气迅除之耳<br />
　　下利谵语者有燥屎也小承气汤主之<br />
　　【注】下利里虚证也谵语里实证也何以决其有燥屎也若衇滑数知有宿食也其利秽粘知有积热也然必衇证如此始可知其有燥屎也宜下之以小承气汤于此推之而燥屎又不在大便鞕不鞕也<br />
　　【集注】李彣曰经云实则谵语故知有燥屎宜下<br />
　　小承气汤方<br />
　　大黄【四两】　　　　　厚朴【三两炙】<br />
　　枳实【大者三枚炙】<br />
　　右三味以水四升煮取一升二合去滓分温二服得利则止<br />
　　下利衇反发热身汗者自愈<br />
　　注下利脾病也肝衇也脾病不当见衇故曰衇反也下利里病也发热表证也若发热身汗则为表与里和虽衇亦可自愈也<br />
　　下利衇沉者下重衇大者为未止衇微弱数者为欲自止虽发热不死<br />
　　【注】沉主里主急下重后重也下利衇沉者故里急后重也滞下之证发热衇大则邪盛为未已也衇微弱数者则邪衰病当自止虽发热不死也由此可知衇大身热者死也<br />
　　热利下重者白头翁汤主之<br />
　　【注】此承上条以明其治也下利脓血里急后重积热已深故以白头翁汤大苦大寒寒能胜热苦能燥湿湿热去下重自除矣<br />
　　【集注】程林曰热利下重则热廹于肠胃非苦不足以坚下焦非寒不足以除热故加一热字别已上之寒利<br />
　　尤怡曰此证湿热下注故用白头翁汤苦以除湿寒以胜热也<br />
　　白头翁汤方<br />
　　白头翁　　　　　　黄连<br />
　　黄蘖　　　　　　　秦皮【各三两】<br />
　　右四味以水七升煮取二升去滓温服一升不愈更服<br />
　　下利便脓血者桃花汤主之<br />
　　【注】初病下利便脓血者大承气汤或芍药汤下之热盛者白头翁汤清之若日久滑脱则当以桃花汤养肠固脱可也<br />
　　桃花汤方<br />
　　赤石脂【一斤一半剉一半筛末】　干姜【一两】<br />
　　粳米【一升】<br />
　　右三味以水七升煮米令熟去滓温七合内赤石脂末方寸匕日三服若一服愈余勿服<br />
　　下利清谷不可攻其表汗出必胀满<br />
　　【注】详见伤寒论太隂篇内不复释<br />
　　下利衇沉而迟其人面少赤身有微热下利清谷者必郁冒汗出而解病人必微厥所以然者其面戴阳下虚故也<br />
　　【注】详见伤寒论厥隂篇内不复释<br />
　　下利腹胀满身体疼痛者先温其里乃攻其表温里宜四逆汤攻表宜桂枝汤<br />
　　【注】详见伤寒论太隂篇内不复释<br />
　　桂枝汤方<br />
　　桂枝【三两】　　　　　芍药【三两】<br />
　　甘草【三两炙】　　　　　生姜【三两】<br />
　　大枣【十二枚】<br />
　　右五味防咀以水七升微火煮取三升去滓适寒温服一升服已须臾啜热稀粥一升以助药力温覆令一时许遍身漐漐微似有汗益佳不可令如水淋漓若一服汗出病差停后服<br />
　　下利后更烦按之心下濡者为虚烦也栀子豉汤主之<br />
　　【注】详见伤寒论太阳中篇不复释<br />
　　栀子豉汤方<br />
　　栀子【十四枚】　　　　　香豉【四合绵裹】<br />
　　右二味以水四升先煮栀子得二升半内豉煮取一升半去滓分二服温进一服得吐则止<br />
　　下利肺痛紫参汤主之<br />
　　【按】此文脱简不释<br />
　　紫参汤方<br />
　　紫参【半斤】　　　　　甘草【三两】<br />
　　右二味以水五升先煮紫参取二升内甘草煮取一升半分温三服<br />
　　疮痈肠痈浸病衇证并治第十八<br />
　　诸浮数衇应当发热而反洒淅恶寒若有痛处当发其痈<br />
　　【注】诸浮数衇谓寸闗尺六衇俱浮数也浮衇主表数衇主热若是表邪则当发热而洒淅恶寒也今非表邪应当发热不当恶寒若有痛处乃当发痈之证非表邪之证也<br />
　　【集注】周扬俊曰病之将发衇必兆之夫浮数阳也热也浮数兼见为阳中之阳是其热必尽显于外矣而反洒淅恶寒证不相应何哉必其气血凝滞荣衞不和如经所谓荣气不从逆于肉理乃生痈肿阳气有余荣气不行乃发为痈是也况其身已有痛处乎夫衇之见者阳也其将发而痛者亦属阳故曰当发其痈<br />
　　师曰诸痈肿欲知有脓无脓以手掩肿上热者为有脓不热者为无脓<br />
　　【注】诸痈肿者谓诸隂阳痈肿也不论隂阳凡诸痈肿欲知有脓无脓当以手掩之肿上热则能腐化成脓故热者为有脓不热者为无脓也<br />
　　【集注】周扬俊曰师之所以教人知痈已成欲其溃未成托之起也<br />
　　肠痈之为病其身甲错腹皮急按之濡如肿状腹无积聚身无热衇数此为肠内有痈脓薏苡附子败醤散主之<br />
　　【注】痈生于内则气血为痈所夺不能外荣肌肤故枯皱如甲错也腹皮急似肿胀但按之软询之腹无积聚审之身无表热诊之衇数非有外证也此为肠内有痈脓也主之薏苡附子败醤散流通肠胃消痈肿也<br />
　　薏苡附子败醤散方<br />
　　薏苡仁【十分】　　　　附子【二分】<br />
　　败酱【五分一名苦菜】<br />
　　右三味杵为末取方寸匕以水二升煎减半顿服小便当下<br />
　　【集解】徐彬曰薏苡寒能除热兼下气胜湿利肠胃破毒肿败醤善排脓破血利结热毒气故以为臣附子导热行结故为反佐<br />
　　肠痈者少腹肿痞按之即痛如淋小便自调时时发热自汗出复恶寒其衇迟者脓未成可下之当有血衇洪数者脓已成不可下也大黄牡丹汤主之<br />
　　【注】此承上条详发其证以明其治也肠痈者其证则少腹肿硬按之即痛可知痈在内也溺时如淋尿色自调可知肿碍之也时时发热汗出恶寒似有表病而实非表病也其衇迟则隂盛血未化其脓未成可下之大便当有血也若其衇洪数则阳盛血已腐其脓已成不可下也下之以大黄牡丹汤消瘀泻热也<br />
　　大黄牡丹汤方<br />
　　大黄【四两】　　　　　牡丹【一两】<br />
　　桃仁【五十个】　　　　　芒硝【三合】<br />
　　瓜子【半升】<br />
　　右五味以水六升煮取一升去滓内芒硝再煎沸顿服之有脓当下如无脓当下血<br />
　　【集解】李彣曰大黄芒硝泄热桃仁行瘀丹皮逐血痹去血分中伏火瓜子主溃脓血<br />
　　问曰寸口衇微而濇法当亡血若汗出设不汗者云何答曰若身有疮被刀斧所伤亡血故也<br />
　　【注】衇微气夺也衇濇血夺也故曰法当亡血汗出也设无亡血汗出等病则必身有疮被刀斧所伤亡血故也<br />
　　【集注】李彣曰汗出亡阳则衇微亡血伤隂则衇濇微与濇皆隂衇也设不汗而疮疡金疮虽不亡阳而亡血故亦见微濇之衇也总是荣衞虚衰之故<br />
　　病金疮王不留行散主之<br />
　　【注】此承上条以明其治也金疮谓刀斧所伤之疮也亡血过多经络血虚风寒易得干之故用王不留行散一以止血出一以防外邪也小疮粉之即外敷也<br />
　　王不留行散方<br />
　　王不留行【十分八月八日采】　蒴藋细叶【十分七月七日采】<br />
　　桑东南根【白皮十分三月三日采】甘草【十八分】<br />
　　川椒【三分除目及闭口去汗】　　黄芩【二分】<br />
　　干姜【二分】　　　　　芍药【二分】<br />
　　厚朴【二分】<br />
　　右九味桑根皮以上三味烧灰存性勿令灰过各别杵筛合治之为散服方寸匕小疮即粉之大疮但服之产后亦可服如风寒桑东根勿取之前三物皆隂干百日<br />
　　【集解】徐彬曰此乃概治金疮方也盖王不留行性苦平能通利血脉故反能止金疮血逐痛蒴藋亦通利气血尤善开痹周身肌肉肺主之桑根白皮最利肺气东南根向阳生气尤全以复肌肉之主气故以此三物甚多为君甘草解毒和荣尤多为臣椒姜以养其胸中之阳厚朴以疏其内结之气芩芍以清其隂分之热为佐若有风寒此属经络客邪桑皮止利肺气不能逐外邪故勿取<br />
　　浸疮从口流向四肢者可治从四肢流来入口者不可治<br />
　　【注】浸疮者浸谓浸浸谓不已谓此疮浸留连不已也从口流向四肢者轻以从内走外也故曰可治从四肢流走入口者重以从外走内也故曰不可治浸者犹今之癞疠之类<br />
　　浸滛疮黄连粉主之<br />
　　【按】此承上条以明其治黄连粉方脱简<br />
　　【集解】尤怡曰黄连粉方未见大意以此为湿热浸滛之病故取黄连一味为粉粉之苦以燥湿寒以除热也<br />
　　跌蹷手指臂肿转筋隂狐疝蚘虫病衇证并治第十九<br />
　　师曰病跌蹷其人但能前不能却刺腨入二寸此太阳经伤也<br />
　　【按】证刺俱未详必有缺文不释<br />
　　病人常以手指臂肿动此人身体瞤瞤者藜芦甘草汤主之<br />
　　【按】证未详方亦缺不释<br />
　　藜芦甘草汤方【缺】<br />
　　转筋之为病其人臂脚直衇上下行微转筋入腹者鸡屎白散主之<br />
　　【注】臂同背古通用臂脚直谓足背强直不能屈伸是转筋之证也衇上下行谓迢迢长直微不和是转筋之衇也中寒之人外寒盛则手足拘急转筋痛不能忍甚者入腹则牵连少腹拘急而痛也主之鸡屎白散以治风寒痹气之在筋也<br />
　　鸡屎白散方<br />
　　鸡屎白<br />
　　右一味为散取方寸匕以水六合和温服<br />
　　隂狐疝气者偏有大小时时上下蜘蛛散主之<br />
　　【注】偏有大小谓睾丸左右有大小也时时上下谓睾丸入腹时出时入也疝厥隂之病也以与狐情状相类故名之也主之蜘蛛散入肝以治少腹拘急而痛也<br />
　　【集注】赵良曰睾丸上下有若狐之出入无时也故曰狐疝<br />
　　李彣曰偏有大小以睾丸言时时上下以睾丸入小腹出囊中言<br />
　　尤怡曰隂狐疝气者寒湿袭隂而睾丸受病或左或右大小不同或上或下出没无时故名狐疝<br />
　　蜘蛛散方<br />
　　蜘蛛【十四枚熬煎】　　　　桂枝【半两】<br />
　　右二味为散取八分一匕饮和服日再服蜜丸亦可<br />
　　【集解】尤怡曰蜘蛛有毒服之能令人利合桂枝辛温入隂而逐其寒湿之气也<br />
　　问曰病腹痛有虫其衇何以别之师曰腹中痛其衇当沉若反洪大故有蚘虫<br />
　　【按】腹痛有虫以洪大衇别之未详必有缺文不释<br />
　　蚘虫之为病令人吐涎心痛发作有时毒药不止甘草粉蜜汤主之<br />
　　【注】蚘虫即今之人所名食虫也蚘虫之为病发作有时发则令人吐涎心痛欲死即服攻下毒药非积之痛乃虫之痛故不能止也主之甘草粉蜜汤者以虫得甘蜜而上得铅粉而杀从治之法也<br />
　　【集注】徐彬曰发作有时谓不恒痛也则与虚寒之绵绵而痛者异矣毒药不止则必治气治血攻寒逐积之药俱不应矣故以甘草粉蜜主之白粉杀虫甘草与蜜既以和胃又以诱蚘也<br />
　　李彣曰灵枢云蚘动则胃缓胃缓则廉泉开故涎下令人吐涎也蚘上入膈心在膈上故心痛须臾下膈则痛止故发作有时也廉泉任衇穴名在颔下骨尖中<br />
　　甘草粉蜜汤方<br />
　　甘草【二两】　　　　　粉【一两】<br />
　　蜜【四两】<br />
　　右三味以水三升先煮甘草取二升去滓内粉蜜搅令和煎如薄粥温服一升差即止<br />
　　【集解】李彣曰蚘得甘则动其性喜故也胡粉有毒能杀虫置粉于甘草蜜汤中诱蚘食之也<br />
　　蚘厥者当吐蚘今病者静而复时烦此为藏寒蚘上入膈故烦须臾复止得食而呕又烦者蚘闻食臭出其人当自吐蚘蚘厥者乌梅丸主之<br />
　　【按】此为藏寒之此字当是非字若是此字即是藏厥与辨蚘厥之义不属<br />
　　【注】蚘厥者谓蚘痛手足厥冷也若藏寒痛厥则不吐蚘此蚘厥藏寒之所由分也静而时烦乃蚘上入其膈故烦须臾复止得食又吐又烦是蚘闻食臭出故也主之乌梅丸者以蚘得酸则静得辛则伏得苦则下方中大酸大辛大苦信为治虫之要剂也<br />
　　乌梅丸方<br />
　　乌梅【三百个】　　　　　细辛【六两】<br />
　　干姜【十两】　　　　　黄连【一斤】<br />
　　当归【四两】　　　　　附子【六两炮】<br />
　　川椒【四两去汗】　　　　　桂枝【六两】<br />
　　人参【六两】　　　　　黄蘖【六两】<br />
　　右十味异捣筛合治之以苦酒溃乌梅一宿去核蒸之五升米下饭熟捣成泥和药令相得内臼中与蜜杵二千下圎如梧子大先食饮服十丸日三服稍加至二十丸禁生冷滑臭等食<br />
　　【集解】李彣曰乌梅味酸黄连黄蘖味苦桂枝蜀椒干姜细辛味辛以蚘得酸则止得苦则安得甘则动于上得辛则伏于下也然胃气虚寒人参附子以温补之吐亡津液当归以辛润之则蚘厥可愈矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十二<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十三<br />
　　订正仲景全书金匮要略注下之二目录<br />
　　妇人妊娠篇第二十<br />
　　桂枝茯苓丸<br />
　　附子汤<br />
　　胶艾汤<br />
　　当归芍药散<br />
　　干姜人参半夏丸<br />
　　当归贝母苦参丸<br />
　　葵子茯苓散<br />
　　当归散<br />
　　白术散<br />
　　妇人产后篇第二十一<br />
　　枳实芍药散<br />
　　下瘀血汤<br />
　　阳旦汤<br />
　　竹叶汤<br />
　　竹皮大丸<br />
　　白头翁加甘草阿胶汤<br />
　　妇人杂病篇第二十二<br />
　　半夏厚朴汤<br />
　　甘草小麦大枣汤<br />
　　温经汤<br />
　　土瓜根汤<br />
　　旋覆花汤<br />
　　胶姜汤<br />
　　大黄甘遂汤<br />
　　抵当汤<br />
　　矾石汤<br />
　　红蓝花酒<br />
　　肾气丸<br />
　　蛇床子散<br />
　　狼牙汤<br />

                    <br>
                        　　小儿疳虫蚀齿方<br />
　　杂疗篇第二十三<br />
　　四时加减柴胡饮子<br />
　　长服诃黎勒丸<br />
　　三物备急丸<br />
　　紫石寒食散<br />
　　治尸厥方【共二方】<br />
　　救卒死方【共五方】<br />
　　救卒死壮热方<br />
　　救卒死两目闭者方<br />
　　救卒死而张口反折者方<br />
　　救卒死四肢不收失便者方<br />
　　救小儿卒死吐利不知是何病方<br />
　　救卒死客忤二方<br />
　　救自缢方<br />
　　疗中暍方<br />
　　救溺死方<br />
　　马坠及一切筋骨损方<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十三目録<br />
　　钦定四库全书<br />
　　御纂医宗金鉴卷二十三<br />
　　订正仲景全书金匮要略注下之二<br />
　　妇人妊娠病衇证并治第二十<br />
　　师曰妇人得平衇隂衇小弱其人渴不能食无寒热名妊娠桂枝汤主之于法六十日当有此证设有医治逆者却一月加吐下者则絶之<br />
　　【注】妇人经断得平衇无寒热则内外无病其人渴不能食乃妊娠恶阻之渐也故隂衇虽小弱亦可断为有孕但恶阻于法六十日当有此证设医不知是孕而治逆其法却一月即有此证也若更加吐下者则宜絶止医药听其自愈可也然衇平无寒热用桂枝汤与妊娠渴不能食者不合且文义断续不纯其中必有脱简<br />
　　【集注】徐彬曰平衇者不见病衇一如平人也隂衇小弱者衇形小不大软弱无力非细也诸衇既平而独下焦隂衇微见不同是中上二焦无病乃反见渴不能食之证则渴非上焦之热不能食亦非胃家之病矣少阳有嘿嘿不欲食之证今无寒热亦无少阳表证可疑矣是渴乃隂火上炽不能食乃恶心阻食隂衇小乃胎元蚀气故曰名妊娠也李彣曰此节病证即妊娠恶阻是也寸为阳衇主气尺为隂衇主血隂衇小弱者血不足也血以养胎则液竭而渴又脾为坤土厚徳载物胎气赖以奠安不能食者脾气弱也凡有他病而渇不能食者衇必不平而有寒热今虽不能食反得平衇又无寒热故主妊娠<br />
　　桂枝汤方【见下利中】<br />
　　妇人宿有症病经断未及三月而得漏下不止胎动在脐上者为症痼害妊娠六月动者前三月经水利时胎也下血者后断三月衃也所以血不止者其症不去故也当下其症桂枝茯苓丸主之<br />
　　【注】经断有孕名曰妊娠妊娠下血则为漏下妇人宿有症痼之疾而育胎者未及三月而得漏下下血不止胎动不安者此为症痼害之也已及六月而得漏下下血胎动不安者此亦症痼害之也然有血衃成块者以前三月经虽断血未盛胎尚弱未可下其症痼也后三月血成衃胎已强故主之桂枝茯苓丸当下其症痼也此示人妊娠有病当攻病之义也此条文义不纯其中必有阙文姑存其理可也<br />
　　【集注】娄全善曰凡胎动多当脐今动在脐上者故知是症也<br />
　　程林曰此有症病而懐胎者虽有漏血不止皆症痼之为害非胎动胎漏之证下其症痼妊娠自安此内经所谓有故无殒亦无殒也<br />
　　方氏曰胎动胎漏皆下血而胎动有腹痛胎漏无腹痛故胎动宜行气胎漏宜清热<br />
　　魏荔彤曰胎与衃之辨当于血未断之前三月求之前三月之经水顺利则经断必是胎前三月有曽经下血者则经断必成衃<br />
　　桂枝茯苓丸<br />
　　桂枝　　　　　茯苓<br />
　　牡丹【去心】　　　桃仁【去皮尖】<br />
　　芍药【各等分】<br />
　　右五味末之炼蜜和丸如屎大每日食前服一丸不知加至三丸<br />
　　妇人怀娠六七月衇发热其胎愈胀腹痛恶寒者少腹如扇所以然者子藏开故也当以附子汤温其藏【方未见】<br />
　　【注】妇人怀娠六七月衇发热似表证也若其胎愈胀腹痛恶寒而无头痛身痛则非表证也少腹如扇状其恶寒如扇风之侵袭也所以然者因其人阳虚子藏开寒邪侵入故用附子汤温子藏而逐寒但方缺文亦不纯必有残缺<br />
　　【集注】程林曰胎胀腹痛亦令人发热恶寒少腹如扇者隂寒胜也妊娠隂阳调和则胎气安今阳虚隂盛不能约束胞胎故子藏为之开也附子汤用以温经<br />
　　李彣曰按子藏即子宫也脐下三寸为关元关元左二寸为胞门右二寸为子戸命门为女子系胞之处非谓命门即子藏也盖命门是穴名在腰后两肾中附脊骨之第十四椎之两旁今经文明説少腹如扇者子藏开则子藏在少腹明矣岂有在少腹者而反谓其在脊后者乎此悮也<br />
　　尤怡曰衇发热有似表证而乃身不痛而腹反痛背不恶寒而腹反恶寒甚至少腹阵阵作冷若或扇之者其所以然者子藏开不能阖而风冷之气乘之也夫藏开风入其隂内胜则其衇为隂气而发热且为格阳矣胎胀者热则消寒则胀也附子汤方未见然温里散寒之意防可推矣<br />
　　师曰妇人有漏下者有半产后因续下血都不絶者有妊娠下血者假令妊娠腹中痛为胞阻胶艾汤主之【注】五六月堕胎者谓之半产妇人有漏下下血之疾至五六月堕胎而下血不絶者此症痼之害也若无症痼下血惟腹中痛者则为胞阻胞阻者胞中气血不和而阻其化育也故用芎归胶艾汤温和其血血和而胎育也<br />
　　【集注】程林曰漏下者妊娠经来衇经以阳不足谓之激经也半产者以四五月堕胎堕胎必伤其血海血因续下不絶也若妊娠下血腹中痛为胞阻则用胶艾汤以治<br />
　　尤怡曰妇人经水淋沥及胎产前后下血不止者皆冲任衇虚而隂气不能守也是惟胶艾汤能补而固之<br />
　　芎归胶艾汤方<br />
　　芎防　　　　　阿胶<br />
　　甘草【各二两】　　　艾叶<br />
　　当归【各三两】　　　芍药【四两】<br />
　　干地黄<br />
　　右七味以水五升清酒三升合煮取三升去滓内胶令消尽温服一升日三服不差更作<br />
　　妇人怀娠腹中防痛当归芍药散主之<br />
　　【按】妊娠腹中急痛用此方未详其义必是脱简不释<br />
　　当归芍药散方<br />
　　当归【三两】　　　芍药【一斤】<br />
　　茯苓【四两】　　　白术【四两】<br />
　　泽泻【半斤】　　　芎防【半斤】<br />
　　右六味杵为散取方寸匕酒和日三服<br />
　　妊娠呕吐不止干姜人参半夏丸主之<br />
　　【注】妊娠呕吐谓之恶阻恶阻者谓胃中素有寒饮恶阻其胎而妨饮食也主之以干姜去寒半夏止呕恶阻之人日日呕吐必伤胃气故又佐人参也<br />
　　【集注】程林曰寒在胃脘则令呕吐不止故用干姜散寒半夏生姜止呕人参和胃半夏干姜能下胎娄全善云余治娠阻病累用半夏未尝动胎亦有故无殒之义临病之工何必拘泥<br />
　　尤怡曰此益虚温胃之法为妊娠中虚而有寒者设也夫阳明之衇顺而下行者也有寒则逆有热亦逆逆则饮必从之而妊娠之体精凝血聚每多蕴而成热者矣按外台方青竹茹橘皮半夏各五两生姜茯苓各四两麦冬人参各三两为治胃热气逆呕吐之法可补仲景之未备也<br />
　　干姜人参半夏丸方<br />
　　干姜　　　　　人参【各一两】<br />
　　半夏【二两】<br />
　　右三味末之以生姜汁糊为丸如梧子大饮服十丸日三服<br />
　　妊娠小便难饮食如故当归贝母苦参丸主之<br />
　　【按】方证不合必有脱简不释<br />
　　当归贝母苦参丸方<br />
　　当归　　　　　贝母<br />
　　苦参【各四两】<br />
　　右三味末之炼蜜为丸如小豆大饮服三丸加至十丸<br />
　　妊娠有水气身重小便不利洒淅恶寒起即头葵子茯苓散主之<br />
　　【注】妊娠外有水气则浮肿洒淅恶寒水盛贮于肌肤故身重内有水气则小便不利水盛阻遏阳气上升故起即头也用葵子茯苓者是専以通窍利水为主也<br />
　　葵子茯苓散方<br />
　　葵子【一升】　　　茯苓【三两】<br />
　　右二味杵为散饮服方寸匕日三服小便利则愈<br />
　　妇人妊娠宜常服当归散主之<br />
　　【注】妊娠无病不须服药若其人瘦而有热恐耗血伤胎宜常服此以安之<br />
　　【集注】尤怡曰妊娠最虑热伤故于芎归芍药养血之中用黄芩清热佐白术和胃也震亨称黄芩白术为安胎圣药夫芩术非能安胎者也去其湿热其胎自安耳<br />
　　当归散方<br />
　　当归　　　　　黄芩<br />
　　芍药　　　　　芎防【各一斤】<br />
　　白术【半斤】<br />
　　右五味杵为散酒饮服方寸匕日再服妊娠常服即易产胎无苦疾产后百病悉主之<br />
　　妊娠养胎白术散主之<br />
　　【注】妊娠妇人肥白有寒恐其伤胎宜常服此<br />
　　【集注】尤怡曰妊娠伤胎有因热者亦有因寒者随人藏气之隂阳而各异也当归散正治热之剂白术散君白术和胃臣川芎调血使蜀椒去寒佐牡蛎安胎也则正治寒之剂也仲景并列于此其所以昭示后人者深矣<br />
　　白术散方<br />
　　白术　　　　　芎防<br />
　　蜀椒【三分去汗】　　　牡蛎<br />
　　右四味杵为散酒服一钱匕日三服夜一服但苦痛加芍药心下毒痛倍加芎防心烦吐痛不能食饮加细辛一两半夏大者二十枚服之后更以醋浆水服之若呕以醋浆水服之复不解者小麦汁服之已后渴者大麦粥服之病虽愈服之勿置<br />
　　妇人伤胎怀身腹满不得小便从腰已下重如有水气状怀身七月太隂当养不养此心气实当刺泻劳宫及关元小便微利则愈<br />
　　【按】文义未详此穴刺之落胎必是错简不释<br />
　　妇人产后病衇证并治第二十一<br />
　　问曰新产妇人有三病一者病痉二者病郁冒三者大便难何谓也师曰新产血虚多汗出喜中风故令病痉亡血复汗寒多故令郁冒亡津液胃燥故大便难【注】新产之妇畏其无汗若无汗则荣卫不和而有发热无汗似乎伤寒表病者但舌无白胎可辨也故喜其有汗而又恐汗出过多表阳不固风邪易入而为项强腰背反张之痉病也新产之妇畏血不行若不行则血瘀于里而有发热腹痛似乎伤寒里病者但以舌无黄胎可辨也故喜其血下而又恐血下过多隂亡失守虚阳上厥而为昏冒不省合目汗出之血晕也新产虽喜其出汗喜其血行又恐不免过伤隂液致令胃干肠燥而有潮热谵语大便鞕难似乎阳明胃家实者故仲景于产后首出三病不只为防未然之病而更为辨已然之疑也昏冒而曰郁冒者谓隂阳虚郁不相交通而致冒也<br />
　　【集注】尤怡曰痉筋病也血虚汗出筋衇失养风入而益其劲也郁冒神病也亡隂血虚阳气遂厥而隂复郁之则头而目瞀大便难者液病也胃藏津液渗灌诸阳亡津液胃燥则大肠失其润而便难也三者不同其为亡血伤津则一也<br />
　　产妇郁冒其衇微弱不能食大便反坚但头汗出所以然者血虚而厥厥而必冒冒家欲解必大汗出以血虚下厥孤阳上出故头汗出所以产妇喜汗出者亡隂血虚阳气独盛故当汗出隂阳乃复大便坚呕不能食小柴胡汤主之病解能食七八日更发热者此为胃实大承气汤主之<br />
　　【注】此承上条互详其义以明其治也产妇昏冒衇微弱者是气血俱虚应得之证也不能食者是胃气未和应得之候也大便反坚者是肠胃枯干应得之病也究之郁冒所以然者由血虚则隂虚隂虚则阳气上厥而必冒也冒家欲解必大汗出者是阳气郁得以外泄而解也故产妇喜汗出也由此推之血瘀致冒解必当血下是隂气郁得以内输而解也最忌者但头汗出则为隂亡下厥孤阳上出也大便坚呕不能食用小柴胡汤必其人舌有胎身无汗形气不衰者始可故病得解自能食也若有汗当减柴胡无热当减黄芩呕则当倍姜半虚则当倍人参又在临证之变通也大便坚七八日更发热用大承气汤亦必其人形气俱实胃强能食者始可也若气弱液干因虚致燥难堪攻下者则又当内用元明粉以软坚燥外用诸导法以润广肠缓缓图之也<br />
　　【集注】尤怡曰郁冒虽有客邪而其本则为里虚故其衇微弱也呕不能食大便反坚但头汗出津液上行不下逮之象所以然者亡隂血虚孤阳上厥而津液从之也厥者必冒冒家欲解必大汗出者隂阳乍离故厥而冒及隂阳复通汗乃大出而解也产妇新虚不宜多汗而此反喜汗出者血去隂虚阳受邪气而独盛汗出则邪去阳弱而后与隂相和所谓损阳而就隂是也<br />
　　小柴胡汤【见呕吐中】<br />
　　大承气汤【见痉病中】<br />
　　产妇腹中防痛当归生姜羊肉汤主之并治腹中寒疝虚劳不足<br />
　　【注】产后暴然腹中急痛产后虚寒痛也主之当归生姜羊肉汤者补虚散寒止痛也并治虚劳不足寒疝腹痛者亦以其虚而寒也<br />
　　【集注】程林曰产后血虚有寒则腹中急痛内经曰味厚者为隂当归羊肉味厚者也用以补产后之隂佐生姜以散腹中之寒则防痛自止夫辛能散寒补能去弱三味辛温补剂也故并主虚劳寒疝魏荔彤曰妊娠之防痛胞阻于血寒也产后腹中防痛者里虚而血寒也一阻一虚而治法异矣<br />
　　当归生姜羊肉汤方【见寒疝中】<br />
　　产后腹痛烦满不得卧枳实芍药散主之<br />
　　【注】产后腹痛不烦不满里虚也今腹痛烦满不得卧里实也气结血凝而痛故用枳实破气结芍药调腹痛枳实炒令黑者盖因产妇气不实也并主痈脓亦因血为气凝乆而腐化者也佐以麦粥恐伤产妇之胃也<br />
　　【集注】尤怡曰产后腹痛而至烦满不得卧知血郁而成热且下病而碍上也与虚寒防痛不同矣<br />
　　枳实芍药散方<br />
　　枳实【烧令黑勿太过】　　芍药【等分】<br />
　　右二味杵为散服方寸匕日三服并主痈脓以麦粥下之<br />
　　师曰产妇腹痛法当以枳实芍药散假令不愈者此为腹中有干血着脐下宜下瘀血汤主之亦主经水不利【注】产妇腹痛属气结血凝者枳实芍药散以调之假令服后不愈此为热灼血干着于脐下而痛非枳实芍药之所能治也宜下瘀血主之下瘀血汤攻热下瘀血也并主经水不通亦因热灼血干故也<br />
　　下瘀血汤方<br />
　　大黄【三两】　　　桃仁【二十枚】<br />
　　防虫【二十枚熬去足】<br />
　　右三味末之炼蜜和为四丸以酒一升煎一丸取八合顿服之新血下如豚肝<br />
　　【集注】程林曰防虫主开血闭大黄主攻瘀血桃仁主破死血<br />
　　产后七八日无太阳证少腹坚痛此恶露不尽不大便烦躁发热切衇微实再倍发热日晡时烦躁者不食食则谵语至夜即愈宜大承气汤主之热在里结在膀胱也<br />
　　【按】热在里结在膀胱也之八字当在本条上文恶露不尽之下未有大承气汤下膀胱血之理必是传写之譌再倍二字当是衍文<br />
　　【注】无太阳证无表证也少腹坚痛有里证也因其产后七八日有畜血里证而无太阳表证则可知非伤寒太阳随经瘀热在里之病乃产后恶露未尽热结膀胱之病当主以下瘀血可也若不大便不食谵语烦躁发热日晡更甚至夜即愈此为胃实之病非恶露不尽之病以其日晡更甚至夜即愈则可知病不在血分而在胃也故以大承气汤下之<br />

                    <br>
                        　　【集注】李彣曰此一节具两证在内一是太阳畜血证一是阳明里实证因古人文法错综故难辨也无太阳证谓无表证也少腹坚痛者以肝藏血少腹为肝经部分故血必结于此则坚痛亦在此此恶露不尽是为热在里结在膀胱此太阳畜血证也宜下去瘀血若不大便烦躁衇实讝语者阳明里实也再倍发热者热在里蒸蒸发于外也阳明旺于申酉戌日晡是阳明向旺时故烦躁不能食病在阳而不在隂故至夜则愈此阳明腑病也宜大承气汤以下胃实<br />
　　【按】伤寒论曰阳明病不能食攻其热必哕以胃中虚冷故也又云发热者尤当先解表乃可攻之况在产后岂可妄议攻下哉必认证果真方可用此<br />
　　产后风续之数十日不解头微痛恶寒时时有热心下闷干呕汗出虽乆阳旦证续在耳可与阳旦汤<br />
　　【注】产后续感风邪数十日不解头微痛恶寒时热汗出表未解也虽有心下闷干呕之里但有桂枝证在可与阳旦汤解表可也阳旦汤即桂枝汤加黄芩阳旦证即桂枝证也<br />
　　【集注】沈明宗曰上下三条乃产后感冒证也世谓产后气血两虚不论外感内伤皆以补虚为主而仲景拈伤寒中之风伤衞发热仍以表里隂阳去邪为训故云产后中风数十日不解头微痛恶寒时时有热汗出乃太阳表未解也但心下闷干呕是外邪入于胸中之里太阳表里有邪谓之阳旦证故以桂枝汤加黄芩而为阳旦汤以风邪在表故用桂枝解肌邪入胸膈之间当以清凉解其内热故加黄芩正谓不犯其虚是益其余不补正而正自补不驱邪而邪自散斯为产后感冒入神之妙方也奈后人不察其理反谓芍药酸寒能伐生生之气桂枝辛热恐伤其血弃而不用以致病剧不解只因未窥仲景门墙耳故千金方以此加饴糖当归为当归建中汤治产后诸虚或外感病推仲景之意尝以此汤加减出入治产后诸病屡获神效故表出之<br />
　　尤怡曰夫审证用药不拘日数表里既分汗下斯判上条里热成实虽产后七八日与大承气而不伤于峻此条表不解虽数十日之乆与阳旦汤而不虑其散非通于权变者未足语此也<br />
　　阳旦汤方<br />
　　即桂枝汤内加黄芩桂枝汤方【见下利中】<br />
　　产后中风发热面正赤喘而头痛竹叶汤主之<br />
　　【按】产后中风之下当有病痉者之三字始与方合若无此三字则人参附子施之于中风发热可乎而又以竹叶命名者何所谓也且方内有颈项强用大附子之文本篇有证无方则可知必有脱简产后汗多表虚而中风邪病痉者主之竹叶汤发散太阳阳明两经风邪用竹叶为君者以发热面正赤有热也用人参为臣者以产后而喘不足也颈项强急风邪之甚故佐附子呕者气逆故加半夏也<br />
　　【集注】程林曰产后血虚多汗出喜中风故令病痉今证中未至背反张而发热面赤头痛亦风痉之渐也<br />
　　竹叶汤方<br />
　　竹叶【一把】　　　葛根【三两】<br />
　　防风【二两】　　　桔梗<br />
　　桂枝　　　　　人参<br />
　　甘草【各一两】　　　附子【一枚炮】<br />
　　大枣【十五枚】　　　生姜【三两】<br />
　　右十味以水一斗煮取二升半分温三服温覆使汗出颈项强用大附子一枚破之如豆大前药扬去沫呕者加大半夏半升洗<br />
　　妇人乳中虚烦乱呕逆安中益气竹皮大丸主之【按】此条文义证药未详<br />
　　竹皮大丸方<br />
　　生竹茹【二分】　　石膏【二分】<br />
　　桂枝【一分】　　　甘草【七分】<br />
　　白薇【一分】<br />
　　右五味末之枣肉和丸弹子大以饮服一丸日三夜二服有热者倍白薇喘者加栢实一分<br />
　　【集解】济隂纲目云中虚不可用石膏烦乱不可用桂枝此方以甘草七分配众药六分又以枣肉为丸仍以一丸饮下可想其立方之微用药之难审虚实之不易也仍饮服者尤虑夫虚虚之祸耳用是方者亦当深省<br />
　　产后下利虚极白头翁加甘草阿胶汤主之<br />
　　【按】此条文义证药不合不释<br />
　　白头翁加甘草阿胶汤方<br />
　　白头翁　　　　甘草<br />
　　阿胶【各二两】　　　秦皮<br />
　　黄连　　　　　蘗皮【各三两】<br />
　　右六味以水七升煮取二升半内胶令消尽分温三服<br />
　　妇人杂病衇证并治第二十二<br />
　　妇人之病因虚积冷结气为诸经水断絶至有歴年血寒积结胞门寒伤经络凝坚在上呕吐涎唾乆成肺痈形体损分在中盘结绕脐寒疝或两脇疼痛与臓相连或结热中痛在关元衇数无疮肌若鱼鳞时着男子非止女身在下来多经候不匀令隂掣痛少腹恶寒或引腰脊下根气街气冲急痛膝胫疼烦奄忽冒状如厥癫或有忧惨悲伤多嗔此皆带下非有鬼神乆则羸瘦衇虚多寒三十六病千变万端审衇隂阳虚实紧行其鍼药治危得安其虽同病衇各异源子当辩记勿谓不然<br />
　　【按】此条为妇人杂病提纲当冠篇首以掲病情在下来多之来字当是未字本条皆经水断絶之病若系来多则与上文不合与下文经候不匀亦不合又本条内有此皆带下一句当在非有鬼神之下文义相属是传写之譌<br />
　　【注】此条为妇人诸病纲领其病之所以异于男子者以其有月经也其月经致病之根源则多因虚损积冷结气也三者一有所感皆能使经水断絶至有歴年寒积胞门以致血凝气结而不行者先哲云女子以经调为无病若经不调则变病百出矣以下皆言三者阻经之变病其变病之不同各因其人之脏腑经络寒热虚实之异也如寒外伤经络其人上焦素寒则凝坚在上故上焦胸肺受病也形寒伤肺则气滞阻饮故呕吐涎唾也若其人上焦素热寒同其化乆则成热热伤其肺故成肺痈而形体损瘦也若其人中焦素寒则在中盘结故绕脐疝痛也或两脇疼痛是中焦之部连及肝脏故也或其人中焦素热则不病寒疝而病结热于中矣中热故不能为寒疝而绕脐之痛仍在关元也其人衇数当生疮若无疮则热必灼隂皮肤失润故肌粗若鱼鳞也然此呕吐涎唾寒疝疼痛肌若鱼鳞等病亦时着男子非止女子病也在下未多谓经候不匀而血不多下也邪侵胞中乃下焦之部故病隂中掣痛少腹恶寒也或痛引腰脊下根气街急痛腰膝疼烦皆胞中冲任为病所必然也或痛极奄忽冒状如厥癫亦痛甚之常状也若其人或有忧惨悲伤多嗔之遇而见此冒厥癫之证实非有鬼神也凡此胞中冲任血病皆能病带故谚曰十女九带也然带下病乆津液必伤形必羸痩诊其衇虚审其多寒岂止病此三十六病而千变万端矣虽千变万端然必审衇隂阳虚实紧与病叅究行其鍼药治危得安也其有病虽同而衇不同者则当详加审辨故曰子当辨记勿谓不然也<br />
　　妇人咽中如有炙脔半夏厚朴汤主之<br />
　　【注】咽中如有炙脔谓咽中有痰涎如同炙肉咯之不出咽之不下者即今之梅核气病也此病得于七情鬰气凝涎而生故用半夏厚朴生姜辛以散结苦以降逆茯苓佐半夏以利饮行涎紫苏芳香以宣通鬰气俾气舒涎去病自愈矣此证男子亦有不独妇人也<br />
　　【集注】尤怡曰凝痰结气阻塞咽嗌之间千金所谓咽中帖帖如有炙肉吞之不下吐之不出者是也<br />
　　半夏厚朴汤方<br />
　　半夏【一升】　　　厚朴【三两】<br />
　　茯苓【四两】　　　生姜【五两】<br />
　　干苏叶【二两】<br />
　　右五味以水七升煮取四升分温四服日三夜一服<br />
　　妇人藏躁喜悲伤欲哭象如神灵所作数欠伸甘麦大枣汤主之<br />
　　【按】甘草小麦大枣汤方义未详必是譌错<br />
　　【注】藏心藏也心静则神藏若为七情所伤则心不得静而神躁扰不宁也故喜悲伤欲哭是神不能主情也象如神灵所凭是心不能神明也即今之失志癫狂病也数欠伸喝欠也喝欠顿闷肝之病也母能令子实故证及也<br />
　　甘草小麦大枣汤方<br />
　　甘草【三两】　　　小麦【一升】<br />
　　大枣【十枚】<br />
　　右三味以水六升煮取三升温分三服亦补脾气<br />
　　妇人吐涎沫医反下之心下即痞当先治其吐涎沫小青龙汤主之涎沫止乃治痞泻心汤主之<br />
　　【注】吐涎沫形寒饮冷也不温散而反下之则寒饮虚结成痞鞕也当先治其吐涎沫以小青龙汤治外寒内饮俟涎沫止以半夏泻心汤乃治痞也<br />
　　【集注】尤怡曰吐涎沫上焦有寒饮也不与温散而反下之则寒内入而成痞然虽痞而犹吐涎沫是寒饮未巳不可治痞当先治饮而后治痞亦如伤寒例表解乃可攻痞也<br />
　　小青龙汤方【见肺痈中】<br />
　　泻心汤方【见惊悸中】<br />
　　问曰妇人年五十所病下利数十日不止暮即发热少腹里急腹满手掌烦热唇口干燥何也师曰此病属带下何以故曽经半产瘀血在少腹不去何以知之其证唇口干燥故知之当以温经汤主之<br />
　　【按】所病下利之利字当是血字文义相属必是传写之譌<br />
　　【注】妇人年已五十冲任皆虚天癸当竭地道不通矣今下血数十日不止宿瘀下也五心烦热隂血虚也唇口干燥任冲血伤不上荣也少腹急满胞中有寒瘀不行也此皆曽经半产崩中新血难生瘀血未尽风寒客于胞中为带下为崩中为经水愆期为胞寒不孕均用温经汤主之者以此方生新去瘀暖子宫补冲任也<br />
　　【集注】李彣曰妇人年五十则已过七七之期任衇虚太冲衇衰天癸竭地道不通时也所病下利据本文带下观之当是崩淋下血之病盖血属隂隂虚故发热暮亦属隂也任主胞胎冲为血海二衇皆起于胞宫而出于防隂正当少腹部分冲衇侠脐上行故冲任衇虚则少腹里急有干血亦令腹满内经云任衇为病女子带下瘕聚是也手背为阳掌心为隂乃手三隂过衇之处隂虚故掌中烦热也阳明衇侠口环唇与冲衇防于气街皆属于带衇难经云血主濡之以冲衇血阻不行则阳明津液衰少不能濡润故唇口干燥断以病属带下以曽经半产少腹瘀血不去则津液不布新血不生此则唇口干燥之所由生也<br />
　　温经汤方<br />
　　吴茱萸【三两】　　当归<br />
　　芎防　　　　　芍药【各二两】<br />
　　人参　　　　　桂枝<br />
　　牡丹皮　　　　阿胶<br />
　　生姜【各二两】　　　甘草【二两】<br />
　　半夏【半升】　　　麦门冬【一升去心】<br />
　　右十二味以水一斗煮取三升分温三服<br />
　　亦主妇人少腹寒乆不受胎兼取崩中去血或月水来过多及至期不来<br />
　　【集解】李彣曰内经云血气虚者喜温而恶寒寒则凝澁不流温则消而去之此汤名温经以瘀血得温即行也方内皆补养气血之药未尝以逐瘀为事而瘀血自去者此养正邪自消之法也故妇人崩淋不孕月事不调者并主之<br />
　　带下经水不利少腹满痛经一月再见者土根散主之<br />
　　【按】再字当是不字若是再字一月两来与上文不利不合是传写之譌<br />
　　【注】此亦前条在下未多经候不匀之证带下胞中病也胞中有宿瘀从气分或寒化则为白带从血分或热化则为赤带从气血寒热错杂之化则为杂色之带也若兼经水不利少腹满痛乃有瘀血故也其经至期不见主以土根散者土能逐瘀血防虫能开血闭桂枝合芍药舒阳益隂通和营气则瘀去血和经调带止矣<br />
　　土根散方<br />
　　土根　　　　芍药<br />
　　桂枝　　　　　防虫【各三分】<br />
　　右四味杵为散酒服方寸匕日三服<br />
　　寸口衇而大则为减大则为芤减则为寒芤则为虚寒虚相此名曰革妇人则半产漏下旋覆花汤主之<br />
　　【按】此条详在伤寒论辨衇法篇错简在此旋覆花汤主之一句亦必是错简半产漏下则气已下陷焉有再用旋覆下气之理<br />
　　旋覆花汤方<br />
　　旋覆花【三两】　　葱【十四茎】<br />
　　新绛【少许】<br />
　　右三味以水三升煮取一升顿服之<br />
　　妇人陷经漏下黑不解胶姜汤主之<br />
　　【注】陷经者谓经血下陷即今之漏下崩中病也黑不解不成文胶姜汤方亦缺<br />
　　【集注】李彣曰陷经漏下谓经衇下陷而血漏下不止乃气不摄血也黑不解者瘀血不去则新血不生荣气腐败也然气血喜温恶寒用胶姜汤温养气血则气盛血充推陈致新而经自调矣<br />
　　【按】此条文义必有缺误姑采此注以见大意<br />
　　妇人少腹满如敦状小便微难而不渴生后者此为水与血俱结在血室也大黄甘遂汤主之<br />
　　【注】敦大也少腹胞之室也胞为血海有满大之状是血畜也若小便微难而不渴者水亦畜也此病若在生育之后则为水与血俱结在血室也主之大黄甘遂汤是水血并攻之法也<br />
　　大黄甘遂汤方<br />
　　大黄【四两】　　　甘遂【二两】<br />
　　阿胶【二两】<br />
　　右三味以水三升煮取一升顿服之其血当下<br />
　　妇人中风七八日续来寒热发作有时经水适断此为热入血室其血必结故使如疟状发作有时小柴胡汤主之<br />
　　【注】详见伤寒论少阳篇内不复释<br />
　　妇人伤寒发热经水适来昼日明了暮则讝语如见鬼状者此为热入血室治之无犯胃气及上二焦必自愈【注】详见伤寒论少阳篇内不复释<br />
　　妇人中风发热恶寒经水适来得之七八日热除衇迟身凉和胸脇满如结胸状讝语者此为热入血室也当刺期门随其实而泻之<br />
　　【注】详见伤寒论少阳篇内不复释<br />
　　阳明病下血讝语者此为热入血室但头汗出当刺期门随其实而泻之濈然汗出即愈<br />
　　【注】详见伤寒论阳明篇内不复释<br />
　　妇人经水不利下抵当汤主之<br />
　　【注】妇人经水不利下言经行不通利快畅下也乃妇人恒有之病不过活瘀导气调和冲任足以愈之今曰抵当汤主之夫抵当重剂文内并无少腹结痛大便黑小便利发狂善忘寒热等证恐药重病轻必有残缺错简读者审之<br />
　　抵当汤方<br />
　　水蛭【三十个熬】　　　蝱虫【三十枚熬去翅足】<br />
　　桃仁【二十个去皮尖】　　大黄【三两酒浸】<br />
　　右四味为末以水五升煮取三升去滓温服一升<br />
　　妇人经水闭不利藏坚癖不止中有干血下白物矾石丸主之<br />
　　【注】藏隂内也不止不去也经水闭而不通瘀宿血也隂中坚块不去血干凝也下白物化血成带也用矾石丸坐药治之此方治下白物若从湿化者可也恐未能攻坚癖干血也<br />
　　【集注】尤怡曰藏坚癖不止者子藏干血坚凝成癖而不去也干血不去则新血不荣而经闭不利矣由是蓄泄不时胞宫素湿所积之血与湿化而成白物时时自下是宜先去其藏之湿矾石燥湿水杏仁润干血也<br />
　　矾石丸方<br />
　　矾石【三分烧】　　　杏仁【一分】<br />
　　右二味末之炼蜜和丸如枣核大内藏中剧者再内之<br />

                    <br>
                        　　妇人六十二种风及腹中血气刺痛红蓝花酒主之【注】六十二种风无可考腹中血气刺痛用红蓝花酒通经行血诚要方也<br />
　　红蓝花酒方<br />
　　红蓝花【一两】<br />
　　右一味以酒一大升煎减半顿服一半未去再服<br />
　　妇人腹中诸疾痛当归芍药散主之<br />
　　【注】诸疾腹痛谓妇人腹中诸种疾痛也既曰诸疾痛则寒热虚实气食等邪皆令腹痛岂能以此一方防治诸疾痛耶当归芍药散主之必是错简<br />
　　当归芍药散方【见妊娠中】<br />
　　妇人腹中痛小建中汤主之<br />
　　【注】若因木盛土衰中虚急痛者用此补虚缓中定痛可也<br />
　　小建中汤方【见虚劳中】<br />
　　问曰妇人病饮食如故烦热不得卧而反倚息者何也师曰此名转胞不得溺也以胞系乖戾故致此病但利小便则愈宜肾气丸主之<br />
　　【注】病不在胃故饮食如故也病在于胞故不得溺也阳气不化故烦热也水不得下行故倚息不得卧也名曰转胞以胞系乖戾不爽也故致此病但当利小便则愈主之肾气丸以温行下焦阳气阳气化则溺出诸病自解矣胞者乃谓尿胞非血胞也<br />
　　【集注】赵良曰此方在虚劳中治腰痛小便不利小便拘急此亦用之何也盖因肾虚用之也用此补肾则气化气化则水行而愈矣然转胞之病岂尽由下焦肾虚气不化出致耶或中焦脾虚不能散精归于胞及上焦肺虚不能下输布于胞或胎重压其胞或忍溺入房皆足成此病必求其所因以治之也<br />
　　肾气丸方<br />
　　干地黄【八两】　　　薯蓣【四两】<br />
　　山茱萸【四两】　　　泽泻【三两】<br />
　　茯苓【三两】　　　　牡丹皮【三两】<br />
　　桂枝　　　　　　附子【炮各一两】<br />
　　右八味末之炼蜜和丸梧子大酒下十五丸加至二十五丸日再服<br />
　　【集解】李彣曰方名肾气丸者气属阳补肾中真阳之气也内具六味丸壮肾水以滋小便之源附桂益命门火以化膀胱之气则薰蒸津液水道以通而小便自利此所以不用五苓散而用肾气丸也<br />
　　妇人隂寒温中坐药蛇床子散主之<br />
　　【注】隂寒前隂寒也治以温中坐药蛇床子性温热能壮阳故纳之以助阳驱隂也<br />
　　【集注】沈明宗曰此治隂掣痛少腹恶寒之方也胞门阳虚受寒现证不一非唯少腹恶寒之一证也但寒从隂戸所受不从表出当温其受邪之处则病得愈故以蛇床子一味大热温助其阳纳入隂中俾子宫得暖邪去而病自愈矣<br />
　　蛇床子散方<br />
　　蛇床子仁<br />
　　右一味末以白粉少许和合相得如枣大绵裹内之自然温<br />
　　少隂衇滑而数者隂中即生疮隂中蚀疮烂者狼牙汤洗之<br />
　　【注】隂中即前隂也生疮蚀烂乃湿热不洁而生防也用狼牙汤洗之以除湿热杀防也狼牙非狼之牙乃狼牙草也如不得以狼毒代之亦可其疮深洗不可及则用后法也<br />
　　【集注】李彣曰少隂属肾隂中肾之窍也内经曰滑者隂气有余又云数则为热故隂中生疮蚀烂皆湿热所致狼牙味苦性寒寒能胜热苦能杀虫故主洗之<br />
　　狼牙汤方<br />
　　狼牙【四两】<br />
　　右一味以水四升煮取半升以绵纒筋如茧浸汤沥隂中日四遍<br />
　　胃气下泄隂吹而正喧此谷气之实也膏发煎导之【按】膏发煎导之之五字当是衍文此谷气之实也之下当有长服诃梨勒丸之六字后隂下气谓之气利用诃梨勒散前隂下气谓之隂吹用诃梨勒丸文义始属药病亦对盖诃梨勒丸以诃梨勒固下气之虚以厚朴陈皮平谷气之实亦相允合方错简在杂疗篇内下小儿疳虫蚀齿一方杀虫解毒或另有小儿门或列在杂方内今于妇人杂病之末亦错简也<br />
　　【注】肾虚不固则气下泄隂吹而正喧谓前隂出气有声也此谷气之实谓胃气实而肾气虚也以诃梨勒丸固下气而泻谷气也<br />
　　膏发煎方【见黄疸中】<br />
　　小儿疳虫蚀齿方<br />
　　雄黄　　　　　葶苈<br />
　　右二味末之取腊月猪脂镕以槐枝绵裹头四五枚防药烙之<br />
　　杂疗方第二十三<br />
　　退五藏虚热四时加减柴胡饮子方<br />
　　【冬三月加】柴胡【八分】　白术【八分】<br />
　　陈皮【五分】　　　大腹防榔【四枚并皮子者】<br />
　　生姜【五分】　　　桔梗【七分】<br />
　　【春三月加】枳实　　　减白术【共六味】<br />
　　【夏三月加】生姜【三分】　枳实【五分】<br />
　　甘草【三分共　　秋三八味　　　月加】陈皮【三分共六味】<br />
　　右各防咀分为三贴一贴以水三升煮取二升分温三服如人行四五里进一服如四体壅添甘草少许每贴分作三小贴每小贴以水一升煮取七合温服再合滓为一服重煮都成四服【疑非仲景方】<br />
　　【按】此方证不属不释<br />
　　长服诃梨勒丸方<br />
　　诃梨勒　　　　陈皮<br />
　　厚朴【各三两】<br />
　　右三味末之炼蜜丸如桐子大酒饮服二十丸加至三十丸<br />
　　【按】此方当在前篇谷气之实也之下<br />
　　三物备急方<br />
　　大黄【一两】　　　干姜【一两】<br />
　　巴豆【一两去皮心熬外研如脂】<br />
　　右药各须精新先捣大黄干姜为末研巴豆内中合治一千杵用为散蜜和丸亦佳密器中贮之莫令泄气主心腹诸卒暴百病若中恶客忤心腹胀满卒痛如锥刺气急口噤停尸卒死者以暖水苦酒服大豆许三四丸或不下捧头起灌令下咽须臾当瘥如未瘥更与三丸当腹中鸣即吐下便瘥若口噤亦须折齿灌之<br />
　　【方解】方名备急者以备暴然诸腹满腹急痛及中恶客忤噤闭卒死者也若口噤亦须折齿灌之是恐人不急救则死之义然不如后人管吹入鼻中之法为良<br />
　　【集解】李彣曰人卒得病欲死者皆感毒厉邪隂不正之气而然三物相须能荡邪安正或吐或下使秽气上下分消诚足备一时急需也<br />
　　治伤寒令愈不复紫石寒食散方<br />
　　紫石英　　　　白石英<br />
　　赤石脂　　　　钟乳【碓炼】<br />
　　栝蒌根　　　　防风<br />
　　桔梗　　　　　文蛤<br />
　　鬼臼【各十分】　　　太乙余粮【十分】<br />
　　干姜　　　　　附子【炮去皮】<br />
　　桂枝【去皮各四分】<br />
　　右十三味杵为散酒服方寸匕<br />
　　【按】方未详不释<br />
　　尸厥衇动而无气气闭不通故静而死也治方<br />
　　菖蒲屑内鼻两孔中吹之令人以桂屑着舌下【注】形如不病人有气而衇动失常名曰行尸卒死不知人无气而衇动如故名曰尸厥尸厥乃正气暴然为邪气闭塞不通故静而似死用菖蒲内鼻桂着舌下是通心神啓阳气也<br />
　　又方<br />
　　剔取左角髪方寸烧末酒和灌令入喉立起<br />
　　【方解】菖蒲吹鼻桂着舌下而不愈者则用此法是以发乃血之余血乃心所生用烧则发其阳用酒则行气血用本人者喜一气相通也<br />
　　救卒死方<br />
　　薤捣汁灌鼻中<br />
　　【方解】卒然昏死皆尸厥也薤白类蒜而小北人谓之小根菜南人谓之钓乔是也其味极辛捣汁灌鼻亦通窍取之意也<br />
　　又方<br />
　　雄鸡冠割取血管吹内鼻中<br />
　　猪脂如鸡子大苦酒一升煮沸灌喉中<br />
　　鸡肝及血涂面上以灰围四旁立起<br />
　　大豆二七粒以鸡子白并酒和尽以吞之<br />
　　【方解】雄鸡冠血及肝卵白猪脂大豆酒醋等物无非用阳物以胜隂祟也管吹内鼻中谓将鸡冠血或合热酒含在不病人口内以苇管或笔管插入病人鼻孔中使气连药吹之其药自能下咽气通噤自开也<br />
　　救卒死而壮热者方<br />
　　矾石半觔以水一斗半煮消以渍脚令没踝<br />
　　【注】厥而身壮热者阳厥腑病也外以矾水浸脚盖以厥起于下而收摄阳气也<br />
　　【集注】程林曰厥阳独行故卒死而壮热岐伯曰血之与气并走于上则为大厥厥则暴死矾石收摄药也以之浸足而收敛其厥逆之气<br />
　　救卒死而目闭者方<br />
　　骑牛临面捣薤汁灌耳中吹皂荚鼻中立效<br />
　　救卒死而张口反折者方<br />
　　灸手足两后十四壮了饮以五毒诸膏散【有巴豆者注】卒死张口反折者用灸以通阳气但饮以五毒诸膏方<br />
　　救卒死而四肢不收失便者方<br />
　　马屎一升水三斗煮取二斗以洗之又取牛洞【稀粪也】一升温酒灌口中灸心下一寸脐上三寸脐下四寸各一百壮差<br />
　　【注】尸厥目闭口张失便反张四肢不收隂厥藏病也有如是之证者用骑牛临面之法正所以厌邪也薤汁灌耳皂角吹鼻皆通其诸窍而闭塞者可通也灸手足甲后以通外阳法也马屎取吐之法灸中脘关元以通内阳之法也<br />
　　救小儿卒死而吐利不知是何病方<br />
　　狗屎一丸绞取汁灌之无湿者水煮干者取汁【方解】凡屎皆发阳气用狗屎亦取发阳气也<br />
　　救卒死客忤死还魂汤主之方<br />
　　麻黄【三两去节】　　　杏仁【七十个去皮尖】<br />
　　甘草【一两炙】<br />
　　右三味以水八升煮取三升去滓分令咽之通治诸感忤<br />
　　【注】中恶客忤便闭里实者仲景用备急丸可知无汗表实者不当用备急丸通里当用还魂汤以通表也通里者抑诸隂气也通表者扶诸阳气也昧者不知以麻黄为入太阳发汗之药抑知不温覆取汗则为入太隂通阳之药也阳气通动魂可还矣<br />
　　又方<br />
　　韭根【一把】　　　乌梅【二七个】<br />
　　吴茱萸【半升炒】<br />
　　右三味以水一斗煮之以病人栉内中三沸栉浮者生沉者死煮取三升去滓分饮之<br />
　　【方解】韭根吴茱萸乌梅之治亦收阳气法也浮为阳沉为隂阳生隂死义也<br />
　　救自缢死旦至暮虽已冷必可治暮至旦少难也恐此当言忿气盛故也然夏时夜短于昼又热犹应可治又云心下若微温者一日已上犹可治之方<br />
　　徐徐抱解不得截绳上下安被卧之一人以脚踏其两肩手少挽其髪常勿纵之一人以手按揉胸上数动之一人摩捋臂胫屈伸之若已僵但渐渐强屈之并按其腹如此一炊顷气从口出呼吸眼开而犹引按莫置亦勿苦劳之须臾可少进汤及粥清含之令濡喉渐渐能咽及稍止更令两人以两管吹其两耳朶此法最善无不活者<br />
　　【注】旦至暮阳气有余阳主生故虽已冷必可治也暮至旦隂气有余隂主死故稍难也自缢之人必可治者恐此当有言语忿争气盛不散故可治也暮至旦固难治然遇夏时夜短于昼又热皆阳气有余犹应可治又云心下若微温者虽一日已上犹可治之观此谆谆告切仲景仁心惟恐人畏其繁而不治也此法尝试之十全八九始知言果不谬犹言也揉胸按腹摩臂胫屈伸之皆引导其气之法也<br />
　　凡中暍死不可使得冷得冷便死疗之方<br />
　　屈草带绕暍人脐使三两人溺其中令温亦可用热泥和屈草亦可扣瓦椀底按及车缸以着暍人取令溺须得流去此谓道路穷卒无汤当令溺其中欲使多人溺取令温若汤便可与之不可泥及车缸恐此物冷暍既在夏月得热泥土暖车缸亦可用也【注】中暑卒死之人不可置放隂凉之处恐其闭热在内犹被冻之人不可沃以热汤恐其闭寒在内反为大害也<br />
　　救溺死方<br />
　　取灶中灰二石余以埋人从头至足水出七孔即活尝试蝇子落水而死者用灶灰埋之自活<br />
　　【集解】李彣曰灶灰得火土相生之气以埋人则外温衞气而内渗水湿故能使水出七孔而活<br />
　　治坠马及一切筋骨损方<br />
　　大黄【一两切浸汤成汁】　绯帛【如手大烧灰】<br />
　　乱发【如鸡子大烧灰用】　乆用炊单布【一尺烧灰】<br />
　　败蒲【一握三寸】　　　桃仁【四十九个去皮尖熬】<br />
　　甘草【如中指节炙剉】<br />
　　右七味以童子小便量多少煎汤成内酒一大盏次下大黄去滓分温三服先剉败蒲席半领煎汤浴衣被盖覆斯须通利数行痛处立差利及浴水赤勿怪即瘀血也<br />
　　【注】外浴以散其瘀内服以下其瘀斯两得之矣【集注】徐彬曰从髙坠下法当救损伤筋骨为主然顿跌之势内外之血必无不瘀瘀不去则气不行气不行则伤不愈故以桃仁大黄逐瘀为主绯帛红花之余乱发血之余合童便以消瘀血汤浴能活周身气血然筋骨瘀血必有热气滞郁故以炊单布受气最多而易消者以散滞通气从其类也加少炙甘草补中以和诸药也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十三<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十四<br />
　　订正仲景全书金匮要略注下之三目録<br />
　　禽兽虫鱼禁忌篇第二十四<br />
　　治自死六畜肉中毒方<br />
　　治食郁肉漏脯中毒方<br />
　　治黍米中藏干脯食之中毒方<br />
　　治食生肉中毒方<br />
　　治食六畜禽兽肝中毒方<br />
　　治马肝毒中人未死方<br />
　　治食马肉中毒欲死方<br />
　　治食噉蛇牛肉欲死方<br />
　　治食牛肉中毒方<br />
　　治食犬肉不消成病方<br />
　　治食禽兽中箭肉毒方<br />
　　治食脍不化成症病方<br />
　　治食鱼后食毒两种烦乱方<br />
　　治食鯸鮧鱼中毒方<br />
　　治食蟹中毒方<br />
　　果实菜谷禁忌篇第二十五<br />
　　治食诸果中毒方<br />
　　治食诸菌中毒闷乱欲死方<br />
　　治食枫树笑不止方<br />
　　治误食野芋烦毒欲死方<br />
　　治误食蜀椒闭口者方<br />
　　食躁式躁方<br />
　　治误食钩吻杀人解之方<br />
　　治误食水莨菪中毒方<br />
　　治食芹菜中龙精毒方<br />
　　治食苦瓠中毒方<br />
　　治凡饮食中毒方<br />
　　贪食食多不消心腹坚满治之方<br />
　　通除诸药毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十四目録<br />
　　钦定四库全书<br />
　　御纂医宗金鉴卷二十四<br />
　　订正仲景全书金匮要略注下之三<br />
　　金匮要略廿四廿五两门原列在卷末其文似后人补入注家或注或删但传世已久难以削去兹仍附原文另为一篇以存参考云<br />
　　禽兽鱼虫禁忌并治第二十四<br />
　　凡饮食滋味以养于身食之有妨反能为害自非服药炼液焉能不饮食乎切见时人不闲调摄疾疢竞起若不因食而生苟全其生须知切忌者矣所食之味有与病相宜有与身为害若得宜则益体害则成疾以此致危例皆难疗凡煮药饮汁以解毒者虽云救急不可热饮诸毒病得热更甚宜冷饮之<br />
　　肝病禁辛心病禁咸脾病禁酸肺病禁苦肾病禁甘【注】此言五藏有病而禁之以五味何也肝木病若与之以辛辛助肺气恐尅肝也故肝病则禁辛心火病若与之以咸咸能益水恐水尅火也故心病则禁咸脾土病若与之以酸酸味属肝恐木尅土也故脾病则禁酸肺金病若与之以苦苦味属火恐尅金也故肺病则禁苦肾水病若与之以甘甘能补脾脾主尅水故肾病则禁甘<br />

                    <br>
                        　　春不食肝夏不食心秋不食肺冬不食肾四季不食脾辩曰春不食肝者为肝气王脾气败若食肝则又补肝脾气败尤甚不可救又肝王之时不可死气入肝恐伤魂也若非王时即虚以肝补之佳余藏准此<br />
　　【注】此言四时有宜食有不宜食者如春为肝王则脾弱故宜食脾而不宜食肝若食肝则肝益王而脾更弱故曰不可救又云肝王之时不可以死气入肝即内经毋伐天和之意若伐天和则伤肝肝主魂恐复伤魂也若非王时即虚虚则以肝补肝故谓之佳余藏准此<br />
　　凡肝藏自不可轻噉自死者弥甚<br />
　　【注】谓诸畜兽临杀之时心有所惊肝有所忿食之俱不利故曰不可轻噉如兽自死者必中毒而死更不可食也<br />
　　凡心皆为神识所舍勿食之使人来生复其对报矣【注】人与物虽别而贪生畏死之心则一也惟其心为神识所舍故曰勿食之<br />
　　凡肉及肝落地不着尘土者不可食之<br />
　　猪肉落水浮者不可食<br />
　　诸肉不干火炙而动见水自动者不可食之<br />
　　六畜肉热血不断者不可食之<br />
　　诸五藏及鱼投地尘土不汚者不可食之<br />
　　【注】以上五条皆怪异非常必不可食之<br />
　　诸肉及鱼若狗不食鸟不啄者不可食之<br />
　　【注】凡禽兽不食之肉必有毒不可食之<br />
　　肉中有如朱防者不可食之<br />
　　【注】朱防恶血所聚此色恶不食也<br />
　　父母及本身所属之相不可食食之令人神魂不安【注】此为仁人孝子之心也<br />
　　食肥肉及热羮下可饮冷水<br />
　　【注】食肥肉热羮后继饮冷水冷热相搏腻膈不行不腹痛吐利必成痞变积慎之慎之<br />
　　秽饭馁肉臭鱼食之皆伤人<br />
　　【注】言败腐之物皆不宜食也<br />
　　自死禽兽口闭者不可食之<br />
　　【注】凡自死之物其肉皆有毒口闭则毒不得外泄切不可食<br />
　　六畜自死皆疫死则有毒不可食之<br />
　　【注】疫毒能死六畜其肉必有疫毒故不可食<br />
　　兽自死北首及伏地者食之杀人<br />
　　【注】凡兽北向自死及死不僵而伏地者食之多杀人<br />
　　食生肉饱饮乳变白虫<br />
　　【注】食生肉饱即饮乳酪则成湿热必变生白虫<br />
　　疫死牛肉食之令病洞下亦致坚积宜利药下之【注】疫死牛肉有毒不可食食之若洞泻为其毒自下或致坚积宜下药利之<br />
　　脯藏米瓮中有毒及经夏食之发肾病<br />
　　【注】脯肉藏米瓮中受湿热郁蒸之气及经夏已腐者食之腐气入肾故发肾疾<br />
　　治自死六畜肉中毒用黄蘗捣屑取方寸匕服<br />
　　【注】六畜自死肉中有毒中其毒者以此方服之苦能解毒也<br />
　　治食郁肉漏脯中毒方<br />
　　烧犬屎酒服方寸匕每服人乳汁亦良饮生韭汁三升亦得<br />
　　【注】郁肉密藏经宿之肉也漏脯经漏水之脯也食之中毒以烧犬屎人乳汁生韮汁量其轻重而解之<br />
　　治黍米中藏干脯食之中毒方<br />
　　大豆浓煮汁饮之数升即解亦治狸肉漏脯等毒【注】同上郁肉大豆汁亦能解毒<br />
　　治食生肉中毒方<br />
　　掘地深三尺取其下土三升以水五升煮数沸澄清汁饮一升即愈<br />
　　【注】地浆能解诸毒掘得黄土有泉渗出谓之地浆三尺大防言也未见黄土皆秽土得黄土乃可取用<br />
　　治食六畜鸟兽肝中毒方<br />
　　水浸豆豉绞取汁服数升愈<br />
　　【注】食禽肉兽肝中毒在胃故用豆防涌吐其毒<br />
　　马脚无夜眼者不可食之【夜眼一名附蝉尸】<br />
　　【注】凡马皆有夜眼若无者其形异故勿食之<br />
　　食酸马肉不饮酒则杀人<br />
　　【注】马肉味酸有毒故饮酒以解之<br />
　　马肉不可热食伤人心<br />
　　【注】马属火肉热火甚恐伤心当冷食之<br />
　　马鞍下肉食之杀人<br />
　　【注】鞍下肉久经汗渍有毒食之杀人<br />
　　白马黑头者不可食之<br />
　　【注】食疗云食之令人癫<br />
　　白马青蹄者不可食之<br />
　　【注】白马青蹄骑之不利人食之必取害故不可食<br />
　　马肉防肉共食醉饱卧大忌<br />
　　【注】马肉属火防肉属水共食已属不和若醉饱即卧则伤脾气故曰大忌<br />
　　驴马肉合猪肉食之成霍乱<br />
　　【注】猪肉杂食恐难消化乱于肠胃故成霍乱<br />
　　马肝及毛不可妄食中毒害人<br />
　　【注】汉史云文成食马肝而死故曰不可妄食恐中其毒也<br />
　　治马肝毒中人未死方【马肝一名悬熢】<br />
　　雄鼠屎二七粒末之水和服日再服<br />
　　【注】马食鼠屎则腹胀是鼠能制马也故中马肝毒以此解之<br />
　　又方<br />
　　人垢取方寸匕服之佳<br />
　　【注】人垢即人头垢也用方寸匕酒化下得吐为佳<br />
　　治马肉中毒欲死方<br />
　　香豉【二两】　　　杏仁【三两】<br />
　　右二味蒸一食顷熟杵之服日再服<br />
　　【方解】日华子云黑豆调中下气治牛马瘟毒杏仁下气气下则毒亦解矣<br />
　　又方<br />
　　煮芦根汁饮之良<br />
　　【方解】芦根味甘性寒解诸肉毒<br />
　　疫死牛或目赤或黄食之大忌<br />
　　【注】牛疫死目或赤或黄疫毒甚也大忌食之<br />
　　牛肉共猪肉食之必作寸白虫<br />
　　【注】牛肉共猪肉食之脾胃湿热者能生寸白虫当戒之<br />
　　青牛肠不可合犬肉食之<br />
　　牛肺从三月至五月其中有虫如马尾割去勿食食之损人<br />
　　【注】凡牛肠肺值三月至五月湿热交蒸之时必生其虫戒勿食之<br />
　　牛羊猪肉皆不得以楮木桑木蒸炙食之令人腹内生虫<br />
　　【注】古人炼药多用桑柴火楮实子能健脾消水楮木亦可烧用何以蒸炙诸肉食之即生虫乎其或物性相反也<br />
　　噉蛇牛肉有毒食之杀人不可食<br />
　　【注】噉蛇牛何以识认惟毛髪向后顺者是也<br />
　　治噉蛇牛肉食之欲死方<br />
　　饮人乳汁一升立愈以泔水洗头饮一升愈<br />
　　牛肚细切水一斗煮取一升暖饮之大汗出愈【注】人乳能解马肝牛肉之毒用头垢吐其毒而愈用牛肚不甚善<br />
　　治食牛肉中毒方<br />
　　甘草煮汁饮之即愈<br />
　　【方解】甘草味甘能解百毒<br />
　　羊肉其有宿热者不可食之<br />
　　【注】羊肉性热若其人有素热者忌食之<br />
　　羊肉不可共生鱼酪食之害人<br />
　　【注】羊肉热与生鱼酪乳共食必不益人也<br />
　　羊蹄甲中有珠子白者名羊悬筋食之令人癫<br />
　　【按】此义未详<br />
　　白羊黑头食其脑作肠痈<br />
　　【注】诸脑有毒惟此羊脑食之作肠痈<br />
　　羊肝共生椒食之破人五藏<br />
　　【注】羊肝生椒皆属于火共食恐损伤人五藏也<br />
　　猪肉共羊肝和食之令人心闷<br />
　　【注】猪肉滞羊肝腻共食则气滞而心闷矣<br />
　　猪肉以生胡荽同食烂人脐<br />
　　【注】胡荽与猪肉不可同食不可多者恐动风疾云烂人脐此义未详<br />
　　猪脂不可合梅子食之<br />
　　【注】猪脂滑利梅子酸濇性相反也故不可合食<br />
　　猪肉合葵食之少气<br />
　　【按】此义未详<br />
　　鹿肉不可合蒲白作羮食之发恶疮<br />
　　【注】鹿肉性温九月至正月堪食他月食之则冷痛如和蒲作羮食之发恶疮此义未详<br />
　　麋脂及梅李子若孕妇食之令子青肓男子伤精【集注】李彣曰人目以隂为体以阳为用麋隂兽也梅及李味酸苦亦属隂类孕妇三物合食则隂气太盛阳气絶少故令子青盲也男子精气宜温暖隂盛则精寒本草云麋脂令隂痿<br />
　　【按】麋蹄下有二窍为夜目淮南子云孕妇见麋而生子四目今三物合食令子青盲皆物类相感胎教慎之<br />
　　麞肉不可合鰕及生菜梅李果食之伤人<br />
　　【注】麞肉性温八月至十一月食之胜羊肉余月食之动气鰕能动风生菜梅李动痰合食之皆令人病<br />
　　白犬自死不出舌者食之害人<br />
　　【注】凡犬死必吐舌惟中毒而死其舌不吐毒在内也故食之害人<br />
　　痼疾人不可食熊肉令终身不愈<br />
　　【注】人有痼疾不可食熊肉因熊性猛悍食之痼疾永不除<br />
　　食狗鼠余令人发瘘疮<br />
　　【注】狗鼠食物有余存者其物必有涎滴因涎有毒人若食此物必发瘘疮<br />
　　治食犬肉不消心下坚或腹胀口干大渴心急发热妄语如狂或洞下方<br />
　　杏仁【一升合皮熟研用】<br />
　　以沸汤三升和取汁分三服利下两片大验<br />
　　【方解】此以相畏相制之义也犬肉畏杏仁故用此而诸证悉除矣<br />
　　妇人妊娠不可食肉及鼈鸡鸭令子无声音<br />
　　【注】妊娠食肉令子缺唇食鼈肉令子短项食羊犬令子多热食鸡鸭令子无声音此数者妊妇皆不当食也<br />
　　肉不可合白鸡肉食之令人面发黄<br />
　　【注】肉酸寒多食损元气絶血脉令人萎黄白鸡虽得庚金太白之象实属风木能助肝火二物合食动脾气而发黄故不可合食<br />
　　肉着干姜食之成霍乱<br />
　　【注】肉酸寒隂性也干姜辛热阳性也性味相反同食者必成霍乱<br />
　　凡鸟自死口不闭翅不合者不可食之<br />
　　【注】诸鸟自死必闭口敛翅若开口张翅恐有毒不可食<br />
　　诸禽肉肝青者食之杀人<br />
　　【注】肝青者被毒所伤若食之必杀人<br />
　　鸡有六翮四距者不可食之【距鸡脚爪也】<br />
　　【注】形有怪异者有毒故不可食<br />
　　乌鸡白头者不可食之<br />
　　【注】色有不相合者有毒不可食<br />
　　鸡不可合葫蒜食之滞气<br />
　　【注】鸡蒜同食能动风动痰风痰发动故气滞<br />
　　山鸡不可合鸟兽肉食之<br />
　　【注】山鸡食虫蚁有毒与鸟兽肉相反故戒合食<br />
　　雉肉久食令人瘦<br />
　　【注】雉肉小毒发疮疥生诸虫以此则令人瘦<br />
　　鸭卵不可合鼈肉食之<br />
　　【注】二物性寒发冷气不可合食<br />
　　雀肉不可合李子食之<br />
　　【注】雀肉性暖大温李子性寒味酸温得寒酸而滞气故不可合食<br />
　　妇人妊娠食雀肉饮酒令子淫乱无耻<br />
　　【注】雀之性淫酒能乱性妊娠当戒食之古慎胎教也<br />
　　燕肉勿食入水为蛟龙所噉<br />
　　【注】蛟龙嗜燕人食燕者不可入水雷公曰海竭江枯投游波而立泛以蛟龙嗜燕故也凡渡江海者切不可食燕肉<br />
　　鸟兽有中毒箭死者其肉有毒解之方<br />
　　大豆煮汁及盐汁服之解<br />
　　【方解】箭伤有毒凡鸟兽被箭死者肉毒人食之先服盐汁次服豆汁解不及者死<br />
　　鱼头正白如连珠至脊上食之杀人<br />
　　鱼头中无腮者不可食之杀人<br />
　　鱼无肠胆者不可食之三年隂不起女子絶生<br />
　　鱼头似有角者不可食之<br />
　　鱼目合者不可食之<br />
　　【注】以上皆怪异之形色必有毒也<br />
　　六甲日勿食鳞甲之物<br />
　　【注】六甲值日食鳞甲物犯其所忌故曰勿食<br />
　　鱼不可合鸡肉食之<br />
　　【注】鱼属火善动鸡属木生风风火相煽故勿合食<br />
　　鱼不得合鸬鷀肉食之<br />
　　【注】鸬鷀嗜鱼凡物相制相犯者皆不可合食<br />
　　鲤鱼鲊不可合小荳藿食之鱼子不可合猪肝食之害人【小荳藿即小荳叶也】<br />
　　鲤鱼不可合犬肉食之<br />
　　鲫鱼不可合猴雉肉食之<br />
　　醍鱼合鹿肉生食令人筋甲缩<br />
　　青鱼酢不可合胡荽及生葵并麦醤食<br />
　　防鳝不可合白犬血食之<br />
　　【注】以上六条皆能助热动风合食俱不宜<br />
　　肉不可合酒菓子食之<br />
　　【注】多神灵不可轻食若酒菓合食更非所宜也<br />
　　鼈目凹防者及腹下有王字形者不可食之其肉不得合鸡鸭食之<br />
　　【注】鼈无耳以目为听目凹防及腹有王字形者皆有毒慎之性与鸡鸭相反故不可合食<br />
　　龟鼈肉不可合苋菜食之<br />
　　【注】鼈皆与苋菜相反若合食之必成鼈瘕<br />
　　鰕无须及腹下通黑煮之反白者不可食之<br />
　　【注】无须腹黑反白者怪异之鰕也故不可食<br />
　　食脍饮乳酪令人腹中生虫为瘕<br />
　　【注】脍乃牛羊鱼之腥聂而切之为脍乳酪酸寒与脍同食则生虫为瘕故戒合食<br />
　　脍食在胃不化吐不出速下除之久成症病治之方橘皮【一两】　　大黄【二两】<br />
　　朴消【二两】<br />
　　右三味以水一大升煮至小升顿服即消<br />
　　【方解】橘皮解鱼毒得消黄使下从大便而出也<br />
　　食脍多不消结为症病治之方<br />
　　马鞭草<br />
　　右一味捣汁饮之或以姜叶汁饮之一升亦消又可服吐药吐之<br />
　　【方解】马鞭草主治症癖血瘕破血杀虫姜叶解毒皆可用之<br />
　　食鱼后食毒两种烦乱治之方<br />
　　橘皮浓煎汁服之即解<br />
　　【方解】橘皮味苦辛温下气通神故能解毒<br />
　　食鯸鮧鱼中毒方<br />
　　芦根煮汁服之即解<br />
　　【方解】鯸鮧即河豚鱼味美其腹腴呼为西施乳头无腮身无鳞其肝毒血杀人脂令舌麻子令腹胀眼令目花惟芦根汁能解之<br />
　　蟹目相向足斑目赤者不可食之<br />
　　【注】蟹目相背若目相向足斑目赤者有毒故戒勿食<br />
　　食蟹中毒治之方<br />
　　紫苏煮汁饮之三升愈紫苏子捣汁饮之亦良冬汁饮三升食冬亦可<br />
　　【方解】紫苏冬俱能解毒故用之<br />
　　凡蟹未遇霜多毒其熟者乃可食之<br />
　　【注】蟹未经霜有毒不可生食经霜则毒无<br />
　　蜘蛛落食中有毒勿食之<br />
　　【注】蜘蛛有毒凡落食上不可食有毒故也<br />
　　凡蜂蝇虫蚁等多集食上食之致瘘<br />
　　【注】虫类有毒凡虫集食上者食之则致瘘<br />
　　果实菜谷禁忌并治第二十五<br />
　　内经曰天食人以五气地食人以五味果实菜谷皆地产也又云五谷为养五果为助五菜为充是以草实曰蓏木实曰果礼云枣曰新之栗曰撰之桃曰胆之柤梨曰攅之则治果实有法矣烹葵断壶纪乎豳风芥醤芼羮以养父母则用五菜有道矣牛宜稌羊宜黍豕宜稷犬宜粱雁宜麦则配五谷有方然其物有不宜常食者有不宜食者经云隂之所生本在五味隂之五宫伤在五味人安可不知其所禁忌乎<br />
　　果子生食生疮<br />
　　【注】果生之性多湿多热而有毒或生食之故令生疮腹胀作泄<br />
　　果子落地经宿虫蚁食之者人大忌食之<br />
　　【注】凡果落地隔夜尚不可食而况虫蚁食者乎见之者切不可食<br />
　　生米停留多日有损处食之伤人<br />
　　【注】凡食之物停留多日或隔夜者若有损处即虫鼠所啮之余皆有毒伤人<br />
　　桃子多食令人热仍不得入水浴令人病寒热淋沥病【注】桃味甘酸性热若多食者令人热入水浴者则湿与热相抟不得宣散故令人外寒热内成癃症也<br />
　　杏酪不熟伤人【一云杀人】<br />
　　【注】杏味酸苦有毒酪酿未熟若食恐害人也<br />
　　梅多食壊人齿<br />
　　【注】梅味苦酸若多食者令人齿损齿者骨之余也因肾主液而合骨故伤齿<br />

                    <br>
                        　　李不可多食令人腹胀<br />
　　【注】李味酸澁若多食则中气不舒故令人腹胀<br />
　　林禽不可多食令人百衇弱<br />
　　【注】林禽味酸澁多食则令百衇不得宣故衇弱<br />
　　橘柚多食令人口爽不知五味<br />
　　【注】尚书注小曰橘大曰柚二者其味皆酸而性寒若过食则口虽爽而五味不知焉<br />
　　梨不可多食令人寒中金疮产妇亦不宜食<br />
　　【注】梨味甘酸性寒若过食则令人中焦寒金疮产妇更宜戒之<br />
　　樱桃杏多食伤筋骨<br />
　　【注】樱桃杏味酸性寒若过食则伤筋骨内经云酸则伤筋寒主伤肾故伤筋骨<br />
　　安石榴不可多食损人肺<br />
　　【注】安石榴味酸澁酸澁则气滞肺主气宜利而不宜滞滞则伤损矣故不可过食也<br />
　　胡桃不可多食令人动痰饮<br />
　　【集注】程林曰胡桃润肺消痰何以动痰饮因其性热多食则令人火动煎熬津液而为痰饮矣<br />
　　生枣多食令人热渴气胀寒热羸弱者弥不可食伤人【注】枣性热生渴味甘生满羸弱者内热必盛脾胃必虚故令人寒热尤不可食<br />
　　食诸果中毒治之方<br />
　　猪骨【煆黑】<br />
　　右一味为末水服方寸匕亦治马肝及漏脯等毒<br />
　　【方解】以猪骨治果子毒物性相制使然治马肝毒者以猪畜属水马畜属火此水尅火之义也治漏脯毒者亦骨肉相感之义耳<br />
　　木耳赤色及仰生者勿食<br />
　　菌仰卷者及赤色者不可食<br />
　　【注】木耳诸菌皆覆卷而生若仰卷而生形色皆异必有毒也故不可食<br />
　　食诸菌中毒闷乱欲死治之方<br />
　　人粪汁饮一升　　土浆饮一二升<br />
　　大豆浓煮汁饮　　服诸吐利药并解<br />
　　【集解】李彣曰闷乱欲死毒在胃也服吐利药并解使毒气上下分消也<br />
　　食枫树菌而笑不止治之以前方<br />
　　【集解】李彣曰心主笑笑不止是毒气入心也以前方治之则解耳<br />
　　误食野芋烦乱欲死治之以前方<br />
　　【集解】李彣曰烦出于肺烦乱欲死故知毒气入肺也亦用前方<br />
　　蜀椒闭口者有毒误食之防人咽喉气病欲絶或吐下白沫身体痹冷急治之方<br />
　　肉桂煎汁饮之　　　多饮凉水一二升<br />
　　或食蒜　　　　　　或浓煮豉饮之并解<br />
　　【方解】蜀椒味辛辣性热有毒闭口者其毒更胜如桂与蒜皆大辛大热之物通血衇辟邪秽以热治热是从治之法也冷水清凉解热地浆得土气以万物本乎土亦莫不复归于土见土则毒已化矣饮豉汁者吐以去其毒也<br />
　　正月勿食葱令人面生游风<br />
　　【注】葱味辛散通阳气而走头面食生葱过于发散故面生游风<br />
　　二月勿食蓼伤人肾<br />
　　【注】蓼味辛散辛能走肾二月卯木主令肾主闭藏若食之则伤肾故曰勿食<br />
　　三月勿食小蒜伤人志性<br />
　　【注】蒜辛热有毒夺气伤神三月阳气盛故勿食<br />
　　四月八月勿食胡荽伤人神<br />
　　【注】胡荽辛温开窍四月阳气盛八月隂气敛若食此辛散之味必伤神也<br />
　　五月勿食韭令人乏气力<br />
　　【注】韭春食则香夏食则臭是月食之则之气力<br />
　　五月五日勿食一切生菜发百病<br />
　　【注】五月五日天中节是日纯阳人当养阳以顺时若食生菜是伐天和故百病发焉<br />
　　六月七月勿食茱萸伤神气<br />
　　【注】茱萸辛热走气六月阳气盛张七月隂微将敛若食此辛热之味有伤神气也<br />
　　八月九月勿食姜伤人神<br />
　　【注】姜性热味辛辣八九两月秋主收敛过于辛散故伤人之神朱子晦庵云秋食姜夭人天年谓其辛走气防肺也<br />
　　十月勿食椒损人心伤人衇<br />
　　【注】椒性热味辛辣十月阳气尽敛若食此辛热之味必损心伤衇<br />
　　十月勿食被霜生菜令人面无光目澁心痛腰疼或发心疟疟发时手足十指爪皆青困萎<br />
　　【注】道藏云六隂之月万物至此归根复命以待来复不可食寒冷生菜性冷经霜则寒若食此是伐天和故有此等证<br />
　　十一月十二月勿食薤令人多涕唾<br />
　　【注】薤味辛散走肺气食之令人多涕唾<br />
　　四季勿食生葵令人饮食不化发百病非但食中药中皆不可用深宜慎之<br />
　　【注】脾旺寄于四时之季月生葵滑利伤脾若食之则饮食不化而发百病<br />
　　葱韭初生芽者食之伤人心气<br />
　　【注】初生芽者含抑郁而未透发故食伤心气<br />
　　饮白酒食生韭令人病増<br />
　　【注】酒多湿韭性热湿热相合令人病増<br />
　　生葱不可共蜜食之杀人独颗蒜弥甚<br />
　　【注】葱蒜皆不可共蜜食若共食令人利下<br />
　　枣合生葱食之令人病<br />
　　【按】此义未详<br />
　　食糖蜜后四日内食生葱韭令人心痛<br />
　　【注】蜜与葱及韭蒜皆相反虽食蜜后四日内犹忌之若犯令人心痛<br />
　　生葱和雄鸡白犬肉食之令人七窍经年流血<br />
　　【集注】李彣曰此皆生风发火之物若合食则血气更淖溢不和故七窍流血<br />
　　夜食诸姜蒜葱等伤人心<br />
　　【注】此皆辛热辣物夜属隂气主收敛不宜食而食之则扰阳气故曰伤人心<br />
　　芜菁根多食令人气胀<br />
　　【注】此言不可过食若过食则动气而胀也<br />
　　薤不共牛肉作羮食之成瘕病韭亦然<br />
　　【注】薤韭同牛肉食皆难尅化积而不消则成症瘕<br />
　　莼多食动痔病<br />
　　【注】莼性滑有毒而易下故发痔病<br />
　　野苣不可同蜜食之作内痔<br />
　　【注】野苣味苦性寒若同蜜食必成内痔<br />
　　白苣不可共酪同食作防虫<br />
　　【注】白苣味苦性寒乳酪味甘性热一寒一热则成湿湿成则生虫故曰不可食<br />
　　黄食之发热病<br />
　　【注】黄多湿有毒程林曰动寒热虚热天行热病及病后皆不可食<br />
　　葵心不可食伤人叶尤冷黄背赤背赤茎者勿食之【注】葵心有毒背叶反常亦有毒不可食<br />
　　胡荽久食之令多忘<br />
　　【注】胡荽辛温开窍久食耗心血故令人多忘<br />
　　病人不可食胡荽及黄花菜<br />
　　【注】胡荽耗气黄花菜破气耗血皆病人忌食<br />
　　芋不可多食动病<br />
　　【注】芋滞有毒多食则脾困而胀生故戒多食<br />
　　妊娠食姜令子余指<br />
　　【注】余指手多一指也姜形类指物性相感如此<br />
　　蓼多食发心病蓼和生鱼食之令人夺气隂核疼痛【集注】孙思邈曰食蓼过多有毒发心痛以气味辛温故也生鱼酢属合食则相犯夺气也隂核痛亦湿热致病耳<br />
　　芥菜不可共兔肉食之成恶邪病<br />
　　【注】凡物性相反不可同食同食则成恶邪病<br />
　　小蒜多食伤人力<br />
　　【注】小蒜辛温小毒若多食气散则伤心力<br />
　　食躁式躁方<br />
　　【按】食躁式躁之式字当是或字应改之<br />
　　【注】食躁或躁者即今之食后时或恶心或吐不吐之病也故以豉汤吐之<br />
　　豉浓煮汁饮之<br />
　　钩吻与芹菜相似误食之杀人解之方<br />
　　【注】太隂之精名曰钩吻入口则死葛洪云钩吻生处无他草茎上有毛<br />
　　荠苨【八两】<br />
　　右一味水六升煮取二升温分二服<br />
　　菜中有水莨菪叶圆而光有毒误食令人狂乱状如中风或吐血治之方<br />
　　甘草煮汁服之即解<br />
　　春秋二时龙带精入芹菜中人偶食之为病发时手青腹满痛不可忍名蛟龙病治之方<br />
　　硬糖【二三斤】<br />
　　右一味日两度服之吐出如蜥蜴三五枚差<br />
　　【方解】芹生陂泽之中蛟龙虽变化莫测其精焉能入此大抵是蜥蜴虺蛇春夏之交遗精于此耳且蛇嗜芹尤为可证按外台秘要云蛟龙子生在芹上误食入腹变成龙子饴粳米杏仁乳饼煮粥食之吐出蛟子大验张机用硬糖治之考本草并无硬糖当是粳米饴糖无疑二物味甘甘能解毒是也<br />
　　食苦瓠中毒治之方<br />
　　黍穰煮汁数服之解<br />
　　【注】风俗通云烧穰可以杀瓠又云种之家不烧漆物性相畏有如是也人过食苦瓠吐利不止者以黍穰汁解之本诸此<br />
　　扁豆寒热者不可食之<br />
　　【注】扁豆性滞而补如患寒热者忌之<br />
　　久食小豆令人枯燥<br />
　　【注】小豆即赤豆也性主利水久食令肌肤枯燥<br />
　　食大豆屑忌噉猪肉<br />
　　【注】大豆即黄豆也若同猪肉食之则闭气故忌之小儿尤当忌之<br />
　　大麦久食令人作防<br />
　　【集注】李彣曰防疥同盖麦入心久食则心气盛而内热内经曰诸疮疡皆属心火故作防<br />
　　白黍米不可同饴蜜食亦不可合葵食之<br />
　　【注】黍米多热多食心烦饴蜜味甘多食中满食疗云黍米同葵食成痼疾物性相反如此<br />
　　荍麦面多食之令人髪落<br />
　　【按】此义未详<br />
　　盐多食伤人肺<br />
　　【注】盐味咸过食伤肺发哮喘<br />
　　食冷物冰人齿<br />
　　食热物勿饮冷水<br />
　　【注】寒热相抟脾胃乃伤<br />
　　饮酒食生苍耳令人心痛<br />
　　【注】酒性纯阳苍耳味苦有毒苦先入心饮酒以行其毒故心痛<br />
　　夏月大醉汗流不得冷水洗着身及使扇即成病【注】夏月饮酒汗流则腠理开若浴水及使扇寒风相抟或即成黄汗或即成漏风戒之慎之<br />
　　饮酒大醉炙腹背令人肠结<br />
　　灸家云毋灸大醉人即此义也<br />
　　醉后勿饱食发寒热<br />
　　【注】醉则肝胆之气肆行木来侮土故曰勿食饱发寒热<br />
　　饮酒食猪肉卧秫稻穰中则发黄<br />
　　【注】酒性多湿多热饮酒食肉则湿热交蒸于中宫卧秫稻穰中则湿热困于外故发黄也<br />
　　食饴多饮酒大忌<br />
　　【按】谚云酒家忌甘此义未详<br />
　　凡酒及水照见人影动者不可饮之<br />
　　【注】见此影动者乃性异也切不可饮之<br />
　　醋合酪食之令人血瘕<br />
　　【注】酪性粘滞醋性酸收故令成血瘕<br />
　　食白米粥勿食生苍耳成走注<br />
　　【注】白米粥苍耳子同食成走注病然必性味不合也<br />
　　食甜粥已食盐即吐<br />
　　【注】粥甘盐醎先食甜已复过食盐即吐理必然也<br />
　　犀角筯搅饮食沫出及浇地坟起者食之杀人<br />
　　【注】抱朴子云犀食百草及众木之棘故知饮食之毒若搅饮食沫出者必有毒也浇地坟起者此怪异也故食之杀人<br />
　　饮食中毒烦满治之方<br />
　　苦参【三两】　　苦酒【一升半】<br />
　　右二味煮三沸三上三下服之吐食出即差<br />
　　【方解】苦参味苦苦酒味酸酸苦涌泄而去其毒烦满自除<br />
　　又方<br />
　　犀角汤亦佳<br />
　　【注】中毒烦满毒在胃中犀角解胃中毒<br />
　　贪食食多不消心腹坚满痛治之方<br />
　　盐【一升】　　水【三升】<br />
　　右二味煮令盐消分三服当吐出食便差<br />
　　【方解】盐咸能软坚又能涌泄坚满自除<br />
　　矾石生入腹破人心肝亦禁水<br />
　　【注】矾性酸澁无故用之伤心肝矾得水则化物性相畏故亦禁水<br />
　　商陆以水服杀人<br />
　　【注】商陆大毒能行水而忌水服物性相恶而然<br />
　　葶苈子傅头疮药气入脑杀人<br />
　　葶苈大寒虽能傅疮杀虫然药气善能下行则疮毒亦内攻入脑矣故杀人<br />
　　水银入人耳及六畜等皆死以金银着耳边水银则吐【注】水银大毒入耳则沉经坠络皆能死人以金银着耳门引之则吐出此物性感召之理犹磁石之引针也<br />
　　苦楝无子者杀人<br />
　　【注】苦楝有雌雄两种雄者无子根赤有毒服之使人吐不能止有至死者雌者有子根白有防毒可入药用<br />
　　凡诸毒多是假毒以投无知时宜煮荠苨甘草汁饮之通除诸毒药<br />
　　【注】凡诸毒多借饮食以投毒而服毒之人原自不知若觉之则时时煮甘草荠苨汤饮之以二物能解草石百毒也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗鉴巻二十四<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十五<br />
　　订正金匮要畧注目録<br />
　　正误<br />
　　存疑<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十五目録<br />
　　钦定四库全书<br />
　　御纂医宗金鉴卷二十五<br />
　　订正仲景全书金匮要畧注正误存疑篇<br />
　　金匮要畧一书其世逺而就阙误也与伤寒论等如漀饦之防字与缓中补虚用大黄防虫丸主之之类俱不可以为法爰加斟酌其改移删补诸式与夫存疑之二十八条悉仿伤寒论叙次云<br />
　　金匮要畧正误<br />
　　藏府经络先后第一<br />
　　师曰病人语声寂然喜惊呼者骨节间病语声喑喑然不彻者心膈间病语声啾啾然细而长者【头腹】中病【按】头中病之头字当是腹字经中从无头中病之文且文义不属当改之<br />
　　师曰吸而微数其病在中焦实也当下之即愈虚者不治在上焦者其吸【促逺】在下焦者其吸【逺促】此皆难治呼吸动摇振振者不治<br />
　　【按】吸促之促字当是逺字吸逺之逺字当是促字方合病义当移之<br />
　　问曰【寸衇沉大而滑沉则为实滑则为气实气相血厥】气入藏即死入府即愈此为卒厥何谓也师曰唇口青身冷为入藏即死如身和汗自出为入府即愈<br />
　　【按】寸衇沉大而滑沉则为实滑则为气实气相抟之十八字文理不顺衍文也当删之血气入藏之血字当是厥字始与卒厥相合当改之<br />
　　问曰阳病十八何谓也师曰头痛项腰臂脚掣痛隂病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六微微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里【防漀】饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流关节食伤脾胃极寒伤经极热伤络【按】字典无防字当是漀字漀音倾侧水也后之积聚门防气之防字亦误<br />
　　问曰病有急当救里救表者何谓也师曰病医下之续得下利清谷不止身体疼痛者急当救里后身体疼痛清便自调者急当救表也<br />
　　【按】此条注详见伤寒论太隂篇内故不复释<br />
　　夫诸病在藏欲攻之当随其所得而攻之如渴者小便不利与猪苓汤余皆仿此<br />
　　【按】如渴者之下当有小便不利四字必是遗失当补之<br />
　　痉湿暍第二<br />
　　病者身热足寒颈项强急恶寒时头热面赤目赤独头动摇卒口噤背反张者痉病也【若发其汗者寒湿相其表益虚即恶寒甚发其汗已其衇如蛇】<br />
　　【按】痉病也之下诸句与上文义不属与后条之为欲解衇如故诸句文义相属宜分于彼<br />
　　太阳病发热无汗反恶寒者名曰刚痉<br />
　　【按】反恶寒之反字衍文也玩痉病之条自知当恶寒也宜删之<br />
　　若发其汗者寒湿相抟其表益虚即恶寒甚发其汗已其衇如蛇【暴腹胀大者】为欲解衇如故反伏者痉【按】暴腹胀大者五字衍文也当删之<br />

                    <br>
                        　　疟病第四<br />
　　师曰疟衇自数者多热迟者多寒【小沉】紧者下之差迟者可温之浮紧者可发汗鍼炙也【浮滑】大者可吐之数者风发也以饮食消息止之<br />
　　【按】小紧者之小字当是沉字则有可下之理紧者当是浮紧则有可发汗之理浮大者当是滑大则有可吐之理且不遗本文疟衇自之意当改之补之<br />
　　师曰隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心外舍分肉之间令人消铄肌肉<br />
　　【按】此言瘅疟其文脱简内经已详不复释<br />
　　温疟者其衇如平身无寒但热骨节疼烦时呕白虎加桂枝汤主之<br />
　　【按】此言温疟其文脱简内经已详不复释<br />
　　疟多寒者名曰牝疟蜀漆散主之<br />
　　【按】此言牝疟其文脱简内经已详不复释<br />
　　中风厯节第五<br />
　　寸口衇【迟浮】而缓【迟浮】则为【寒风】缓则为虚荣缓则为亡血卫缓则为中风邪气中经【浮者血虚】络衇空虚贼邪不泻或左或右邪气反缓正气即急正气引邪防僻不遂邪在于络肌肤不仁邪在于经即重不胜邪入于府即不识人邪入于藏舌即难言口吐涎<br />
　　【按】寸口衇浮而紧紧则为寒浮则为虚寒虚相抟邪在皮肤此五句原文在本条之首当在后条之首寸口衇迟而缓迟则为寒缓则为虚荣缓则为亡血卫缓则为中风邪气中经此六句原文在后条当在此条之首文气始各得相属必系错简当移之其中有浮者血虚一句必是衍文当删之寸口衇迟而缓迟则为寒二迟字当是浮字寒字当是风字始得文义了然且迟缓二衇不能并见当改之<br />
　　寸口衇浮而紧紧则为寒浮则为【虚风】寒【虚风】相抟邪在皮肤则身痒而瘾疹心气不足邪气入中则胸满而短气【按】浮则为虚寒虚相抟二虚字应是风字当改之<br />
　　味酸则伤筋筋伤则缓名曰泄咸则伤骨骨伤则痿名曰枯枯泄相抟名曰断【泄絶】荣气不通卫不独行荣卫俱微三焦无所御四属断絶身体羸瘦独足肿大黄汗出胫冷假令发热便为歴节也病歴节不可屈伸疼痛乌头汤主之<br />
　　【按】名曰断泄之泄字当是絶字始与下文相属当改之<br />
　　诸肢节疼痛身体尫羸脚肿如脱头短气【温温嗢嗢】欲吐桂枝芍药知母汤主之<br />
　　【按】温温应是嗢嗢当改之<br />
　　血痹虚劳第六<br />
　　人年五六十其病衇大者痹侠背行【若肠鸣】马刀侠【瘿瘰】者皆为劳得之<br />
　　【按】若肠鸣三字与上下文不属必是错简当删之狭瘿之瘿字当是瘰字且先劳后瘰先瘰后劳者有之从未见劳瘿先后病也当改之<br />
　　劳之为病其衇浮大手足烦春夏剧秋冬瘥隂【寒虚】精自出痠削不能行<br />
　　【按】隂寒精自出之寒字应是虚字当改之<br />
　　男子面色白者主渴及亡血卒喘悸【脉浮者里虚也按】衇浮者里虚也句当是衍文<br />
　　夫失精家少腹急隂头寒目发落衇极虚芤迟为清谷亡血失精【衇得诸芤动微男子失精女子梦交桂枝龙骨牡蛎汤主之】<br />
　　【按】此条衇得诸芤五句与上文义不属衍文也另分一条在本门十二条之次<br />
　　衇而大则为减大则为芤减则为寒芤则为虚虚寒相抟此名为革妇人则半产漏下男子则亡血失精【按】此条注详见伤寒论辨衇篇内故不复释<br />
　　五劳极虚羸瘦腹满不能饮食缓中补虚食伤忧伤饮伤房室伤饥伤劳伤经络荣卫气伤内有干血肌肤甲错两目黯黑大黄防虫丸主之<br />
　　【按】两目黯黑句下缓中补虚四字当在不能饮食之下必是写之譌当移之<br />
　　肺痿肺痈欬上气第七<br />
　　问曰病欬逆衇之何以知此为肺痿肺痈当有脓血吐之则死其衇何类师曰寸口衇【微浮】而数【微浮】则为风数则为热【微浮】则汗出数则恶寒风中于卫呼气不入热过于荣吸而不出风伤皮毛热伤血衇风舍于肺其人则咳口干喘满咽燥不渴时唾浊沫时时振寒热之所过血为之凝滞畜结痈脓吐如米粥始萌可救脓成则死【按】肺痈之上当有肺痿二字不然本文论肺痿之义则无着落必是脱简当补之衇微之三微字当是三浮字始与文气相属当改之<br />
　　【大火】逆上气咽喉不利止逆下气者麦门冬汤主之【按】大逆上气之大字当是火字文义病药始相属当改之<br />
　　腹满寒疝宿食第十<br />
　　腹满时减复如故此为寒当与温药宜厚朴生姜甘草半夏人参汤主之<br />
　　【按】此篇无治虚寒腹满之方当与温药之下当有宜厚朴生姜甘草半夏人参汤主之十四字必是脱简阅伤寒论太隂篇自知当补之<br />
　　病者痿黄【躁燥】而不渴【胸胃】中寒实而利不止者死<br />
　　【按】躁而不渴当是燥而不渴文气通顺胸中寒实当是胃中寒实若是胸中寒实如何曰下利不止者死当改之<br />
　　【其衇数而乃状如弓按之不移衇数者】衇紧大而迟者必心下坚当下其寒衇大而紧者阳中有隂可下之<br />
　　【按】其衇数而紧乃状如弓按之不移衇数者之十九字当是衍文阅伤寒论辨衇法自知删之当下其寒四字当在必心下坚之下文义始属当移之<br />
　　脇下【偏满】痛发热其衇紧此寒也以温药下之宜大黄附子汤<br />
　　【按】脇下偏痛之偏字当是满字当改之<br />
　　按之心下满痛有潮热者此为实也当下之宜大柴胡汤<br />
　　【按】按之心下满痛之下当有有潮热三字若无此三字则不当与大柴胡汤当补之<br />
　　腹痛衇而紧则卫气不行即恶寒紧则不欲食邪正相抟即为寒疝绕脐痛苦发则【白自】汗出手足厥冷【其衇沉紧者】大乌头煎主之<br />
　　【按】此条衇重出下条有证无衇其衇沉紧者五字当在下条里急之下然衇而紧是劲急之甚当属寒疝之重者其白汗之白字当是自字改之下条其衇沉紧是里痛之衇当属寒疝之轻者当移之<br />
　　寒疝腹中痛及脇痛里急其衇沉紧者当归生姜羊肉汤主之<br />
　　【按】脇痛里急之下当有上条其衇沉紧四字<br />
　　寒疝腹中痛逆冷手足不仁若身疼痛炙刺诸药不能治【抵当】乌头桂枝汤主之<br />
　　【按】抵当二字衍文也<br />
　　问曰人病有宿食何以别之师曰寸口衇浮而大按之反濇尺中亦【微大】而濇故知有宿食大承气汤主之【按】尺中亦微而濇之微字当按伤寒论作大字是当改之<br />
　　五藏风寒积聚第十一<br />
　　肺中风者口燥而喘【身头】运而重冒风而肿胀<br />
　　【按】身运而重当是头运而身重冒而肿胀当是冒风而肿胀乃与文义始为相属当改之补之<br />
　　肝中寒者【两臂不举舌本燥】喜太息胸中痛不得转侧食则吐【而汗出】也<br />
　　【按】两臂不举舌本燥二句而汗出三字文义不属必是错简不可为后世法不释<br />
　　肝着其人常欲蹈其胸上先未苦时但欲饮热【旋覆花汤主之】<br />
　　【按】旋覆花汤主之六字与肝着之病不合当是衍文<br />
　　心伤者其人劳倦即头面赤而下重心中痛而目烦发热当脐跳其衇【沉】此为心藏伤所致也<br />
　　【按】其衇之字当是沉字沉为肾衇文义相属当改之<br />
　　邪哭使魂魄不安者血气少也血气少者属于心心气虚者其人则畏合目欲眠夣逺行而精神离散魂魄妄行隂气衰者为【癫狂】阳气衰者为【狂癫】<br />
　　【按】隂气衰者为癫之癫字当是狂字阳气衰者为狂之狂字当是癫字内经曰重隂者癫重阳者狂当改之<br />
　　趺阳衇浮而濇浮则胃气强濇则小便数浮濇相抟大便则坚其脾为约麻子仁丸主之<br />
　　【按】此条注详见伤寒论阳明篇内故不复释<br />
　　问曰病有积有聚有【防漀】气何谓也师曰积者藏病也终不移聚者府病也发作有时展转痛移为可治【防漀】气者脇下痛按之则愈复发为【防漀】气诸积大法衇来细而附骨者乃积也寸口积在胸中微出寸口积在喉中闗上积在脐傍上关上积在心下微下闗积在少腹尺中积在气冲衇出左积在左衇岀右积在右衇两岀积在中央各以其部处之<br />
　　【按】防作漀解见首篇<br />
　　惊悸吐衄下血胸满瘀血第十二<br />
　　病人面无血色无寒热衇【沉浮】者衄衇【浮沉】弱手按之絶者下血烦欬者必吐血<br />
　　【按】衇沉当是衇浮衇浮当是衇沉文义始属当改之<br />
　　寸口衇而大则为减大则为芤减则为寒芤则为虚寒虚相抟此名曰革妇人则半产漏下男子则亡血【按】此条注详见伤寒辨衇篇内故不复释<br />
　　心气【不足有余】吐血衄血泻心汤主之<br />
　　【按】心气不足二字当是有余二字若是不足如何用此方治之当改之<br />
　　痰饮欬第十三<br />
　　夫病人饮水多必暴喘满凡食少饮多水停心下甚者则悸微者短气【衇双者寒也皆大下裹虚衇偏者饮也】<br />
　　【按】微者短气句下古本有衇双者寒也诸句文义不属另分一条在本门二十七条之次<br />
　　假令【瘦病】人脐下有悸吐涎沫而【癫巅】此水也五苓散主之<br />
　　【按】瘦人之瘦字当是病字癫之癫字当是巅字巅者头也文义始属当改之<br />
　　夫心下有留饮其人背寒冷如掌大留饮者脇下痛引缺盆欬则转甚胸中有留饮其人短气而【渇喘】四肢歴节痛【衇沉者有留饮】<br />
　　【按】此条古本于四肢歴节痛之下有衇沉者有留饮一句当另为一条始合论衇之义短气而渴之渴字当是喘字四肢上当有缺文<br />
　　病者衇伏其人欲自利利反快此为留饮欲去故也虽利心下续坚满甘遂半夏汤主之<br />
　　【按】心下续坚满句下此为留饮欲去故也八字当在利反快之下此传写之譌当移之<br />
　　水在心心下坚筑短气恶水不欲饮水在肺吐涎沫欲饮水水在脾少气身重水在肝脇下支满而痛水在肾【心脐】下悸<br />
　　【按】心下悸之心字当是脐字当改之<br />
　　支饮【胸腹】满者厚朴大黄汤主之<br />
　　【按】支饮胸满之胸字当是腹字若是胸字无用承气汤之理当改之<br />
　　衇【数迟】有寒饮冬夏难治<br />
　　【按】衇数之数字当是迟字始与寒饮之理合当改之<br />
　　欬逆倚息不得卧小青龙汤主之青龙汤【下汗】已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲<br />
　　【按】小青龙汤下已之下字当是汗字盖大小青龙汤皆汗剂也当改之<br />
　　消渴小便利淋第十四<br />
　　厥隂之为病消渴气上冲心心中疼热饥而不欲食食即吐蚘下之利不止<br />
　　【按】此条是伤寒论厥隂经正病与杂病消渴之义不同必是错简<br />
　　寸口衇浮而迟浮即为虚迟即为劳虚则卫气不足劳则荣气竭<br />
　　【按】此条当在虚劳篇中错简在此<br />
　　趺阳衇浮而数浮即为气数即消谷而大便坚气盛则溲数溲数即坚坚数相抟即为消渴<br />
　　【按】而大坚句不成文大字下当有便字当补之水气病第十五<br />
　　【少隂衇紧而沉沉则为水小便即难】衇得诸沉者当责有水身体肿重<br />
　　【按】衇得诸沉者一条乃始论水气病之衇当列于篇首但古本衇得诸沉之上有少隂衇紧而沉四句文义不属并有脱简不释且删之<br />
　　夫水病人目下有卧蚕面目鲜泽衇伏其人消渴【病水腹大小便不利共衇沉絶者有水可下之】<br />
　　【按】其人消渴之下古本有病水腹大小便不利其衇沉絶者有水可下之四句与上文义不属当另分为一条在本门五条之次始合里水衇证<br />
　　里水者一身面目黄肿其衇沉小便不利故令病水假如小便自利此亡津液故令渴也【越婢加术汤主之按】越婢加术汤主之七字当在后太阳病衇浮而紧条内发汗即愈之下文义始属必是错简在此观其里有水之之文岂有用越婢加术汤发表之药自可知也<br />
　　心水者其身重而少气不得卧烦而躁【其人隂肿按】其人隂肿四字当在肾水条内错简在此当移之<br />
　　肾水者其腹大脐肿腰痛不得溺隂下湿如牛鼻上汗其足逆冷面反瘦其人隂肿<br />
　　【按】面反瘦之下当补上条其人隂肿四字<br />
　　师曰寸口衇迟而濇迟则为寒濇为血不足趺伤衇微而迟微则为气迟则为寒寒气不足则手足逆冷手足逆冷则荣卫不利荣卫不利则腹满肠鸣相逐气转膀胱荣卫俱劳阳气不通即身冷隂气不通即骨疼阳气前通则恶寒隂气前通则痹不仁隂阳相得其气乃行大气一转其气乃散实则失气虚则遗溺名曰气分桂枝去芍药加麻黄附子细辛汤主之<br />
　　【按】名曰气分之下当补入下条桂枝去芍药加麻黄附子细辛汤主之十五字<br />
　　【气分心下坚大如盘邉如旋杯水饮所作】桂枝去芍药加麻黄附子细辛汤主之<br />
　　【按】气分心下坚大如盘边如旋杯水饮所作之十六字当是衍文观心下坚之本条自知桂枝去芍药加麻黄附子细辛汤主之十五字当在上条气分之下文气始属正是气分之治法必是错简在此当移之<br />
　　衇浮而洪浮则为风洪则为气风气相抟风强则为隠疹身体为痒痒为泄风久为痂癞气强则为水难以俯仰风气相击身体【洪浮】肿汗岀乃愈恶风则虚此为风水不恶风者小便通利上焦有寒其口多涎【此为黄汗按】身体洪肿之洪字当是浮字改之此为黄汗四字当是衍文<br />
　　太阳病衇浮而紧法当骨节疼痛反不疼身体反重而痠其人不渴汗出即愈此为风水恶寒者此为极虚发汗得之渴而不恶寒者此为皮水身肿而冷状如周痹胸中窒不能食反聚痛暮躁不得眠此为黄汗痛在骨节欬而喘不渴者此为【脾肺】胀其状如肿发汗即愈越婢加术汤主之然诸病此者渴而下利小便数者皆不可发汗<br />
　　【按】脾胀之脾字当是肺字改之发汗即愈之下当补入前条之越婢加术汤主之七字<br />
　　【裹皮】水越婢加术汤主之甘草麻黄汤亦主之<br />
　　【按】里水之里字当是皮字岂有里水而用麻黄之理当改之<br />
　　【厥而】皮水者蒲灰散主之<br />
　　【按】厥而二字当是衍文<br />
　　水之为病其衇沉小属少隂浮者为风无水虚胀者为【气风】水发其汗即已衇沉者宜麻黄附子汤浮者宜杏子汤<br />
　　【按】为气水之气字当是风字若是气字则无发汗之理且通篇并无气水之病当改之<br />
　　黄疸病第十六<br />
　　腹满【舌身】痿黄躁不得睡属黄家<br />
　　【按】舌痿黄之舌字当是身字当改之<br />
　　黄疸病小便不利者茵陈五苓散主之<br />

                    <br>
                        　　【按】黄疸病之下当有小便不利者五字茵陈五苓散方有着落当补之<br />
　　呕吐哕下利第十七<br />
　　吐后渴欲饮水而贪饮者兼【主】微风衇紧头痛【文蛤汤主之】<br />
　　【按】文蛤汤主之五字当在头痛之下文义始属当移之兼主之主字衍文也<br />
　　问曰病人衇数数为热当消谷引食而反吐者何也师曰以发其汗令阳气微膈气虚衇乃数数为客热不能消谷胃中虚冷故也衇者虚也胃气无余朝食暮吐变为胃反寒在于上医反下之今衇反故名曰虚【按】问曰病人衇数至胃中虚冷故也等句已详伤寒论阳明篇内错简在此且与衇者虚也文义不属<br />
　　趺阳衇浮而濇浮则为虚【虚濇】则伤脾脾伤则不磨朝食暮吐暮食朝吐宿谷不化名曰胃反衇紧而濇其病难治<br />
　　【按】虚则伤脾之虚字应是濇字当改之<br />
　　下利手足厥冷无衇者炙之不温若衇不还反微喘者死【少隂负趺阳者为顺也】<br />
　　【按】此条反防喘者死之下有少隂负趺阳者为顺也一句文义不属其注已详见伤寒论辨衇篇内不复释<br />
　　下利清谷不可攻其表汗岀必胀满<br />
　　【按】此条注详见伤寒论太隂篇内故不复释<br />
　　下利衇沉而迟其人面少赤身有微热下利清谷者必郁冒汗岀而解病人必微厥所以然者其面戴阳下虚故也<br />
　　【按】此条注详见伤寒论厥隂篇内故不复释<br />
　　下利腹胀满身体疼痛者先温其里乃攻其表温里宜四逆汤攻表宜桂枝汤<br />
　　【按】此条注详见伤寒论太隂篇内故不复释<br />
　　下利后更烦按之心下濡者为虚烦也栀子豉汤主之【按】此条注详见伤寒论太阳中篇故不复释<br />
　　跌蹶手指臂肿转筋隂狐疝蚘虫病第十九<br />
　　蚘厥者当吐蚘今病者静而复时烦【此非】为藏寒蚘上入膈故烦须臾复止得食而呕又烦者蚘闻食臭岀其人当自吐蚘蚘厥者乌梅丸主之<br />
　　【按】此为藏寒之此字当是非字若是此字何以辨寒厥当改之<br />
　　妇人产后病第二十一<br />
　　产后七八日无太阳证少腹坚痛此恶露不尽热在里结在膀胱也不大便烦躁发热切衇微实【再倍】发热日晡时烦躁者不食食则谵语至夜即愈宜大承气汤主之<br />
　　【按】热在里结在膀胱也之八字当在本条上文恶露不尽之下未有大承气汤下膀胱血之理当移之再倍二字当是衍文<br />
　　产后中风病痉者发热面正赤喘而头痛竹叶汤主之【按】产后中风之下当有病痉者三字始与方合若无此三字则人参附子施之于中风发热可乎而又以竹叶命名者何所谓也且方内有颈项强用大附子之文本篇有证无方则可知必有脱简当补之<br />
　　妇人杂病第二十二<br />
　　妇人之病因虚积冷结气为诸经水断絶至有歴年血寒积结胞门寒伤经络凝坚在上呕吐涎唾久成肺痈形体损分在中盘结绕脐寒疝或两脇疼痛与藏相连或结热中痛在闗元衇数无疮肌若鱼鳞时着男子非止女身在下【来未】多经候不匀令隂掣痛少腹恶寒或引腰脊下根气街气冲急痛膝胫疼痛奄忽冒状如厥癫或有忧惨悲伤多嗔非有鬼神此皆带下久则羸瘦衇虚多寒三十六病千变万端审衇隂阳虚实紧行其针药治危得安其虽同病衇各异源子当辨记勿谓不然<br />
　　【按】在下来多之来字当是未字本条皆经水断絶之病若系来多则与上文不合与下文经候不匀亦不合当改之又本条内此皆带下四字当在非有鬼神之下文义始属当移之<br />
　　妇人藏躁喜悲伤欲哭象如神灵所作数欠伸甘草小麦大枣汤主之<br />
　　【按】甘草小麦大枣汤方义未详必是譌错<br />
　　问曰妇人年五十所病下【利血】数十日不止暮即发热少腹里急腹满手掌烦热唇口干燥何也师曰此病属带下何以故曾经半产瘀血在少腹不去何以知之其证唇口干燥故知之当以温经汤主之<br />
　　【按】所病下利之利字当是血字文义始属当改之<br />
　　带下经水不利少腹满痛经一月【再不】见者土根散主之<br />
　　【按】再字当是不字若是再字一月两来与上文不利不合当改之<br />
　　寸口衇而大则为减大则为芤减则为寒芤则为虚寒虚相抟此名曰革妇人则半产漏下旋覆花汤主之<br />
　　【按】此条详在伤寒论辨衇法篇错简在此旋覆花汤主之一句亦必是错简半产漏下则气已下陷焉有再用旋覆花下气之理<br />
　　妇人中风七八日续来寒热发作有时经水适断此为热入血室其血必结故使如疟状发作有时小柴胡汤主之<br />
　　【按】此条注详见伤寒论少阳篇内故不复释<br />
　　妇人伤寒发热经水适来昼日明了暮则讝语如见鬼状者此为热入血室治之无犯胃气及上二焦必自愈【按】此条注详见伤寒论少阳篇内故不复释<br />
　　妇人中风发热恶寒经水适来得之七八日热除衇迟身凉和胸脇满如结胸状讝语此为热入血室也当刺期门随其实而泻之<br />
　　【按】此条注详见伤寒论少阳篇内故不复释<br />
　　阳明病下血讝语者此为热入血室但头汗岀当刺期门随其实而泻之濈然汗岀则愈<br />
　　【按】此条注详见伤寒论阳明篇内故不复释<br />
　　胃气下泄隂吹而正喧此谷气之实也【膏髪煎导之】长服诃黎勒丸<br />
　　【按】膏发煎导之五字当是衍文此谷气之实也之下当有长服诃黎勒丸之六字后隂下气谓之气利用诃黎勒散前隂下气谓之隂吹用诃黎勒丸文义始属盖诃黎勒丸以诃黎勒固下气之虚以厚朴陈皮平谷气之实药病相合此方错简在杂疗篇内下小儿疳虫蚀齿一方杀虫解毒或另有小儿门或列在杂方内兹列于妇人杂病之末亦错简也<br />
　　杂疗第二十三<br />
　　【长服诃黎勒丸方】<br />
　　【按】此方当移在前篇谷气实之下<br />
　　果实菜谷禁忌第二十五<br />
　　食躁【式或】躁方<br />
　　【按】食躁式躁之式字当是或字应改之<br />
　　金匮要畧存疑<br />
　　藏府经络先后第一<br />
　　问曰阳病十八何谓也师曰头痛项腰脊臂脚掣痛隂病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六微微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里防饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流闗节食伤脾胃极寒伤经极热伤络百合狐惑隂阳毒第三<br />
　　论曰百合病者百衇一宗悉致其病也意欲食复不能食常黙黙然欲卧不能卧欲行不能行饮食或有美时或有不用闻食嗅时如寒无寒如热无热口苦小便赤诸药不能治得药则剧吐利如有神灵者身形如和其衇微数每溺时头痛者六十日乃愈若溺时头不痛淅然者四十日愈若溺快然但头者二十日愈其证或未病而预见或病四五日而岀或病二十日或一月微见者各随证治之<br />
　　血痹虚劳第六<br />
　　男子平人衇虚弱细微者善盗汗也<br />
　　奔豚气第八<br />
　　师曰病有奔豚有吐脓有惊怖有火邪此四部病皆从惊发得之<br />
　　腹满寒疝宿食第十<br />
　　寒气厥逆赤丸主之<br />
　　五藏风寒积聚第十一<br />
　　心中风者翕翕发热不能起心中饥食即呕吐<br />
　　惊悸吐衄下血胸满瘀血病第十二<br />
　　火邪者桂枝去芍药加蜀漆牡蛎龙骨救逆汤主之心下悸者半夏麻黄汤主之<br />
　　痰饮欬第十三<br />
　　欬逆倚息不得卧小青龙汤主之青龙汤下已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲冲气即低而反更欬胸满者用苓桂五味甘草汤去桂加干姜细辛以治其欬满欬满即止而更复渴冲气复发者以细辛干姜为热药也服之当遂渴而渴反止者为支饮也支饮者法当冒冒者必呕呕者复内半夏以去其水水去呕止其人形肿者加杏仁主之其证应内麻黄以其人遂痹故不内之若逆而内之者必厥所以然者以其人血虚麻黄发其阳故也若面热如醉此为胃热上冲熏其面加大黄以利之<br />
　　水气病第十五<br />
　　寸口衇浮而迟浮衇则迟迟衇则潜热潜相抟名曰沉趺阳衇浮而数浮衇即热数衇即止热止相抟名曰伏沉伏相抟名曰水沉则络衇虚伏则小便难虚难相抟水走皮肤即为水矣<br />
　　寸口衇而紧则卫气不行即恶寒水不沾流走于肠间<br />
　　问曰病者苦水面目身体四肢皆肿小便不利衇之不言水反言胸中痛气上冲咽状如炙肉当微欬喘审如师言其衇何类师曰寸口衇沉而紧沉则为水紧则为寒沉紧相抟结在闗元始时当微年盛不觉阳衰之后荣衞相干阳损隂盛结寒微动肾气上冲咽喉塞噎脇下急痛医以为流饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈丸下水当时如小差食饮过度肿复如前胸脇苦痛象若奔豚其水扬溢则浮欬喘逆当先攻击冲气令止乃治欬欬止其喘自差先治新病病当在后<br />
　　黄汗之病两胫自冷假令发热此属厯节食已汗岀又身常暮卧盗汗岀者此荣气也若汗岀已反发热者久久其身必甲错发热不止者必生恶疮若身重汗岀已輙轻者久久必身瞤瞤即胸中痛又从腰以上必汗岀下无汗腰髋弛痛如有物在皮中状剧者不能食身疼重烦躁小便不利此为黄汗桂枝加黄耆汤主之黄疸病第十六<br />
　　诸黄猪膏发煎主之<br />
　　呕吐哕下利病第十七<br />
　　下利肺痛紫参丸主之<br />
　　跌蹶手指臂肿转筋隂狐疝蚘虫病第十九<br />
　　师曰病跌蹶其人但能前不能却刺腨入二寸此太阳经伤也<br />
　　病人常以手指臂肿动此人身体瞤瞤者藜芦甘草汤主之<br />
　　问曰病腹痛有虫其衇何以别之师曰腹中痛其衇当沉若反洪大故有蚘虫<br />
　　妇人妊娠第二十<br />
　　师曰妇人得平衇隂衇小弱其人渴不能食无寒热名妊娠桂枝汤主之于法六十日当有此证设有医治逆者却一月加吐下者则絶之<br />
　　妇人懐娠六七月衇发热其胎愈胀腹痛恶寒者少腹如扇所以然者子藏开故也当以附子温其藏妇人懐妊腹中防痛当归芍药散主之<br />
　　妊娠小便难饮食如故当归贝母苦参丸主之<br />
　　妇人伤胎懐身腹满不得小便从腰已下重如有水气状懐身七月太隂当养不养此心气实当刺泻劳宫及闗元小便微利则愈<br />
　　妇人产后第二十一<br />
　　妇人乳中虚烦乱呕逆安中益气竹皮大丸主之产后下利虚极白头翁加甘草阿胶汤主之<br />
　　妇人杂病第二十二<br />
　　妇人陷经漏下黑不解胶姜汤主之<br />
　　杂疗第二十三<br />
　　退五藏虚热四时加减柴胡饮子<br />
　　治伤寒令愈不复紫石寒食散方<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十五<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十六<br />
　　删补名医方论卷一目录<br />
　　独参汤<br />
　　参附汤<br />
　　生衇饮<br />
　　保元汤<br />
　　四君子汤<br />
　　五味异功散<br />
　　六君子汤<br />
　　七味白术散<br />
　　香砂六君子汤<br />
　　当归补血汤<br />
　　佛手散<br />
　　四物汤<br />
　　圣愈汤<br />
　　地骨皮饮<br />
　　犀角地黄汤<br />
　　四生丸<br />
　　当归六黄汤<br />
　　黄耆建中汤<br />
　　双和饮<br />
　　人参养荣汤<br />
　　归脾汤<br />
　　妙香散<br />
　　天王补心丹<br />
　　酸枣仁汤<br />
　　硃砂安神丸<br />
<br />
<br />
<br />
　　御纂医宗金鉴卷二十六目録<br />
　　钦定四库全书<br />
　　御纂医宗金鉴卷二十六<br />
　　删补名医方论卷一<br />
　　古医方得人乃传非人勿言故扁鹊仓公皆称禁方不轻授人诚重之也后汉张机着伤寒杂病论始立众方公之天下故建安以前苦于无方元丰而后虽有局方漫无指归不可为法今博集金匮千金外台诸书及王好古李杲刘完素朱震亨张从政薛已诸方之佳者采录成编然方论始于成无已近代则有吴琨李中梓柯琴汪昂诸家于医方虽各有发明但其间或有择焉未精语焉未详者复推其立方之意综其简要删防补阙归于明显名之曰删补名医方论以昭示来兹云<br />
　　独参汤<br />
　　治元气大虚昬厥衇微欲絶及妇人崩产脱血血晕人参【分两随人随证】<br />
　　须上拣者浓煎顿服待元气渐回随证加减<br />
　　【集注】柯琴曰一人而系一世之安危者必重其权而专任之一物而系一人之死生者当大其服而独用之故先哲于气几息血将脱之证独用人参二两浓煎顿服能挽回性命于瞬息之间非他物所可代也世之用者恐或补住邪气姑少少以试之或加消耗之味以监制之其权不重力不专人何赖以得生乎如古方霹雳散大补丸皆用一物之长而取效最捷于独参汤何疑耶<br />
　　【按】若病兼别因则又当随机应变于独参汤中或加熟附补阳而回厥逆或加生地凉隂而止吐衄或加黄耆固表之汗或加当归救血之脱或加姜汁以除呕吐或加童便以止隂烦或加茯苓令水化津生治消渴泄泻或加黄连折火逆冲上治噤口毒痢是乃相得相须以有成亦何害其为独哉如薛已治中风加人参两许于三生饮中以驾驭其邪此眞善用独参者矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　参附汤<br />
　　治隂阳气血暴脱等证<br />
　　人参　　　　　附子【制】<br />
　　水煎服<br />
　　【注】先身而生谓之先天后身而生谓之后天先天之气在肾是父母之所赋后天之气在脾是水谷之所化先天之气为气之体体主静故子在胞中赖母息以养生气则神藏而机静后天之气为气之用用主动故育形之后资水谷以奉生身则神发而运动天人合德二气互用故后天之气得先天之气则生生而不息先天之气得后天之气始化化而不穷也若夫起居不慎则伤肾肾伤则先天气虚矣饮食不节则伤脾脾伤则后天气虚矣补后天之气无如人参补先天之气无如附子此参附汤之所由立也视二藏虚之微甚参附量为君主二药相须用之得当则能瞬息化气于乌有之乡顷刻生阳于命门之内方之最神捷者也若表虚自汗以附子易黄耆名人参黄耆汤补气兼止汗失血隂亡以附子易生地名人参生地黄汤固气兼救隂寒湿厥汗以人参易白术名术附汤除湿兼温里阳虚厥汗以人参易黄耆名耆附汤补阳兼固表此皆参附汤之转换变化法也医者扩而充之不能尽述其妙<br />
<br />
<br />
<br />
<br />
<br />
<br />
<br />
<br />
<br />
　　生衇饮<br />
　　治热伤元气气短倦怠口渴出汗<br />
　　人参　　　　　麦门冬<br />
　　五味子<br />
　　水煎服<br />

                    <br>
                        　　【注】经云大气积于胸中则肺主之夫暑热伤肺肺伤则气亦伤矣故气短倦怠而喘欬也肺主皮毛肺伤则失其衞防故汗出也热伤元气气伤则不能生津故口渴也是方君人参以补气即所以补肺臣麦冬以清气即所以清肺佐五味以敛气即所以敛肺吴琨云一补一清一敛养气之道备矣名曰生衇以衇得气则充失气则弱李杲谓夏月服生衇饮加黄耆甘草名生衇保元汤令人气力涌出更加当归白芍名人参饮子治气虚喘欬吐血衇血亦虚火可补之例也<br />
<br />
　　保元汤<br />
　　治男妇气虚之縂方也婴儿惊怯痘家虚者最宜黄耆【三钱】　　　人参【二钱】<br />
　　甘草【一钱】　　　肉桂【春夏二三分秋冬六七分】<br />
　　右四味水煎服<br />
　　【集注】柯琴曰昔东垣以此三味能泻火补金培土为除烦热之圣药镇小儿之惊效如桴鼓魏桂岩得之以治痘家阳虚顶陷血虚浆清皮薄发痒难灌难敛者始终用之以为血脱须补气阳生则隂长有起死回生之功故名之为保元也又少佐肉桂分四时之气而增损之谓桂能治血以推动其毒扶阳益气以充达周身血内泣引之出表则气从内托血外散引之归根则气从外防参耆非桂引导不能独树其功桂不得甘草和平气血亦不能绪其条理要非寡闻浅见者能窥其万一也四君中不用白术避其燥不用茯苓恐其渗也用桂而不用四物者以芎之辛散归之湿润芍之酸寒地黄之泥滞故耳如宜升则加升柴宜燥加苓术宜润加当归宜利气加陈皮宜收加芍宜散加芎又表实去耆里实去参中满忌甘内热除桂斯又当理防矣<br />
　　【按】元气者太虚之气也人得之则藏乎肾为先天之气即所谓生气之原肾间动气者是也生化于脾为后天之气即所谓水谷入胃其精气行于衇中之荣气其悍气行于衇外之衞气者是也若夫合先后而言即大气之积于胸中司呼吸通内外周流一身顷刻无间之宗气者是也总之诸气随所在而得名实一元气也保元者保守此元气之谓是方用黄耆保在外一切之气甘草保在中一切之气人参保上中下内外一切之气诸气治而元气足矣然此汤补后天水谷之气则有余生先天命门之气则不足加肉桂以鼓肾间动气斯为备耳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　四君子汤<br />
　　治面色痿白言语轻微四肢无力衇来虚弱者若内伤虚热或饮食难化作酸须加炮姜<br />
　　人参　　　　　白术<br />
　　茯苓　　　　　甘草【各二钱】<br />
　　加姜枣水煎服<br />
　　加木香藿香葛根为七味白术散<br />
　　加陈皮为五味异功散<br />
　　加陈皮半夏为六君子汤<br />
　　加藿香砂仁为香砂六君子汤<br />
　　【集注】张璐曰气虚者补之以甘参术苓草甘温益胃有健运之功具冲和之德故为君子盖人之一生以胃气为本胃气旺则五藏受防胃气伤则百病丛生故凡病久虚不愈诸药不效者惟有益胃补肾两途故用四君子随证加减无论寒热补泻先培中土使药气四逹则周身之机运流通水谷之精微敷布何患其药之不效哉是知四君子为司命之本也吴琨曰夫面色痿白则望之而知其气虚<br />
　　矣言语轻微则闻之而知其气虚矣四肢无力则问之而知其气虚矣衇来虚弱则切之而知其气虚矣如是则宜补气是方也四药皆甘温甘得中之味温得中之气犹之不偏不倚之人故名君子本方加木香藿香葛根名七味白术散治小儿脾虚肌热泄泻作渴以木藿之芳香佐四君入脾其功更捷以葛根甘寒直走阳明解肌热而除渴也<br />
　　【按】本方加陈皮名五味异功散治气虚而兼气滞者再加半夏名六君子汤治气虚而兼痰饮者再加砂仁藿香名香砂六君子汤治气虚而兼呕吐者此皆补中有消导之意也<br />
<br />
<br />
<br />
　　香砂六君子汤<br />
　　治气虚痰饮呕吐痞闷脾胃不和变生诸证者人参【一钱】　　　白术【二钱】<br />
　　茯苓【二钱】　　　甘草【七分】<br />
　　陈皮【八分】　　　半夏【一钱】<br />
　　砂仁【八分】　　　木香【七分】<br />
　　右生姜二钱水煎服<br />
　　【集注】柯琴曰经曰壮者气行则愈怯者着而为病盖人在气交之中因气而生而生气总以胃气为本若脾胃一有不和则气便着滞或痞闷哕呕或生痰留饮因而不思饮食肌肉消瘦诸证蜂起而形消气息矣四君子气分之总方也人参致冲和之气白术培中宫茯苓清治节甘草调五藏胃气既治病安从来然拨乱反正又不能无为而治必举大行气之品以辅之则补者不至泥而不行故加陈皮以利肺金之逆气半夏以疏脾土之湿气而痰饮可除也加木香以行三焦之滞气缩砂以通脾肾之元气而膹郁可开也君得四辅则功力倍宣四辅奉君则元气大振相得而益彰矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　当归补血汤<br />
　　治男妇血虚似白虎证肌热面赤烦渴引饮衇来洪大而虚重按则微<br />
　　当归【二钱】　　　黄耆【一两】<br />
　　水煎服<br />
　　【集注】吴琨曰血实则身凉血虚则身热或以饥困劳役虚其隂血则阳独治故诸证生焉此证纯象白虎但衇大而虚非大而实为辨耳内经所谓衇虚血虚是也五味之中惟甘能补当归味甘而厚味厚则补血黄耆味甘而薄味薄则补气今黄耆多数倍而云补血者以有形之血不能自生生于无形之气故也经言阳生隂长是之谓耳<br />
<br />
<br />
<br />
<br />
　　佛手散<br />
　　治妊娠胎动下血或因伤动子死腹中下血疼痛口噤欲死服此探之不损则痛止已损则立下及横生倒生交骨不开产后血晕昬乱崩中金疮去血过多等证<br />
　　当归【二两或三两】　　川芎【一两】<br />
　　右剉粗末合均每服五钱水一盏酒半盏煎八分热服未效再服<br />
　　加败龟版一具梳发一团名开骨散<br />
　　【注】命名不曰归芎而曰佛手者谓此方治妇人胎前产后诸疾如佛手之神妙也当归川芎为血分之主药性温而味甘辛以温能和血甘能补血辛能散血也古人俱必以当归君川芎或一倍或再倍者盖以川芎辛窜捷于升散过则伤气故宼宗奭曰不可单服久服亦此义也然施之于气郁血凝无不奏效故用以佐当归而收血病之功使瘀去新生血各有所归也血既有所归则血安其部而诸血病愈矣至妊娠胎动胎伤下血非血壅胎伤即血乱妄下服此以探之血乱胎未动者血顺则痛止血壅胎未损者血行痛止则胎因之而安也已动已损者血得顺行则胎亦因之而顺下也横生倒生因用力太早或误服催生之药致气逆血乱亦用此以调之产后崩中金疮亡血昬冒亦用此以补之子死腹中腹痛欲死亦用此以逐之已上诸病皆血病而气不虚者也若夫气虚难产产后血脱唇面黄白少气烦乱动则昬冒若误与此反致立败则必倍加人参速固无形之气以救有形之血也至于交骨难开加龟版梳发下输隂道寒加姜桂热加黄耆汗加桂枝搐加荆穗又当以意消息加减可也<br />
<br />
<br />
　　四物汤<br />
　　治一切血虚血热血燥诸证<br />
　　当归　　　　　熟地【各三钱】<br />
　　川芎【一钱五分】　　　白芍【二钱酒炒】<br />
　　右四味水煎服<br />
　　【集注】张璐曰四物为隂血受病之专剂非调补真隂之的方方书咸谓四物补隂遂以治隂虚发热火炎失血等证害至今又专事女科者咸以此汤随证漫加风食痰气等药纷然杂出其最可恨者不辨热之虚实率加知母黄蘗令人久服而庸工利其有劫病之能咸乐用之殊不知四君子气药治上下失血过多一切血药置而不用独推独参汤童便以固其脱者以有形之血不能速生无形之气所当急固也昔人有言见血休治血必先调其气又云四物汤不得补气药不能成阳生隂长之功诚哉言也然此汤伤寒火邪解后余热留于血分至夜微热不除或合柴胡或加桂枝靡不应手辄效不可没其功也<br />
　　柯琴曰经云心生血肝藏血故凡生血者则究之于心调血者当求之于肝也是方乃肝经调血之专剂非心经生血之主方也当归甘温和血川芎辛温活血芍药酸寒敛血地黄甘平补血四物具生长收藏之用故能使荣气安行经隧也若血虚加参耆血结加桃仁红花血闭加大黄芒消血寒加桂附血热加芩连欲行血去芍欲止血去芎随所利而行之则又不必拘拘于四矣若妇人数脱其血故用以调经种子如遇血崩血晕等证四物不能骤补而反助其滑脱则又当补气生血助阳生隂长之理盖此方能补有形之血于平时不能生无形之血于仓卒能调隂中之血而不能培真隂之本为血分立法不专为女科套剂也王好古治妇女不论内伤外感胎前产后随证加二味于四物中名曰六合未免任意牵强<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　圣愈汤<br />
　　治一切失血过多隂亏气弱烦热作渴睡卧不宁等证<br />
　　四物汤加　　　人参<br />
　　黄耆<br />
　　一方去芍药<br />
　　右水煎服<br />
　　【集注】柯琴曰经云隂在内阳之守也阳在外隂之使也故阳中无隂谓之孤阳隂中无阳谓之死隂朱震亨曰四物皆隂行天地闭塞之令非长养万物者也故四物加知蘗久服便能絶孕谓嫌于无阳耳此方取参耆配四物以治隂虚血脱等证盖隂阳互为其根隂虚则阳无所附所以烦热燥渴气血相为表里血脱则气无所归所以睡卧不宁然隂虚无骤补之法计在培隂以藏阳血脱有生血之机必先补气此阳生隂长血随气行之理也故曰隂虚则无气无气则死矣此方得仲景白虎加人参之义而扩充者乎前辈治隂虚用八珍十全卒不获效者因甘草之甘不达下焦白术之燥不利肾隂茯苓渗泄碍乎升生肉桂辛热动其虚火此六味皆醇厚和平而滋润服之则气血疏通内外调和合于圣度矣<br />
<br />
<br />
<br />
<br />
<br />
<br />
<br />
<br />
<br />
<br />
　　地骨皮饮<br />
　　治隂虚火旺骨蒸发热日静夜剧者妇人热入血室胎前发热者<br />
　　四物汤加　　　地骨皮<br />
　　牡丹皮【各三钱】<br />
　　水煎服<br />
　　【集注】柯琴曰隂虚者阳往乘之发热也当分三隂而治之阳邪乘入太隂脾部当补中益气以升举之清阳复位而火自熄也若乘入少隂肾部当六味地黄丸以对待之壮水之主而火自平也乘入厥隂肝部当地骨皮饮以凉补之血有所藏而火自安也四物汤为肝家滋隂调血之剂加地骨皮清志中之火以安肾补其母也加牡丹皮清神中之火以凉心泻其子也二皮凉而不润但清肝火不伤脾胃与四物加知蘗之湿润而苦寒者不同也故逍遥散治肝火之郁于本藏者也本郁达之顺其性也地骨皮饮治阳邪之乘于肝藏者也客者除之勿纵寇以遗患也二方皆肝家得力之剂<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　犀角地黄汤<br />
　　治热伤吐衄便血妇人血崩赤淋<br />
　　生犀角　　　　生地黄<br />
　　白芍　　　　　牡丹皮<br />
　　右四味先用三物水煎去滓入生犀汁热服<br />
　　【注】吐血之因有三曰劳伤曰努伤曰热伤劳伤以理损为主努伤以去瘀为主热伤以清热为主热伤阳络则吐衄热伤隂络则下血是汤治热伤也故用犀角清心去火之本生地凉血以生新血白芍敛血止血妄行丹皮破血以逐其瘀此方虽曰清火而实滋隂虽曰止血而实去瘀瘀去新生阴滋火熄可为探本穷源之法也若心火独盛则加黄芩黄连以泻热血瘀胸痛则加大黄桃仁以逐瘀也<br />
<br />
<br />
　　四生丸<br />
　　治阳盛隂虚血热妄行或吐或衄者<br />
　　生地黄　　　　生柏叶<br />
　　生荷叶　　　　生艾叶【各等分】<br />
　　右四味捣烂为丸如鸡子大每服一丸滚汤化服<br />
　　【集注】柯琴曰隂虚而阳无所附则火炎上焦阳盛则阳络伤故血上溢于口鼻也凡草木之性生者凉而熟之则温熟者补而生者泻四味皆清寒之品尽取其生者而捣烂为丸所以全其水气不经火煮更远于火令矣生地多膏清心肾而通血衇之源柏叶西指清肺金而调荣衞之气艾叶芳香入脾胃而擅去瘀生新之权荷叶法震入肝家而和藏血摄血之用五志之火既清五藏之隂安堵则隂平阳秘而血归经矣是方也可暂用以遏妄行之热血如多用则反伤荣盖血得寒则瘀血不散而新血不生也设但知清火凉血而不用归脾养荣等剂以善其后鲜有不绵连岁月而毙者非立法之不善妄用者之过耳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　当归六黄汤<br />
　　治隂虚有火令人盗汗者<br />
　　当归　　　　　生地<br />
　　熟地　　　　　黄耆<br />
　　黄芩　　　　　黄连<br />
　　黄蘗<br />
　　右水煎服<br />
　　【注】寤而汗出曰自汗寐而汗出曰盗汗隂盛则阳虚不能外固故自汗阳盛则隂虚不能中守故盗汗若隂阳平和之人衞气昼则行阳而寤夜则行隂而寐隂阳既济病安从来惟隂虚有火之人寐则衞气行隂隂虚不能济阳阳火因盛而争于隂故隂液失守外走而汗出寤则衞气复行出于表隂得以静故汗止矣用当归以养液二地以滋隂令隂液得其养也用黄芩泻上焦火黄连泻中焦火黄蘗泻下焦火令三火得其平也又于诸寒药中加黄耆庸者不知以为赘品且谓阳盛者不宜抑知其妙义正在于斯耶盖阳争于隂汗出荣虚则衞亦随之而虚故倍加黄耆者一以完已虚之表一以固未定之隂经曰隂平阳秘精神乃治此之谓与<br />
　　【集注】吴琨曰杂证盗汗与伤寒盗汗不同伤寒是半表半里之邪未尽杂证则隂虚有火而已彼以和表为主此以救隂为急故以补隂之品佐泻火之药明者辨之<br />
<br />
<br />
<br />
<br />
<br />
<br />
<br />
　　黄耆建中汤<br />
　　治虚劳里急悸衄腹中痛夜梦失精四肢痠痛手足烦热咽干口燥诸不足诸证<br />
　　黄耆　　　　　胶饴<br />
　　白芍　　　　　甘草<br />
　　桂枝　　　　　生姜<br />
　　大枣<br />
　　右七味水煎服<br />
　　【集注】喻昌曰虚劳而至于亡血失精津液枯槁难为力矣内经于鍼砭所莫治者调以甘药金匮遵之而立黄耆建中汤急建其中气俾饮食增而津液旺以至充血生精而复其真隂之不足但用稼穑作甘之本味而酸辛咸苦在所不用盖舍此别无良法也然用法贵立于无过之地不独呕家不可用建中之甘即微觉气滞更当虑甘药太过令人中满也至大建中则大建其中之阳小建中则小小建立之义理中则燮理之义治中则分治之义补中温中何莫非先中州之义縁伤寒外邪逼入于内法难尽用仲景但于方首以小之一字微示其意至金匮始尽建中之义后人引伸触类制乐令建中汤十四味建中汤曲畅建中之防学者心手之间所当防其大义也<br />
<br />
<br />
<br />
<br />
<br />
<br />
<br />
<br />
<br />
<br />
　　双和饮<br />
　　治大病之后虚劳气乏补血益气不热不冷温而调之<br />
　　白芍【二钱】　　　黄耆【一钱半炙】<br />
　　甘草【七分炙】　　　中桂【七分】<br />
　　当归【一钱】　　　熟地黄【一钱】<br />

                    <br>
                        　　川芎【七分】<br />
　　生姜三片大枣二枚水二盏煎一盏温服<br />
　　【注】此汤乃李杲以黄耆建中汤减饴糖合四物之方也黄耆建中治虚劳不足是从脾胃中化生血气此则直补隂血兼之温养阳气所以减饴糖之甘加纯隂之品名曰双和也地骨皮饮其意在凉血热故佐二皮以清之圣愈汤其意在救血脱故佐参耆以补之双和饮其意在温养血气故佐耆桂炙草以温之经曰形不足者温之以气是也<br />
<br />
　　人参养荣汤<br />
　　治脾肺俱虚发热恶寒肢体瘦倦食少作泻等证若气血虚而变见诸证弗论其病其衇但用此汤诸证悉退<br />
　　人参　　　　　白术<br />
　　茯苓　　　　　甘草<br />
　　黄耆　　　　　陈皮<br />
　　当归　　　　　熟地<br />
　　白芍　　　　　桂心<br />
　　远志　　　　　五味子<br />
　　右十二味加姜三片枣二枚水煎服<br />
　　【集注】柯琴曰古人治气虚以四君子治血虚以四物气血俱虚者以八珍更加黄耆肉桂名十全大补宜乎万举万当也而用之有不获效者盖补气而不用行气之品则气虚之甚者几无气以运动补血而仍用行血之物则血虚之甚者更无血以流行故加陈皮以行气而补气者悉得効其用去川芎行血之味而补血者因以奏其功此善治者祗一加一减便能转旋造化之机也然气可召而至血易亏而难成苟不有以求其血衇之主而养之则荣气终归不足故倍人参为君而佐以远志之苦先入心以安神定志使甘温之品始得化而为血以奉生身又心苦缓必得五味子之酸以收敛神明使荣行衇中而流于四藏名之曰养荣不必仍十全之名而收效有如此者<br />
<br />
<br />
<br />
<br />
<br />
<br />
<br />
　　归脾汤<br />
　　治思虑伤脾或健忘怔忡惊悸盗汗寤而不寐或心脾作痛嗜卧少食及妇女月经不调<br />
　　人参　　　　　龙眼肉<br />
　　黄耆　　　　　甘草<br />
　　白术　　　　　茯苓<br />
　　木香　　　　　当归<br />
　　酸枣仁　　　　远志<br />
　　姜三片水煎服<br />
　　【集注】罗谦辅曰方中龙眼枣仁当归所以补心也参耆术苓草所以补脾也薛已加入远志又以肾药之通乎心者补之是两经兼肾合治矣而特名归脾何也夫心藏神其用为思脾藏智其出为意见神智思意火土合德者也心以经营之久而伤脾以意虑之郁而伤则母病必传之子子又能令母虚所必然也其病则徤忘怔忡怵惕不安之徴见于心也饮食倦怠不能运输手足无力耳目昬眊之证见于脾也故脾阳苟不运心肾必不交彼黄婆者若不为之媒合则已不能摄肾气归心而心隂何所赖以养此取坎填离者所以必归之脾也其药一滋心隂一养脾阳取乎健者以壮子益母然恐脾郁之久思意不通故少取木香之辛且散者以畅气醒脾使能速通脾气以上行心隂脾之所归正在斯耳<br />
　　张璐曰补中益气与归脾同出保元并加归术而有升举胃气滋补脾隂之不同此方滋养心脾鼓动少火妙佐以木香少许调顺诸气畅和心脾世医不谙此理反以木香性燥不用服之多致痞闷减食者以其补药多滞不能输化故耳<br />
<br />
<br />
<br />
　　妙香散<br />
　　治梦遗失精惊悸郁结<br />
　　山药【二两】　　　人参<br />
　　黄耆　　　　　远志【制】<br />
　　茯苓　　　　　茯神【一両】<br />
　　桔梗【三钱】　　　甘草<br />
　　辰砂【一钱另研】　　　麝香【一钱】<br />
　　木香【二钱五分】<br />
　　为末每服二钱酒下<br />
　　【集注】汪昻曰心君火也君火一动相火随之相火寄于肝胆肾之隂虚则精不藏肝之阳强则气不固故精脱而成梦矣山药益隂兼能濇精故以为君人参黄耆用以固气逺志二茯用以宁神神宁气固则精自守其位矣丹砂镇心安魂二香开郁通窍桔梗载诸心药久留膈上甘草调和诸药交和于中是方不以泻火固濇立法但安神固气使精与神气相依而梦少精秘矣<br />
　　【按】朱震亨云主秘藏者肾也司踈泄者肝也二藏有相火而其系上属于心心君火也为物所感则易于动心动则相火翕然随之虽不交防精亦暗流而渗漏矣所以圣人祗是敎人收心养性其防深矣震亨此论至当其平生精力在补隂以制相火深得内经天以阳生隂长地以阳杀隂藏之防近世医者惟知阳生不知隂亦能生惟知隂杀不知阳亦能杀经虽每每指出阳脱隂脱阳絶隂絶皆令人死奈志迷偏见者不回也即此一证老年之人心有所动而相火衰不能翕然随之虽有所梦而无所遗由此可知震亨用黄蘗一味少佐冰片名清心丸独泻相火而治中年相火盛梦遗心悸者屡用屡效也<br />
<br />
<br />
　　天王补心丹<br />
　　治心血不足神志不宁津液枯竭健忘怔忡大便不利口舌生疮等证<br />
　　人参　　　　　酸枣仁<br />
　　当归　　　　　生地黄<br />
　　麦冬　　　　　天冬<br />
　　栢子仁　　　　远志<br />
　　五味子　　　　丹参<br />
　　元参　　　　　白茯苓<br />
　　桔梗<br />
　　右为末炼蜜丸如椒目大白汤下<br />
　　【集注】柯琴曰心者主火而所以主之者神也火盛则神困心藏神补神者必补其心补心者必清其火而神始安补心丹故用生地黄为君取其下足少隂以滋水主水盛可以伏火此非补心之阳乃补心之神耳凡果核之有仁犹心之有神也清气无如栢子仁补血无如酸枣仁以其神存耳参苓之甘以补心气五味之酸以收心气二冬之寒以清气分之火心气和而神自归矣当归之甘以补心血丹参之寒以生心血元参之咸以清血中之火血足而神自藏矣更加桔梗为舟楫逺志为向导和诸药入心而安神明以此养生则百体从令何有健忘怔忡津液干涸舌上生疮大便不利之虞哉<br />
<br />
<br />
<br />
<br />
<br />
<br />
<br />
<br />
<br />
　　酸枣仁汤<br />
　　治虚劳虚烦不得眠<br />
　　酸枣仁【二升】　　　甘草【一两】<br />
　　知母【二两】　　　　白茯苓【二两】<br />
　　川芎【二两】<br />
　　右五味以水八升煮枣仁得六升内药煮取三升分温三服<br />
　　【集注】罗谦辅曰经云肝藏魂人卧则血归于肝又曰肝者罢极之本又曰阳气者烦劳则张罢极必伤肝烦劳则精絶肝伤精絶则虚劳虚烦不得卧明矣枣仁酸平应少阳木化而治肝极者宜收宜补用酸枣仁至二升以生心血养肝血所谓以酸收之以酸补之是也顾肝郁欲散散以川芎之辛散使辅枣仁通肝调荣又所谓以辛补之也肝急欲缓缓以甘草之甘缓使防川芎疏泄过急此所谓以土葆之也然终恐劳极则火发伤隂阳旺阳分不行于隂而仍不得眠故佐知母崇隂水以制火茯苓利阳水以平隂将水壮而魂自宁火清而神且静矣此治虚劳肝极之神方也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　硃砂安神丸<br />
　　治心神昏乱惊悸怔忡寤寐不安<br />
　　硃砂　　　　　　　　【另研】　　　黄连【各半两】<br />
　　当归【二钱】　　　生地黄【三钱】<br />
　　甘草【二钱】<br />
　　右为细末酒泡蒸饼丸如麻子大硃砂为衣每服三十丸卧时津液下<br />
　　【集注】叶仲坚曰经云神气舍心精神毕具又曰心者生之本神之舍也且心为君主之官主不明则精气乱神太劳则魂魄散所以寤寐不安淫邪发梦轻则惊悸怔忡重则痴妄癫狂也硃砂具光明之体色赤通心重能鎭怯寒能胜热甘以生津抑隂火之浮游以养上焦之元气为安神之第一品心若热配黄连之苦寒泻心热也更佐甘草之甘以泻之心主血用当归之甘温归心血也更佐地黄之寒以补之心血足则肝得所藏而魂自安心热解则肺得其职而魄自宁也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十六<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十七<br />
　　删补名医方论卷二目录<br />
　　补中益气汤<br />
　　升阳益胃汤<br />
　　升阳散火汤<br />
　　补脾胃泻阴火升阳汤<br />
　　清暑益气汤<br />
　　清燥汤<br />
　　白术附子汤<br />
　　葛花解酲汤<br />
　　平胃散<br />
　　枳术丸<br />
　　资生丸<br />
　　六味地黄丸<br />
　　桂附地黄丸【附】<br />
　　知蘗地黄丸【附】<br />
　　八味地黄丸<br />
　　资生肾气丸<br />
　　大补阴丸<br />
　　封髓丹<br />
　　虎潜丸<br />
　　滋肾丸<br />
　　琼玉膏<br />
　　龟鹿二仙胶<br />
　　四神丸<br />
　　二神丸<br />
　　五味子散<br />
<br />
<br />
<br />
　　御纂医宗金鉴卷二十七目録<br />
　　钦定四库全书<br />
　　御纂医宗金鉴卷二十七<br />
　　删补名医方论卷二<br />
　　补中益气汤<br />
　　治阴虚内热头痛口渴表热自汗不任风寒衇洪大心烦不安四肢困倦懒于言语无气以动动则气高而喘<br />
　　黄耆　　　　　　人参<br />
　　云术　　　　　　炙甘草<br />
　　陈皮　　　　　　当归<br />
　　升麻　　　　　　柴胡<br />
　　右八味加生姜三片大枣二枚水煎温服<br />
　　【集注】柯琴曰仲景有建中理中二法风木内干中气用甘草饴枣培土以御木姜桂芍药平木而驱风故名曰建中寒水内凝于中气用参术甘草补土以制水佐干姜而生土以御寒故名曰理中至若劳倦形衰气少阴虚而生内热者表证颇同外感惟李杲知其为劳倦伤脾谷气不胜阳气下陷阴中而发热制补中益气之法谓风寒外伤其形为有余脾胃内伤其气为不足遵内经劳者温之损者益之之义大忌苦寒之药选用甘温之品升其阳以达阳春升生之令凡脾胃一虚肺气先絶故用黄耆护皮毛而闭腠理不令自汗元气不足懒言气喘人参以补之炙甘草之甘以泻心火而除烦补脾胃而生气此三味除烦热之圣药也佐白术以健脾当归以和血气乱于胸清浊相干用陈皮以理之且以散诸甘药之滞胃中清气下陷用升麻柴胡气之轻而味之薄者引胃气以上腾复其本位便能升浮以行生长之令矣补中之剂得发表之品而中自安益气之剂赖清气之品而气益培此用药有相须之妙是方也用以补脾使地道卑而上行亦可以补心肺损其肺者益其气损其心者调其荣卫也亦可以补肝木郁则达之也惟不宜于肾阴虚于下者不宜升阳虚于下者更不宜升也凡李杲治脾胃方俱是益气去当归白术加苍术木香便是调中加麦冬五味辈便是清暑此正是医不执方亦是医必有方<br />
　　赵献可曰后天脾土非得先天之气不行此气因劳而下陷于太阴清气不升浊气不降故用升柴以佐参耆是方所以补益后天中之先天也凡脾胃不足喜甘而恶苦喜补而恶攻喜温而恶寒喜通而恶滞喜升而恶降喜燥而恶湿此方得之矣陆丽京曰此为清阳下陷者言之非为下虚而清阳不升者言之也倘人之两尺虚微者或是肾中水竭或是命门火衰若再一升提则如大木将摇而拨其本也<br />
<br />
<br />
　　升阳益胃汤<br />
　　治脾胃虚怠惰嗜卧四肢不收时値秋燥令行湿热方退体重节痛口干舌燥饮食无味大便不调小便频数食不消兼见肺病洒淅恶寒惨惨不乐面色不和<br />
　　活　　　　　独活<br />
　　防风　　　　　柴胡<br />
　　人参　　　　　白术<br />
　　茯苓　　　　　甘草<br />
　　黄耆　　　　　白芍<br />
　　半夏　　　　　黄连<br />
　　泽泻　　　　　陈皮<br />
　　水煎服<br />
　　【集注】吴琨曰脾土虚弱不能制湿故体重节痛不能运化精微故口干无味中气既弱传化失宜故大便不调小便频数也洒淅恶寒肺弱表虚也面色不乐阳气不伸也是方半夏白术能燥湿茯苓泽泻渗之二活防风柴胡能升举清阳之气黄连疗湿热陈皮平胃气参耆甘草以益胃白芍酸收用以和荣而协活柴胡辛散之性盖古人用辛散必用酸收所以防其竣厉犹兵家之节制也<br />
　　【按】人参属补不知君于枳朴中即为补中泻也防辈为散不知佐于参耆中即为补中升也近世之医一见防辈即曰发散不可轻用亦不审佐于何药之中皆因读书未明不知造化别有妙理耳<br />
<br />
<br />
<br />
<br />
<br />
<br />
<br />
　　升阳散火汤<br />
　　治脾阴血虚胃阳气弱春寒不去及过食冷物抑遏少阳清气郁于脾土之中四肢发困热肌热筋骨间热表热如火燎于肌肤扪之烙手并宜服之<br />
　　升麻　　　　　葛根<br />
　　独活　　　　　活<br />
　　白芍　　　　　人参【已上各五钱】<br />
　　甘草【三钱炙】　　　柴胡【三钱】<br />
　　防风【二钱】　　　甘草【二钱生】<br />
　　右防咀如麻豆大每服秤五钱水二盏煎一盏去滓大温服无时忌寒凉之物<br />
　　【集注】吴琨曰经云少火生气天非此火不能生物人非此火不能有生扬之则光遏之则灭今为春寒不去遏郁阳气饮食冷物塡塞至阴以致升生之气几于息矣故用升麻柴胡活独活葛根皆辛温风药以鼓动少阳生气清阳既出上窍则浊阴自归下窍而食物传化自无抑遏之患芍药味酸能泻土中之木人参味甘能补中州之气生甘草能泻郁火于脾从而炙之则健脾胃而和中矣李杲圣于脾胃者其治之也必主于升阳俗医知降而不知升是扑其少火也安望其衞生耶若气不虚本方除人参独活加葱白名火郁汤治同<br />
<br />
<br />
<br />
<br />
<br />
<br />
<br />
<br />
<br />
<br />
　　补脾胃泻阴火升阳汤<br />
　　治饮食伤胃劳倦伤脾脾胃一虚阳气下陷阴火乘之时値夏令当从此治<br />
　　黄耆　　　　　苍术【泔浸炒】<br />
　　甘草【炙】　　　　活【一两】<br />
　　升麻【八钱】　　　柴胡【两半】<br />
　　黄连【五钱酒炒】　　　黄芩【炒】<br />
　　人参【七钱】　　　石膏【少许长夏微用过时去之】<br />
　　每服五钱姜枣煎服<br />
　　【集注】汪昻曰李杲云脾胃一伤阳气日损脾胃之清气下陷浊阴之火得以上乘是有秋冬而无春夏也惟以气味薄之风药升发阳气佐以苦寒之品泻阴中火则阴不病阳气伸矣是方参耆术草以补脾胃也佐活升柴以助阳升佐石膏芩连以泻阴火假令不能食而瘦乃夲病也右关衇缓弱乃夲衇也或夲衇兼见衇夲证兼见四肢满闭淋溲便难转筋一二证此肝之脾胃病也当加风药以泻肝木衇兼见洪大证兼见肌热烦热面赤一二证此心之脾胃病也当加泻心火之药衇兼见浮濇证兼见短气气上喘咳痰盛皮澁一二证此肺之脾胃病也当加泻肺及补气之药衇兼见沉细证兼见善欠善恐一二证此肾之脾胃病也当加泻肾水及泻阴火之药所以言此者欲人知百病皆从脾胃而生处方者当从此法加时令药也<br />
<br />
<br />
<br />
<br />
<br />
<br />
<br />
<br />
　　清暑益气汤<br />
　　长夏湿热蒸炎四肢困倦精神减少身热气高烦心便黄渴而自汗衇虚者此方主之<br />
　　人参　　　　　黄耆<br />
　　甘草　　　　　白术<br />
　　神麯　　　　　五味子<br />
　　青皮　　　　　升麻<br />
　　干葛　　　　　麦冬<br />
　　黄蘗　　　　　泽泻<br />
　　广橘皮　　　　苍术【钱半】<br />
　　当归<br />
　　姜三片枣二枚去核水煎服<br />

                    <br>
                        　　【集注】吴琨曰暑令行于夏至长夏则兼湿令矣此方兼而治之炎暑则表气易泄兼湿则中气不固黄耆所以实表白术神麯甘草所以调中酷暑横流肺金受病人参五味麦冬所以补肺敛肺清肺经所谓扶其所不胜也火盛则水衰故以黄蘗泽泻滋其化源津液亡则口渴故以当归干葛生其胃液清气不升升麻可升浊气不降二皮可理苍术之用为兼长夏之湿也<br />
　　程应旄曰人知清暑我兼益气以暑伤气也益气不独金能敌火凡气之上腾而为津为液者回下即为肾中之水水气足火淫自却也<br />
<br />
<br />
<br />
<br />
<br />
<br />
<br />
<br />
<br />
　　清燥汤<br />
　　治痿厥之病腰以下痿软不能动行走不正两足欹侧<br />
　　黄连　　　　　黄蘗【酒炒】<br />
　　柴胡【已上各一分】　　麦冬<br />
　　当归身　　　　生地<br />
　　猪苓　　　　　炙甘草<br />
　　神麯【已上各二分】　　人参<br />
　　白茯苓　　　　　升麻【已上各三分】<br />
　　橘皮　　　　　　白术<br />
　　泽泻【已上各五分】　　　苍术【一钱】<br />
　　黄耆【一钱五分】　　　　五味子【九枚】<br />
　　右防咀如麻豆大水二盏半煎一盏去滓空心温服<br />
　　【注】清暑益气汤与此方均治湿暑之剂清暑益气汤治暑盛于湿暑伤气所以四肢困倦精神减少烦渴身热自汗脉虚故以补气为主清暑为兼少佐去湿之品从令气也此方治湿盛于暑湿伤形所以李杲曰六七月之间湿令大行子能令母实湿助热旺而刑燥金絶其寒水生化之源源絶则肾亏痿厥之病作矣故以清暑变为清燥佐泻热利湿之药从邪气也是方即清暑益气汤去葛根者以无暑外侵之肌热也加二苓者专去湿也加黄连生地专泻热也二苓佐二术利水燥湿之力倍连地佐黄蘗救金生水之功多中气益则阴火熄而肺清矣湿热除则燥金肃而水生矣肺清水生则湿热痿厥之病未有不愈者也但此方药味性偏渗泻若施之于冬春水竭髓枯骨痿或非湿热为病者反刦津液其病愈甚则为谬治矣<br />
<br />
<br />
<br />
　　白术附子汤<br />
　　治寒中腹胀满作涎作清涕或多溺足下痛不能任身履地骨乏无力喜睡两丸多冷时作隂阴而痛或妄见鬼状梦亡人腰背胛眼腰脊皆痛<br />
　　白术　　　　　附子【炮去皮脐】<br />
　　苍术　　　　　陈皮<br />
　　厚朴【姜制】　　　半夏【汤洗】<br />
　　茯苓　　　　　猪苓【去皮半两】<br />
　　泽泻　　　　　肉桂【四钱】<br />
　　右剉如麻豆大每服半两水三盏姜三片同煎至一盏去滓食前温服量虚实加减多少<br />
　　【注】李杲云脾胃之证有热中有寒中热中者是火乘土位之病则当上举清阳下消阴火故用补中益气泻阴火升阳等汤寒中者水反侮土之病则当下伐水邪中燥脾湿故用二苓术泽苍陈朴夏更用桂附壮阳胜寒流通血衇寒中之病自可愈也<br />
　　【按】李杲制此方施之于脾胃寒湿内盛胀满多溺涎涕外盛足软腰脊丸痛而气不虚者宜矣若其人中气已虚内外寒湿又盛水来侮土者总不若理中汤加附子苍术茯苓为愈也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　葛花解酲汤<br />
　　治酒客病<br />
　　莲花青皮【三分去穰】　木香【五分】<br />
　　橘皮【去白】　　　白茯苓<br />
　　人参　　　　　猪苓【已上各钱五分】<br />
　　神麯【炒】　　　　泽泻<br />
　　干姜　　　　　白术【已上各二钱】<br />
　　白荳蔲仁　　　葛花<br />
　　砂仁【以上各五钱】<br />
　　右为细末和均每服三钱白汤调下但得微汗酒病去矣不可恃此过饮频服取汗损人天年<br />
　　【注】酒为水谷精液所化体湿性热少饮则能调和气血流畅阴阳内助中气捍御外邪若过饮无度轻则伤人脾胃重则损人神气所以酒困之人昏晕烦乱干呕恶心饮食即吐百体痠软身热头疼嘈杂吞酸胸膈痞塞口燥舌干手足颤摇心神恍惚不思饮食小便浑浊大便溏泻此皆湿热伤形与气也<br />
　　【按】李杲曰酒病者往往以大热大寒下之者是无形元气受病反下有形阴血乖误甚矣大热则伤阴大寒则伤胃元气消亡七神无依折人寿命不然则虚损之病成矣故制此方君葛花佐以辛香之品用神麯佐以快气之品用苓泽佐以甘温之品服后取汗是谓外解肌肉内清阳明令上下内外分消其患使胃中秽为芳变浊为清化泰然和矣<br />
<br />
<br />
<br />
<br />
<br />
<br />
<br />
　　平胃散<br />
　　治湿淫于内脾胃不能克制有积饮痞膈中满者苍术【五觔米泔浸七日】　陈皮【去白】<br />
　　厚朴【各三觔姜汁炒】　　甘草【三十两炙】<br />
　　右为末每服二钱姜汤下日三服或水煎每服五钱<br />
　　【集注】柯琴曰内经以土运太过曰敦阜其病腹满不及曰卑监其病留满痞塞张仲景制三承气汤调胃土之敦阜李杲制平胃散平胃土之卑监培其卑者而使之平非削平之谓犹温胆汤用凉剂温缓而使之和非用温之谓后之注夲草者曰敦阜之土宜苍术以平之卑监之土宜白术以培之若以湿土为敦阜将以燥土为卑监耶不审敦阜属燥卑监属湿之义因不知平胃之理矣二术苦甘皆燥湿健脾之用脾燥则不滞所以能健运而得其平苐二术白者柔而缓苍者猛而悍此取其长于发汗迅于除湿故以苍术为君耳不得以白补苍泻之説为二术拘也厚朴色赤苦温能助少火以生气故以为佐湿因于气之不行气行则愈故更以陈皮佐之甘先入脾脾得补而健运故以炙甘草为使名曰平胃实调脾承气之剂与张洁古取金匮之枳术汤以为丸枳实之峻重于厚朴且无甘草以和之虽倍白术而消伐过于此方昧者以术为补而久服之不思枳实峻削而不宜多服也<br />
<br />
<br />
<br />
<br />
<br />
<br />
<br />
<br />
　　枳术丸<br />
　　治胃虚湿热饮食壅滞心下痞闷<br />
　　白术【二两土蒸】　　　枳实【一两麸炒】<br />
　　右为细末荷叶煨陈米饭为丸如椒目大白汤下<br />
　　【集注】李杲曰白术苦甘温其苦味除胃中之湿热其甘温补脾家之元气多于枳实一倍枳实味苦温泄心下痞闷消胃中所伤此药下胃所伤不能即去须一二时许食乃消化先补虚而后化所伤则不峻厉矣荷叶状如仰盂于卦为震正少阳甲胆之气饮食入胃荣气上行即此气也取之以生胃气更以煨饭和药与术恊力滋养谷气而补脾胃其利大矣若用峻厉之药下之传变诸证不可胜数<br />
<br />
<br />
<br />
<br />
　　资生丸<br />
　　治妇人妊娠三月脾虚呕吐或胎滑不固兼丈夫调中养胃饥能使饱饱能使饥神妙难述<br />
　　人参【三两】　　　茯苓【二两】<br />
　　云术【三两】　　　山药【二两】<br />
　　薏苡仁【两半】　　莲肉【二两】<br />
　　芡实【两半】　　　甘草【一两】<br />
　　陈皮【二两】　　　麦蘖【二两】<br />
　　神麯【二两】　　　白荳蔲【八钱】<br />
　　桔梗【一两】　　　藿香【一两】<br />
　　川黄连【四钱】　　砂仁【两半】<br />
　　白扁豆【两半】　　山查【两半】<br />
　　右十八味为细末炼蜜丸弹子大每服二丸米饮下<br />
　　【集注】罗谦辅曰此方始于缪仲醇以治妊娠脾虚及胎滑盖胎资始于足少阴资生于足阳明故阳明为胎生之夲一有不足则元气不足以养胎又不足以自养故当三月正阳明养胎之候而见呕逆又其甚者或三月或五月而堕此皆阳明气虚不能固耳古方安胎类用芎归不知此正不免于滑是方以参术茯草莲芡山药扁豆薏苡之甘平以补脾元陈皮麯蘖砂蔲藿桔之香辛以调胃气其有湿热以黄连清之燥之既无参苓白术散之补滞又无香砂枳术丸之燥消能补能运臻于至和于以固胎永无滑堕丈夫服之调中养胃名之资生信不虚矣<br />
<br />
<br />
<br />
<br />
<br />
<br />
　　六味地黄丸<br />
　　治肾精不足虚火炎上腰膝痿软骨热痠痛足跟痛小便淋秘或不禁遗精梦泄水泛为痰自汗盗汗亡血消渴头目运耳聋齿摇尺衇虚大者<br />
　　熟地黄【八两】　　山茱萸【四两】<br />
　　白茯苓【三两】　　亁山药【四两】<br />
　　牡丹皮【三两】　　泽泻【三两】<br />
　　右为末炼蜜丸如桐子大空心淡盐汤下<br />
　　【集注】柯琴曰肾虚不能藏精坎宫之火无所附而妄行下无以奉肝木升生之令上絶其肺金生化之源地黄禀甘寒之性制熟则味厚是精不足者补之以味也用以大滋肾阴塡精补髓壮水之主以泽泻为使世或恶其泻肾而去之不知一阴一阳者天地之道一开一阖者动静之机精者属癸阴水也静而不走为肾之体溺者属壬阳水也动而不居为肾之用是以肾主五液若阴水不守则眞水不足阳水不流则邪水泛行故君地黄以密封蛰之夲即佐泽泻以防水道之滞也然肾虚不补其母不导其上源亦无以固封蛰之用山药凉补以培癸水之上源茯苓淡渗以导壬水之上源加以茱萸之酸温借以收少阳之火以滋厥阴之液丹皮辛寒以清少阴之火还以奉少阳之气也滋化源奉生气天癸居其所矣壮水制火特其一端耳<br />
　　【按】五行皆一惟火有二君火相火也君火为心经之火君主一身之火也相火为肾中之火宣布一身之火也使君火无相火则不能宣布诸火以奉生身之夲相火无君火则不能君主诸火以制其妄行之灾故李杲立内伤劳倦火乘土位之论以心火有余用升阳气泻阴火硃砂安神等药而未及心火之不足者以前人已有归脾养心等方也震亨立阳常有余阴常不足之论以肾火有余用补阴补天等药而未及肾火之不足者以前人已有肾气桂附地黄汤丸也依夲方加附子肉桂名桂附地黄丸治两尺衇弱相火不足虚羸少气王冰所谓益火之原以消阴翳者是也加黄蘗知母名知蘗地黄丸治两尺衇旺阴虚火动午热骨痿王冰所谓壮水之主以制阳光者是也经云阴平阳秘精神乃治若阴阳偏胜则疾病丛生夫肾取象乎坎阳藏于阴之藏也不独阴盛阳衰阳畏其阴而不敢附即阴衰阳盛阴难藏阳亦无可依虽同为火不归原而其为病则异也故于肾药中加桂附壮阳胜阴使阳无所畏而自归原矣加知蘗补阴秘阳使阳有所贮而自归藏矣世人但知以桂附引火归原不知以知蘗平阴秘阳举世皆其悮故震亨特立补阴之论以辟以火济火之非而未逹其防者从而诽之良可叹也<br />
<br />
<br />
　　八味地黄丸<br />
　　治命门火衰不能生土以致脾胃虚寒饮食少思大便不实或下元衰惫脐腹疼痛夜多漩溺等证熟地黄【八尔九蒸为度捣膏】　亁山药【四两】<br />
　　山萸肉【四两】　　　白茯苓<br />
　　丹皮　　　　　　泽泻【各三两】<br />
　　肉桂　　　　　　附子【各一两】<br />
　　右八味为末炼蜜丸如桐子大酒下十五丸日再服<br />
　　【集注】赵献可曰君子观象于坎而知肾中具水火之用今人入房而阳易举者阴虚火动也阳事先痿者命门火衰也眞水竭则隆冬不寒眞火熄则盛夏不热是方也熟地山药泽泻丹皮茯苓山萸皆濡润之品所以能壮水之主肉桂附子辛润之物能于水中补火所以能益火之原水火得其养则肾气复矣<br />
　　喻昌曰金匮用八味丸治脚气上入少腹不仁者脚气即阴气少腹不仁即攻心之渐故用之以驱逐阴邪也其虚劳腰痛少腹拘急小便不利则因劳其肾阴气逆于少腹阻遏膀胱之气化小便不能通利故用之温养下焦以收肾气也其短气有微饮者饮亦阴类阻其胸中之阳自致短气故用之引饮下出以安胸中也消渴病饮水一斗小便亦一斗此肾气不能摄水小便恣出源泉有立竭之势故急用以逆折其水也夫肾水下趋之消证肾气不上升之渴证非用是以蛰防封藏蒸动水气舍此曷从治哉后人谓八味丸为治消渴之圣药得其防矣<br />
　　柯琴曰命门之火乃水中之阳夫水体本静而川流不息者气之动火之用也非指有形者言也然火少则生气火壮则食气故火不可亢亦不可衰所云火生土者即肾家之少火游行其间以息相吹耳若命门火衰少火几于熄矣欲暖脾胃之阳必先温命门之火此肾气丸纳桂附于滋阴剂中十倍之一意不在补火而在微微生火即生肾气也故不曰温肾而名肾气斯知肾以气为主肾得气而土自生也且形不足者温之以气则脾胃因虚寒而致病者固痊即虚火不归其原者亦纳之而归封蛰之本矣崔氏加减八味丸以五味之酸收易附子之辛热肾虚而不寒者宜之也千金方于八味外更加元参之咸寒以助熟地而滋肾加芍药之酸寒助丹皮以滋肝总之为桂附加鎻钥耳以之壮水则有余以之益火恐不足也济生方加牛膝车前以治水肿倍茯苓以辅地黄山药茱萸与泽丹车牛等列随证加减允为得法益阴肾气丸于六味外加当归五味柴胡以治目暗不见化裁愈妙矣<br />
<br />
　　资生肾气丸<br />
　　治肾虚脾弱腰重脚肿小便不利腹胀喘急痰盛已成鼓证其效如神<br />
　　熟地黄【四两】　　　白茯苓【三两】<br />
　　牡丹皮【一两】　　　泽泻【一两】<br />
　　亁山药【一两】　　　车前子【一两】<br />
　　山茱萸【一两】　　　牛膝【一两】<br />
　　肉桂【一两】　　　　附子【五钱】<br />
　　右十味蜜和丸每服八十丸空心米饮下<br />
　　【集注】李中梓曰经云诸湿肿满皆属于脾又云其本在肾其末在肺皆聚水也又曰肾者主水胃之关也关门不利故聚水而从其类也肿胀之病诸经虽有无不由于脾肺肾者盖脾主运行肺主气化肾主五液凡五气所化之液悉属于肾五液所行之气悉属于肺转输二藏以制水生金者悉属于脾故肿胀不外此三经也然其治法有内外上下虚实不可不辨也在外则肿越婢汤小青龙汤证也在内则胀十枣丸神祐丸证也在上则喘葶苈大枣汤防已椒目葶苈大黄丸证也在下则小便闭沉香琥珀丸防凿饮子证也此皆治实之法若夫虚者实脾饮此方证也<br />
　　张介宾曰地黄山药丹皮以养阴中之眞水山萸桂附以化阴中之眞气茯苓泽泻车前牛膝以利阴中之滞能使气化于精即所以治肺也补火生土即所以治脾也壮水利窍即所以治肾也补而不滞利而不伐治虚水方更无有出其右者然当因此扩充随证加减若其人因大病之后脾气大虚而病水胀者服此虽无所碍终不见效每熟计之脾气大伤诚非肾药之所能治专用理中汤一两加茯苓一两命火衰者加附子两足冷者加肉桂腹胀甚者加厚朴三大剂而足胫渐消十余剂而腹胀退凡治中年之后脾肾虚寒者悉用此法盖气虚者不可复行气肾虚者不可专利水温补即所以化气塞因塞用之妙顾在用之者何如耳古法治肿不用补剂而用去水等药微则分利甚则推逐如五苓散五淋散五皮散导水茯苓汤之类皆所以利水也如舟车神祐丸濬川散禹功散十枣汤之类皆所以逐水也但察其果系实邪则此等治法仍不可废也<br />

                    <br>
                        <br />
<br />
<br />
<br />
<br />
<br />
<br />
<br />
<br />
　　大补阴丸<br />
　　治阴亏火旺肺痿欬血骨蒸盗汗虚劳之证<br />
　　黄蘗【盐酒炒】　　　　知母【各四两盐水炒】<br />
　　熟地　　　　　　　　【酒蒸】　　　　败龟板【各六两酥炙】<br />
　　猪脊髓和炼蜜为小丸日干每服三钱淡盐汤下<br />
　　【注】朱震亨云阴常不足阳常有余宜常养其阴阴与阳齐则水能制火斯无病矣今时之人过欲者多精血既亏相火必旺眞阴愈竭孤阳妄行而劳瘵潮热盗汗骨蒸欬咯血吐血等证悉作所以世人火旺致此病者十居八九火衰成此疾者百无二三震亨发明先圣千载未发之防其功伟哉是方能骤补眞隂承制相火较之六味功效尤防盖因此时以六味补水水不能遽生以生衇保金金不免犹燥惟急以黄蘗之苦以坚肾则能制龙家之火继以知母之清以凉肺则能全破伤之金若不顾其本即使病去犹恐复来故又以熟地龟板大补其阴是谓培其本清其源矣虽有是证若食少便溏则为胃虚不可轻用<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　封髓丹<br />
　　治梦遗失精及与鬼交<br />
　　黄蘗　　　　　砂仁<br />
　　甘草<br />
　　右蜜为丸每服三钱<br />
　　【集注】赵羽皇曰经云肾者主水受五藏六府之精而藏之又曰肾者主蛰封藏之本精之处也盖肾为坚藏多虚少实因肝木为子偏喜防泄母气厥阴之火一动精即随之外溢况肝又藏魂神魂不摄宜其夜卧鬼交精泄之证作矣封髓丹为固精之要药方用黄蘗为君以其味性苦寒又能坚肾肾职得坚则阴水不虞其泛溢寒能清肃则龙火不至于奋扬水火交摄精有不安其位者乎佐以甘草以甘能缓急泻诸火与肝火之内扰且能使水土合为一家以妙封藏之固若缩砂者以其味辛性温善能入肾肾之所恶在燥而润之者惟辛缩砂通三焦逹津液能内五藏六府之精而归于肾肾家之气内肾中之髓自藏矣此有取于封髓之意也<br />
　　汪昻曰此方加天冬地黄人参名三才封髓丹用天冬补肺以生水地黄补肾以益精用人参补脾从饮食中化生水精也以药有天地人之名而补亦在上下中之分使天地位育参赞居中故曰三才也喻昌曰加黄蘗以入肾滋阴砂仁以入脾行滞甘草以少变天冬黄蘗之苦俾合人参建立中气以伸参两之权殊非好为増益成方之比也<br />
<br />
<br />
<br />
<br />
<br />
<br />
　　虎潜丸<br />
　　治肾阴不足筋骨痿輭不能歩履<br />
　　龟板　　　　　黄蘗【各四两】<br />
　　知母　　　　　熟地【各二两】<br />
　　牛膝【三两五钱】　　　芍药【一两五钱】<br />
　　鎻阳【一两】　　　虎骨【一两】<br />
　　当归【一两】　　　陈皮【七钱五分】<br />
　　右为末煮羯羊肉捣为丸桐子大淡盐汤下<br />
　　【集注】王又原曰肾为作强之官有精血以为之强也若肾虚精枯而血必随之精血交败湿热风毒遂乘而袭焉此不能步履腰酸筋缩之证作矣且肾兼水火火胜烁阴湿热相搏筋骨不用宜也方用黄蘗清阴中之火燥骨间之湿且苦能坚肾为治痿要药故以为君虎骨去风毒健筋骨为臣因高源之水不下母虚而子亦虚肝藏之血不归子病而母愈病故用知母清肺原归芍养肝血使归于肾龟禀天地之阴独厚茹而不吐使之坐鎭北方更以熟地牛膝鎻阳羊肉羣队补水之品使精血交补若陈皮者防血行气兹又有气化血行之妙其为筋骨壮盛有力如虎也必矣道经云虎向水中生以斯为潜之义焉夫是以名之曰虎潜丸叶仲坚曰痿原虽分五藏然其本在肾其标在肺内经云五藏因肺热叶焦发为痿躄又曰阳气内伐水不胜火则骨痿髓虚故足不任身骨痿者生于大热也若视为虚寒而投以桂附多致不救是方以虎名者虎于兽中禀金气之至刚风生一啸特为肺金取象焉其潜之云者金从水养母隐子胎故生金者必丽水意在纳气归肾也龟应北方之象禀阴最厚首常向腹善通任衇能大补眞阴深得夫潜之意者黄蘗味厚为阴中之阴专补肾膀之阴不足能使足膝中气力涌岀故痿家必用二者为君一以固本一以治标恐竒之不去则偶之也熟地塡少阴之精用以佐龟板知母清太阴之气用以佐黄蘗牛膝入肝舒筋归芍佐之肝血有归陈皮疏之气血以流骨正筋柔矣又虑热则生风逗留关节用虎骨所以驱之纯阴无阳不能发生佐鎻阳以温之羊肉为丸补之以味淡盐汤下急于入肾斯皆潜之为义<br />
<br />
<br />
<br />
<br />
<br />
<br />
<br />
<br />
<br />
<br />
　　滋肾丸【又名通关丸】<br />
　　治热在下焦小便癃闭而口不渴者<br />
　　黄蘗【二两酒炒】　　　知母【二两酒浸炒】<br />
　　肉桂【一钱】<br />
　　右为细末熟水丸桐子大每服五十丸空心下<br />
　　【集注】李杲曰小便者足太阳膀胱所主生于肺金肺中伏热水不能生是絶小便之源也渴而小便不通者肺气不得降是也故用清燥金之正化气薄淡渗之药泻火而清肺滋水之化源也若热在下焦而不渴是絶其流而溺不泄也须用气味俱厚阴中之阴药治之素问云无阳则阴无以生无阴则阳无以化又云膀胱者州都之官津液藏焉气化则能岀矣无液癃秘是无阴则阳无以化也须用知蘗大苦寒之剂桂一钱为引服之须臾前阴若刀刺火烧溺如涌泉而愈此证一在上焦气分而渴一在下焦血分而不渴两者之殊至易辨耳柯琴曰水为肾之体火为肾之用人知肾中有水始能制火不知肾中有火始能致水耳盖天一生水一者阳气也即火也气为水母阳为阴根必火有所归斯水有所主故反佐以桂之甘温引知蘗入肾而奏其效此相须之殷亦相制之理也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　琼玉膏<br />
　　治虚劳干欬<br />
　　生地黄【四觔】　　白茯苓【十三两】<br />
　　白蜜【二觔】　　　人参【六两】<br />
　　右以地黄汁同蜜熬沸用绢滤过将参茯为细末入前汁和匀以磁瓶用绵纸十数层加箬叶封瓶口入砂锅内以长流水没瓶颈桑柴火煮三昼夜取出换纸紥口以蜡封固悬井中一日取起仍煮半日汤调服<br />
　　【集注】李中梓曰亁欬者有声无痰火来乘金金极而鸣也此夲元之病非渐渍难以成功若误用苦寒祗伤脾土金反无母故丹溪以地黄为君令水盛则火自息又损其肺者益其气故用人参以鼓生发之元虚则补其母故用茯苓以培万物之夲白蜜为百花之精味甘归脾性润悦肺且缓燥急之火四者皆温良和厚之品诚堪宝重郭机曰起吾沉瘵珍赛琼瑶故有琼玉之名<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　龟鹿二仙胶<br />
　　大补精髓益气养神<br />
　　鹿角【血者十觔】　　　龟板【自败者五觔】<br />
　　枸杞子【甘州者三十两】　人参【十五两】<br />
　　右用铅坛如法熬胶初服酒化一钱五分渐加至三钱空心下<br />
　　【集注】李中梓曰人有三竒精气神生生之本也精伤无以生气气伤无以生神精不足者补之以味鹿得天地之阳气最全善通督衇足于精者故能多滛而寿龟得天地之阴气最具善通任衇足于气者故能伏息而寿二物气血之属味最纯厚又得造化之元微异类有情竹破竹补之法也人参益气枸杞生精佐龟鹿补阴补阳无偏胜之忧入气入血有和平之美由是精生而气旺气旺而神昌庶防龟鹿之年矣故曰二仙<br />
<br />
　　四神丸<br />
　　治脾肾双虚子后作泻不思食不化食<br />
　　肉果【二两】　　　补骨脂【四两炒】<br />
　　五味子【二两】　　吴茱萸【二两炮】<br />
　　右为末红枣四十九枚生姜四两切水煮枣熟去姜取枣肉捣和药丸桐子大空心盐汤下<br />
　　二神丸去茱萸<br />
　　五味子散去肉果补骨脂<br />
　　【集注】柯琴曰泻利为腹疾而腹为三阴之都会一藏不调便能泻利故三阴下利仲景各为立方以主之太阴有理中四逆厥阴有乌梅白头翁少阴有桃花眞武猪苓猪肤四逆汤散白通通衇等剂可谓曲尽病情诸法备矣然祗为一藏立法若三藏相关久留不痊如子后作泻一证犹未之及也夫鸡鸣至平旦天之阴阴中之阳也因阳气当至而不至虚邪得以留而不去故作泻于黎明其由有四一为脾虚不能制水一为肾虚不能行水故二神丸君补骨脂之辛燥补肾以行水佐肉果之辛温补脾以制水丸以姜枣又辛甘发生诸阳也一为命门火衰不能生土一为少阳气虚无以发陈故五味子散君五味子之酸温以收坎宫耗散之火使少火生气以培土也佐吴茱茰之辛温以顺肝木欲散之势为水气开滋生之路以奉春生也此四者病因虽异而见证则同皆水亢为害二神丸是承制之剂五味子散是化生之剂也二方理不同而用则同故可互用以助效亦可合用以建功合为四神丸是制生之剂也制则生化久泄自瘳矣称曰四神比理中八味二丸较速欤<br />
　　【按】命门无火不能为中宫腐熟水谷之用肾气不固谁复司其闭藏之职故木气才萌不疏泄而亦疏泄矣虽是木邪干土亦实肾之侮脾也此际当脾肾双补固濇平肝故以补骨脂温肾肉果补脾五味子收濇吴茱萸泻肝肾暖而气蒸肝平而脾旺关门闭而水谷腐矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十七<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十八<br />
　　删补名医方论卷三目録<br />
　　续命汤<br />
　　三生饮<br />
　　稀涎千缗汤<br />
　　秦艽升麻汤<br />
　　防风黄耆汤<br />
　　玉屏风散<br />
　　黄耆五物汤<br />
　　羌活愈风汤<br />
　　清热化痰汤<br />
　　防风通圣散<br />
　　九味羌活汤<br />
　　活人败毒散<br />
　　柴葛解肌汤<br />
　　升麻葛根汤<br />
　　参苏饮<br />
　　藿香正气散<br />
　　神术汤<br />
　　麻黄加术汤<br />
　　桂枝附子汤<br />
　　栝蒌桂枝汤<br />
　　水解散<br />
　　二圣救苦丹<br />
　　天水散<br />
　　香薷饮<br />
<br />
<br />
<br />
<br />
　　御纂医宗金鉴卷二十八目録<br />
　　钦定四库全书<br />
　　御纂医宗金鉴卷二十八<br />
　　删补名医方论卷三<br />
　　续命汤<br />
　　治中风痱身体不能自收口不能言冒昧不知痛处或拘急不得转侧<br />
　　麻黄　　　　　桂枝<br />
　　石膏　　　　　干姜<br />
　　杏仁【四十枚】　　　川芎<br />
　　当归　　　　　人参<br />
　　甘草【各三两】<br />
　　右九味以水一斗煮取四升温服一升当小汗薄覆脊凴几坐汗岀自愈不汗更服无所禁勿当风并治衇伏不得卧欬逆上气面目浮肿<br />
　　【集注】赵良曰痱病者荣衞气血不养于内外故身体不用机闗不利精神不治然是证有虚有实虚者自饮食房劳七情感之如内经所谓内夺而厥则为瘖痱之类是也实者自风寒暑湿感之虚者不可以实治治之则愈散其气血今此方明言中风痱是属荣衞之实邪也故用续命续命乃麻黄汤之变者加干姜以开血受寒邪石膏以解肌受风邪当归和血人参益气川芎行血散风也其并治欬逆上气面浮者亦以为风寒所致也<br />
<br />
<br />
<br />
<br />
<br />
<br />
<br />
<br />
<br />
　　三生饮<br />
　　治卒中昏不知人口眼歪斜半身不遂并痰厥气厥南星【一两生用】　　　川乌【五钱去皮生用】<br />
　　附子【五钱去皮生用】　　木香【二钱】<br />
　　右每服五钱姜水煎加人参一两<br />
　　【集注】柯琴曰风为阳邪风中无寒不甚伤人惟风中挟寒害始剧矣寒轻而在表者宜发汗以逐邪寒重而入里者非温中补虚终不可救此取三物之大辛大热者且不炮不制更佐以木香乗其至刚至鋭之气而用之非专以治风兼以治寒也然邪之所凑其气必虚但知勇于攻邪若正气虚而不支能无倒戈之患乎必用人参两许以驾驭其邪此薛已真知确见立于不败之地而收万全之效者也若在庸手必谓补住邪气而不敢用此谨熟隂阳毋与众谋岐伯所以叮咛致告耳观其每服五钱必四服而邪始岀今之畏事者用乌附分数必制熟而后敢用更以芩连监制之乌能挽回如是之危证哉古今人不相及信然本方去乌附即星香散治痰厥气厥足矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　稀涎千缗汤<br />
　　治风痰不下防中声如牵锯或中湿肿满<br />
　　半夏【十四枚大者】　　猪牙皂角【一挺炙】<br />
　　甘草【一钱】　　　白矾【二钱】<br />
　　右四味为末用生姜自然汁少许冲温水一盏调末一钱灌之得吐痰涎即醒<br />
　　【集注】柯琴曰攻邪有汗吐下三法仲景于吐剂立栀子豉瓜蒂二方所以导热邪之上岀逐寒邪而外散也其有不因外感因醇酒厚味渐积凝结变为顽痰一旦乘虚上塞咽防气不得通忽然昬仆目反直视防中声如牵锯此为痰厥先辈所云怪证多属于痰者此也非用峻药以攻之顽痰不能遽退故用生姜半夏之辛以散之甘草之甘以涌之白矾之澁以敛之牙皂之勇以开之此斩闗夺门之势惟禀气素实而暂虚者可用壅塞稍疏续进他药不可多用以伤元气如平素虚弱者又当攻补兼施六君子汤中加牙皂白矾末以吐之则庶几矣若误作中风治之去生便逺<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　秦艽升麻汤<br />
　　治风寒客胃口眼防斜恶见风寒四肢拘急衇浮而紧<br />
　　升麻　　　　　葛根<br />
　　秦艽　　　　　白芷<br />
　　防风　　　　　桂枝<br />
　　甘草　　　　　人参<br />
　　芍药　　　　　葱白<br />
　　右十味水煎服<br />
　　【集注】李中梓曰至哉坤元为五藏之主木胜风淫则仓廪之官受制脾主四肢故痿痹也口为土之外候眼为木之外候故俱病也升麻白芷皆阳明本药故用为直入之兵桂枝芍药和其荣衞防风秦艽驱散风邪葱根佐风药发汗则无微不达又借人参甘草补而和之则大气周流而邪气有不散者乎<br />
　　防风黄耆汤<br />
　　治中风不能言衇迟而弱者<br />
　　防风　　　　　黄耆【等分】<br />
　　水煎服<br />
　　【集注】柯琴曰夫风者百病之长也邪风之至急如风雨善治者治皮毛故用防风以驱逐表邪邪之所凑其气必虚故用黄耆以鼓舞正气黄耆得防风其功愈大者一攻一补相须相得之义也唐桞太后中风不言许防宗造防风黄耆汤数十斛置床下蒸之身在气中居次日便能语是以外气通内气令气行而愈也经曰五气入鼻藏于心肺上使耳目修明声音能彰制此方者其知此义矣夫熏蒸之力尚能去病况服之乎今人治风惟以发散为足法而禁用参耆岂知目盲不能视口噤不能言皆元气不足使然耳谁知补气可以御风正胜而邪却之理耶神而明之存乎其人信哉<br />
　　玉屏风散<br />
　　治风邪久留而不散者自汗不止者亦宜<br />
　　防风　　　　　黄耆<br />
　　白术【等分】<br />
　　右为细末酒调服<br />
　　【集注】柯琴曰邪之所凑其气必虚故治风者不患无以驱之而患无以御之不畏风之不去而畏风之复来何则发散太过元府不闭故也昧者不知托里固表之法徧试风药以驱之去者自去来者自来邪气留连终无解期矣防风徧行周身称治风之仙药上清头面七窍内除骨节疼痹外解四肢挛急为风药中之润剂治风独取此味任重功専矣然衞气者所以温分肉而充皮肤肥腠理而司开阖惟黄耆能补三焦而实衞为元府御风之闗键且无汗能发有汗能止功同桂枝故又能除头目风热大风癞疾肠风下血妇人子藏风是补剂中之风药也所以防风得黄耆其功愈大耳白术健脾胃温分肉培土即以宁风也夫以防风之善驱风得黄耆以固表则外有所衞得白术以固里则内有所据风邪去而不复来此欲散风邪者当依如屏珍如玉也其自汗不止者亦以微邪在表皮毛肌肉之不固耳<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
　　黄耆五物汤<br />
　　治风痱身无痛半身不遂手足无力不能动履者久久服之自见其功<br />
　　黄耆【六钱蜜炙】　　　白芍药【三钱酒炒】<br />
　　桂枝【三钱嫩枝连皮】　　生姜【三钱外皮】<br />
　　大枣【四枚去核】<br />
　　水煎服<br />
　　【注】经曰虚邪偏客于身半其入深者内居荣衞荣衞衰则真气去邪气独留发为偏枯其邪气浅者衇偏痛此谓虚邪贼风之中人也荣衞虚则其入深久留发为偏枯半身不遂也荣衞实则其入浅即作经衇偏痛风痹病也八风五痹之病荣衞实者则以续命汤换骨丹发其荣衞之邪风痱偏枯之病是荣衞虚则当以此汤补其荣衞之虚也故君黄耆以补衞臣桂芍以补荣佐姜枣补而兼通以和荣衞也此方乃小建中汤之变制加黄耆减甘草饴糖者是其意在补外而不在补中也若左半身不遂则加当归以补血右半身不遂则倍黄耆以补气手软倍桂枝足软加牛膝筋软加木瓜骨软加虎骨元气虚加人参阳气虚加附子在临证者消息之久久服之无不应也如外风邪盛则又当从事乎羌活愈风汤补而散之可也<br />
<br />
<br />
<br />
<br />
<br />
<br />
<br />
<br />
<br />
<br />
　　羌活愈风汤<br />
　　治年近四旬荣衞不足肝肾虚弱风中经络精神恍惚语言不清半身不遂手足麻木筋骨无力或手足枯瘦浮肿或手足筋挛不收一切风病稍愈之后调理俱宜此方及初觉大指次指麻木不用手足少力或肌肉微掣口眼跳动若不预防调治三年之内风病必生亦宜服之<br />
　　羗活　　　　　甘草【炙】<br />
　　防风　　　　　黄耆<br />
　　蔓荆子　　　　地骨皮<br />
　　川芎　　　　　细辛<br />
　　枳殻　　　　　人参<br />
　　麻黄　　　　　知母<br />
　　甘菊花　　　　薄荷<br />
　　枸杞　　　　　当归<br />
　　独活　　　　　白芷<br />
　　杜仲　　　　　秦艽<br />
　　柴胡　　　　　半夏【制】<br />
　　厚朴【姜制】　　　熟地黄<br />
　　防己【巳上各二两】　　芍药<br />
　　黄芩　　　　　白茯苓【各三两】<br />
　　石膏　　　　　生地<br />
　　苍术【各四两】　　　官桂【一两】<br />
　　前胡【二两】<br />
　　右每服一两水二盏煎一盏去滓空心温服如遇天隂加生姜三片临卧再煎滓俱要食逺空心服<br />
　　清热化痰汤<br />
　　治中风痰热神气不清舌强难言<br />
　　人参　　　　　白术<br />
　　茯苓　　　　　甘草【炙】<br />
　　橘红　　　　　半夏<br />
　　麦冬　　　　　石菖蒲<br />
　　枳实　　　　　木香<br />
　　竹茹　　　　　黄芩<br />
　　黄连　　　　　南星<br />
　　水煎加竹姜汁服<br />
　　【注】中风有内生外中二因内生则因胃浊生痰志极动火外中则因形气不固感召风邪所以内生者病必痰迷不语火发神昏外中者病必筋骨不用口眼歪斜单发者易治同发者难愈然此病之来必有先兆如大指次指麻木不仁或手足无力或肌肉微掣此荣衞受邪外中之先兆也如上盛下虚头脚软神短忽忽言语失常此痰火将发内生之先兆也医方中预防外中内生之剂甚多皆不若羌活愈风清热化痰二方均以补正为主除邪次之故羌活愈风以十全大补汤为君剂清热化痰以六君子汤为君剂也羌活愈风汤用人参苓草以补气归地芍药以补血黄耆桂枝以扶衞麻黄芎防以调荣湿盛则筋骨痿软故佐苍半防己以除之风盛则筋骨拘劲故佐枸杜地黄以滋之病久气必滞故佐枳殻厚朴以行之风多从燥化故佐知膏黄芩以清之更佐诸羌独辈发散之品以驱六经之风是风非汗不除也久病风邪之人若一旬无汗须加麻黄微汗以和其表若数日大便不利更加大黄微利以和其里春倍柴胡半夏夏倍知膏黄芩季夏倍防己术苓秋倍厚朴加桂藿冬倍归桂加附子此皆通塞从时活变法也一气一候亦然假如今日风气大来是风淫也则倍防风热气大来是火淫也则倍黄芩湿气大来是湿淫也则倍苍术清气大来是燥淫也则倍桂枝皮寒气大来是寒淫也则加炮附子此又随气加药法也清热化痰汤用参苓术草以补气木香枳实以利气橘半南星以化痰黄芩黄连以泻热菖蒲通心麦竹清心姜汁竹通神明去胃浊则内生诸病自渐愈矣气实减人参白术者恐助热也气虚减木香枳实者恐伤气也痰热甚盛大便秘实者此方攻病力缓又当与礞石滚痰丸相兼服之大便利止再服恐过则伤正也若利后数日仍秘实者仍服之是又恐痰热盛而助邪也其变通加减施治总在临证者消息之难以尽述<br />
<br />
<br />
<br />
<br />
<br />
<br />
<br />
<br />
<br />
<br />
　　防风通圣散<br />
　　风热壅盛表里三焦皆实者此方主之<br />
　　防风　　　　　川芎<br />
　　当归　　　　　芍药<br />
　　大黄　　　　　薄荷<br />
　　麻黄　　　　　连翘<br />
　　芒硝【各半两】　　　石膏<br />
　　黄芩　　　　　桔梗【各一两】<br />
　　滑石【三两】　　　甘草【三两】<br />
　　荆芥　　　　　白术<br />
　　栀子【各二钱半】　　　生姜【三片】<br />
　　每服三钱<br />
　　【集注】吴琨曰防风麻黄解表药也风热之在皮肤者得之由汗而泄荆芥薄荷清上药也风热之在颠顶者得之由鼻而泄大黄芒消通利药也风热之在肠胃者得之由后而泄滑石栀子水道药也风热之在决渎者得之由溺而泄风淫于膈肺胃受邪石膏桔梗清肺胃也而连翘黄芩又所以祛诸经之游火风之为患肝木主之川芎归芍和肝血也而甘草白术所以和胃气而健脾刘守真长于治火此方之防详且悉哉亦治失下发斑三焦火实全方除硝黄名双解散解表有防风麻黄薄荷荆芥川芎解里有石膏滑石黄芩栀子连翘复有当归芍药以和血桔梗白术甘草以调气荣卫皆和表里俱畅故曰双解本方名曰通圣极言其用之妙耳<br />
<br />
<br />
<br />
<br />
<br />
<br />
　　九味羌活汤【一名冲和汤】<br />
　　四时发散之通剂<br />
　　羌活　　　　　防风<br />
　　川芎　　　　　白芷<br />
　　细辛　　　　　苍术<br />
　　黄芩　　　　　甘草<br />
　　生地<br />
　　加生姜三片葱白三茎水煎服<br />
　　活人败毒散<br />
　　治伤寒温疫风湿风拘踡风痰头痛目四肢痛憎寒壮热项强睛疼老人小儿皆可服<br />
　　羌活　　　　　独活<br />
　　前胡　　　　　柴胡<br />
　　川芎　　　　　枳殻<br />
　　白茯苓　　　　桔梗<br />
　　人参【各一两】　　　甘草【五钱】<br />
　　右为细末每服二钱水一盏入生姜三片煎七分温服或沸汤防服<br />
　　烦热口干加黄芩<br />
　　【集注】赵羽皇曰东南地土卑湿凡患感冒辄以伤寒二字混称不知伤者正气伤于中寒者寒气客于外未有外感而内不伤者也仲景医门之圣立法髙岀千古其言冬时严寒万类深藏君子固密不伤于寒触冒之者乃名伤寒以失于固密而然可见人之伤寒悉由元气不固肤腠之不密也昔人常言伤寒为汗病则汗法其首重矣然汗之发也其岀自阳其源自隂故阳气虚则荣衞不和而汗不能作隂气弱则津液枯涸而汗不能滋但攻其外不顾其内可乎表汗无如败毒散羌活汤其药如二活二胡芎苍辛芷羣队辛温非不发散若无人参生地之大力者居乎其中则形气素虚者必至亡阳血虚挟热者必至亡隂而成痼疾矣是败毒散之人参与冲和汤之生地人谓其补益之法我知其托里之法盖补中兼发邪气不致于流连发中带补真元不致于耗散施之于东南地卑气暖之乡最为相宜此古人制方之义然形气俱实或内热炽盛则更当以河间法为是也<br />
　　胡天锡曰非其时而有其气惟气血两虚之人受之寒客荣而风客衞不可用峻剂故稍从其轻者此羌活汤败毒散所由立也九味汤主寒邪伤荣故于发表中加芎地引而入血即借以调荣用葱姜为引使通体汗岀庶三阳血分之邪直达而无所滞矣败毒散主风邪伤衞故于发表中加参苓枳桔引而达衞固托以宣通用生姜为使使留连肺部则上焦气分之邪不能干矣是方亦可用黄芩者以诸药气味辛温恐其僭亢一以润之一以清之也<br />
<br />
　　柴葛解肌汤<br />
　　治三阳合病头痛发热心烦不眠嗌干耳聋恶寒无汗三阳证同见者<br />
　　石膏　　　　　柴胡<br />
　　羌活　　　　　白芷<br />
　　黄芩　　　　　芍药<br />
　　桔梗　　　　　甘草<br />
　　葛根<br />
　　加姜枣水煎服<br />
　　【注】陶华制此以代葛根汤不知葛根汤祗是太阳阳明药而此方君柴胡则是又治少阳也用之于太阳阳明合病不合也若用之以治三阳合病表里邪轻者无不效也仲景于三阳合病用白虎汤主之者因热甚也曰汗之则谵语遗尿下之则额汗厥逆正示人惟宜以和解立法不可轻于汗下也此方得之葛根白芷解阳明正病之邪羌活解太阳不尽之邪柴胡解少阳初入之邪佐膏芩治诸经热而专意在清阳明佐芍药敛诸散药而不令过汗桔梗载诸药上行三阳甘草和诸药通调表里施于病在三阳以意增减未有不愈者也若渴引饮者倍石膏加括蒌根以清热而生津也若恶寒甚无汗减石膏黄芩加麻黄春夏重加之以发太阳之寒若有汗者加桂枝以解太阳之风无不可也<br />
<br />
<br />
<br />
<br />
<br />
<br />
<br />
<br />
　　升麻葛根汤<br />
　　治阳明表热下利兼治痘疹初发<br />
　　升麻　　　　　葛根<br />
　　芍药　　　　　甘草【炙】<br />
　　右四味水煎服<br />
　　【集注】柯琴曰此为阳明初病解表和里之剂可用以散表热亦可用以治里虚一方而两擅其长也夫身热汗自岀不恶寒反恶热是阳明之本证仲景未尝立治表之方见阳明初起汗岀多而恶寒者便用桂枝汤及无汗而恶寒者则用葛根汤证同太阳而称阳明者是阳明之表病自太阳传来故治仍同太阳也此方治阳明自病不用麻桂者恐汗太过而亡津液反致胃燥也用升麻葛根发胃脘之阳以散肌肉之表热芍药甘草防脾经之火以解胃府之里热有汗则发无汗则止功同桂枝而已逺于姜桂且不须歠稀粥以助阳也胃实为阳明之里证仲景用承气三方然阳明初病徃徃有移热于脾而下利者内经所谓暴注下迫皆属于热也下利正是胃热之兆故太阳阳明合病必自下利仲景用葛根汤以发两阳之表热即所以治里热也此方即仿其义去姜桂之辛热以升麻代麻黄便是阳明表剂而非太阳表剂矣葛根禀性甘凉可以散表实协升麻以上升则使清阳达上而浊隂下降可知芍药收敛脾隂甘草缓急和里则下利自止可知治里仍用表药者以表实下利而非里实故也痘疹自里达表岀于少隂而发于太阳初起则内外皆热故亦宜于凉散耳若无汗加麻黄有汗加桂枝渴热加石膏咽痛加桔梗头痛合芎芷散头面肿合消毒饮有少阳证加柴芩火盛加芩连凡邪在三阳以此岀入无不利也<br />
<br />
<br />
　　参苏饮<br />
　　治感冒风寒头痛发热憎寒咳涕唾稠黏胸膈满闷衇弱无汗<br />
　　人参【八分】　　　苏叶【八分】<br />
　　干葛【八分】　　　前胡【八分】<br />
　　陈皮【八分】　　　枳殻【八分】<br />
　　茯苓【八分】　　　半夏【八分】<br />
　　桔梗【五分】　　　木香【五分】<br />
　　甘草【五分】　　　生姜【五片】<br />
　　大枣【一枚】<br />
　　右水煎热服取汗<br />
　　【注】风寒感冒太阳则传经以太阳主表故用麻桂二方发荣衞之汗也若感太隂则不传经以太隂主肺故用此汤外散皮毛内宣肺气也盖邪之所凑其气必虚故君人参以补之皮毛者肺之合也肺受风寒皮毛先病故有头痛无汗发热憎寒之表以苏叶葛根前胡为臣以散之肺一受邪胸中化浊故用枳桔二陈以清之则咳涕唾稠黏胸膈满闷之证除矣加木香以宣诸里气加姜枣以调诸表气斯则表里之气和和则解也以本方去人参加川芎以前胡易柴胡名芎苏饮治气实有火者头痛甚亦加之喘者加杏仁以降气桑皮以防肺合四物名茯苓补心汤治气血两虚及新产之后虚损吐血感冒伤风咳最相宜也<br />
<br />
<br />
<br />
<br />
<br />
<br />
<br />
<br />
　　藿香正气散<br />
　　治外受四时不正之气内停饮食头痛寒热或霍乱吐泄或作疟疾<br />
　　藿香　　　　　桔梗<br />
　　紫苏　　　　　白芷<br />
　　厚朴　　　　　大腹皮<br />
　　半夏　　　　　茯苓<br />
　　陈皮　　　　　甘草<br />
　　右十味加姜枣水煎热服<br />
　　【集注】吴琨曰四时不正之气由鼻而入不在表而在里故不用大汗以解表但用芬香利气之品以正里苏芷陈腹朴梗皆气胜者也故能正不正之气茯半甘草则甘平之品所以培飬中气者也若病在太阳与此汤全无干渉伤寒衇沉发热与元气本虚之人并夹隂发热者宜戒又金不换正气散即平胃散加半夏藿香凡受山岚瘴气及岀逺方不服水土吐防下利者主之盖平胃散可以平湿土而消瘴半夏之燥以醒脾藿香之芬以开胃名曰正气谓能正不正之气也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　神术汤<br />
　　主治三时外感寒邪内伤生泠而发热及脾防肠风白术【三钱】　　　防风【二钱】<br />
　　甘草【一钱】<br />
　　右三味无汗用苍术加葱白生姜有汗用白术生姜<br />
　　【集注】柯琴曰此王好古得意之方仿仲景麻桂二方之义而制为轻剂也然此是太隂之剂可以理脾胃之风湿而不可治太阳之风寒亦不可以治阳明之表证与少阳之半表里也内经所谓春伤于风邪气留连而洞泄至夏而飱泄肠澼者宜之若冬伤于寒至春而温病者又非所宜也今人不知仲景立方之防祗恐麻黄桂枝之伤人也得此平和之剂恃为穏当不知荣衞不和非调和脾胃者所可代胃家之实者非补虚之品所能投肝胆之相火徃来少隂之水火相射者不得以燥剂该摄也先明药之理始得方之用能知方始可用方而不执方若病在太阳先发阳明之汗是引贼破家张洁古岂独为葛根道哉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　麻黄加术汤<br />
　　治湿家身烦疼<br />
　　麻黄【三两】　　　桂枝【二两】<br />
　　甘草【二两炙】　　　杏仁【七十个】<br />
　　白术【四两炒】<br />
　　右五味以水九升煮麻黄减二升去沫内诸药煮取二升半去滓温服八合覆取微似汗<br />
　　【集注】程知曰此汤为湿家表散法也身疼为湿身烦为热加白术于麻黄汤中一以助其去湿一以恐其过散此治湿之正法也发散方中加白术又为张洁古王好古二人开法门<br />
<br />
<br />
<br />
<br />
<br />
　　桂枝附子汤<br />
　　主治伤寒八九日风湿相搏身体烦疼不能转侧不呕不渴衇浮虚而澁者<br />
　　桂枝【四两】　　　附子【三枚炮】<br />
　　甘草【二两】　　　生姜【三两】<br />
　　大枣【十二枚】<br />
　　右五味以水六升煮取二升去滓分温三服<br />
　　【集注】程知曰湿与风相搏流入闗节身疼极重而无头痛呕渴等证衇浮虚者风也澁者寒湿也风在表者散以桂甘之辛甘湿在经者逐以附子之辛热姜枣辛甘行荣衞通津液以和表盖阳虚则湿不行温经助阳散湿多借附子之大力也<br />

                    <br>
                        <br />
<br />
<br />
<br />
　　栝蒌桂枝汤<br />
　　治太阳证备身体强然衇反沉迟此为痉此汤主之<br />
　　栝蒌根【二两】　　桂枝【三两】<br />
　　芍药【三两】　　　甘草【二两】<br />
　　生姜【三两】　　　大枣【十二枚】<br />
　　右六味以水九升煮取三升分温三服取微汗汗不出食顷须歠热粥发之<br />
　　【集注】喻昌曰伤寒方中治项背用桂枝加葛根汤矣彼之汗岀恶风其邪在表而此之太阳证罔不具备其邪之亦在于表可知也但以衇之沉迟知其在表之邪为津液内竭所召不当从风寒之表法起见故不用葛根之发表解肌改用栝蒌根之味苦入隂擅生津液之长者为君加之桂枝和荣衞飬筋衇而治其痉乃变表法为和法也然既君以栝蒌根当增之桂枝为臣当减之<br />
　　水解散<br />
　　治天行时气初起头痛壮热等疫<br />
　　大黄【四两】　　　白芍【二两】<br />
　　黄芩【三两】　　　甘草【三两炙】<br />
　　桂心　　　　　麻黄【各三两】<br />
　　右为粗末每撮一两水煎服汗下不再服<br />
　　二圣救苦丹<br />
　　川大黄【生一觔】　　皂角【四两猪牙者去皮微炒】<br />
　　右为末和匀水泛为丸每服三钱无根水下弱者减服<br />
　　【注】天行时气即四时不正之气感而为病者初不名疫也因病气互相传染老幼相似沿门阖境而共病之故曰天行时气也然此疫气从鼻而入一受其邪藏府皆病若不急逐病出则多速死急逐之法非汗即下故古人治疫之方以下为主以汗次之是为病寻岀路也此二方一以治冬疫一以治春疫冬疫多寒春疫多热多寒者宜水解散方中用麻桂芍草发荣衞之汗大黄黄芩防疫毒之邪多热者宜救苦丹方中用皂角开窍而发表大黄防火而攻里使毒亦从汗下而出也二方审而用之治疫之大法可类推矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　天水散【一名益元散一名六一散】<br />
　　治夏时中暑热伤元气内外俱热无气以动烦渴欲饮肠胃枯涸者又能催生下乳积聚水蓄里急后重暴注下迫者宜之<br />
　　桂府滑石【六两水飞】　甘草【一两】<br />
　　辰砂【三钱】<br />
　　右为细末新汲水一碗调服三钱<br />
　　【集注】柯琴曰元气虚而不支者死邪气盛而无制者亦死今热伤元气无气以动斯时用参耆以补气则邪愈甚用芩连以清热则气更伤惟善攻热者不使败人元气善补虚者不使助人邪气必得气味纯粹之品以主之滑石禀土中冲和之气行西方清肃之令秉秋金坚重之形寒能胜热甘不伤脾含天乙之精而具流走之性异于石膏之凝滞能上清水原下通水道荡涤六府之邪热从小便而泄炙甘草禀草中冲和之性调和内外止渴生津用以为佐保元气而泻虚火则五藏自和矣然心为五藏主暑热扰中神明不安必得硃砂以镇之则神气可以遽复凉水以滋之则邪热可以急除此清心之阳热可通行也至于热利初起里急后重者宜之以滑可去着也催生下乳积聚蓄水等证同乎此义故兼治之是方也益气而不助邪逐邪而不伤气不负益元之名宜与白虎生衇三方鼎足也<br />
<br />
<br />
<br />
<br />
<br />
<br />
<br />
<br />
　　香薷饮<br />
　　治暑热乘凉饮冷阳气为隂邪所遏头痛发热恶寒烦躁口渴腹满吐防者<br />
　　香薷　　　　　厚朴【姜汁炒】<br />
　　白扁豆【炒】<br />
　　水煎浸冷服<br />
　　【集注】叶仲坚曰饮与汤稍有别服有定数者名汤时时不拘者名饮饮因渴而设用之于温暑则最宜者也然胃恶燥脾恶湿多饮伤脾反致下利治之之法心下有水气者发汗腹中有水气者利小便然与其有水患而治之曷若先选其能汗能利者用之香薷芳香辛温能发越阳气有彻上彻下之功故治暑者君之以解表利小便佐厚朴以除湿扁豆以和中合而用之为饮饮入于胃热去而湿不留内外之暑悉除矣若心烦口渴者去扁豆加黄连名黄连香薷饮加茯苓甘草名五物加木参耆橘术名十味随证加减尽香薷之用也然劳倦内伤必用清暑益气内热大渴必用人参白虎若用香薷是重虚其表而反济其内热矣香薷乃夏月解表之药如冬月之麻黄气虚者尤不可服今人不知暑伤元气概用以代茶是开门揖盗也<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十八<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷二十九<br />
　　删补名医方论卷四目录<br />
　　黄连解毒汤<br />
　　三黄汤<br />
　　二黄汤<br />
　　三黄石膏汤<br />
　　凉膈散<br />
　　竹叶黄耆汤<br />
　　清胃散<br />
　　导赤散<br />
　　五淋散<br />
　　八正散<br />
　　逍遥散<br />
　　龙胆泻肝汤<br />
　　左金丸<br />
　　泻青丸<br />
　　当归龙荟丸<br />
　　越婢加半夏汤<br />
　　小青龙加石膏汤<br />
　　清燥救肺汤<br />
　　麦门冬汤<br />
　　人参清肺汤<br />
　　人参定喘汤<br />
　　人参泻肺汤<br />
　　泻白散<br />
　　阿胶散<br />
　　二陈汤<br />
　　温胆汤<br />
　　小半夏汤<br />
　　小半夏加茯苓汤<br />
　　外台茯苓饮<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷二十九目録<br />
　　钦定四库全书<br />
　　御纂医宗金鉴卷二十九<br />
　　删补名医方论卷四<br />
　　黄连解毒汤<br />
　　治一切阳热火盛面赤口干狂燥心烦错语不眠大热干呕吐血衂血及下后而便不实热仍不已者<br />
　　黄连　　　　　栀子【各等分】<br />
　　黄蘖　　　　　黄芩<br />
　　水煎服<br />
　　【集注】汪昂曰寒极曰隂毒热极曰阳毒是方名曰黄连解毒是君以黄连直解心经火毒也黄芩泻肺经火毒黄蘖泻肾经火毒栀子通泻三焦火毒使诸火毒从膀胱出若大便实者加大黄名栀子金花汤利大便是使火毒从大小二便而出也盖阳盛则阴衰火盛则水衰故用大苦大寒之药抑阳而扶阴泻其亢甚之火而救其欲絶之水也然非实热不可轻投<br />
　　【按】黄连解毒汤白虎汤三黄石膏汤大青龙汤皆治表里俱热证然大青龙汤治表实壮热里热之浅在肌三黄石膏汤治表实壮热里热之深在胃故一以石膏佐麻桂一以石膏佐麻豉均发太阳之表解阳明之里也大青龙汤则更以杏草姜枣佐麻黄其意专发热郁之在肌也三黄石膏汤则更以芩连栀蘖佐石膏其意专泻热深之在胃也白虎汤治表热在肌里热在胃所以不用麻桂以发太阳专主石膏而清阳明也解毒汤治表热在三阳里热在三焦所以亦不以麻桂发太阳表亦不以石膏清阳明里而专以三黄泻上下内外之实火也此皆太阳之邪侵及阳明而未入府成实者也若已入府成实则又当从事乎三承气汤以下其热也<br />
<br />
　　三黄汤<br />
　　治三焦实热一切有余火证大便秘结者<br />
　　黄芩　　　　　大黄<br />
　　黄连【各等分】<br />
　　水煎服<br />
　　二黄汤<br />
　　治上焦火旺头面大肿目赤肿痛心胸咽喉口舌耳鼻热盛及生疮毒者<br />
　　黄芩　　　　　黄连<br />
　　甘草【各等分】<br />
　　水煎食后服<br />
　　【注】三黄汤用黄芩泻上焦火黄连泻中焦火大黄泻下焦火三焦实火大便实者诚为允当若大便不实者黄连解毒汤证也以大黄易黄蘖者因其下焦热结未实也加栀子者使其热不从大便出而从小便出也上中二焦实火用凉膈散若夫上焦实火则以此汤之大黄易甘草名二黄汤使芩连之性缓缓而下留连膈上张洁古以凉膈散减消黄加桔梗亦此义也虽同一泻火之剂而其中上下缓急轻重之不同此皆加减转换法也不可不知<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　三黄石膏汤<br />
　　治伤寒阳证表里大热而不得汗或已经汗下过经不解六衇洪数面赤鼻干舌燥大渴烦躁不眠谵语鼻衂发黄发疹发斑以上诸证凡表实无汗而未入里成实者均宜主之<br />
　　石膏【两半】　　　黄芩<br />
　　黄连　　　　　黄蘗<br />
　　麻黄【已上各七钱】　　淡豆豉【二合】<br />
　　栀子【三十个】<br />
　　每服一两加葱三根水煎热服气实者倍服<br />
　　【注】仲景于表里大热立两解之法如大青龙汤治表里大热表实无汗故发汗汗出而两得解也白虎汤治表里大热因表有汗不主麻桂因里未实不主硝黄惟以膏知甘草外解阳明之肌热内清阳明之府热表里清而两得解也若夫表实无汗热郁荣卫里未成实热盛三焦表里大热之证若以大青龙汤两解之则功不及于三焦若以白虎汤两解之则効不及于荣卫故陶华制此汤以三黄泻三焦之火盛佐栀子屈曲下行使其在里诸热从下而出以麻黄开荣卫之热郁佐豉葱直走皮毛使其在表之邪从外而散石膏倍用重任之者以石膏外合麻豉取法乎青龙是知解诸表之热不能外乎青龙也内合三黄取法乎白虎是知解诸里之热不能外乎白虎也且麻豉得石膏三黄大发表热而不动里热三黄得石膏麻豉大清内热而不碍外邪是此方擅表里俱热之长亦得仲景之心法者也若表有微汗麻黄减半桂枝倍加以防外疎里有微溏则减去石膏倍加葛根以避中虚也<br />
<br />
<br />
<br />
　　凉膈散<br />
　　治心火上盛中焦燥实烦躁口渴目赤头口疮唇裂吐血衂血大小便秘诸风瘛疭胃热发斑发狂及小儿惊急痘疮黑陷<br />
　　连翘【四两】　　　大黄【酒浸】<br />
　　黄芩【酒炒】　　　薄荷【一两】<br />
　　甘草【二两】　　　栀子【炒】<br />
　　芒硝<br />
　　右为末每服三钱加竹叶生蜜煎<br />
　　【集注】汪昂曰此上中二焦泻实火药也热淫于内治以咸寒佐以苦甘故以连翘黄芩竹叶薄荷散火于上而以大黄芒消之猛利荡热于中使上升下行而膈自清矣用甘草生蜜者病在膈甘以缓之也古方用凉膈散居多本方加菖蒲逺志名转舌膏治心经蕴热加青黛蓝根名活命金丹治肝经风热张洁古减去消黄加桔梗为之舟楫浮而上行治上焦诸热便不实者宜之不可以此方过泻而轻訾之也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　竹叶黄耆汤<br />
　　治消渴气血虚胃火盛而作渴<br />
　　淡竹叶　　　　生地黄【各二钱】<br />
　　黄耆　　　　　麦冬<br />
　　当归　　　　　川芎<br />
　　黄芩　　　　　甘草<br />
　　芍药　　　　　人参<br />
　　半夏　　　　　石膏【各一钱】<br />
　　右水煎服<br />
　　【集注】柯琴曰气血皆虚胃火独盛善治者补泻兼施寒之而不至损阳温之而不至助火扶正而邪却矣四君子气药也加黄耆而去苓术者恐火就燥也四物汤血药也倍地黄而用生者正取其寒也人参黄耆甘草治烦热之圣药是补中有泻矣且地黄之甘寒泻心肾之火竹叶助芍药清肝胆之火石膏佐芍药清脾胃之火麦冬同黄芩清肺肠之火则胃火不得独盛而气血之得补可知惟半夏一味温中辛散用之大寒剂中欲其通隂阳之路也岐伯治隂虚而目不瞑者饮以半夏汤覆杯则卧今人以为燥而渴者禁用是不明隂阳之理耳<br />
　　【按】是方即竹叶石膏汤加生地当归白芍川芎黄耆黄芩也彼则治伤寒解后烦渴少气气逆欲吐此则治消渴气血虚胃火盛因其气虚故加黄耆佐人参甘草以补气因其血虚故加归芎芍地以补血因其胃火盛故加黄芩佐石膏以清胃火其烦渴则一故余药皆同也于此二方推之用半夏之意自可知矣故脾者为胃行其津液也脾湿胃燥津液不行得火则化痰得寒则成饮胃火清脾湿燥其痰饮自除矣半夏消痰破饮使未化痰之津液回清而已成痰之浊液自化非他药所可比伦也故二方于胃火盛燥渴中同用之<br />
<br />
　　清胃散<br />
　　治胃经湿热齿龈肿痛或牵引头脑或面发热<br />
　　升麻　　　　　甘草<br />
　　生地黄　　　　川黄连<br />
　　牡丹皮　　　　当归<br />
　　水煎服<br />
　　【集注】罗谦辅曰阳明胃多气多血又两阳合明为热盛是以邪入而为病常实若大渴舌胎烦躁此伤气分热聚胃府燥其津液白虎汤主之若醇饮肥厚炙煿过用以致湿热壅于胃府逆于经络而为是病此伤血分治宜清胃方中以生地益阴凉血为君佐之以丹皮去蒸而疏其滞以黄连清热燥湿为臣佐之以当归入血而循其经仍用升麻之辛凉为本经防使引诸药直达血所则咽喉不清齿龈肿痛等证廓然俱清矣<br />
<br />
　　导赤散<br />
　　治心热口糜舌疮小便黄赤茎中作痛热淋不利<br />
　　生地　　　　　木通<br />
　　甘草稍<br />
　　右三味水煎服<br />
　　【注】赤色属心导赤者导心经之热从小肠而出以心与小肠为表里也然所见口糜舌疮小便黄赤茎中作痛热淋不利等证皆心热移于小肠之证故不用黄连直泻其心而用生地滋肾凉心木通通利小肠佐以甘草稍取易泻最下之热茎中之痛可除心经之热可导也此则水虚火不实者宜之以利水而不伤阴泻火而不伐胃也若心经实热须加黄连竹叶甚者更加大黄亦釡底抽薪之法也<br />
<br />
<br />
　　五淋散<br />
　　治膀胱结热水道不通淋澁热痛或尿如豆汁或成砂石或如膏脓或小便血<br />
　　赤苓【一钱五分】　　　赤芍【一钱】<br />
　　栀仁【一钱】　　　当归<br />
　　甘草【各钱二分】<br />
　　右五味加灯心水煎服<br />
　　八正散<br />
　　瞿麦　　　　　栀子<br />
　　萹蓄　　　　　大黄<br />
　　木通　　　　　滑石<br />
　　车前子　　　　甘草【各一钱】<br />
　　加灯心一钱煎服<br />
　　朱震亨方加木香一钱<br />
　　【注】通调水道下输膀胱三焦之职也受藏津液气化能出膀胱之职也若水道不输则内蓄喘胀外泛肤肿三焦之病也若受藏不化则诸淋澁痛癃闭不通膀胱之病也经曰隂无阳无以生阳无阴无以化故阴阳偏盛皆不生化也阳盛阴虚而膀胱之气不化为病者通关丸证也阴盛阳虚而膀胱之气不化为病者肾气丸证也此关乎气化阴阳之为病也经曰下虚则遗尿又曰膀胱不约为遗尿经曰胞移热于膀胱则癃又曰膀胱不利为癃故虚而寒者藏而不能约实而热者约而不能出也膀胱气虚无气以固则藏而不约不禁遗失之病生补中固真汤证也膀胱气热壅结不行则约而不出淋澁癃闭之病生八正五淋散证也此不全关乎气化而又关乎虚寒实热之为病也八正五淋皆治淋澁癃闭之药而不无轻重之别轻者有热未结虽见淋澁尿赤豆汁砂石膏血癃闭之证但其痛则轻其病不急宜用五淋散单清水道故以栀苓清热而输水归芍益阴而化阳复佐以甘草调其阴阳而用稍者意在前阴也重者热已结实不但痛甚势急而且大便亦不通矣宜用八正散兼泻二阴故于羣走前阴药中加大黄直攻后窍也丹溪方加木香者其意亦以气化者与<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　逍遥散<br />
　　治肝家血虚火旺头痛目烦赤口苦倦怠烦渴抑郁不乐两脇作痛寒热小腹重坠妇人经水不调衇大而虚<br />
　　芍药【酒炒】　　　当归<br />
　　白术【炒】　　　　茯苓<br />

                    <br>
                        　　甘草【炙】　　　　柴胡【各二钱】<br />
　　引用煨姜三片薄荷少许煎服加味逍遥散即此方加丹皮山栀【各五分炒】<br />
　　【集注】赵羽皇曰五藏苦欲补泻云肝苦急急食甘以缓之盖肝性急善怒其气上行则顺下行则郁郁则火动而诸病生矣故发于上则头耳鸣而或为目赤发于中则胸满脇痛而或作吞酸发于下则少腹疼疝而或溲溺不利发于外则寒热徃来似疟非疟凡此诸证何莫非肝郁之象乎而肝木之所以郁其説有二一为土虚不能升木也一为血少不能养肝也盖肝为木气全赖土以滋培水以灌漑若中土虚则木不升而郁阴血少则肝不滋而枯方用白术茯苓者助土徳以升木也当归芍药者益荣血以养肝也薄荷解热甘草和中独柴胡一味一以为厥阴之报使一以升发诸阳经云木郁则达之遂其曲直之性故名曰逍遥若内热外热盛者加丹皮解肌热炒栀清内热此加味逍遥散之义也<br />
<br />
<br />
<br />
<br />
<br />
<br />
<br />
<br />
　　龙胆泻肝汤<br />
　　治脇痛口苦耳聋耳肿筋痿阴湿热痒阴肿白浊溲血<br />
　　龙胆草【酒炒】　　黄芩【炒】<br />
　　栀子【酒炒】　　　泽泻<br />
　　木通　　　　　车前子<br />
　　当归【酒洗】　　　柴胡<br />
　　甘草　　　　　生地【酒炒】<br />
　　水煎服<br />
　　【注】脇痛口苦耳聋耳肿乃胆经之为病也筋痿阴湿热痒阴肿白浊溲血乃肝经之为病也故用龙胆草泻肝胆之火以柴胡为肝使以甘草缓肝急佐以芩栀通泽车前辈大利前阴使诸湿热有所从出也然皆泻肝之品若使病尽去恐肝亦伤矣故又加当归生地补血以养肝盖肝为藏血之藏补血即所以补肝也而妙在泻肝之剂反作补肝之药寓有战胜抚绥之义矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　左金丸<br />
　　治肝藏火实左脇作痛<br />
　　黄连【六两炒】　　　吴茱萸【一两汤泡】<br />
　　右为末作丸<br />
　　【集注】胡天锡曰此泻肝火之正剂肝之治有数种水衰而木无以生地黄丸乙癸同源是也土衰而木无以植参苓甘草剂缓肝培土是也本经血虚有火用逍遥散清火血虚无水用四物汤养阴至于补火之法亦下同乎肾而泻火之治则上类乎心左金丸独用黄连为君从实则泻子之法以直折其上炎之势吴茱萸从类相求引热下行并以辛燥开其肝郁惩其扞格故以为佐然必本气实而土不虚者庶可相宜左金者木从左而制从金也<br />
<br />
<br />
<br />
　　泻青丸<br />
　　治肝火风热不能安卧多惊多怒目赤肿痛及小儿急惊抽搐<br />
　　龙胆草　　　　山栀<br />
　　大黄【酒蒸】　　　川芎<br />
　　当归　　　　　羗活<br />
　　防风<br />
　　等分蜜丸竹叶汤下<br />
　　【注】龙胆草直入肝经以泻其火佐栀子大黄使其所泻之火从大小二便而出是治火之标也肝主风风能生火治肝不治风非其治也故用羗活防风散肝之风即所以散肝之火是治火之本也肝之情欲散故用川芎之辛以散之肝之质喜滋故用当归之濡以润之是于泻肝之中寓有养肝之意泻肝者泻肝之病也养肝者悦肝之神也盖肝木主春乃阳升发动之始万物生化之源不可伤也<br />
　　当归龙荟丸<br />
　　治肝经实火头运目耳聋耳鸣惊悸搐搦躁扰狂越大便秘结小便濇滞或胸脇作痛阴囊肿胀凡属肝经实火皆宜服之<br />
　　当归【一两】　　　黄连【一两】<br />
　　黄芩【一两】　　　龙胆草【一两】<br />
　　栀子仁【一两】　　大黄【五钱】<br />
　　芦荟【五钱】　　　青黛【五钱】<br />
　　木香【二钱五分】　　　黄蘗【一两】<br />
　　麝香【五钱另研】<br />
　　右为末炒神麯糊丸每服二十丸姜汤下<br />
　　【集注】汪昻曰肝木为生火之本肝火盛则诸经之火相因而起为病不止一端矣故以当归芦荟龙胆草青黛直入本经气血两途先平其甚者而诸经之火无不渐平矣佐以黄芩泻肺火黄连泻心火黄蘗泻肾火大黄泻肠胃火栀子泻三焦火备举大苦大寒而直折之使上中下三焦之火悉从大小二便利出少加木香麝香者取其调气开窍灵通周至也然非实火不可轻投<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　越婢加半夏汤<br />
　　治欬而上气此为肺胀其人喘目如脱状衇浮大者麻黄【六两】　　　石膏【半觔】<br />
　　生姜【三两】　　　甘草【二两】<br />
　　半夏【半升】　　　大枣【十五枚】<br />
　　右六味以水六升先煮麻黄去沫内药取三升分温三服<br />
　　小青龙加石膏汤<br />
　　治肺胀欬而上气烦躁而喘衇浮者心下有水气麻黄【三两】　　　桂枝【三两】<br />
　　细辛【三两】　　　芍药【三两】<br />
　　半夏【半升】　　　石膏【三两】<br />
　　干姜【三两】　　　五味子【半升】<br />
　　甘草【三两】<br />
　　右九味以水一斗煮麻黄去沫内诸药取三升强人服一升羸者减之日三服小儿服四合<br />
　　【集注】喻昌曰前一方麻黄汤中以桂杏易石膏以衇大有热而加姜枣则发散之力微而且缓也后一方小青龙汤中加入石膏以证兼烦躁虽宜汗散寒饮犹防助热伤津也越婢方中有石膏半夏二物恊力建功石膏清热借辛热亦能豁痰半夏豁痰借辛凉亦能清热前麦冬汤方中下气止逆全借半夏入生津药中此二方又借半夏入清温剂中仲景加减成方无非化裁后学矣<br />
<br />
<br />
<br />
<br />
<br />
<br />
<br />
<br />
　　清燥救肺汤<br />
　　治诸气膹郁诸痿喘呕<br />
　　桑叶【三钱经霜者】　　石膏【二钱五分炒】<br />
　　甘草【一钱】　　　胡麻仁【一钱炒研】<br />
　　真阿胶【八分】　　人参【七分】<br />
　　麦冬【一钱二分】　　　杏仁【七分去皮尖炒黄】<br />
　　枇杷叶【一片去毛蜜炙】<br />
　　右九味以水一碗煎六分频频二三次滚热服痰多加贝母栝蒌<br />
　　血枯加生地<br />
　　热甚加犀角羚羊角或加牛黄<br />
　　【集注】喻昌曰按诸气膹郁之属于肺者属于肺之燥也而古今治气郁之方用辛香行气絶无一方治肺之燥者诸痿喘呕之属于上者亦属于肺之燥也而古今治法以痿呕属阳明以喘属肺是则呕与痿属之中下而惟喘属上矣所以亦无一方及于肺之燥也即喘之属于肺者非表即下非行气即泄气间有一二用润剂者又不得其肯綮今拟此方名清燥救肺大约以胃为主胃土为肺金之母也其天冬知母能清金滋水以苦寒而不用至如苦寒降火之药尤在所忌葢肺金自至于燥所存阴气不过一线耳倘更以苦寒下其气伤其胃其人尚有生理乎诚仿此增减以救肺燥变生诸证庶克有济<br />
　　柯琴曰古方用香燥之品以治气郁不获奏效者以火就燥也惟缪仲醇知之故用甘凉滋润之品以清金保肺立法喻昌宗其防集诸润剂而制清燥救肺汤用意深取药当无遗蕴矣<br />
　　【按】经云损其肺者益其气肺主诸气故也然火与元气不两立故用人参甘草甘温而补气气壮火自消是用少火生气之法也若夫火燥膹郁于肺非佐甘寒多液之品不足以滋肺燥而肺气反为壮火所食益助其燥矣故佐以石膏麦冬桑叶阿胶胡麻仁辈使清肃令行而壮火亦从气化也经曰肺苦气上逆急食苦以降之故又佐以杏仁枇杷叶之苦以降气气降火亦降而制节有权气行则不郁诸痿喘呕自除矣要知诸膹郁则肺气必大虚若泥于肺热伤肺之説而不用人参郁必不开而火愈炽皮聚毛落喘咳不休而死矣此名之救肺凉而能补之谓也若谓实火可泻而乆服芩连苦从火化亡可立待耳<br />
<br />
<br />
<br />
<br />
<br />
<br />
<br />
　　麦门冬汤<br />
　　火逆上气咽喉不利止逆下气者主之<br />
　　麦门冬【七升】　　半夏【一升】<br />
　　人参【三两】　　　甘草【二两】<br />
　　粳米【三合】　　　大枣【十二枚】<br />
　　右六味以水一斗二升煮取六升温服一升日三服夜一服<br />
　　【集注】喻昌曰此方治胃中津液干枯虚火上炎治本之良法也夫用降火之药而火反升用寒凉之药而热转炽者徒知与火热相争弗知补正气以生津液不惟无益而反害之矣凡肺病有胃气则生无胃气则死胃气者肺之母气也本草有知母之名谓肺借其清凉知清凉为肺之母也又有贝母之名谓肺借其豁痰豁痰为肺之母也然屡施于火逆上气咽喉不利之证而屡不应者名不称矣孰知仲景妙法于麦冬人参甘草大枣粳米大补中气以生津液队中又增入半夏辛温之味以开胃行津而润肺岂特用其利咽下气哉顾其利咽下气非半夏之功实善用半夏之功也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　人参清肺汤<br />
　　治肺胃虚寒咳喘急坐卧不安并治乆年劳吐血腥臭<br />
　　人参　　　　　阿胶<br />
　　骨皮　　　　　知母<br />
　　乌梅　　　　　粟殻<br />
　　炙草　　　　　杏仁<br />
　　桑皮【各等分】<br />
　　加枣子煎服<br />
　　人参定喘汤<br />
　　人参　　　　　麻黄<br />
　　阿胶　　　　　五味<br />
　　粟殻　　　　　甘草<br />
　　半夏麯【各一钱】　　桑皮【二钱】<br />
　　生姜三片水煎服<br />
　　人参泻肺汤<br />
　　治肺经积热上喘胸膈胀满痰多大便濇<br />
　　人参　　　　　黄芩<br />
　　栀子　　　　　枳殻<br />
　　薄荷　　　　　甘草<br />
　　连翘　　　　　杏仁<br />
　　桑皮　　　　　大黄<br />
　　桔梗<br />
　　水煎服<br />
　　【集注】王又原曰经云邪之所凑其气必虚又肺为娇藏其不堪破耗也明矣自肺热伤肺之説行曰保肺补肺众共哗之曰清肺泻肺药与和之岂知古人清肺泻肺等汤而必皆以人参立名夫亦可晓然于肺气之不可耗而人参之在所必用也肺体清而法天下济而司降令一切浑浊不得上干者皆胸中之气健运行而不息也若肺气少弛则降下失令浑浊之气遂逆上行此为咳为喘急肺叶胀举胸膈痛移热大肠大便艰濇种种显有余之象实种种为不足之徴故不问内伤外感为热为寒要以人参保定肺气为主或佐骨皮知母阿胶滋之乌梅五味鸎粟殻敛之半夏麯生姜降之杏仁桑皮枳殻桔梗利之栀子黄芩连翘凉之麻黄薄荷发之大黄下之总恃人参之大力握枢而运已入之邪易出而将来之邪无从入也肺邪得诸药以俱出而肺气不随诸药以俱出也然则人参亦何尝伤肺乃畏而不敢用耶又谓风寒咳忌用五味子用粟殻止如神切肺如刀然此无本之言不知始自何出皆因不读本草不知药之性味功能以譌传譌也近世之医亦不能辨惟识者察之<br />
<br />
<br />
<br />
　　泻白散<br />
　　治肺气郁热咳而喘面肿身热<br />
　　桑白皮　　　　地骨皮<br />
　　甘草<br />
　　水煎服<br />
　　【集注】季楚重曰经云肺苦气上逆上逆则上焦郁热气郁生涎火郁生热因而制节不行壅甚为喘满肿白者肺之色泻白泻肺气之有余也君以桑白皮质液而味辛液以润燥辛以泻肺臣以地骨皮质轻而性寒轻以去实寒以胜热甘草生用泻火佐桑皮地骨皮泻诸肺实使金清气肃而喘可平较之黄芩知母苦寒伤胃者逺矣夫火热伤气救肺之治有三实热伤肺用白虎汤以治其标虚火刑金用生衇散以治其本若夫正气不伤郁火又甚则泻白散之清肺调中标本兼治又补二方之不及也<br />
　　阿胶散<br />
　　治肺虚有火无津液咳而哽气者<br />
　　真阿胶【一两】　　牛蒡子【二钱半炒】<br />
　　马兠铃【五钱炒】　　杏仁【七钱】<br />
　　炙甘草【五钱】　　糯米【一合】<br />
　　每服两许水煎服<br />
　　【集注】程应旄曰痰带红线有血防日渐成痿縁肺处藏之最高叶间布有细窍气从此出入呼吸成液灌漑周身所谓水出髙源也一受火炎吸时徒引火升呼时并无液出乆则肺窍俱闭喉间或痒或疮六叶遂日焦枯矣今用阿胶为君者消窍瘀也用杏仁大力子宣窍道也马兠铃者清窍热也糯米以补脾母气到则肺自轻清无碍矣<br />
<br />
<br />
<br />
　　二陈汤<br />
　　治肥盛之人湿痰为患喘胀满<br />
　　半夏【三钱制】　　　茯苓【三钱】<br />
　　陈皮【二钱去白】　　　甘草【一钱】<br />
　　右四味加姜三片水煎服<br />
　　【集注】李仲梓曰肥人多湿湿挟热而生痰火载气而逆上半夏之辛利二便而去湿陈皮之辛通三焦而理气茯苓佐半夏共成燥湿之功甘草佐陈皮同致调和之力成无已曰半夏行水气而润肾燥经曰辛以润之是也行水则土自燥非半夏之性燥也或曰有痰而渴宜去半夏代以贝母吴琨曰渴而喜饮小便利者易之不能饮水小便不利虽渴宜半夏也此湿为本热为标所谓湿极而兼胜已之化非真象也又东南之人湿热生痰故朱震亨主之加枳实砂仁名枳实二陈汤其性较急也先哲云二陈为治痰之妙剂其于上下左右无所不宜然祗能治实痰之标不能治虚痰之本虚痰之本在脾胃治者详之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　温胆汤<br />
　　治热呕吐苦虚烦惊悸不眠痰气上逆<br />
　　竹茹　　　　　枳实<br />
　　半夏　　　　　甘草<br />
　　陈皮　　　　　茯苓<br />
　　生姜<br />
　　右七味水煎服<br />
　　【集注】罗谦辅曰胆为中正之官清静之府喜宁谧恶烦扰喜柔和恶壅郁盖东方木徳少阳温和之气也若病后或乆病而宿有痰饮未消胸膈之余热未尽必致伤少阳之和气以故虚烦惊悸者中正之官以熇蒸而不宁也热呕吐苦者清静之府以郁炙而不谧也痰气上逆者木家挟热而上升也方以二陈治一切痰饮加竹茹以清热加生姜以止呕加枳实以破逆相济相须虽不治胆而胆自和盖所谓胆之痰热去故也命名温者乃谓温和之温非谓温凉之温也若谓胆家真畏寒而怯而温之不但方中无温胆之品且更有凉胃之药也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　小半夏汤<br />
　　呕家本渴渴为欲解今反不渴心下有支饮故也半夏【一升】　　　生姜【半觔】<br />
　　以水七升煮取一升半分温再服<br />
　　小半夏加茯苓汤<br />
　　治卒呕吐心下痞膈间有水悸者<br />
　　半夏【一升】　　　生姜【半觔】<br />
　　茯苓【三两】<br />
　　煎服如前<br />
　　外台茯苓饮<br />
　　治心胸中有痰饮宿水自吐出水复心胸间虚气满不能食消痰气令能食<br />
　　茯苓【三两】　　　人参【三两】<br />
　　白术【三两】　　　枳实【二两】<br />
　　橘皮【二两半】　　　生姜【四两】<br />
　　右六味水六升煮取一升八合分三服如人行八九里再进之<br />
　　【集注】赵良曰呕为痰饮动中涌而出之呕尽本当渴渴则可征支饮之全去今反不渴是其饮尚留去之未尽也用半夏之辛温生姜之辛散散其欲出之饮则所留之邪自尽矣半夏生姜皆味辛可治膈上痰心下坚呕逆目然悸必心受水凌故加茯苓以去水伐肾邪安心神也后方加人参枳实橘皮此由上中二焦气弱水饮入胃脾不能输归于肺肺不能通调水道以致停积为痰为宿水吐之则下气因而上逆虚与气结满不能食当补益中气以人参白术为君茯苓逐宿水枳实破诸气为臣开脾胃宣扬上焦发散凝滞则陈皮生姜为使也其积饮既去而虚气塞满其中不能进食此证最多<br />

                    <br>
                        <br />
　　御纂医宗金鉴卷二十九<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷三十<br />
　　删补名医方论卷五目録<br />
　　礞石滚痰丸<br />
　　指迷茯苓丸<br />
　　金匮枳术汤<br />
　　桂苓甘术汤<br />
　　疏凿饮子<br />
　　葶苈大枣泻肺汤<br />
　　苏葶定喘丸<br />
　　舟车神祐丸<br />
　　实脾饮<br />
　　清脾饮<br />
　　芍药汤<br />
　　温脾汤<br />
　　大黄附子汤<br />
　　越鞠汤丸<br />
　　四磨饮<br />
　　备急丸<br />
　　磁硃丸<br />
　　石斛夜光丸<br />
　　洗刀散<br />
　　失笑散<br />
　　独圣散<br />
　　大黄防虫丸<br />
　　仙方活命饮<br />
　　托里消毒散<br />
<br />
<br />
<br />
<br />
　　御纂医宗金鉴卷三十目録<br />
　　钦定四库全书<br />
　　御纂医宗金鉴卷三十<br />
　　删补名医方论卷五<br />
　　礞石滚痰丸<br />
　　治实热老痰之峻剂虚寒者不宜用<br />
　　黄芩【八两】　　　大黄【八两酒蒸】<br />
　　沉香【五钱忌火】　　　礞石【一两焰消煆过埋地内七日用】<br />
　　右四味为细末水丸川椒大量人大小用之用温水一口送过咽即仰卧令药徐徐而下半日不可饮食勿起身行动言语待药气自胃口渐下二肠然后动作饮食服后喉间稠黏壅滞不快此药力相攻故痰气泛上也少顷药力至而渐逐恶物入腹下肠效如响应<br />
　　指迷茯苓丸<br />
　　治中焦停痰伏饮<br />
　　半夏【二两制】　　　　茯苓【一两】<br />
　　枳殻【五钱】　　　　风化消【二钱半】<br />
　　右四味姜汁糊为丸<br />
　　【注】经曰饮入于胃防溢精气上输于脾防者运行也溢者渗溢也输者输布也精气者水化之精气也言入于胃运行水化之精气渗溢于肠胃之外而上输布于脾也又曰脾气散精上归于肺言水之清者上升犹天之雨露也又曰通调水道下输膀胱言水之浊者下降犹地之江河也此皆言水自浊化清由府输藏自清分浊由藏输府水之运行循环也又曰水精四布五经并行言水发源于脾周布四藏并行五经也此皆言水内养藏府外滋百骸水之变化精防也如是者何痰之有若饮食失度不和于中水精不渗溢于外直下走大小肠而为泄泻矣若三焦失运气不蒸化水之清者不升水之浊者不降精化为水则内停作胀外泛作肿上攻喘呼下蓄淋閟矣若上焦气不清肃不能输布留于胸中水之精者悉变为浊阳盛煎灼成痰隂盛凝蓄为饮也故治痰者以清火为主实者利之虚者化之治饮者以燥湿为主实者逐之虚者温之所以古人治饮有温补之法而治痰则无之也王隠君制礞石滚痰丸治老痰一方用黄芩清胸中无形诸热大黄泻肠胃有质实火此治痰必须清火也以礞石之燥悍此治痰必须除湿也以沉香之速降此治痰必须利气也二黄得礞石沉香则能迅扫直攻老痰巢穴浊腻之垢而不少留滚痰之所由名也若阳气不盛痰饮兼作又非此方所宜当以指迷茯苓丸合而治之用半夏燥湿茯苓渗湿风消软坚枳殻利气别于二陈之甘缓逺扵大黄礞石之峻悍殆攻中之平剂欤<br />
<br />
<br />
<br />
<br />
　　金匮枳术汤<br />
　　治心下鞕如大盘边旋如杯水饮所作<br />
　　枳实【七枚】　　　白术【二两】<br />
　　右二味以水五升煑取三升分温三服腹中輭即散<br />
　　【注】心下胃之上脘也上脘结鞕如盘边旋如杯谓时大时小水气所作非有形食滞也用枳实以破结气白术以除水湿温服三服则腹輭结开而鞕消矣李杲法仲景以此方倍白术是以补为主也此方君枳实是以泻为主也然一缓一急一补一泻其用不同只此多寡转换之间耳<br />
<br />
<br />
<br />
<br />
<br />
　　桂苓甘术汤<br />
　　治心下有痰饮胸脇支满目又曰短气有防饮当从小便去之桂苓甘术汤主之肾气丸亦主之茯苓【四两】　　　桂枝【三两】<br />
　　白术【三两】　　　甘草【三两】<br />
　　右四味以水六升煑取三升分温三服小便则利<br />
　　【集注】赵良曰灵枢谓心胞络之衇动则病胸脇支满者谓痰饮积于心胞其病则必若是也目者痰饮阻其胸中之阳不能布精于上也茯苓淡渗逐饮出下窍因利而去故用以为君桂枝通阳输水走皮毛从汗而解故以为臣白术燥湿佐茯苓消痰以除支满甘草补中佐桂枝建土以制水邪也夫短气有防饮此水饮停蓄呼吸不利而然也金匮并出二方妙义益彰呼气之短用苓桂术甘汤之轻清以通其阳阳化气则小便能出矣吸气之短用肾气丸之重降以通其隂肾气通则闗门自利矣<br />
　　【按】风水阳水也石水隂水也阳水多实隂水多虚阳水在上故多喘隂水在下故多满所以治阳水用散用攻治隂水用温用补然隂中必有阳此方治隂水之在阳而上者也肾气丸治隂水之在隂而下者也于此推之阳中亦必有隂故有小青龙汤五苓散之治法也今举世不分隂阳虚实皆以金匮肾气汤治之服之无效终不改辙每至吐血而死良可叹也<br />
<br />
<br />
<br />
<br />
<br />
<br />
<br />
　　疏凿饮子<br />
　　治徧身水肿喘呼口渇大小便秘<br />
　　羌活　　　　　秦艽<br />
　　防榔　　　　　大腹皮<br />
　　商陆　　　　　茯苓皮<br />
　　椒目　　　　　木通<br />
　　泽泻　　　　　赤小豆【等分】<br />
　　加姜皮水煎服<br />
　　【注】经曰三焦者决渎之官水道出焉若水饮阻扵内风寒束于外则三焦之气化不行上焦之如雾中焦之如沤同为下焦之如渎也以致水气外泛皮肤作肿内停腹里作胀上攻喘咳呕逆下蓄小便不利种种诸证而治法总不外乎表里也小青龙汤真武汤越婢汤五苓散疏凿饮子五方皆治有水气兼表里证之药也小青龙汤治表里寒实中有水气真武汤治里有虚寒中兼水气二证俱内不作胀外不作肿故一以麻桂辈散寒以行水一以姜附辈温寒以制水也越婢汤治表里实热中有水气五苓散治表里虚热中有水气故一以麻黄石膏散肤之水清肌之热以消肿也一以桂苓术泽解肌表热利所停水以止吐也疏凿饮子治表里俱实不偏寒热而水湿过盛遍身水肿喘胀便秘者故以商陆为君専行诸水佐羗活秦艽腹皮苓皮姜皮行在表之水从皮肤而散佐防榔赤豆椒目泽泻木通行在里之水从二便而出上下内外分消其势亦犹神禹疏凿江河之意也至于越婢汤加半夏者因喘气上逆用之降逆也加附子者因汗出恶风散表固阳也小青龙汤加石膏者因喘而烦燥用之兼清胃热也五苓散以术桂易滑石阿胶名猪苓汤専清隂兼治水也真武汤去生姜加人参名附子汤専温阳不治水也由此可知仲景用方于羣温剂中加以大寒之品大寒剂中加以热之品去桂枝加滑石则不走外去生姜加人参则不治水其转换变化神妙如此拘拘之士不足语也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　葶苈大枣泻肺汤<br />
　　治肺痈喘不得卧及水饮攻肺喘急者<br />
　　葶苈【一两苦】　　　大枣【十枚】<br />
　　以水五钟先煑枣三钟去枣内葶苈煑取一钟半顿服弱者减服戒盐醤<br />
　　苏葶定喘丸<br />
　　治饮停上焦攻肺喘满不得卧面身水肿小便不利者<br />
　　苦葶苈子【研泥】　南苏子【研泥】<br />
　　各等分合均用枣肉为小丸隂干磁礶盛之恐渗去油性减去药力每服三钱于夜三更时白汤下以利四五次为度利多则减服之利少则加服之次日身软则隔一日或隔二日服之形气弱者先减半服之俟可渐加戒盐醤服之即奏竒功如不严戒一切咸物即对证用药万无一生<br />
　　舟车神祐丸【又名净府丸】<br />
　　治水肿水胀形气俱实<br />
　　黒牵牛【四两炒】　　大黄【二两酒浸】<br />
　　甘遂【一两麺裹煨】　　大防【一两麺裹煨】<br />
　　芫花【一两醋炒】　　　青皮【一两炒】<br />
　　橘红【一两】　　　木香【五钱】<br />
　　防榔【五钱】　　　轻粉【一钱】<br />
　　右为末水丸每服五分五更白滚水下大便利三次为度若一二次不通利次日仍服或六分七分渐加至一钱若服后大便利四五次或形气不支则减其服三分二分俱可或隔一二三日服一次以愈为度甚者忌盐醤百日<br />
　　【注】葶苈大枣汤苏葶定喘丸舟车神祐丸三方皆治肿胀之剂然葶苈大枣汤治水停胸中肺满喘急不得卧皮肤浮肿中满不急者故独用葶苈之苦先泻肺中之水气佐大枣恐苦甚伤胃也苏葶定喘丸即前方加苏子以降气气降则水降气降则输水之上源水降则开水之下流也舟车神祐丸治水停诸里上攻喘咳难卧下蓄小便不利外薄作肿中停胀急者故备举甘遂大防芫花牵牛大黄直攻水之巢穴使从大小二便而出佐青皮陈皮木香以行气使气行则水行肿胀两消其尤峻厉之处又在少加轻粉使诸攻水行气之药迅烈莫当无防不入无穷不达用之若当功效神竒百发百中然非形实或邪盛者不可轻试苟徒利其有刦病之能消而旋肿用者慎之<br />
<br />
<br />
<br />
<br />
<br />
<br />
<br />
　　实脾饮<br />
　　治身重懒食肢体浮肿口中不渇二便不实<br />
　　白术【土炒】　　　茯苓<br />
　　甘草【炙】　　　　厚朴【姜炒】<br />
　　大腹子　　　　草果仁<br />
　　木香　　　　　木<br />
　　附子　　　　　干姜<br />
　　加姜枣煎服<br />
　　气虚者加人参<br />
　　【注】脾胃虚则土不能制水水妄行肌表故身重浮肿用白术甘草生姜大枣以实脾胃之虚也脾胃寒则中寒不能化水水停肠胃故懒食不渇二便不实用姜附草果以温脾胃之寒更佐大腹茯苓厚朴木香木者以导水利气盖气者水之母也土者水之防也气行则水行土实则水治故名曰实脾也然此方导水利气之力有余隂水寒胜而气不虚者固所宜也若气少声防则必以理中汤加附子数倍茯苓以君之温补元气以行水为万当也<br />
　　【按】苓桂术甘汤实脾饮肾气丸皆治阳虚水气之证苓桂术甘汤治上焦阳虚不能输布水留于上心下逆满气上冲胸故用苓桂术甘之品扶阳通气输水道也实脾饮治中焦阳虚不能蒸化水渍于中外泛作肿二便通利故用姜附苓术之剂培土温中胜寒湿也肾气丸治下焦阳虚不能行水小便不利肢体浮肿喘急腹胀故用桂附地苓之辈温而补之以行水也<br />
<br />
<br />
<br />
<br />
<br />
　　清脾饮<br />
　　治痰积成疟无表里证者<br />
　　青皮　　　　　厚朴<br />
　　草果　　　　　半夏<br />
　　柴胡　　　　　白术<br />
　　甘草　　　　　茯苓<br />
　　黄芩<br />
　　水煎服<br />
　　【注】疟为少阳病兼太阳表者麻桂各半汤汗之兼阳明里者大柴胡汤下之若不兼表里或已汗下而仍作者当从少阳和解法也是方以小柴胡四君二汤合剂清少阳而顾及扵脾故名曰清脾也减人参者以气不虚也加草果厚朴气味俱厚之品取以输胃之积加青皮佐茯苓半夏用以破痰之原先哲云无痰不成疟无积不成疟此汤是也若夫气虚者仍加人参气实者更加防榔热多者加石膏汗多者加桂枝自当临病斟酌也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　芍药汤<br />
　　治滞下赤白便脓血后重窘痛<br />
　　芍药【二两】　　　当归【五钱】<br />
　　黄连【五钱】　　　黄芩【五钱】<br />
　　防榔【三钱】　　　木香【三钱】<br />
　　甘草【三钱】<br />
　　每服半两水煎服痢不减加大黄<br />
　　【注】滞下起于夏秋非外因湿暑即内因生冷湿蒸热郁酿成初起府病乆则传藏府病易治藏病难治府者何病在大肠则从金化故其色白病在小肠则从火化故其色赤所以赤痢多噤口以小肠近胃秽气易于上攻而为呕逆不食也藏者何传心则热不休下利血水传肾则利不止如屋漏水传脾则水浆不入哕逆不食此汤治初病在府之方也用当归白芍以调血木香防榔以调气血和则脓血可除气调则后重自止芩连燥湿而清热甘草调中而和药若窘廹痛甚或服后痢不减者加大黄通因通用也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　温脾汤<br />
　　主治痼冷在肠胃间泄泻腹痛宜先取去然后调治不可谓虚以养病也<br />
　　厚朴【二两】　　　干姜【二两】<br />
　　甘草【二两】　　　桂心【二两】<br />
　　附子【二两】　　　大黄【四钱】<br />
　　右防咀取一两水二钟煎六分顿服<br />
　　【集注】喻昌曰许叔微制此方深合仲景以温药下之之法其大黄止用四钱更为有见夫痼冷在肠胃而泄泻矣即温药中寜敢用大黄之猛重困之乎减五之一乃知许叔微之得于仲景深也仲景云病人旧防溏者栀子汤不可与服又云太隂病衇弱便利设当行大黄芍药者宜减之以其人胃气弱易动故也即是观之肠胃痼冷之泄泻而可恣用大黄耶不用则温药恐不能制而洞下之势或至转増裁酌用之真足法矣<br />
　　大黄附子汤<br />
　　主治脇下偏痛发热其衇此寒也以温药下之大黄【二两】　　　附子【二枚炮】<br />
　　细辛【二两】<br />
　　右三味以水五升煑取二升分温三服若强人取二升半分三服服后如人行四五里再进<br />
　　【集注】喻昌曰仲景治伤寒热邪痞聚心下而挟阳虚隂盛之证用附子泻心汤之法矣其杂证脇下偏痛发热为阳其衇为隂是则知阳中隂邪上逆也复立此温药下之一法然仲景谆谆传心后世领略者鲜金匮又别出一条云其衇数而乃状如弓按之不移数衇者当下其寒衇而迟者必心下坚衇大而者阳中有隂可下之读者防识其防讵知皆以温药下之之法耶其曰当下其寒谓阳中有隂实之邪可下其金鍼不跃跃乎<br />
　　张璐曰三承气汤为寒下之柔剂白散备急丸为热下之刚剂附子泻心汤大黄附子汤为寒热互结刚柔并济之和剂近世但知寒下一途絶不知有温下一法盖暴感之热结可以寒下乆积之热结亦可寒下乎是以备急等法所由设也然此仅可治寒实之结设其人禀质素虚虽有实邪固结敢用刚猛峻剂攻击之乎故仲景又立附子泻心汤用芩连佐大黄以祛膈上之热痞即兼附子之温以散之大黄附子汤用细辛佐附子以攻脇下寒结即兼大黄之寒以导之寒热合用温攻并施此圣法昭然不可思议者也<br />
<br />
<br />
<br />
<br />
<br />
　　越鞠汤丸<br />
　　治一切湿痰食火气血诸郁<br />
　　香附　　　　　苍术<br />
　　抚芎　　　　　神麯<br />
　　山栀仁<br />
　　水煎服或作丸<br />
　　【注】夫人以气为本气和则上下不失其度运行不停其机病从何生若饮食不节寒温不适喜怒无常忧思无度使冲和之气升降失常以致胃郁不思饮食脾郁不消水谷气郁胸腹胀满血郁胸膈刺痛湿郁痰饮火郁为热及呕吐恶心吞酸吐酸嘈杂嗳气百病丛生故用香附以开气郁苍术以除湿郁抚芎以行血郁山栀以清火郁神麯以消食郁此朱震亨因五郁之法而变通者也五药相须共收五郁之效然当问何郁病甚便当以何药为主至若气虚加人参气痛加木香郁甚加郁金懒食加谷糵胀加厚朴痞加枳实呕痰加姜夏火盛加萸连则又存乎临证者之详审也<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　四磨饮<br />
　　治七情感伤上气喘急胸膈不快妨闷不食<br />
　　人参　　　　　防榔<br />
　　沉香　　　　　天台乌药<br />
　　右四味各浓磨水取七分煎三五沸放温空心服<br />
　　【集注】王又原曰经云圣人啬气如持至寳庸人役物而反伤太和此七情随所感皆能为病然壮者气行而愈弱者气着为病愚者不察一遇上气喘急满闷不食谓是实者宜泻投破耗等药得药非不暂快初投之而应投之久而不应矣夫呼出为肠吸入为隂肺阳清肃则气下行肾隂寜谧则气归摄不复散而上逆矣若正气既衰即欲削坚破滞则邪气难伏法当用人参先补正气沉香纳之于肾而后以防榔乌药从而导之所谓实必顾虚泻必先补也四品气味俱厚磨则取其气味俱足煎则取其气味纯和气味齐到效如桴鼔矣<br />
　　备急丸<br />
　　治寒气冷食稽留胃中心腹满痛大便不通者大黄【二两】　　　干姜【二两】<br />
　　巴豆【一两去皮研如脂】<br />
　　先捣大黄干姜为末内巴豆合捣千杵和蜜丸如豆大藏宻器中勿泄气用每服三四丸暖水或酒下<br />
　　金匮主中恶心腹胀满卒痛如锥刺气急口噤如卒死者捧头起灌令下咽须臾当差不差更与三丸当腹中鸣即吐利便差若口噤者须化开从鼻孔用苇管吹入自下于咽<br />
　　【集注】柯琴曰大便不通当分阳结隂结阳结有承气更衣之剂隂结又制备急白散之方金匮用此治中恶当知寒邪卒中者宜之若用于温暑热邪速其死矣是方允为隂结者立干姜散中焦寒邪巴豆逐肠胃冷积大黄通地道又能解巴豆毒是有制之师也然白散治寒结在胸故用桔梗佐巴豆用吐下两解法此则治寒结肠胃故用大黄佐姜巴以直攻其寒世徒知有温补之法而不知有温下之法所以但讲寒虚不议及寒实也<br />
　　【按】世人之情惟知畏贫不知畏祸因其贫遗其祸病人之情亦多如是惟知畏虚不知畏病因其虚忘其病殊不知虚犹贫也病犹祸也虚而有病犹夫贫者有祸也去其祸而但贫犹可安也实而有病犹夫富者有祸也不去其祸而其富未可保也最可笑者近世之医临诊病家外饬小心中存不决且诿言虚不可攻纵使病去正气难复病人畏惧自然乐从受病浅者幸而自愈设不愈者另延医至讵病者先意难入攻病之药尚未入口众议咻咻致明通之士拂袖而去坐而待毙终不悟为庸工之所误也医者乆擅其术初心原为自全恬不知耻久之亦竟以为养病为能攻病为拙而举世之病者皆昧昧于治病也甞考孙思邈以仲景麻黄桂杏甘草之还魂汤治卒中昏冒口噤握固李杲以仲景巴豆大黄干姜之备急丸治卒中暴死腹痛满闭下咽立效岂二人不知虚实耶盖上工之医未诊病时并不先存意见亦不生心自全有是病但用是药耳柯琴曰备急丸治寒结肠胃白散治寒结在胸于此又可知还魂汤治寒结在胸之表以散无形之邪气也白散治寒结在胸之里以攻有形之痰饮也备急丸治寒结在肠胃以攻不化之糟粕也<br />
<br />
<br />
<br />
<br />
<br />
<br />
　　磁硃丸<br />
　　治神水寛大渐散昏如雾露中行渐覩空中有黑花覩物成二体及内障神水淡緑色淡白色又治耳鸣及聋<br />
　　磁石【二两】　　　辰砂【一两】<br />
　　神麯【三两生更以一两水和作饼煑浮入前药炼蜜为丸】<br />
　　每服十丸加至三十丸空心米汤下<br />
　　【集注】王又原曰五藏六府之精皆上注于目则目之能视者气也目之所以能视者精也肾为藏精故神水发于肾心为离照故神光发于心光发阳而外映有隂精以为守则不散而常明水发隂而凝静有阳气以为布则洞悉而不穷惟心肾有亏致神水干涸神光短少昏眊内障诸证所由作也磁石直入肾经收散失之神性能引铁吸肺金之气归藏肾水硃砂体阳而性隂能纳浮游之火而安神明水能鉴火能烛水火相济而光华不四射与然目受藏府之精精裨于谷神麯能消化五谷则精易成矣盖神水散大缓则不收頼镇坠之品疾收而吸引之故为救急之剂也其治耳鸣耳聋等证亦以镇坠之功能治虚阳之奔耳<br />
　　柯琴曰此丸治癫癎之圣剂盖狂痴是心肾脾三藏之病心藏神脾藏意与智肾藏精与志心者神明之主也主不明则十二官危使道闭塞而不通形乃大伤即此谓也然主何以不明也心法离而属火真水藏其中若天一之真水不足地二之虚火妄行所谓天气者蔽塞地气者冒明日月不明邪害空窍故目多妄见而作此竒疾也非金石之重剂以镇之狂必不止硃砂禀南方之赤色入通于心能降无根之火而安神眀磁石禀北方之黑色入通于肾吸肺金之气以生精坠炎上之火以定志二石体重而主降性寒而凉隂志同道合奏功可立俟矣神麯推陈致新上交心神下达肾志以生意智且食入于隂长气于阳夺其食则已此内经治狂法也食消则意智明而精神治是用神麯之防乎炼蜜和丸又甘以缓之矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　石斛夜光丸<br />
　　治神水寛大渐散昏如雾露空中有黑花及覩物成二神水淡緑淡白色者<br />
　　天门冬【二两】　　兎丝子【七钱】<br />
　　人参【二两】　　　茯苓【二两】<br />
　　甘菊花【七钱】　　干山药【七钱】<br />
　　麦冬【一两】　　　熟地【一两】<br />
　　肉苁蓉【五钱】　　青葙子【五钱】<br />
　　生地【一两】　　　枸杞【七钱】<br />
　　羚羊角【五钱镑】　　草决明【八钱】<br />
　　石斛【七钱】　　　杏仁【七钱】<br />
　　蒺藜【五钱】　　　川芎【五钱】<br />
　　甘草【五钱炙】　　　黄连【五钱】<br />
　　防风【五钱】　　　枳殻【五钱】<br />
　　乌犀【五钱镑】　　　牛膝【七钱五分】<br />
　　右为细末炼蜜丸桐子大每服三五十丸温酒盐汤下<br />
　　【集注】罗谦辅曰此方为阳衰隂弱不能升精于目而设故目科与千金磁硃丸并重治证亦同然磁硃为镇坠药此为羡补药鍼经曰五藏六府精气皆上于目而为之精故夫目之精明者隂阳合传而为精明者也若肾肝虚则隂弱不能敛精以升养神水于内脾肺虚则阳衰不能摄隂而浮散神光于外以致神水寛大覩物成二此其治法其营在肝其主在肾其合在脾能合肾脾之隂而使肝达之则必能归精于两眸而继明如昼夜矣是方先补肾肝以二冬二地兎丝枸杞五味牛膝苁蓉羣队滋隂之品以之强隂填精敛气安神养血此壮水之主亦所以生水也复以人参炙草茯苓山药培补中宫使调合隂阳也佐之以蒺藜甘菊川芎枳殻防风行肝达气青葙决明子解结散滞黄连乌犀羚角清火泻热然必取石斛之妙合脾肾者清而行之要使升精归明之用藏府合徳専精致一耳其以为丸者补上治下利以缓利以乆不利以速也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　洗刀散<br />
　　治风热上攻火眼赤痛骤生云翳外障遮睛<br />
　　防风【一钱】　　　石膏【一钱】<br />
　　滑石【一钱】　　　归尾【一钱】<br />
　　赤芍【八分】　　　羌活【八分】<br />
　　荆芥【五分】　　　黄芩【五分】<br />
　　连翘【五分】　　　川芎【五分】<br />
　　桔梗【五分】　　　麻黄【五分】<br />
　　白术【五分】　　　大黄【五分】<br />
　　芒消【五分】　　　独活【五分】<br />
　　元参【五分】　　　木贼【五分】<br />
　　菊花【五分】　　　白蒺藜【五分】<br />
　　蝉退【五分】　　　草决明【五分】<br />
　　薄荷【四分】　　　栀子【四分】<br />
　　蔓荆子【四分】　　细辛【三分】<br />
　　甘草【三分】<br />
　　加清茶叶五分水煎服<br />
　　【注】目之病内障者昏暗不明而不肿痛得之于内七情动中劳伤心肾也外障者赤肿而痛睛不昏暗得之于六滛所袭热蕴经络也故内障多虚外障多实子和曰眼无火不病非止内障正指外障而立言也外障赤肿而痛者或散外邪或泻内热或并解之可立愈也其有风火上攻留而不散凝结云翳掩其光明者又非或散或下所能即愈也洗刀散方既可以攻风热又可以去云翳是一方而兼擅其长也方中用防风通圣散全剂是主以去风热也倍归尾赤芍是治风先治血血行风自灭也加羌独活蔓荆子倍防风是祛风而専在太阳表也太阳之里少隂也故又加细辛直走少隂加元参下安肾火是治表而顾及其里也其加木贼蝉蜕草决明白蒺藜菊花者是佐诸祛风清热之羣药以消风热骤壅之云翳也<br />
　　失笑散<br />
　　治产后心腹绞痛欲死或血迷心窍不省人事<br />
　　五灵脂　　　　蒲黄【等分】<br />
　　每服三钱酒煎服<br />
　　独圣散【附】<br />
　　南山查肉【一两炒】<br />
　　水煎用童便沙糖和服<br />
　　【集注】吴于宣曰经云心主血脾统血肝藏血故产后瘀血停滞三经皆受其病以致心腹瘀痛恶寒发热神迷运胞膈满闷凡兹者由寒凝不消散气滞不流行恶露停留小腹结痛迷闷欲絶非纯用甘温破血行血之剂不能攻逐荡平也是方用灵脂之甘温走肝生用则行血蒲黄辛平入肝生用则破血佐酒煎以行其力庶可直抉厥隂之滞而有推陈致新之功甘不伤脾辛能散瘀不觉诸证悉除直可以一笑而置之矣至独圣散用山查一味浓煎与沙糖童便同服者何也山查不惟消食健脾功能破瘀止儿枕痛更益以沙糖之甘逐恶而不伤脾童便之咸入胞而不凉下相得相须功力甚伟名之曰独圣诚不虚也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　大黄防虫丸<br />
　　治五劳七伤内有干血肌肤甲错两目黯黒<br />
　　大黄【十两酒蒸】　　　桃仁【四两去皮尖炒】<br />
　　杏仁【四两去皮尖炒】　　黄芩【二两炒】<br />
　　甘草【三两】　　　芍药【四两炒】<br />
　　地黄【十两】　　　干漆【一两炒】<br />
　　蝱虫【一两五钱去翅足炒】　水蛭【百枚炙黄】<br />
　　蛴螬【一两五钱炒】　防虫【一两去头足炒】<br />
　　右十二味为末蜜丸如小豆大酒服五丸日三服<br />
　　【集注】李中梓曰劳伤之证肌肤甲错两目黯黑此内有瘀血者也瘀之日乆则必发热热涸其液则血干于经隧之间愈干愈热愈热愈干而新血皆损人之充养百骸光华润泽者止借此血血伤则无以沃其肤故甲错也目得血而能视血枯则无以荣其目故黯黑也仲景洞见此证补之不可凉之无益而立此方经曰血主濡之故以地黄为君坚者削之故以大黄为臣统血者脾也脾欲缓急食甘以缓之又酸苦涌泄为隂故以甘芍桃仁为佐咸走血苦胜血故以干漆之苦四虫之咸为使夫浊隂不降则清阳不升瘀血不去则新血不生今人遇一劳证便用滋隂之药服而不效坐以待毙术岂止此耶<br />
<br />
<br />
<br />
<br />
<br />
<br />
<br />
<br />
<br />
<br />
　　仙方活命饮【附薛已治疡通方】<br />
　　治一切疮疡未成脓者内消已成脓者即溃又止痛消毒之圣药也<br />
　　穿山甲　　　　白芷<br />
　　防风　　　　　皂角刺<br />
　　乳香　　　　　没药<br />
　　当归尾　　　　赤芍<br />
　　花粉　　　　　贝母<br />
　　陈皮　　　　　金银花<br />
　　甘草<br />
　　右十三味用酒一碗煎数沸服<br />
　　【集注】罗谦辅曰此疡门开手攻毒之第一方也经云荣气不从逆于肉理故痈疽之发未有不从荣气之郁滞因而血结痰滞蕴崇热毒为患治之之法妙在通经之结行血之滞佐之以豁痰理气解毒是方穿山甲以攻坚皂刺以达毒所白芷防风陈皮通经理气而疏其滞乳香定痛和血没药破血散结赤芍归尾以驱血热而行之以破其结佐以贝母金银花甘草一以豁痰解郁一以散毒和血其为溃坚止痛宜矣然是方为荣卫尚强中气不亏者设若脾胃素弱荣卫不调则有托里消毒散之法必湏斟酌而用此薛已所论千古不易之治也因附治疡用方之法于后使学者服膺云<br />
　　薛已曰治疡之法若肿髙焮痛者先用仙方活命饮解之后用托里败毒散漫肿防痛者用托里散如不应加姜桂若脓出而反痛气血虚也八珍散不作脓不腐溃阳气虚也四君加归耆肉桂不生肌不收敛脾气虚也四君加芍药木香恶寒憎寒阳气虚也十全大补加姜桂晡热内热隂血虚也四物加参耆欲呕作呕胃气虚也六君加炮姜自汗盗汗五藏虚也六味丸料加五味子食少体倦脾气虚也补中益气加茯苓半夏喘促咳脾肺虚也前汤加麦冬五味欲呕少食脾胃虚也人参理中汤腹痛泄泻脾胃虚寒也附子理中汤热渇淋秘肾虚隂火也加减八味丸大凡怯弱之人不必分其肿溃惟当先补胃气盖疮疡之作縁隂阳亏损其脓既泄气血愈虚岂有不宜补者哉或疑参耆满中间有用者又加发散败毒所补不偿所损又或以有疾不服补剂因而致误者多矣可胜惜哉<br />
　　托里消毒散<br />
　　人参　　　　　黄耆<br />
　　白术　　　　　茯苓<br />
　　当归　　　　　川芎<br />
　　白芍　　　　　金银花<br />
　　白芷　　　　　甘草<br />
　　连翘<br />
　　水煎服<br />
　　【注】参耆术苓草以益气分归芎芍以滋血分银花白芷连翘以解毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷三十<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷三十一<br />
　　删补名医方论卷六目録<br />
　　桂枝汤<br />
　　麻黄汤<br />
　　大青龙汤<br />
　　小青龙汤<br />
　　葛根汤<br />
　　桂枝麻黄各半汤<br />
　　桂枝二麻黄一汤<br />
　　桂枝二越婢一汤<br />
　　越婢汤<br />
　　麻黄杏仁甘草石膏汤<br />
　　麻黄附子细辛汤<br />
　　麻黄附子甘草汤<br />
　　桂枝加附子汤<br />
　　芍药甘草附子汤<br />
　　桂枝甘草汤<br />
　　桂枝加芍药加大黄汤<br />
　　桂枝加芍药汤<br />
　　桂枝加大黄汤<br />
　　小建中汤<br />
　　炙甘草汤<br />
　　桂枝人参汤<br />
　　葛根黄芩黄连汤<br />
　　白虎汤<br />
　　白虎加人参汤<br />
　　猪苓汤<br />
　　五苓散<br />
　　茵蔯五苓散<br />
　　桂枝去芍加苓术汤<br />
　　十枣汤<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　御纂医宗金鉴卷三十一目録<br />
　　钦定四库全书<br />
　　御纂医宗金鉴卷三十一<br />
　　删补名医方论卷六<br />
　　桂枝汤<br />
　　治风寒在表衇浮弱自汗出头痛发热恶风恶寒鼻鸣干呕等证及杂证自汗盗汗虚损虚疟亦可用若衇浮紧汗不出者酒客病风寒而汗出者禁用桂枝【三两】　　　芍药【三两】<br />
　　生姜【三两】　　　甘草【二两炙】<br />
　　大枣【十二枚】<br />
　　右五味以水七升煮取三升服一升覆令微汗不可令如水流漓病必不除若服一升汗出病痊不必尽剂服已更歠稀粥一盏以助药力<br />
　　【注】凡风寒在表衇浮弱自汗出者皆属表虚宜桂枝汤主之名曰桂枝汤者君以桂枝也桂枝辛温辛能散邪温从阳而扶卫芍药酸寒酸能敛汗寒走隂而益荣桂枝君芍药是于发散中寓敛汗之意芍药臣桂枝是于固表中有微汗之道焉生姜之辛佐桂枝以解肌表大枣之甘佐芍药以和荣里甘草甘平有安内攘外之能用以调和中气即以调和表里且以调和诸药矣以桂芍之相须姜枣之相得借甘草之调和阳表隂里气卫血荣并行而不悖是刚柔相济以为和也而精义在服后须臾歠热稀粥以助药力盖谷气内充不但易为酿汗更使已入之邪不能少留将来之邪不得复入也又妙在温服令一时许漐漐微似有汗是授人以微汗之法不可令如水流漓病必不除禁人以不可过汗之意也此方为仲景羣方之冠乃解肌发汗调和荣卫之第一方也凡中风伤寒衇浮弱汗自出而表不解者皆得而主之其他但见一二证即是不必悉具故麻葛青龙发汗诸剂咸用之也若汗不出麻黄证也衇浮紧者麻黄衇也固不可与桂枝汤然初起无汗当用麻黄发汗如汗解后复烦衇浮数者与下后衇仍浮气上冲者及下后下利止而身痛不休者皆用此以解外何也盖此时表虽不解腠理已疏邪不在皮毛而在肌肉且经汗下津液已伤故衇证虽同麻黄而主治当属桂枝矣粗工妄谓桂枝汤专治中风不治伤寒使人疑而不用又谓专发肌表不治他病不知此汤倍芍药生姜加人参名桂枝新加汤用以治荣表虚寒肢体疼痛倍芍药加饴糖名小建中汤用以治里虚心悸腹中急痛再加黄耆名黄耆建中汤用以治虚损虚热自汗盗汗因知仲景之方可通治百病也<br />

                    <br>
                        <br />
<br />
<br />
<br />
　　麻黄汤<br />
　　治太阳风寒在表头项强痛发热身疼腰痛骨节痛恶风寒无汗胸满而喘其衇浮紧或浮数者用此发汗虽有是证若衇浮而弱汗自出或尺中衇微与迟者俱不可用风寒湿成痹肺经壅塞昬乱不语冷风哮吼最宜<br />
　　麻黄【三两去节】　　　桂枝【二两】<br />
　　甘草【一两炙】　　　杏仁【六十枚去皮尖】<br />
　　右四味以水九升先煮麻黄减二升去上沫内诸药煮取二升半去滓温服八合温覆取微汗不须歠粥一服汗出停后服汗出多者温粉扑之<br />
　　【注】凡风寒在表衇浮紧数无汗者皆表实也宜麻黄汤主之名曰麻黄汤者君以麻黄也麻黄性温味辛而苦其用在迅升桂枝性温味辛而甘其能在固表证属有余故主以麻黄必胜之算也监以桂枝制节之妙也杏仁之苦温佐麻黄逐邪而降逆甘草之甘平佐桂枝和内而拒外饮入于胃行气于元府输精于皮毛斯毛衇合精溱溱汗出在表之邪必尽去而不留痛止喘平寒热顿解不须歠粥而借汗于谷也其不用姜枣者以生姜之性横散于肌碍麻黄之迅升大枣之性泥滞于膈碍杏仁之速降此欲急于直达稍缓则不迅横散则不升矣然则为纯阳之剂过于发散如单刀直入之将用之若当一战成功不当则不戢而召祸故可一而不可再如汗后不解便当以桂枝代之此方为仲景开表逐邪发汗第一峻药也庸工不知其制在温覆取汗若不温覆取汗则不峻也世谓麻黄专能发表不治他病不知此汤合桂枝汤名麻桂各半汤用以和太阳留连未尽之寒热去杏仁加石膏合桂枝汤名桂枝二越婢一汤用以解太阳热多寒少之寒热若阳盛于内而无汗者又有麻黄杏仁甘草石膏汤以散太隂肺之邪若隂盛于内而无汗者又有麻黄附子细辛甘草汤以温散少隂肾家之寒金匮要略以此方去桂枝千金方以此方桂枝易桂皆名还魂汤用以治邪在太隂卒中暴厥口噤气絶下咽奏效而皆不温覆取汗是知麻黄汤之峻与不峻在温覆与不温覆此仲景用方之心法岂常人所能得而窥耶<br />
<br />
<br />
<br />
<br />
<br />
<br />
<br />
<br />
<br />
<br />
　　大青龙汤<br />
　　治太阳风寒两伤荣卫同病伤寒之衇而见中风之证中风之衇而见伤寒之证二证俱不出汗而烦躁者用此两解发汗虽有是证若衇微弱自汗出者不可服之服必亡阳<br />
　　麻黄【六两去节】　　　桂枝【二两】<br />
　　杏仁【四十个去皮尖】　　甘草【二两炙】<br />
　　生姜【三两切】　　　大枣【十二枚擘】<br />
　　石膏【如鸡子大碎绵裹】<br />
　　右七味以水九升先煮麻黄减二升去上沫内诸药煮取三升去滓温服一升取微汗汗出多者温粉扑之一服汗者停后服汗多亡阳遂虚恶风烦躁不得眠也<br />
　　【注】何以知风寒两伤荣卫同病以伤寒之衇而见中风之证中风之衇而见伤寒之证也名大青龙汤者取龙兴云雨之义也治风不外乎桂枝治寒不外乎麻黄合桂枝麻黄二汤以成剂故为兼风寒中伤者主之也二证俱无汗故减芍药不欲其收也二证俱烦躁故加石膏以解其热也设无烦躁则又当从事于麻黄桂枝各半汤也仲景于表剂中加大寒辛甘之品则知麻黄证之发热热全在表大青龙证之烦躁兼肌里矣初病太阳即用石膏者以其辛能解肌热寒能清胃火甘能生津液是预保阳明存津液之先着也粗工疑而畏之当用不用必致热结阳明斑黄狂冒纷然变出矣观此则可知石膏乃中风伤寒之要药得麻桂而有青龙之名得知草而有白虎之号也服后取微汗汗出多者温粉扑之一服得汗停其后服盖戒人即当汗之证亦不可过汗也所以仲景桂枝汤中不用麻黄者是欲其不大发汗也麻黄汤中用桂枝者恐其过汗无制也若不慎守其法汗多亡阳变生诸逆表遂空虚而不任风隂盛格阳而更烦躁不得眠也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　小青龙汤<br />
　　治伤寒表不解心下有水气干呕发热而欬或渇或利或噎或小便不利少腹满或喘者及杂病肤胀水肿证用此发汗而利水<br />
　　麻黄【三两去节】　　　芍药【三两】<br />
　　五味子【半升】　　甘草【三两炙】<br />
　　干姜【二两】　　　半夏【半升洗】<br />
　　桂枝【三两】　　　细辛【三两】<br />
　　右八味以水一升先煮麻黄减二升去上沫内诸药煮取三升去滓温服一升<br />
　　若渇者去半夏加栝蒌根三两<br />
　　若噎者去麻黄加附子一枚炮<br />
　　若小便不利少腹满者去麻黄加茯苓四两若喘者去麻黄加杏仁半升【去皮尖】<br />
　　若微利者去麻黄加荛花如鸡子【熬令赤色】<br />
　　【按】加荛花如鸡子熬令赤色此必传冩之譌盖本草荛花即芫花类也用之攻水其力甚峻五分可令人下行数十次岂有治停饮之微利而用鸡子大之荛花者乎当改加茯苓四两<br />
　　【注】太阳停饮有二一中风表虚有汗五苓散证也一伤寒表实无汗小青龙汤证也表实无汗故合麻桂二方以解外去大枣者以其性泥也去杏仁者以其无喘也有喘者加之去生姜者以有干姜也若呕者仍用佐干姜细辛极温极散使寒与水俱从汗而解佐半夏逐痰饮以清不尽之饮佐五味收肺气以敛耗伤之气若渇者去半夏加花粉避燥以生津也若微利与噎小便不利少腹满俱去麻黄逺表以就里也加附子以去噎散寒则噎可止加茯苓以利水则微利少腹满可除矣此方与越婢汤同治水饮溢于表而为肤胀水肿宜发汗外解者无不随手而消越婢治有热者故方中君以石膏以散阳水也小青龙治有寒者故方中佐以姜桂以消隂水也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　葛根汤<br />
　　治太阳阳明两经合病头项强痛背亦牵强衇浮无汗恶风者及表不解下利而呕者并宜服此发汗葛根【四两】　　　麻黄【二两去节】<br />
　　桂枝【二两】　　　芍药【二两】<br />
　　甘草【二两炙】　　　生姜【二两切】<br />
　　大枣【十二枚擘】<br />
　　右七味以水一斗先煮麻黄葛根减二升去沫内诸药煮取三升温服一升覆取微似汗不湏歠粥余如桂枝法将息及禁忌<br />
　　【注】是方也即桂枝汤加麻黄葛根麻黄佐桂枝发太阳荣卫之汗葛根君桂枝解阳明肌表之邪不曰桂枝汤加麻黄葛根而以葛根命名者其意重在阳明以呕利属阳明多也二阳表急非温服覆而取汗其表未易解也或呕或利里已失和虽歠粥而胃亦不能输精于皮毛故不湏歠粥也柯琴曰此证身不疼腰不疼骨节不疼不恶寒是骨不受寒矣头项强痛下连于背牵动不寜是筋伤于风矣不喘不烦躁不干呕是里不病无汗恶风病只在表若表病而兼下利则是表实里虚矣比麻黄青龙二证较轻然项强连背拘强更甚于项强无汗不失为表但衇浮不紧故不从乎麻黄而于桂枝方加麻黄倍葛根以去实小变麻桂之法也盖葛根为阳明主药凡太阳有阳明者则佐入太阳药中凡少阳有阳明者则佐入少阳药中无不可也李杲定为阳明经药张洁古云未入阳明者不可便服岂二人未读仲景书乎要知葛根桂枝俱是解肌和里之药故有汗无汗下利不下利俱可用与麻黄之专于发表者不同也<br />
　　金匮治太阳病无汗小便反少气上冲胷口噤不得语欲作刚痉<br />
　　【集注】喻昌曰伤寒项背无汗恶风者用葛根汤此证亦用之者以其邪在太阳阳明两经之界两经之热并于胸中必伤肺金清肃之气故水道不行小便少津液不布而无汗阳明之筋内结胃口外行胸中过人迎环口热并阳明斯筋衇牵引口噤不得语然刚痉无汗必从汗解况湿邪内郁必以汗出如故而止故用此汤合解两经之湿热与风寒之表法无害其同也<br />
<br />
<br />
<br />
<br />
<br />
<br />
<br />
<br />
<br />
　　桂枝麻黄各半汤<br />
　　太阳病得之八九日如疟状发热恶寒热多寒少其人不呕清便欲自可一日二三度发衇微缓者为欲愈也衇微而恶寒者此隂阳俱虚不可更发汗更下更吐也面色反有热色者未欲解也以其不能得小汗出身必痒宜桂枝麻黄各半汤<br />
　　桂枝【一两六铢】　　　芍药【一两】<br />
　　麻黄【一两去节】　　　生姜【一两】<br />
　　甘草【一两炙】　　　大枣【四枚擘】<br />
　　杏仁【二十四个去皮尖】<br />
　　右七味以水五升先煮麻黄一二沸去上沫内诸药煮取一升八合去滓温服六合<br />
　　【注】太阳病得之八九日有如疟状之寒热热多寒少者其人不呕小便清白此里和不受邪虽为欲自愈然必审其如疟状寒热一日二三度轻轻而发诊其衇微而且缓则知邪衰正复表里将和始为欲愈也若衇微不缓正未复也更恶寒者邪未衰也虽不能自愈但已为前之汗吐下虚其表里故不可更发汗更吐更下也衇微恶寒表里俱虚面色当白今色反赤是犹有表邪怫郁不能得小汗出宣发阳气故面赤身痒未欲解也宜桂枝麻黄各半汤小小汗之以和荣卫自可愈也<br />
<br />
<br />
<br />
<br />
<br />
<br />
<br />
<br />
<br />
<br />
　　桂枝二麻黄一汤<br />
　　服桂枝汤大汗出衇洪大者与桂枝汤如前法若形如疟日再发者汗出必解宜桂枝二麻黄一汤桂枝【一两十七铢】　　芍药【一两六铢】<br />
　　麻黄【十六铢去节】　　甘草【一两二铢】<br />
　　杏仁【十六个去皮尖】　　生姜【一两六铢】<br />
　　大枣【五枚擘】<br />
　　右七味以水五升先煮麻黄一二沸去上沫内诸药煮取二升去滓温服一升日再服<br />
　　【注】服桂枝汤大汗出衇洪大不解若烦渇者则表邪已入阳明白虎汤证也今衇虽洪大而不烦渇则为表邪仍在太阳故与桂枝汤如前法也若衇不洪大壮热亦减惟寒热如疟日再发者虽属轻邪然终为微寒所持非汗出必不解也宜桂枝二麻黄一汤小发荣卫之汗不用麻黄桂枝各半汤者盖因已大汗出不欲其发荣卫汗欲其和荣卫汗也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　桂枝二越婢一汤<br />
　　太阳病发热恶寒热多寒少衇微弱者此无阳也不可更汗宜桂枝二越婢一汤<br />
　　桂枝【一两六铢】　　　芍药【一两】<br />
　　甘草【一两三铢炙】　　石膏【二十四铢】<br />
　　麻黄【十六铢】　　　大枣【五枚擘】<br />
　　生姜【一两六铢切】<br />
　　右七味以水五升煮麻黄一二沸去上沫内诸药煮取二升去滓温服一升日再服本方当裁为越婢汤桂枝汤各饮一升今合为一方桂枝二越婢一汤<br />
　　【注】桂枝二越婢一汤即大青龙以杏仁易芍药也名虽越婢辅桂枝实则大青龙之变制也去杏仁恶其从阳而辛散用芍药以其走隂而酸收以此易彼裁而用之则主治不同也以桂枝二主之则不发汗可知越婢一者乃麻黄石膏二物不过取其辛凉之性佐桂枝二中和表而清热则是寓微汗于不发之中亦可识也非若大青龙以石膏佐麻黄而为发汗驱热之重剂也桂枝二麻黄一汤治若形如疟日再发者汗出必解而无热多寒少故不用石膏之凉也桂枝麻黄各半汤治如疟状热多寒少而不用石膏更倍麻黄者以其面有怫郁热色身有皮肤作痒是知热不向里而向表令得小汗以顺其势故亦不用石膏之凉里也桂枝二越婢一汤治发热恶寒热多寒少而用石膏者以其表邪寒少肌里热多故用石膏之凉佐麻桂以和荣卫非发荣卫也今人一见麻桂不问轻重亦不问温覆不温覆取汗不取汗总不敢用皆因未防仲景之防麻桂祗是荣卫之药若重剂温覆取汗则为发荣卫之药轻剂不温覆取汗则为和荣卫之药也<br />
<br />
　　越婢汤<br />
　　治风水恶风一身悉肿衇浮不渇续自汗出无大热者又治里水一身面目黄肿其衇沉小便不利故令病水假令小便自利此亡津液故令渇也越婢加术汤主之<br />
　　麻黄【六两】　　　石膏【半觔】<br />
　　生姜【三两切】　　　大枣【十五枚擘】<br />
　　甘草【一两】<br />
　　恶风加附子一枚【炮】<br />
　　右五味以水六升煮麻黄去沫内诸药煮取三升分三服<br />
　　【集注】喻昌曰越婢汤者示微发表于不发之方也大率取其通调荣卫麻黄石膏二物一甘热一甘寒合而用之脾偏于隂则和以甘热胃偏于阳则和以甘寒乃至风热之阳水寒之隂凡不和于中土者悉得用之何也中土不和则水谷不化其精悍之气以实荣卫荣卫虚则或寒或热之气皆得壅塞其隧道而不通于表里所以在表之风水用之而在里之水兼渇而小便自利者咸必用之无非欲其不害中土耳不害中土自足消患于方萌矣赵良曰五藏各一其隂阳独脾胃居中而两属之故土不独成四气土亦从四维而后成不惟火生而已于是四方有水寒之隂即应于脾风热之阳即应于胃饮食五味之寒热凢入于脾胃者亦然一有相干则脾气不和胃气不清而水谷不化其精微以行荣卫以实隂阳也甘者土之本味所以脾气不和和以甘热胃气不清清以甘寒麻黄之甘热走手足太隂经连于皮肤行气于三隂以祛隂寒之邪石膏之甘寒走手足阳明经达于肌肉行气于三阳以祛风热之邪既用其味甘以入土用其寒热以和隂阳用其性善走以发越脾气更以甘草和中缓急二药相协而成功大枣之甘补脾中之血生姜之辛益胃中之气恶风者阳虚故加附子以益阳风水者则加术以散皮肤间风水气发谷精以宣荣卫与麻黄石膏为使引其入土也越婢之名不亦宜乎<br />
　　【按】喻昌所论明析赵良之说能细剖其理开悟后学故两録之<br />
<br />
<br />
<br />
<br />
<br />
<br />
<br />
<br />
<br />
<br />
　　麻黄杏仁甘草石膏汤<br />
　　治温热内发表里俱热头痛身疼不恶寒反恶热无汗而喘大烦大渇衇隂阳俱浮者用此发汗而清火若衇浮弱沉紧沉细恶寒自汗出而不渇者禁用麻黄【四两去节】　　　杏仁【五十枚去皮尖】<br />
　　甘草【二两炙】　　　石膏【半觔碎绵裹】<br />
　　右四味以水七升先煮麻黄减二升去上沫内诸药煮取二升去滓温服一升<br />
　　【集注】柯琴曰石膏为清火之重剂青龙白虎皆赖以建功然用之不当适足以召祸故青龙以无汗烦躁得姜桂以宣卫外之阳也白虎以有汗烦渇湏粳米以存胃中之液也此但热无寒故不用姜桂喘不在胃而在肺故不湏粳米其意重在存隂不必虑其亡阳也故于麻黄汤去桂枝之监制取麻黄之专开杏仁之降甘草之和倍石膏之大寒除内外之实热斯溱溱汗出而内外之烦热与喘悉除矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　麻黄附子细辛汤<br />
　　治少隂病始得之反发热衇沉二三日无里证者麻黄【一两】　　　附子【一枚炮】<br />
　　细辛【二两】<br />
　　热微者以甘草易细辛微发汗<br />
　　右三味以水一斗先煮麻黄减二升去沫内药煮取三升去滓温服一升日三服<br />
　　【集注】柯琴曰少隂主里应无表证病发于隂应有表寒今少隂始受寒邪而反发热是有少隂之里而兼有太阳之表也太阳之表衇应不沉今衇沉者是有太阳之证而见少隂之衇也故身虽热而衇则沉也所以太阳病而衇反沉便用四逆以急救其里此少隂病而表反热便于表剂中加附子以预固其里夫发热无汗太阳之表不得不开沉为在里少隂之枢又不得不固设用麻黄开腠理细辛散浮热而无附子以固元阳则少隂之津液越出太阳之微阳外亾去生便逺惟附子与麻黄并用则寒邪虽散而阳不亡此里病及表衇沉而当发汗者与病在表衇浮而发汗者迳庭也若表微热则受寒亦轻故以甘草易细辛而微发其汗甘以缓之与辛以散之者又少间矣<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　桂枝加附子汤<br />
　　太阳病发汗遂漏不止其人恶风小便难四肢微急难以屈伸者此方主之<br />
　　桂枝汤加附子一枚【炮去皮破八片】<br />
　　煎服法同不湏歠粥<br />
　　【集注】柯琴曰发汗太过阳无所止息而汗出不止矣汗多亡阳元府不闭风乗虚入故复恶风津液外泄不能润下故小便难四肢者诸阳之本阳气者柔则养筋开阖不得风寒从之故筋急而屈伸不利也是方以附子加入桂枝汤中大补表阳也表阳宻则漏汗自止恶风自罢矣汗止津囬则小便自利四肢自柔矣汗漏不止与大汗出同而从化变病则异服桂枝麻黄后大汗出而大烦渇是阳陷于里急当救隂故用白虎加人参汤服桂枝麻黄汤大汗出遂漏不止是阳亡于外急当救阳故用桂枝加附子汤要知发汗之剂用桂枝不当则阳陷于里者多用麻黄不当则阳亡于外者多因桂枝汤有芍药而无麻黄故虽汗大出而元府尚能自闭多不致亡阳于外耳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　芍药甘草附子汤<br />
　　发汗病解又恶寒者虚故也此方主之<br />
　　芍药【三两】　　　甘草【二两炙】<br />
　　附子【一枚炮去皮破八片】<br />
　　右三味以水五升煮取一升五合去滓分温服<br />
　　【集注】柯琴曰发汗病解而反恶寒比未汗时更甚其阳虚可知矣夫太阳少隂为表里太阳之病本由少隂之虚不能蔵精而为阳之守也今恶寒反见于发汗病解后是寒邪已从汗解太阳阳虚不能卫外而为隂之使也则阳亡之兆已见于此若仍以桂枝汤攻表非以扶阳反以亡阳也故以芍药收少隂之精气甘草缓隂邪之上行附子补坎宫之少火但使肾中元阳得位在表之虚阳恶寒自解耳<br />
<br />
<br />
　　桂枝甘草汤<br />
　　治发汗过多其人叉手自冒心心下悸欲得按者桂枝【四两】　　　甘草【二两炙】<br />
　　右二味水三升煮取一升顿服<br />
　　【集注】柯琴曰汗出多则心液虚中气馁故悸叉手自冒则外有所卫得按则内有所依如此不堪之状望之而知其虚矣桂枝本荣分药得麻黄则令荣气外发而为汗从辛也得芍药则収敛荣气而止汗从酸也得甘草则补中气而养血从甘也故此方以桂枝为君独任甘草为佐以补阳气生心液甘温相得斯气血和而悸自平不须附子者以汗虽多而未至于阳亡不湏芍药者以汗已止而嫌其隂敛也<br />
<br />
<br />
<br />
　　桂枝加芍药加大黄汤<br />
　　夲太阳病医反下之因而腹满时痛者属太隂也桂枝加芍药汤主之大实痛者桂枝加大黄汤主之<br />
　　桂枝加芍药汤方<br />
　　于桂枝汤方内更加芍药三两随前共六两余依桂枝汤法<br />
　　桂枝加大黄汤方<br />
　　即桂枝加芍药汤方内更加大黄一两<br />
　　【集注】柯琴曰腹满为太隂阳明俱有之证然位同而职异太隂主出太隂病则腐秽之出不利故满而时痛阳明主内阳明病则腐秽燥而不行故大实而痛大实痛是阳明病不是太隂病仲景因表证未解阳邪已陷入于太隂故倍芍药以益脾调中而除腹满时痛此用隂和阳法也若表邪未解而阳邪陷入于阳明则加大黄以润胃通结而除其大实痛此双解表里法也凢妄下必伤胃气胃气虚则阳邪袭隂故转属太隂胃液涸则两阳相搏故转属阳明属太隂则腹满时痛而不实隂道虚也属阳明则腹满大实而痛阳道实也满而时痛是下利之兆大实而痛是燥屎之征故倍加芍药小变建中之剂少加大黄微示调胃之方<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　小建中汤<br />
　　治伤寒表未解或心悸而烦或腹中急痛而衇阳濇隂者<br />
　　桂枝【三两】　　　芍药【六两】<br />
　　生姜【三两切】　　　甘草【二两】<br />
　　胶饴【一觔】　　　大枣【十二枚擘】<br />
　　右六味以水七升煮取三升去滓内胶饴更上火消解日三服呕家不可用建中汤以甜故也<br />
　　【注】是方也即桂枝汤倍芍药加胶饴名曰小建中谓小小建立中气以中虽已虚表尚未和不敢大补也故以桂枝汤仍和荣卫倍芍药加胶饴调建中州而不歠稀粥温服令汗盖其意重在中虚而不在伤寒之表也中虚建立荣卫自和津液可生汗出乃解烦悸可除矣伤寒浮得衇濇荣卫不足也沉得衇木入土中也荣卫不足则表虚木入土中则里急表虚里急故亦以此汤主治也呕家不可用谓凡病呕者不可用恐甜助呕也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　炙甘草汤<br />
　　治伤寒衇结代心动悸者又治肺痿咳吐多心中嗢嗢液液者<br />
　　甘草【四两炙】　　　生姜【三两切】<br />
　　桂枝【三两】　　　麦门冬【半升】<br />
　　麻子仁【半升】　　大枣【十二枚擘】<br />
　　人参【一两】　　　阿胶【二两】<br />
　　生地黄【一觔】<br />
　　右九味以清酒七升水八升先煮八味取三升去滓内胶烊消尽服一升日三服<br />
　　【集注】柯琴曰仲景于衇弱隂弱者用芍药以益隂阳虚者用桂枝以通阳甚则加人参以生衇未有用地黄麦冬者岂以伤寒之法义重扶阳乎抑隂无骤补之法与此以心虚衇结代用生地黄为君麦冬为臣峻补真隂开后学滋隂之路也地黄麦冬味虽甘而气则寒非发陈蕃莠之品必得人参桂枝以通阳衇生姜大枣以和卫荣阿胶补血酸枣安神甘草之缓不使速下清酒之猛防于上行内外调和悸可宁而衇可复矣酒七升水八升祗取三升者乆煎之则气不峻此虚家用酒之法且知地黄麦冬得酒最良此证当用酸枣仁肺痿用麻子仁可也如无真阿胶以龟板胶代之<br />
<br />
<br />
<br />
<br />
<br />
<br />
<br />
<br />
<br />
<br />
　　桂枝人参葛根黄芩黄连二汤合论<br />
　　太阳外证未觧而数下之遂协热而利利下不止表里不解衇微弱心下痞鞕者桂枝人参汤主之桂枝证医反下之利遂不止其衇促喘而汗出者葛根黄连黄芩汤主之<br />
　　桂枝【四两】　　　甘草【四两】<br />
　　人参【三两】　　　白术【三两】<br />
　　干姜【三两】<br />
　　水九升先煮四味取五升内桂更煮三升日再服夜一服<br />
　　葛根【半觔】　　　黄连【三两】<br />
　　黄芩【三两】　　　甘草【二两炙】<br />
　　水八升先煮葛根减二升内诸药煮二升分温再服<br />
　　【集注】柯琴曰外热不除是表不解下利不止是里不解病因则同一以微弱之衇而心下痞鞕是衇不足而证有余一以衇促而喘反汗自出是衇有余而证不足表里虚实当从衇而辨证矣弱衇见于数下后则痞鞕为虚故用理中之辛甘温补止利消痞鞕又加桂枝以解表先煮四味后内桂枝和中之力饶而解肌之气锐是于两解中寓权宜法也桂枝证衇本缓误下后而反促阳气重可知邪束于表阳扰于内故喘而汗出利遂不止者是暴注下廹属于热也故君气清质轻之葛根以解肌而止利佐苦寒清肃之芩连以止汗而除喘又加甘草以和中先煮葛根后内诸药解肌之力缓而清中之气锐又与补中逐邪者殊法矣又曰上条衇证是阳虚虽协热于外而里则虚寒下条衇证是阳盛虽下利不止而表里俱实同一协热利同是表里不解而寒热虚实攻补不同前方理中加桂枝而冠桂枝于人参之上后方防心加葛根而冠葛根于芩连之首不名理中防心者总为表未解故耳补中亦能解表凉中亦能散表补中亦能散痞凉中亦能止利仲景制两解方神化如此<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　白虎汤<br />
　　治阳明证汗出渴欲饮水衇洪大浮滑不恶寒反恶热<br />
　　石膏【一觔碎绵裹】　　知母【六两】<br />
　　甘草【二两】　　　粳米【六合】<br />
　　右四味以水一斗煮米熟汤成去滓温服一升日三服<br />
　　【集注】柯琴曰阳明邪从热化故不恶寒而恶热热蒸外越故热汗自出热烁胃中故渇欲饮水邪盛而实故衇滑然犹在经故兼浮也盖阳明属胃外主肌肉虽有大热而未成实终非苦寒之味所能治也石膏辛寒辛能解肌热寒能胜胃火寒性沉降辛能走外两擅内外之能故以为君知母苦润苦以防火润以滋燥故以为臣用甘草粳米调和于中宫且能土中防火稼穑作甘寒剂得之缓其寒苦药得之平其苦使沉降之性皆得留连于味也得二味为佐庶大寒之品无伤损脾胃之虑也煮汤入胃输脾归肺水精四布大烦大渇可除矣白虎为西方金神取以名汤秋金得令而炎暑自解矣更加人参以补中益气而生津协和甘草粳米之补承制石膏知母之寒防火而土不伤乃操万全之术者<br />
<br />
<br />
<br />
<br />
<br />
<br />
<br />
<br />
<br />
<br />
　　白虎加人参汤<br />
　　治太阳中热汗出恶寒身热而渇者暍是也<br />
　　石膏【一觔】　　　知母【六两】<br />
　　甘草【二两】　　　粳米【六合】<br />
　　人参【三两】<br />
　　右五味以水如前煮服法<br />
　　【集注】赵良曰汗出恶寒身热而不渴者中风也汗出恶寒身热而渇者中暍也其证相似独以渇不渴为辨然伤寒中风皆有背微恶寒与时时恶风而渇者亦以白虎人参汤治之盖为火烁肺金肺主气者也肺伤则卫气虚卫虚则表不足由是汗出身热恶寒内经曰心移热于肺传为膈消膈消则渴皆相火伤肺所致可知其要在救肺也石膏能治三焦火热功多于清肺退肺中之火故用为君知母亦就肺中泻心火滋水之源人参生津益所伤之气而为臣粳米甘草补土以资金为佐也<br />
　　猪苓汤<br />
　　治阳明病衇浮发热渇欲饮水少隂病下利六七日欬而呕渇心烦不得眠者<br />
　　猪苓【去皮】　　　茯苓<br />
　　阿胶　　　　　滑石<br />
　　泽防【各一两】<br />
　　右五味以水四升先煮四味取二升去滓内下阿胶烊消温服七合日三服<br />
　　【集注】赵羽皇曰仲景制猪苓一汤以行阳明少隂二经水热然其防全在益隂不专利水盖伤寒表虚最忌亡阳而里热又患亡隂亡隂者亡肾中之隂与胃家之津液也故隂虚之人不但大便不可轻动即小水亦忌下通盖隂虚过于渗利则津液反致耗竭方中阿胶质膏养隂而滋燥滑石性滑去热而利水佐以二苓之渗防既疏浊热而不留其瘀壅亦润真隂而不苦其枯燥是利水而不伤隂之善剂也故太阳利水用五苓者以太阳职司寒水故加桂以温之是暖肾以行水也阳明少隂之用猪苓以二经两闗津液特用阿胶滑石以润之是滋养无形以行有形也利水虽同寒温逈别惟明者知之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　五苓散附茵蔯五苓散<br />
　　治衇浮小便不利热微消渴者发汗已衇浮数烦渴者中风发热六七日不解而烦有表里证渴欲饮水水入则吐者<br />
　　茯苓【十八铢】　　　猪苓【十八铢】<br />
　　白术【十八铢】　　　泽泻【一两】<br />
　　桂【半两】<br />
　　右五味为散以白饮和服方寸匕日三服多服暖水汗出愈<br />
　　【注】是方也乃太阳邪热入府水气不化膀胱表里药也一治水逆水入则吐一治消渴水入则消夫膀胱者津液之府气化则能出矣邪热入之若水盛则水壅不化而水蓄于上膀胱之气化不行致小便不利也若热盛则水为热耗而水消于上膀胱之津液告竭致小便不利也水入吐者是水盛于热也水入消者是热盛于水也二证皆小便不利故均得而主之然小便利者不可用恐重伤津液也由此可知五苓散非治水热之专剂乃治水热小便不利之主方也君泽泻之咸寒咸走水府寒胜热邪佐二苓之淡渗通调水道下输膀胱并泻水热也用白术之燥滋健脾助土为之隄防以制水也用桂之辛温宣通阳气蒸化三焦以行水也泽防得二苓下降利水之功倍小便利而水不蓄矣白术湏桂上升通阳之效防气腾津化渴自止也若发热表不解以桂易桂枝服后多服暖水令汗出愈是此方不止治停水小便不利之里而犹解停水发热之表也加人参名春泽汤其意专在助气化以生津加茵蔯名茵蔯五苓散治湿热发黄表里不实小便不利者无不克也<br />
<br />
<br />
<br />
　　桂枝汤去芍药加茯苓白术汤<br />
　　治服桂枝汤或下之仍头项强痛翕翕发热无汗心下满微痛小便不利者桂枝去芍药加茯苓白术汤主之<br />
　　桂枝去芍药加茯苓白术汤方<br />
　　于桂枝汤方内去芍药加茯苓白术各三两余依桂枝汤法煎服小便利则愈<br />
　　【注】服桂枝汤已汗也或下之已下也今仍有头项强痛翕翕发热无汗之表心下满微痛小便不利停饮之里无汗表不解心下有水气当用小青龙汗之今无汗表不解有水气心下满微痛小便不利而不用小青龙者以其已经汗下表里俱虚也故仍用桂枝汤以解表去芍药之酸收避无汗心下之满加茯苓之燥渗因水停小便不利也余依桂枝汤法煎服谓依桂枝汤法取汗也小便利则愈谓饮病输水道则愈也此方即桂苓甘术汤而有生姜大枣其意专在解肌利水次之故用生姜大枣佐桂枝以通津液取汗也桂苓甘术汤不用生姜大枣而加茯苓其意专在利水扶阳次之故倍加茯苓君桂枝于利水中扶阳也故方后不曰依服桂枝汤方也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　十枣汤<br />
　　治太阳中风表解漐漐汗出而不恶寒里有水气小便不利呕逆短气心下至脇痞满鞕痛者此治水之急方也<br />
　　大枣【十枚擘】　　　甘遂<br />
　　大防　　　　　芫花【熬各等分】<br />
　　右三味各别捣为散以水一升半先煮大枣肥者十枚取八合去滓内药末强人一钱羸人服半钱平旦温服若下少病不除者明日再服加半钱得快下后糜粥自养<br />
　　【集注】柯琴曰仲景治水之方种种不同此其最峻者也凡水气为患或喘或欬或悸或噎或吐或利病在一处而止此则水邪留结于中心腹脇下痞满鞕痛三焦升降之气阻隔难通此时表邪已罢非汗散之法所宜里饮实盛又非淡渗之品所能胜非选逐水至峻之品以折之则中气不支束手待毙矣甘遂芫花大防三味皆辛苦气寒而禀性最毒并举而用之气味相济相湏故可夹攻水邪之巢穴决其渎而大下之一举而患可平也然邪之所凑其气必虚以毒药攻邪必伤及脾胃使无冲和甘缓之品为主宰则邪气尽而大命亦随之矣然此药最毒参术所不能君甘草又与之相反故选十枣之大而肥者以君之一以顾其脾胃一以缓其峻毒得快利后糜粥自养一以使谷气内充一以使邪不复作此仲景用毒攻病之法尽美又尽善也昧者惑于甘能中满之说而不敢用岂知承制之理乎<br />
<br />
<br />
<br />
<br />
　　御纂医宗金鉴卷三十一<br />
<子部,医家类,御纂医宗金鉴><br />
　　钦定四库全书<br />
　　御纂医宗金鉴卷三十二<br />
　　删补名医方论卷七目録<br />
　　大承气汤<br />
　　小承气汤<br />
　　调胃承气汤<br />
　　更衣丸<br />
　　麻仁丸<br />
　　桃仁承气汤<br />
　　抵当汤丸<br />
　　栀子豉汤<br />
　　栀子防加甘草汤<br />
　　栀子豉加生姜汤<br />
　　栀子厚朴汤<br />
　　栀子干姜汤<br />
　　瓜蒂散<br />

                    </div></div><hr><script charset='utf-8' src='../js/footer.js'></script></body></html>