<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法济阴纲目' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>济阴纲目</center></div><div class='fo'><center>经文出处:来自殆知阁</center><br/><br>
                        济阴纲目<br />
<br />
　　明 武之望<br />
<br />
　　序<br />
<br />
　　凡例<br />
<br />
　　卷之一 调经门<br />
<br />
　　卷之二 经闭门血崩门<br />
<br />
　　卷之三 赤白带下门<br />
<br />
　　卷之四 虚劳门<br />
<br />
　　卷之五 积聚瘕门<br />
<br />
　　卷之六 求子门<br />
<br />
　　卷之七 浮肿门前阴诸疾门<br />
<br />
　　卷之八 胎前门上<br />
<br />
　　卷之九 胎前门下<br />
<br />
　　卷之十 临产门<br />
<br />
　　卷之十一 产后门上<br />
<br />
　　卷之十二 产后门中<br />
<br />
　　卷之十三 产后门下<br />
<br />
　　卷之十四 产后门下乳病门<br />
<br />
　　附 保生碎事保婴经验方<br />
<br />
　　济阴纲目 明武之望 公元13681644年<br />
<br />
　　本书对《女科证治准绳》内容重加编次，分医论、医方二部，眉目更为清晰。本书初刊于万历四十八年(1620)，为5卷本，次年重刻，康熙四年(1665)，汪琪因“原版无存，世人每欲购求遗本，真如丹经仙，可思而不可得”，乃予笺择重订，删去武氏自撰6篇医论，增加眉批1430余条，改为14卷付梓。14卷本大量刊行，版本达36种。1958年上海科技出版社影印此书，遂成此通行本。<br />
<br />
　　序<br />
<br />
　　夫医者，活人之事，而亦杀人之机也。今天下医书亦繁多矣，未尽其变，纸上陈言，何足为用？设沉当前，医士环视，生之乎？杀之乎？曰杀之也。何以明其然也，拘泥古方，以疗今疾，如此者，医杀之耳。男子无论矣。女子之情，隐微难见，病不自知，而一委于医，医又不能得其隐微，望闻问无有焉，一凭于脉，脉其可尽凭乎？惟是妄意揣度，聊复从事焉。嗟乎，此何等事，而竟以意度之，想当然乎哉？然隐微亦难言矣。从其隐而隐之，则无乎不隐。如仓公之诊女子，知其思欲不遂，脉出鱼际一寸是也。从其显而显之，则无乎不显。<br />
<br />
　　如妇人因夫不归而发狂疾，哭泣无时，诟詈无度，医者迎而夺之，拔剑砍之，彼则匍伏不敢仰视，久之愈矣是也。岳武穆云：运用之妙，存乎一心。兵法也，亦医法也。吾因是而又知天一生水之义矣。水能生人，亦能杀人，故禹之治水也，穷其源而疏之，因其势而利导之，自无泛滥之患。禹非能治水也，因水以治水也。人能知禹之治水，则知所以治妇女之科矣。<br />
<br />
　　故《济阴纲目》一书，其立论自调经始，有纲领，有原委，有条贯，有分疏。一病之中，三致意焉；一方之设，细详释焉。得其隐微，能尽其变，使人阅之，一团生气浮于纸上，讵非活人之书哉！虽曰济阴，而实所以扶阳也。无阳则阴无以生，无阴则阳无以化，阳施阴化，而医道之能事毕矣。吾非能知医也，而因医以知医，故重为订之，以广仁人之心而已。虽然，喻指为月，指终非月，读者因指识月焉可也。<br />
<br />
　　时康熙乙巳岁孟冬月西陵漪子汪淇右子甫题于孝友堂别业<br />
<br />
　　自序<br />
<br />
　　妇女杂病率与男子同，唯经血、胎产诸证自为一类，而其中派分枝析，变亦不可胜穷矣。概述诸书，虽证各有论，而论不熟病之情；各有方，而方不尽治之变，以故治妇人者往往操一二方以疗众病，一不应而技穷，斯法不备之过也。<br />
<br />
　　古方《产宝大全》而外，唯薛新甫推展敷衍，颇补前人所未备，而《医案》一书，并列杂病于其中，即其着论立方，与疗男子，夫岂有殊焉。嗣见同年王宇泰氏所辑《女科准绳》，广搜博采，古今悉备。然一切杂病，亦复循薛氏例而概收之，不无骈枝赘疣之病。且分条不整，序次无伦，非耳目所素习者，卒观之而莫得其要也。余究心兹术，亦既有年，兹于公事之暇，手为搜集，汰去诸杂证，而专以妇人所独者汇为一书。又门分类别，而纲之下，各系以目，名曰《济阴纲目》。<br />
<br />
　　盖证各有论，其寒、热、虚、实及标本、浅深之致，颇悉其情，而各有方。其于温凉补泻及缓急轻重之宜，亦尽其变。<br />
<br />
　　庶览者不难因论识病，因病取方，一展卷而犁然提掌，即庸工下医，亦可随手而取效也。虽然，医者意也。许胤宗善医而不着书，谓意所解者口莫能宣也。余所集，悉前人绪余，谓可因是而解方术，非谓以是而尽方术也，是在善学人神而明之，变通而用之，期斫轮之妙，承蜩之巧，不难致已。<br />
<br />
　　一、凡医家治男子易，治妇人难。所以丹溪云：宁治十男子，不治一妇人。甚言女科之难也。惟兹《济阴纲目》一书，集百家之精华，汇诸书之奥旨，真千古之秘义，功参大化，一时之鸿宝，福庇坤元也。<br />
<br />
　　二、是书理解微妙，无不条分节判，标榜详明，即一圈一点，俱出匠心，令人一见了然。至于上层批评笺释，各从本末源流，分疏辨核。学人开卷，既易于寻方，病者得医，无难于对症矣。<br />
<br />
　　三、是编虽属妇人专刻，其论脉理经络处，俱采《内经》、《素问》之精微。如某症加减某药等，不仅女科要书，即大小诸家，细为观览，咸可触类旁通。所谓造化在手，物类听其炉锤，囊钥在心，乾坤亦任其旋转耳。<br />
<br />
　　四、妇人得病，种种与男子不同，其所由起，世人略而不知。此书独先明其病源因何而启，然后论脉论症；中引古方之的确，而增减其药味；上批议论之可否，而商量其去从，此因病用药，按脉切理，不拘于方之内也，神而明之，存乎其人。<br />
<br />
　　五、集内凡药味之炮制，煎熬之合法，加减之精当，各以类推，种种不同。初入门者，宜细心玩习，即四医宗，穷究厥中奥理，则其学自居圣功之上，而卢扁再出矣。<br />
<br />
　　六、是书实医家之秘宝，因原版无存，世人每欲购求遗本，真如丹经仙录，可思而不可得。<br />
<br />
　　今本坊重登梨枣，照原本不易一字。至于纸用精良，镌皆名手，以方可寿人，书可寿世，述者不厌精工，识者自为鉴赏。<br />
<br />
　　七、此刻之后，随有《慈幼纲目》，即《证治准绳》之幼科也，复增圈点，详加评释，亦如是编之精详，梓以问世。盖济阴所以扶阳，地天于焉常泰，而慈幼即以康老，运会用是咸亨，不佞壮志既颓，敢藉仁术，以传婆心，热肠未冷，愿持垣方，下问国手，倘不弃于梁公之药笼，或有补夫黄帝之赭鞭也。<br />
<br />
　　康熙四年一阳月西陵漪子汪淇右子父题于蜩寄<br />
<br />
　　卷之一 调经门<br />
<br />
　　[卷之一　调经门] 论经主冲任二脉<br />
<br />
　　良方<br />
<br />
　　论曰：岐伯云：女子七岁肾气盛，齿更发长，二七而天癸至，任脉通，太冲脉盛，月事以时下。天，谓天真之气；癸，谓壬癸之水，故云天癸也。然冲为血海，任主胞胎，二脉流通，经血渐盈，应时而下，常以三旬一见，以象月盈则亏也。若遇经行，最宜谨慎，否则与产后症相类。若被惊恐劳役，则血气错乱，经脉不行，多致劳瘵等疾；若逆于头面肢体之间，则重痛不宁；若怒气伤肝，则头晕胁痛呕血，瘰痈疡；若经血内渗，则窍穴淋沥无已。凡此六淫外侵，而变症百出，犯时微若秋毫，成患重于山岳，可不畏哉。（任脉主任一身之阴血，太冲属阳明，为血之海，故谷气盛，则血海满而月事以时下。天真天一也，天一之气，升而为壬阳，降而为癸阴也。三旬一见者，为一小会之周天，此其常也。然有大会中会之不同，故又有三月一行，一年一行之变异，究其盈亏之义则一也。甚有数年不行，而一行即受娠者，又超于理之外矣，岂医药能为哉）<br />
<br />
　　[卷之一　调经门] 论心脾为经血主统<br />
<br />
　　薛立斋<br />
<br />
　　曰：经云：饮食入胃，游溢精气，上输于脾，脾气散精，上归于肺，通调水道，下输膀胱，水精四布，五经并行。东垣先生所谓脾为生化之源，心统诸经之血。诚哉是言也。心脾平和，则经候如常，苟或七情内伤，六淫外侵，饮食失节，起居失宜，脾胃虚损，心火妄动，则月经不调矣。大抵血生于脾土，故云脾统血。凡血病当用苦甘之药，以助阳气，而生阴血也。（脾气化液而生血，即水入于经，其血乃生之意，此荣出中焦也，故曰生化之源。心统血者，脾气化液入心而变见为血也，故虽心之所主，亦借脾气化生，故不可不知）<br />
<br />
　　[卷之一　调经门] 论脾胃生血<br />
<br />
　　薛立斋<br />
<br />
　　曰：血者水谷之精气也，和调五脏，洒陈六腑，在男子则化为精，在妇人则上为乳汁，下为月水。故虽心主血，肝藏血，亦皆统摄于脾，补脾和胃，血自生矣。凡经行之际，禁用苦寒辛散之药，饮食亦然。（知水谷之精气，是生血之本，则知脾胃是生血之源。故脾胃不健，而血不生者，不可专主四物矣）<br />
<br />
　　[卷之一　调经门] 论经不调由风邪客于胞中<br />
<br />
　　陈氏<br />
<br />
　　曰：妇人月水不调，由风邪乘虚客于胞中，而伤冲任之脉，损手太阳少阴之经。盖冲任之脉，皆起于胞中，为经络之海，与手太阳小肠、手少阴心经为表里，上为乳汁，下为月水。然月水乃经络之余，苟能调摄得宜，则经应以时矣。（《千金》云妇人经行如斯，亦有为风所客者，可不知谨与。<br />
<br />
　　经云：二阳之病发心脾，男子少精，女子不月。此则又兼小肠而言，然小肠不过与心相合，岂可混解，故当以《素问》为是）<br />
<br />
　　[卷之一　调经门] 论三月一来为居经<br />
<br />
　　脉经<br />
<br />
　　云：师曰：脉微血气俱虚，年少者亡血也，乳子下利为可；否者，此为居经（此言脉微气血两虚之居经），三月一来。曰：寸口脉微而涩，微则卫气不足，涩则血气无余。卫不足，其息短，其形躁。<br />
<br />
　　血不足，其形逆，荣卫俱虚，言语谬误。趺阳脉浮而涩，涩则卫气虚，虚则短气，咽燥而口苦，胃气涩，则失液。少阴脉微而迟，微则无精，迟则阴中寒，涩则血不来，此为居经，三月一来。（此言寸脉微涩，及胃脉浮涩，阳下生阴之居经。）问曰：妇人妊娠三月，师脉之，言此妇人非躯，今月经当下，其脉何类？何以别之？师曰：寸口脉卫浮而大，荣反而弱，浮大则气强，反弱则少血，孤阳独呼，阴不能吸，二气不停，卫降荣竭，阴为积寒，阳为聚热，阳盛不润，经络不足，阴虚阳往（一作实），故令少血。时发洒淅，咽燥汗出，或溲稠数，多唾涎沫，此令重虚，津液漏泄，故知非躯。畜烦满血，月禀一经，三月一来，阴盛则泻，名曰居经。（谓右脉浮大，左脉反弱也。）（盖女子尺脉宜盛，今反见弱，是荣不足于下也。寸口卫脉浮大者，卫气盛于上也，经曰至阳盛地气不足，故曰反也。举寸以该尺耳，此言阳脉浮大，阴脉反弱之居经）<br />
<br />
　　[卷之一　调经门] 论师尼寡妇异乎妻外家之治<br />
<br />
　　罗谦甫<br />
<br />
　　曰：宋褚澄疗师尼寡妇，别制方者，盖有谓也。此二种寡居，独阴无阳，欲心萌而多不遂，是以阴阳交争，乍寒乍热，全类温疟，久则为劳。尝读《史记仓公传》，载济北王侍人韩女，病腰背寒热，众医皆以为寒热病。仓公曰：病得之欲男子不得也，何以知？诊其脉，肝脉弦出寸口，是以知之。盖男子以精为主，妇人以血为主，男子精盛以思室，女人血盛以怀胎也。夫肝，摄血者也。吴厥阴肝脉弦出寸口，上鱼际，则阴盛可知，故知褚氏之言，信有谓矣。（此专主肝经而言，以相火寄于肝也，男女之欲，皆从此出。观天地之气，始于春，则知欲之义，必由于肝也。鸟兽孳尾亦然。故治此者，当以柴胡汤为法）<br />
<br />
　　[卷之一　调经门] 论调经当抑气<br />
<br />
　　济生方<br />
<br />
　　论曰：《内经》云：百病皆生于气。经有所谓七气，有所谓九气。喜怒忧思悲恐惊者，七气也；七情之外，益之以寒热二证，而为九气也。气之为病，男子妇人皆有之，惟妇人血气为患尤甚。盖人身血随气行，气一壅滞，则血与气并，或月事不调，心腹作痛；或月事将行，预先作痛；或月事已行，淋漓不断，心腹作痛；或遵腰胁，或引背脊，上下攻刺，吐逆不食，甚则手足搐搦，状类惊痫；或作寒热，或为瘕，肌肉消瘦，非特不能受孕，久而不治，转而为瘵疾者多矣。（其抑气治法，须随证采后方治之，故此不备列）<br />
<br />
　　[卷之一　调经门] 论调经先去病<br />
<br />
　　李氏<br />
<br />
　　曰：月水循环，纤不作而有子。若兼潮热腹痛，重则加之咳嗽汗呕，或泻，有潮汗，则血愈消耗；有咳呕，则气往上行；泻则津偏于后，痛则积结于中，是以必先去病，而后可以滋血调经。就中潮热疼痛，尤为妇女常病。盖血滞积入骨髓，便为骨蒸；血滞积瘀于中，与日生新血相搏，则为疼痛；血枯不能滋养百骸，则蒸热于外；血枯胞络火盛，或挟痰气食积，寒冷外邪，则为疼痛。<br />
<br />
　　[卷之一　调经门] 论调经大法<br />
<br />
　　方氏<br />
<br />
　　曰：妇人经病，有月候不调者，有月候不通者。然不调不通之中，有兼疼痛者，有兼发热者，此分而为四也。然四者若细推之，不调之中，有趋前者，有退后者，则趋前为热，退后为虚也。不通之中，有血滞者，有血枯者，则血滞宜破，血枯宜补也。疼痛之中，有常时作痛者，有经前经后作痛者，则常时与经前为血积，经后为血虚也。发热之中，有常时发热者，有经行发热者，则常时为血虚有积，经行为血虚有热也，此又分而为八焉。大抵妇人经病，内因忧思忿怒，外因饮冷形寒。盖人之气血周流，忽因忧思、忿怒所触，则郁结不行；人之经前产后，忽遇饮冷形寒，则恶露不尽，此经候不调不通，作痛发热之所由也。大抵气行血行，气止血止，故治血病以行气为先，香附之类是也；热则流通，寒则凝结，故治血病以热药为佐，肉桂之类是也。（以类字推之，则所该者广，幸毋执也。而为先为佐，尤所当知）<br />
<br />
　　[卷之一　调经门] 论经水异色<br />
<br />
　　丹溪<br />
<br />
　　曰：经水者阴血也，阴必从阳，故其色红，禀火色也。血为气之配，气热则热，气寒则寒，气升则升，气降则降，气凝则凝，气滞则滞，气清则清，气浊则浊。上应于月，其行有常，名之曰经。为气之配，因气而行。成块者，气之凝也；将行而痛者，气之滞也；来后作痛者，气血俱虚也；色淡者，亦虚也，而有水混之也；错经妄行者，气之乱也；紫者气之热也，黑者热之甚也。今人但见其紫者、黑者、作痛者、成块者，率指为风冷，而行温热之剂，则祸不旋踵矣。良由《病源》论月水诸病，皆曰风冷乘之，宜其相习而成俗也。或曰：黑者，北方水色也，紫淡于黑，非冷而何？予曰：经云亢则害，承乃制，热甚者必兼水化，所以热则紫，甚则黑也。况妇人性执而见鄙，嗜欲加倍，脏腑厥阳之火，无日不起，非热而何？若曰风冷，必须外得，设或有之，盖千百而一二也。<br />

                    <br>
                        <br />
　　准绳<br />
<br />
　　云：冷症外邪初感，入经必痛。或不痛者，久则郁而变热矣。且寒则凝，即行而紫黑，故非寒也。（二公之说甚明）<br />
<br />
　　叶氏<br />
<br />
　　曰：血黑属热，丹溪之论善矣。然风寒外乘者，十中常见一二，何以辨之？盖寒主引涩，小腹内必时常冷痛，经行之际，或手足厥冷，唇青面白，尺脉或迟或微或虚，或虽大而必无力；热则尺脉或洪或数或实，或虽小而必有力，于此审之，可以得其情矣。（脉症相参，尤为的确）<br />
<br />
　　李氏<br />
<br />
　　曰：心主血，故以色红为正，虽不对期而色正者易调。其色紫者风也，黑者热甚也；淡白者虚也，或挟痰停水以混之也；如烟尘水，如屋漏水，如豆汁，或带黄混浊模糊者，湿痰也；成块作片，血不变者，气滞也，或风冷乘之也；色变紫黑者，血热也。大概紫者，四物汤加防风、白芷、荆芥；黑者，四物汤加芩、连、香附；淡白者，芎归汤加参、、白芍药、香附；有痰者，二陈汤加芎、归；如烟尘者，二陈汤加秦艽、防风、苍术；如豆汁者，四物汤加芩、连；成块者，四物汤加香附、玄胡索、枳壳、陈皮，随症选用。<br />
<br />
　　[卷之一　调经门] 论经候愆期<br />
<br />
　　王子亨<br />
<br />
　　曰：经者常候也，谓候其一身之阴阳愆伏，知其安危，故每月一至，太过不及，皆为不调。阳太过，则先期而至，阴不及，则后时而来。其有乍多乍少，断绝不行，崩漏不止，皆由阴阳衰盛所致。<br />
<br />
　　丹溪<br />
<br />
　　云：经水不及期而来者，血热也，四物汤加芩、连、香附。肥人不及日数而多者，痰多血虚有热，南星、白术、苍术、黄连、香附、川芎作丸。<br />
<br />
　　薛氏<br />
<br />
　　曰：先期而至，有因脾经血燥者，宜加味逍遥散；有因脾经郁滞者，宜归脾汤；有因肝经怒火者，宜小柴胡汤加生地黄；有因血分有热者，宜四物汤加柴胡、牡丹皮、山栀子；有因劳役火动者，宜补中益气汤。（丹溪翁只主一热字，而热症内又用苍术、南星等，谁其信之。立斋又分肝脾血分劳役五种，尤为详明。愚谓脾虚气郁，宜归脾汤；脾实气郁，宜越鞠丸之类为当）<br />
<br />
　　丹溪<br />
<br />
　　云：经水过期血少也，用川芎、当归、人参、白术，兼痰药治之。过期色淡者，痰多也，二陈汤加芎、归。过期紫黑有块，血热也，必作痛，四物汤加香附、黄连。<br />
<br />
　　薛氏<br />
<br />
　　曰：过期而至，有因脾经血虚者，宜人参养荣汤；有因肝经血少者，宜六味地黄丸；有因气虚血弱者，宜八珍汤。（血生天脾，故色淡者，宜补脾胃，此参、术所必用也，而丹溪以芎、归为配，不用地黄、芍药者，岂无深意焉。如立斋养荣、八珍等汤，俱本于此，其用六味丸者，又为补母之法，宜详之）<br />
<br />
　　[卷之一　调经门] 论月水多少<br />
<br />
　　准绳<br />
<br />
　　云：妇人病多是月经，乍多乍少，或前或后，将发疼痛，医者不审，一例呼为经病，不知阳胜阴，阴胜阳，所以服药无效。盖阴气乘阳，则包藏寒，气血不营运，经所谓天寒地冻，水凝成冰，故令乍少而在月后。若阳气乘阴，则血流散溢，经所谓天暑地热，经水沸溢，故令乍多而在月前。当和血气平阴阳，斯为福也。阳胜阴，月候多者，当归饮；阴胜阳，月候少者，七沸汤。又云：经水过多，为虚热，为气虚不能摄血，经水涩少，为虚为涩。虚则补之，涩则濡之。<br />
<br />
　　脉经<br />
<br />
　　曰：有一妇人来诊，言经水少，不如前者何也？师曰：曾更下利，若汗出小便利者可。何以故？师曰：亡其津液，故令经水少。设经下反多于前者，当所苦困，当言恐大便难，身无复汗也。（津液者，水谷之阴气也，亡之则血失所养矣，故不如前焉）<br />
<br />
　　[卷之一　调经门] 论月水不利<br />
<br />
　　良方<br />
<br />
　　云：妇人月水不利者，由劳伤气血，体虚而风冷客于胞内，伤于冲任之脉故也。若寸脉弦，关脉沉，是肝病也，兼主腹痛，孔窍生疮；尺脉滑，血气实，经络不利；或尺脉绝，不至，兼主小腹引腰痛，气攻胸膈也。（弦与沉主气病，滑为实，绝为虚）<br />
<br />
　　薛氏<br />
<br />
　　曰：前证属肝胆二经，盖肝胆相为表里，多因恚怒所伤。若本经风热，用补肝散（方见胁痛门）；血虚，用四物加酸枣仁；若肾水不足，用六味丸；若患诸疮疡，治见后。<br />
<br />
　　[卷之一　调经门] 论月水不断<br />
<br />
　　准绳<br />
<br />
　　云：妇人月水不断，淋沥无时，或因劳损气血，而伤冲任，或因经行而合阴阳，皆令气虚不能摄血。若时止时行，腹痛脉沉细，此寒热邪气客于胞中，非因虚弱也。薛氏曰：前证若郁结伤脾，用归脾汤；恚怒伤肝，用逍遥散；肝火妄动，用加味四物汤；脾气虚弱，用六君子汤；元气下陷，用补中益气汤；热伤元气，前汤加五味、麦门冬、炒黑黄柏。<br />
<br />
　　[卷之一　调经门] 论过期不止<br />
<br />
　　产宝<br />
<br />
　　云：男子生于寅，寅属木，阳中有阴，故男子得八数；女子生于申，申属金，阴中有阳，故女子得七数。男以气为主，八八则卦数已尽；女以血为主，七七则卦数已终。<br />
<br />
　　终则经水绝，冲任脉虚衰，天癸绝，地道不通，而无子矣。或劳伤过度，喜怒不时，经脉衰微之际，又为邪气攻冲，所以当止不止而崩下也。许学士云：妇人经脉过期不止，腰腹疼痛，或七七数尽而月经下者，宜用当归散治之。<br />
<br />
　　[卷之一　调经门] 论经病疼痛<br />
<br />
　　产宝<br />
<br />
　　云：经水者，行血气通阴阳，以荣于身者也。气血盛，阴阳和，则形体通。或外亏卫气之充养，内乏荣血之灌溉，血气不足，经候欲行，身体先痛也。（此论身痛）<br />
<br />
　　良方<br />
<br />
　　云：妇人经来腹痛，由风冷客于胞络冲任，或伤于太阳少阴经，用温经汤、桂枝桃仁汤。若忧思气郁而血滞，用桂枝桃仁汤、地黄通经丸。若血结而成块，用万病丸。<br />
<br />
　　丹溪<br />
<br />
　　云：经水将来作痛者，血实也，一云气滞，四物汤加桃仁、香附、黄连。临行时腰疼腹痛，乃是郁滞有瘀血，四物汤加红花、桃仁、莪术、玄胡索、木香，有热加黄芩、柴胡（有加香附、青皮、桃仁、乌药、丹皮、小茴、五灵脂者）。经行后作痛者，血气俱虚也，以八珍汤加减服。戴氏曰：经事来而腹痛者，经事不来而腹亦痛者，皆血之不调故也。欲调其血，先调其气，四物汤加吴茱萸半钱，香附子一钱；和气饮加吴茱萸半钱亦可。痛甚者，玄胡索汤（格致工夫，更进一层）。然又恐感外邪，伤饮食致痛，痛不因血，尤宜详审，和气饮却能兼治。因冷而积，因积而痛，宜大温经汤，冷甚者，去麦门冬不用。<br />
<br />
　　汪石山治一妇人，瘦小，年二十余，经水紫色，或前或后，临行腹痛，恶寒喜热，或时感寒，腹亦作痛，脉皆细濡近滑，两尺重按略洪而滑，此血热也，或谓恶寒如此，何谓为热？曰：热极似寒也。遂用酒煮黄连四两，香附、归身尾各二两，五灵脂一两，为末，粥丸，空腹吞之而愈（此全以脉为主，不然亦非此药可愈）。一妇年二十一岁，六月经行，腹痛如刮，难忍求死。脉得细软而快，尺则沉弱而近快，汪曰：细软属湿，数则为热，尺沉属郁滞也。以酒煮黄连半斤，炒香附六两，五灵脂（半炒半生）三两，归身尾二两，为末，粥丸，空心汤下三四钱，服至五六料，越九年得一子。后屡服屡效，历十五年后，前药罔效（中病则止，不尽剂，岂可久服。经曰毋使过之，伤其正也）。汪复诊之，脉皆洪滑无力，幸其尚有精神。汪曰：此非旧日比矣，旧乃郁热，今则虚寒，东垣曰，始为热中，终为寒中是也。经曰：脉至而从，按之不鼓，乃阴盛格阳，当作寒治，且始病时而形敛小，今则形肥大矣。书曰：瘦人血热，肥人血虚，岂可同一治也。所可虑者，汗大泄，而脉不为汗衰，血大崩，而脉不为血减耳（二句俱欠妥，惟伤寒有邪，故不为汗衰者不治，此惟血脱阳无所附，故脉无力，不当言不为血减）。其痛日重夜轻，知由阳虚不能健运，故亦凝滞而作痛。以证参脉，宜用助阳，若得脉减痛轻，方为佳兆。遂投参、、归、术大剂，加桂、附一帖。来早再诊，脉皆稍宁，服至二三十帖，病且愈（亦是寒凉太过，所谓以药医药也，故可服此温补之剂，三十帖愈）。盖病有始终寒热之异，药有前后用舍不同，形有肥瘦壮少不等，岂可以一方而通治哉。<br />
<br />
　　[卷之一　调经门] 论经病发热（附客热）<br />
<br />
　　李氏<br />
<br />
　　曰：潮热有时，为内伤为虚，无时为外感为实。虚者，大温经汤；热者，四物汤加柴胡、黄芩；经闭者，滋血汤；骨蒸者，大胡连丸、大乌鸡丸；五心潮者，四物汤加黄连、胡黄连；无汗者，茯苓补心汤；有汗者，逍遥散；经前潮者，血虚有滞，逍遥散加牡丹皮、桃仁、玄胡索；经后潮者，血虚有热，逍遥散去柴胡，换地骨皮，加生地黄，此药加减为退热圣药（逍遥散为退热圣药，须善加减），寻常潮热者，肾气丸、大造丸，或四物汤料加便炒黄芩一两，四制香附一斤，蜜丸吴茭山治一妇，经血过多，五心烦热，日晡潮热，诸药无效，以四物加胡黄连三服而愈。薛新甫治一妇人，经候过期，发热倦怠，或用四物黄连之类，反两月一度，且少而成块，又用峻药通之，两目如帛所蔽。薛曰：脾为诸阴之首，目为血脉之宗，此脾伤，五脏皆为失所，不能归于目矣。遂用补中益气、《济生》归脾二汤，专主脾胃，年余寻愈。《大全》云：客热者因体虚，而将温过度，外热加之，非脏腑自生，故云客热。其状上焦胸膈之间虚热，口燥心烦，手足壮热者是也。<br />
<br />
　　薛氏<br />
<br />
　　曰：前证若客邪所侵，补中益气加川芎、防风（客邪而补中益气，须细心体认，证脉相参）；肝虚血少，六味地黄丸；胃火饮冷，钱氏泻黄散；胃虚饮汤，七味白术散（必真虚者方可，不然恐罹实实之害）；潮热时热，八珍汤；晡热内热，逍遥散；发热体倦，补中益气汤；恚怒发热，小柴胡汤；寅卯酉戌时热，升阳益阴汤。<br />
<br />
　　[卷之一　调经门] 论往来寒热<br />
<br />
　　经水适来适断，或有往来寒热者，先服小柴胡，以去其寒热，后以四物汤和之。薛新甫治一妇人，耳内或耳后项侧作痛，寒热口苦，月经不调，此肝火气滞而血凝，用小柴胡加山栀、川芎、丹皮治之，诸病悉退。（诸症皆见在少阳经，故用此汤，此经多气少血，何为不用当归、赤芍、生地）<br />
<br />
　　大全<br />
<br />
　　云：师尼寡妇与室女出嫁愆期者，多因欲心萌而不遂，恹恹成病，乍寒乍热，久则为劳。又有经闭白淫，痰逆头风，膈气痞闷，面瘦瘠等证，皆寡妇之病也。（此仓公治欲男子不得之法也）<br />
<br />
　　薛氏<br />
<br />
　　曰：前证若肝脉弦出鱼际，用小柴胡加生地黄送下生地黄丸，久而血虚，佐以四物汤（此妇遍身欲火，降火凉血，亦是正法。大约寒凉过度，又须治本也）。若兼怒动肝火而寒热者，佐以加味逍遥散。一妇人因夫经商久不归，发寒热，月经旬日方止，服降火凉血药，反潮热内热，自汗盗汗，月经频数。余曰：热汗，气血虚也；经频，肝脾虚也，用归脾汤、六味丸而愈。<br />
<br />
　　[卷之一　调经门] 论热入血室<br />
<br />
　　良方<br />
<br />
　　云：妇人伤寒伤风发热，经水适来，昼则安静，暮则谵语，有如疟状，此为热入血室。治者无犯胃气及上二焦，宜服小柴胡汤（邪入血分，故发在暮，且谵语属胃经者多，恐误犯之。故云然）。<br />
<br />
　　若脉迟身凉，当刺期门穴，下针病患五吸，停针良久，徐徐出针。凡针期门穴，必泻勿补，肥人二寸，瘦人寸半也。<br />
<br />
　　许学士治一妇病伤寒发寒热，遇夜则如见鬼状，经六七日，忽然昏塞，涎响如引锯，牙关紧急，暝目不知人，病势危困。许视之曰：得病之初，曾值月经来否？其家云：经水方来，病作而经遂止，得一二日发寒热，昼虽静，夜则有鬼祟，从昨日不省人事。许曰：此乃热入血室证。仲景云：妇人中风发热恶寒，经水适来，昼则明了，暮则谵语，如见鬼状，发作有时，此名热入血室。医者不晓，以刚剂与之，遂致胸膈不利，涎潮上脘，喘急息高，昏冒不知人。当先化其痰，后除其热。乃急以一呷散投之，两时顷涎下，得睡省人事。次授以小柴胡汤加生地黄，三服而热除，不汗而自解矣。（明知热入血室，乃因症而小治也，所谓急则治标，后治其本也）一妇人患热入血室证，医者不识，用补血调气药治之，数日遂成血结胸。或劝用前药。<br />
<br />
　　许公<br />
<br />
　　曰：小柴胡已迟，不可行也，无已，用期门穴斯可矣。予不能针，请善针者治之，如言而愈（便不能针，或用桃仁承气合小柴胡亦可）。或问热入血室，何为而成结胸也？许曰：邪气传入经络，与正气相搏，上下流行，遇经水适来适断，邪气乘虚入于血室，血为邪所迫，上入肝经，肝受邪，则谵语而见鬼，复入膻中，则血结于胸中矣。何以言之？妇人平居，水养木，血养肝，方未受孕，则下行之为月水；既孕，则中畜之以养胎；及已产，则上壅之以为乳，皆血也。今邪逐血并归于肝经，聚于膻中，结于乳下，故手触之则痛，非药可及，故当刺期门也。<br />
<br />
　　虞恒德治一少妇，夏月行经，得伤寒似疟，谵语狂乱（凡诊妇人，先问经候有无，此是关窍，凡经行后似疟谵语，便是热入血室）。诸医皆以伤寒内热，投双解散、解毒汤服之，大汗如雨，反如风状；次以牛黄丸、金石之药，愈投愈剧。一日延虞诊视，脉弦而大。虞思伤寒内热狂乱，六阳俱病，岂不口干舌黑，况脉不数，病体扪之，或热或静，其腹急痛（病根在腹急痛）。意必有内伤在前，伤寒在后，今伤寒得汗虽已，内伤则尚存故也。因细问之，患者曰：正行经时，因饮食后多汗，用冷水抹身，因得此证。方知冷水外闭其汗，内阻其血，邪热入室，经血未尽，血得邪热，乍静乍乱，寒热谵语，掉眩类风，须得玉烛散下之而愈。<br />

                    <br>
                        <br />
　　下后谵语已定，次以四物小柴胡汤，调理五日，热退身凉，患遂瘳。<br />
<br />
　　衍义<br />
<br />
　　云：一妇人温病已十二日，诊之其脉六七至而涩，寸稍大，尺稍小，发寒热，颊赤口干不了了，耳聋，问之病，数日经水乃行，此属少阳热入血室也。若治不对病，则必死。乃按其证，与小柴胡汤，服之二日，又与小柴胡汤加官桂、干姜，一日寒热遂止（以脉六七至，明知是热，涩则知其为有瘀血，寸大尺小上焦有热，此亦兼阳明胃腑病，以颊赤口干不了了，而用姜桂，亦人所难，须慎之）。又云：脐下急痛，又与抵当丸微利，脐下痛痊，身渐凉，脉渐匀，尚不了了，乃复与小柴胡汤；次日但胸中热躁，口鼻干，又少与调胃承气汤，不得利；次日心下痛，又与大陷胸汤半服，利三行；次日虚烦不宁，时妄有所见，复狂言。虽知其尚有燥屎，以其极虚，不敢攻之，遂与竹叶汤，去其烦热。其夜大便自通，至晚两次，中有燥屎数枚，而狂言虚烦尽解，但咳嗽唾，此肺虚也。若不治恐成肺痿，遂与小柴胡汤，去人参、大枣、生姜，加干姜五味子汤，一日咳减，二日而病悉愈。以上皆用仲景方。（五味、干姜，以治咳嗽，以未成痿，故可加，否则误矣）<br />
<br />
　　薛立斋<br />
<br />
　　治一妇人，怀抱素郁，感冒经行谵语，服发散之剂不应。用寒凉降火，前证益甚，更加月经不止，肚腹作痛，呕吐不食，痰涎自出，此脾胃虚寒。用香砂六君子，脾胃渐健，诸证渐退，又用归脾汤而痊愈。（以感冒故发散，以谵语故清凉，然云前症益甚，而复用香砂归脾，人所难信，其意重在呕吐痰涎自出上耳。然终有疑，当以脉评，学人不可以是而造次也，慎之）<br />
<br />
　　[卷之一　调经门] 论经行泄泻<br />
<br />
　　汪石山<br />
<br />
　　治一妇，经行必泻三日，然后行，诊其脉皆濡弱，此脾虚也。脾属血属湿，经水将动，脾血先已流注血海，然后下流为经。脾血既亏，则虚而不能营运其湿（濡弱二字，足征脾虚，此脾气虚而非脾血虚也，用药当矣。而血亏不运之说欠妥）。今作参苓白术一妇年逾四十，形长色脆，病经不行，右脉浮软而大，左脉虚软而小近快，常时经前作泄。今年四月感风咳嗽，用汤洗浴汗多，因泄一月；六月复因洗浴，发疟六七次，疟虽止而神思不爽；至八月尽，而经水过多，白带时下，泻泄，觉右脚疼痛，旧曾闪肭脚跟，今则假此延痛臀腿腰胁、尻骨颈项，右边筋脉皆掣痛，或咳嗽一声，则腰眼痛如腰札，日轻夜重，叫号不已，幸痛稍止，饮食如常。今详月水过多，白带时下，日轻夜重，泻泄无时，亦属下多亡阴，宜作血虚论治，服四物止痛之剂益甚（据脉审证，明是脾虚下陷，岂得谓亡阴而补血乎？大谬大谬）。九月汪复诊视，始悟此病，乃合仲景所谓阳生则阴长之法矣。夫经水多，白带下，常泄泻，皆由阳虚陷下而然，命曰阳脱是也。日轻夜重，盖日阳旺，而得健运之职，故血亦无凝滞之患，而日故轻；夜则阴旺，而阳不得其任，失其健运之常，血亦随滞，故夜重。遂以参、术助阳之药（据愚意当用补中益气加续断、杜仲、茯苓），煎服五七帖痛减。此亦病证之<br />
<br />
　　[卷之一　调经门] 脉法<br />
<br />
　　脉经<br />
<br />
　　曰：尺脉滑，血气实，妇人经脉不利（滑为气血有余，故曰实）。少阴脉弱而微，微则少血（微弱为血不足，浮弱亦然）。寸口脉浮而弱，浮则为虚，弱则无血。脉来至状如琴弦，苦少腹痛，主月水不利，孔窍生疮。肝脉沉，主月水不利，腰腹痛。尺脉来而断续者，月水不利，当患小腹引腰痛，气滞，上攻胸臆也。（弦也，沉也，断续也，皆主痛，而不利，而孔窍生疮，上攻胸臆，当别之）。<br />
<br />
　　经不通，绕脐寒疝痛，其脉沉紧，此由寒气客于血室，血凝不行，结积，血为气所冲，新血与故血相搏，故痛。（沉紧为寒在血分）<br />
<br />
　　[卷之一　调经门] 调经通用诸方<br />
<br />
　　四物汤<br />
<br />
　　治妇人冲任虚损，月水不调，经病或前或后，或多或少，或脐腹痛，或腰足中痛，或崩中漏下，及胎前产后诸证。常服益荣卫，滋气血。若有他病，随证加减。<br />
<br />
　　当归（和血。如血刺痛如刀割，非此不能除）川芎（治风泄肝木。如血虚头痛，非此不能除）芍药（和血理脾。如腹中虚痛，非此不能除。酒炒）熟地黄（补血。如脐痛非此不能除。酒洗用）上锉，各等分，每服四钱，水煎服。春，倍川芎；夏，倍芍药；秋，倍地黄；冬，倍当归（夫春生夏长，秋收冬藏者，四时生物之功也。物顺四时而为生长，则人身之气血，亦顺四时而为升沉矣。若四物汤者，岂无精意于其间哉。如当归之甘辛温润，可喻春日之和融；川芎之辛温而散，可喻夏令之敷荣，此生长之用也。有生长而不为收藏，则何以成物？故用白芍之酸收以成秋，熟地之味浓以成冬，此又收藏之妙矣。然四时之中，以甘为土德之用，故归地之甘以和之，此又五行之不离乎土也。昔海藏云：如用血药，当于四物汤中择其一二可也，又岂无意哉。故如行血，则用芎归，以行春夏之令，如欲止血，则用地芍以行秋冬之令；此又升沉之道也。观佛手散，犀角地黄汤，止用四物中之二物，盖可想矣。虽然，物自物矣，物其物者，苟无主宰于其间，则物无物矣，即四物奚为哉。故元神胃气，尤为吃紧者也）。若春则防风，四物加防风倍川芎。若夏则黄芩，四物加黄芩倍芍药；若秋则门冬，四物加天门冬倍地黄。若冬则桂枝，四物加桂枝倍当归（此倍加法，便是四时妙理。倍当归以迎春气，倍川芎以迎夏气，倍芍药以迎秋，倍地黄以迎冬。用当归以生一阳，用芍药以生一阴，皆升降之妙也，识之识之）。若血虚而腹痛，微汗而恶风，四物加术、桂，谓之腹痛六合，若风眩晕，加秦艽、羌活，谓之风六合。若气虚弱，起则无力，然而倒，加浓朴、陈皮，谓之气六合（气不足而用泄气之药加乎？当以参易之）；若发热而烦，不能睡卧者，加黄连、栀子，谓之热六合。若虚寒脉微自汗，气难布息，清便自调，加干姜、附子，谓之寒六合。若中湿，身沉重无力，身凉微汗，加白术、茯苓，谓之湿六合。<br />
<br />
　　若妇人筋骨肢节疼，及头痛脉弦，憎寒如疟，宜治风六合，四物汤加羌活、防风。若血气上冲，心腹胁下满闷，宜治气六合，四物加木香、槟榔。若脐下虚冷腹痛，及腰脊间闷痛，宜玄胡六合，四物加玄胡索、苦楝。若气冲经脉，月事频并，脐下多痛，宜倍芍药加黄。若经事欲行，脐腹绞痛，临经痛者，血涩也，加玄胡、苦楝（碎，炒焦）、木香、槟榔。若妇人血虚，心腹绞痛不可忍者，去地黄，加干姜，名四神汤。补下元，加干姜、甘草。气筑，小腹痛，加玄胡索。若腹中刺痛，恶物不下，倍加当归、芍药。若腹痛作声，经脉不快，加熟地黄一倍，添桂心半倍。经行腹痛，腰背痛，加芸薹、牛膝、红花、吴茱萸、、甘草，银器灯心热服。若经水涩少，加葵花煎，又加红花，血见愁。若经水少而色和者，倍加熟地黄、当归。若经水暴下，加黄芩；若腹痛，加黄连；如夏月，不去黄芩。若经水如黑豆汁者，加黄芩、黄连。经水过多，别无余证，宜黄芩六合汤，四物汤、黄芩、白术等分。经血淋漓不断，加干瑞莲房炒入药。阴阳交合经脉行，加赤石脂、黄、肉桂、百草霜、藕节、败棕灰、肉豆蔻、当归、木香、龙骨、白茯苓、白术、地榆。若经水适来适断，或有寒热往来者，先服小柴胡汤，以去其寒热，后以四物汤和之。如寒热不退，勿服四物，是谓变证，表邪犹在，不能效也（须识表证，更有次序可法），根据前论中变证，随证用药调治。若血崩者，加生地黄、蒲黄；血黑片，加人参、白术。若血脏虚冷，崩中去血过多，加阿胶、艾（以虚冷而崩中，故加艾，今人不问冷热，而皆用胶、艾，殊可笑也）。月水不调，血崩，或多少，或前后，呕逆心膨，加陈艾、黄（心膨宜审）。若赤白带下，宜香桂六合，四物汤加桂枝、香附，各减半。四物汤为细末，蜜炼丸，梧子大，空心米饮汤下三四十丸，治高年妇人白带良验。如白淫浊，加龙骨、地黄、当归。如漏下五色，研麝香好酒下；如鲜红，温酒盐汤下；如带下，加肉桂、蒲黄、百草霜、甘草、黑豆、白术、玄胡索、白姜、龙骨，空心盐酒下；如白带，加白龙骨，酒下（此皆古法，宜体认的确方可遵）。若妇人血积者，加广术、京三棱、桂干漆（炒烟尽）各等分。若经血凝滞，腹内血气作疼，加广术、官桂等分。<br />
<br />
　　王石肤云：熟地黄滞血，安能止痛，不若以五灵脂代之。血滞不通，加桃仁、红花。经闭，加枳壳、大黄、荆芥、黄芩、青皮、滑石、木通、瞿麦、海金沙、山栀子、车前子（以经闭而用利水之药，何也？岂非以下焦气滞而道之耶）。血寒，加甘草、乌梅、柴胡、桃柳枝。月水久闭，加肉桂、甘草、黄、姜黄、枣子、木通、红花。月水不通，加野苎根、牛膝、红花、苏木，旧酒水同煎。血气不调，加吴茱萸等分，甘草减半。诸虚不足，加香附子。四物汤加甘草半两，为细末炼蜜丸，每两作八丸，酒醋共半盏煎汤，同化调下，名当归煎，去败血生好血，如人行五里，再进一服，无时（以甘能和气生液养血也，惟气不足者宜之，如要调气宜倍香附最妙）。若虚热病，四物汤与参苏饮相合，名补心汤主之，添柴胡名五神汤，大能补虚退虚热。潮热，加黄芩、地骨皮、柴胡，一方加柴胡、干葛、黄、人参。虚热口干，加麦门冬、黄芩。虚渴，加人参、干葛、乌梅、栝蒌根。虚而多汗，加牡蛎、麻黄根。虚寒潮热，加柴胡、地骨皮、白术、茯苓、甘草、秦艽、知母、黄芩、麦芽、贝母、人参、乌梅、枣子。若四肢肿痛，不能举动，宜以苍术各半汤主之（与苍术对配意见自超，然必有湿者宜之）。若大便燥结，四物汤与调胃承气汤各半，名玉烛散主之。若流湿润燥，宜四物理中各半汤。若气血俱虚，四物与四君子汤各半，名八珍汤主之，加缩砂仁保胎气，令人有子；有热，加黄芩。若因热生风者，加川芎、柴胡、防风（若谓热生风，当清热，兹不清热而散郁热，当以意逆之）。血气劳，加荆芥、柴胡（非治劳，乃行肝胆之气血结滞生热也，与用青蒿同）（下三节俱治血风，而变证不同，用药亦异，自当心悟）血风两胁筑痛，或盘肠成块，加大黄、荜茇、乳香。血弱生风，四肢痹疼，行步艰难，加人参、乳香、没药、麝香、甘草、五灵脂、羌独活、防风、荆芥、地龙、南星、附子、泽兰，为末，蜜丸，木瓜盐汤下（乃治痹疼妙药）。血风膨胀，加甘草、木香、枳壳、马兜铃、葶苈、紫苏、藿香、地黄，空心服。脏腑秘，加大黄、桃仁。滑泄，加官桂、附子（以四物治泻，人所未信，学人当知）；呕，加白术、人参（一方有生姜）。呕吐不止，加藿香，白术减半，人参再减半。呕逆，饮食不入，加白术、丁香、甘草、人参、缩砂、益智仁、胡椒（以呕吐呕逆而所加药固是矣，然与四物同用，然乎，否乎）。若咳嗽，加桑白皮、半夏、人参、生姜、北五味子、甘草（古人治嗽多用人参、五味，然审察虚实，不可据信也）。若发寒热，加干生姜、牡丹皮、柴胡。若寒热往来，加炮干姜、牡丹皮各二分半。若平常些少虚眩，肢体瘦倦，月信不通，只用生姜、薄荷，此是妇人常服之药，盖味寡而性缓，效迟而功深（逍遥散以薄荷为引即此意）。若大渴，加知母、石膏。若水停心下，微吐逆者，加猪苓、茯苓、防己。若心腹胀满，加枳壳、青皮。虚汗，加麻黄根。汗多，加浮麦。肠风下血，加槐角、槐花、枳壳、荆芥、黄芩、大腹皮、茜草、地榆、石楠叶、白鸡冠花为散，煎一半为末，空心盐汤旧酒调下（新酒有毒故用陈者）。鼻衄吐血，加竹青、蒲黄、藕节、半夏、丁香、诃子、桂花、红枣、飞罗面、白茅根、蚌粉（桂花桂心也，桂与丁、半以治吐衄，今人难之，古法多用，亦须识之，以备参考）。若头昏项强，加人参、黄芩。若虚寒似伤寒者，加人参、柴胡、防风。若虚烦不得睡，加竹叶、人参。若诸痛有湿者，四物与白术相半（前以四肢肿痛用苍术，此以诸痛有湿用白术相半，宜思之），加天麻、茯苓、穿山甲，用酒煎服。治老人风秘，加青皮等分（老人风秘加青皮，人所未知，产后亦有用）。治疮疾，加荆芥，酒煎常服。奶痈，加连翘、慈菇子、茜草、白芷、茭白、荆芥、牛膝、山蜈蚣、乳香、没药、漏芦、生地黄。赤眼头风疾，加薄荷、清茶。赤眼生风，加防风、黄芩。风疮赤肿，加荆芥、牛蒡子、何首乌、甘草、防风、羌活、地黄、盐酒。脚肿，加大腹皮、赤小豆、茯苓皮、生姜皮。若妇人伤寒汗下后，饮食减少，血虚者，加黄、白术、茯苓、甘草，宜八物汤。若妊娠伤寒中风，表虚自汗，头痛项强，身热恶寒，脉浮而弱，太阳经病，宜表虚六合汤，四物汤四两，桂枝、地骨皮各七钱。若妊娠伤寒，头痛身热无汗，脉浮紧，太阳经病，宜表实六合，四物汤四两，麻黄、细辛各半两。若妊娠伤寒，中风湿之气，肢节烦疼，脉浮而热，头痛，此太阳标病也，宜风湿六合汤，四物汤四两，防风、苍术各七钱。若妊娠伤寒下后，过经不愈，温毒发斑如锦纹，宜升麻六合，四物汤四两，柴胡、黄芩各七钱。若妊娠伤寒，胸胁满痛脉弦，少阳头昏项强，宜柴胡六合，四物汤四两，柴胡、黄芩各七钱。若妊娠伤寒，大便硬、小便赤，气满而脉沉数，阳明太阳本病也，急下之，宜大黄六合，四物汤四两，大黄半两，桃仁十个（去皮尖，麸炒）。若妊娠伤寒，汗下后，咳嗽不止，宜人参六合，四物汤四两，人参、五味子各半两。若妊娠伤寒，汗下后，虚痞胀满者，阳明本虚也，宜浓朴六合，亦治咳嗽喘满，四物汤四两，浓朴、枳实（麸炒）各半两。若妊娠伤寒，汗下后，不得眠者，宜栀子六合，四物汤四两，栀子、黄芩各半两。若妊娠伤寒，身热大渴，蒸蒸而烦，脉长而大者，宜石膏六合，四物汤四两，石膏、知母各半两。若妊娠伤寒，小便不利，太阳本病，宜茯苓六合，四物汤四两，茯苓、泽泻各半两。若妊娠伤寒，小便不利，太阳本病，小便赤如血状者，宜琥珀六合，四物汤四两，琥珀、茯苓各半两。若妊娠伤寒，汗下后，血漏不止，胎气损者，宜胶艾六合，四物汤四两，阿胶、艾各半两（一方加甘草同上，一方加干姜、甘草、黄）。若妊娠伤寒，四肢拘急，身凉微汗，腹中痛，脉沉而迟，少阴病也，宜附子六合，四物汤四两，附子（炮，去脐皮）、桂各半两。若妊娠伤寒，蓄血证，不宜堕胎药下之，宜四物大黄汤，四物汤四两，生地黄、大黄（酒浸）各半两。四物与麻黄、桂枝、白虎、柴胡、理中、四逆、茱萸、承气、凉膈等，皆可作各半汤，不能阐述，此易老用药大略也。安胎及漏下血，加阿胶、大艾、甘草、蒲黄（炒过）。若胎动不安，下血不止，每服加艾叶五七片，更加葱白、阿胶末、黄，减四味之半，当归只用小半，如疾势甚者，以四味各半两细锉，以水四盏，熟艾六块，如鸡子大，阿胶五七片，煎至二盏半，去滓，分作四服，一日令尽；一方加粉草、干姜、黄，日二三服，至二腊（以一七日为一腊），加阿胶、艾叶水煎服，名六物汤，胎前产后，每日可一二服，亦治血痢不止，腹痛难忍；一方加黄、柏叶、阿胶、甘草、续断，治平常经血淋漓不断，或多或少，或赤或白，非时漏下，多服有效。受胎小肠气痛，加木香、香。胎前嗽，加枳壳、甘草、款冬、马兜铃、半夏、木通、葶苈子、人参、桔梗、麦门冬。胎气冲肝，腰脚痹，行步艰难，加枳壳、木通、连翘、荆芥、地黄、羌独、山栀、甘草、灯心，空心服。妊娠心烦，加竹茹一块，如有败血，则用当归近上节，易白芍药以赤，熟地黄以生。妊娠作恶生寒，面青，不思饮食，憔悴，加陈皮、枳壳、白术、茯苓、甘草。损孕下血不止，头痛寒热耳鸣，气血劳伤所致，加黄芩、荆芥、生地黄、赤芍药、生姜。临产小腹紧痛，加红花、滑石、甘草、灯心、葵子。产后恶露腹痛不止，加桃仁、苏木、牛膝。产后腹痛，血块攻肠，加大艾、没药、好酒。若因产后，欲推陈致新，补血海，治诸疾，加生姜煎。若产后被惊气滞，种种积滞败血，一月内恶物微少，败血作病，或胀或疼，胸膈痞闷，或发寒热，四肢疼痛，加玄胡、没药、香白芷，与四物等分为细末，淡醋汤或用童便酒调下。如血风于产后乘虚发作，或产后伤风，头疼发热，百骨节痛，每四物汤五两，加荆芥穗、天麻、香附子、石膏、藿香各二钱五分，每服三钱，水一盏，煎至七分服。产后伤风头痛，加石膏等分，甘草减半。若产后虚劳日久，而脉浮疾者，宜柴胡四物汤，乃本方与小柴胡汤合用也。若产后诸症，各随六经，以四物与仲景药各半，服之甚效。产后虚惫，发热烦闷，加生地黄。产后腹胀，加枳壳、肉桂。产后寒热往来，加柴胡、麦门冬。产后败血筑心，加地骨皮、芍药。产后潮热，加白术、北柴胡、甘草、牡丹皮、地骨皮。产后病眼，加北细辛、羌活、荆芥、菊花、甘草、木贼、石决明、草决明。产后浮肿，气急腹大，喉中水鸡声，加牡丹皮、荆芥、白术、桑白皮、赤小豆、大腹皮、杏仁、半夏、马兜铃、生姜、葱白、薄荷。产后失音不语，加诃子、人参、沙蜜、百药煎。产后闷乱，加茯神、远志。胎前产后痢后风，加乳香、龙骨、茱萸、木香、肉桂、苍术、牡丹皮、白薇、人参、甘草、泽兰、大椒、香，炼蜜为丸，木瓜酒下。（以痢风而用龙骨，何也？诸热药亦未善）<br />

                    <br>
                        <br />
　　简易当归散<br />
<br />
　　治经脉不匀，或三四月不行，或一月再至，或腰腿疼痛，不根据时而行。（此方不用地黄，而补肝脾清金制水，又是四物汤之一变局。以此推之，应变无穷矣）当归川芎白芍药（炒）黄芩（炒，各一两）白术山茱萸肉（各一两半）上为细末。空心温酒调下二钱，日三服。或锉，每服七钱，加生姜水煎服；如冷，去黄芩，加肉桂。一方有熟地黄。<br />
<br />
　　增损四物汤<br />
<br />
　　治月事不调，心腹疼痛，补血温经驻颜。（又一变也，白术虽温而丹皮、地骨却清肌骨之热，故温字恐误）当归川芎芍药（炒）熟地黄白术牡丹皮（各一钱半）地骨皮（一钱）上咀。作一服，用水二钟，煎至一钟，食前服。<br />
<br />
　　大温经汤<br />
<br />
　　治冲任虚损，月候不调，或来多不已，或过期不行，或崩中去血过多，或损娠瘀血停留，小腹急痛，五心烦热，并皆治之。（此温剂，内冷者宜之。）（既曰温经，何为又治诸热证也，请详之。<br />
<br />
　　不如无书，盖有为矣）当归（去芦）川芎人参阿胶（碎炒）肉桂（去粗皮）白芍药（炒）吴茱萸（汤泡）牡丹皮甘草（炙，各一钱）麦门冬（去心，二钱）半夏（生姜汤泡七次，二钱半）上锉。作一服，加生姜五片，水煎，食前稍热服。<br />
<br />
　　严氏抑气散<br />
<br />
　　治妇人气盛于血，变生诸证，头晕胸满。（此铁翁先生交感丹法也，气真有余方可用）香附子（四两）陈皮（二两）茯神（去木）甘草上为末。每服二钱，食前沸汤调下。<br />
<br />
　　四制香附丸<br />
<br />
　　治妇人女子，经候不调。<br />
<br />
　　香附子（擦去皮一斤，分作四分，好酒浸一分，盐水浸一分，童便浸一分，醋浸一分，各三日焙干）上为细末，醋糊丸，如梧子大。每服七十丸，空心食前盐酒下（香附子血中之气药也，开郁行气而血自调，何病不瘳，妇人宜常服之）。<br />
<br />
　　十味香附丸<br />
<br />
　　治妇人经候不调。（绝妙好方）香附（四制，一斤）当归川芎白芍药（炒）熟地黄（各四两）白术泽兰叶陈皮（各二两）黄柏（盐水炒）甘草（炙，各一两）上为末，醋糊丸，如梧桐子大。每服七十丸，空心盐汤下。<br />
<br />
　　九味香附丸<br />
<br />
　　治妇人百病皆宜。<br />
<br />
　　香附子（童便浸一宿，再用醋煮，晒干炒，四两）当归（酒洗）芍药（酒炒）川芎（酒洗）生地黄（酒洗）陈皮（去白，各一两）白术（二两）黄芩（酒炒，一两五钱）小茴香（炒，五钱）上为末，醋糊丸，如桐子大。空心酒下八九十丸。热，加地骨皮、软柴胡（酒浸各一两）<br />
<br />
　　艾附暖宫丸<br />
<br />
　　治妇人经水不调，小腹时痛，赤白带下，子宫寒冷。<br />
<br />
　　香附（四制，一斤）艾叶（醋浸炒，四两）当归川芎白芍药（酒炒）生地黄（姜汁炒，各一两）玄胡索（炒，二两）甘草（生用，八钱）上为细末，醋糊丸，如桐子大。每服七八十丸，米汤、酒任下。<br />
<br />
　　百子归附丸<br />
<br />
　　调经养血，安胎顺气，胎前产后，及月事参差，有余不足，诸证悉治，久服有孕。<br />
<br />
　　香附（四制，十二两）阿胶（碎炒）艾叶当归（酒洗）川芎芍药（炒）熟地黄（酒洗，各二两）上为末，用陈石榴一枚，连皮捣碎，煎水打糊丸，如桐子大。每服百丸，空心淡醋汤下。（前方有玄胡索，此方有阿胶，前艾多此艾少，有行之妙。陈石榴酸涩，当是固经之意）<br />
<br />
　　人参养血丸<br />
<br />
　　治女人禀受素弱，血气虚损。常服补冲任，调经候，暖下元，生血气。<br />
<br />
　　熟地黄（五两）乌梅肉（三两）当归（二两）人参川芎赤芍药蒲黄（炒，各一两）上为细末，炼蜜丸，如梧桐子大。每服八十丸，温酒米饮任下。（禀弱者，先天之气弱也。<br />
<br />
　　血生于气，气生于下，故用熟地为君，人参佐之，以生下焦之气，使阴气旺而生血也；臣以乌梅以生液而敛血入肝；夫既生矣敛矣，而不为流行之，则血凝而不通，故以芎归为使；其或瘀也，以赤芍破之其或溃也，以炒蒲黄涩之，庶乎生而不壅，止而不塞，降中有升，温之不热。细玩铢锱之多寡，使知立方之妙用）<br />
<br />
　　当归地黄丸<br />
<br />
　　治妇人血气不和，月事不匀，腰腿疼痛。<br />
<br />
　　当归川芎白芍药熟地黄（各半两）牡丹皮玄胡索（各二钱半）人参黄（各一钱二分半）上为末，炼蜜丸，如梧桐子大。每服三十丸，食前米饮下。<br />
<br />
　　[卷之一　调经门] 治经候先期<br />
<br />
　　先期汤<br />
<br />
　　治经水先期而来，宜凉血固经。（此方妙在分两之减半，虽谓血生于气而气旺生火，故不多焉。<br />
<br />
　　按自总方四物汤以下诸丸方丸法，各有次序，各具妙理，诚为学人津梁，病患砭石，调剂者宜法之）当归白芍药（炒）生地黄（各二钱）黄柏（炒）知母（炒，各一钱）条芩（炒）黄连（炒）川芎阿胶（炒，各八分）艾叶香附子甘草（炙，各七分）上作一服，水二钟，煎一钟，食前温服。（先期血热也，艾叶乃温下元之药，非先期所宜，而少加于寒凉之中者，即复卦之义。亦有不必用者，在自酌之）<br />
<br />
　　金匮土瓜根散<br />
<br />
　　治带下经水不利，小腹满痛，经一月再见者。<br />
<br />
　　土瓜根芍药桂枝虫（各七钱半）上四味，捣为散。酒服方寸匕，日三服。<br />
<br />
　　[卷之一　调经门] 治经候过期<br />
<br />
　　过期饮<br />
<br />
　　治经水过期不行，乃血虚气滞之故，法当补血行气。（此方补血行血，温气破气，故为气寒气滞者所宜。而脾虚不能生血，以致过期者，无与也）当归白芍药熟地黄香附（各二钱）川芎（一钱）红花（七分）桃仁泥（六分）蓬莪术木通（各五分）甘草（炙，各四分）肉桂（四分）上作一服，水二钟，煎一钟，食前温服。<br />
<br />
　　滋血汤<br />
<br />
　　治妇人心肺虚损，血脉虚弱，月水过期。（此八珍汤之变，如脾肺元气不足者，尤宜）人参黄山药（各一钱）白茯苓（去皮）当归川芎白芍药（炒）熟地黄（各二钱）上作一服，水二钟，煎至一钟，食前服。<br />
<br />
　　[卷之一　调经门] 治经水过多<br />
<br />
　　当归饮<br />
<br />
　　（即芩术四物汤）抑阳助阴，调理经脉，若月水过多，别无余证。<br />
<br />
　　当归（微炒）川芎白芍药熟地黄（酒蒸焙）白术黄芩（各一钱）上锉，水煎服。如久不止成血崩者，加阿胶（炒）、山栀子（炒）、地榆、荆芥、甘草；或再不止，更加捣茅根汁，磨墨同服。（久不止而热者，固宜矣，若脾气下陷，血不归经者，不宜如此加法）<br />
<br />
　　胶艾汤<br />
<br />
　　治劳伤气血，冲任虚损，月水过多，淋沥不止，及妊娠调摄失宜，胎气不安，或因损动下血并治。（自古调经每多用艾，所以暖下元也。如下元虚而血随气降者宜之。血热者，当不必也）熟地黄白芍药（各一钱）当归艾叶（各七分半）阿胶（炒成珠）川芎甘草（炙，各五分）上锉。水煎服。一方加地榆、黄。<br />
<br />
　　丹溪方<br />
<br />
　　治妇人禀受弱，气不足摄血，故经水来多。（此方不用一味血药，学人要知此意）白术（一钱半）黄（生）陈皮（各一钱）人参（五分）甘草（炙，二分）上锉。水煎服。<br />
<br />
　　[卷之一　调经门] 治经水涩少<br />
<br />
　　七沸汤<br />
<br />
　　治荣卫虚，经水愆期，或多或少，腹痛，一云阴胜阳，月候少者，用此。（本方以血药治愆期，以气药治腹痛，重在腹痛上，妙在等分，不然后三味何以用也）当归川芎白芍药熟地黄蓬术川姜木香（各等分）上每服四钱，水一盏半，煎至八分，温服。<br />
<br />
　　四物加葵花汤<br />
<br />
　　治经水涩少。<br />
<br />
　　当归川芎白芍药熟地黄葵花（各二钱）一方又加红花、血见愁。（此方全在血分，葵花须用红者，乃润燥之药）上锉。水煎服。<br />
<br />
　　四物汤加熟地黄当归汤<br />
<br />
　　治经水少而色和。（妙在色和二字，尤妙在加后二物）四物汤（四两）（再加）熟地黄当归（各一两）上每服一两，水煎服。<br />
<br />
　　[卷之一　调经门] 治月水不利<br />
<br />
　　牛膝散<br />
<br />
　　治月水不利，脐腹作痛，或小腹引腰，气攻胸膈。<br />
<br />
　　牛膝（酒洗，一两）桂心赤芍药桃仁（去皮尖）玄胡索（炒）当归（酒浸）木香牡丹皮（各七钱半）上为细末。每服三钱，空心温酒调下；或五六钱，水煎亦可。<br />
<br />
　　牡丹散<br />
<br />
　　治月候不利，腹脐疼痛，不欲食。<br />
<br />
　　牡丹皮大黄（炒，各一两）赤茯苓桃仁当归生地黄桂心赤芍药白术（各七钱半）石韦（去毛）木香（各五钱）上咀。每服三钱，水一盏，生姜三片，煎七分，空心温服。（此症重在疼痛，不重在不欲食，如白术用治不食则可，而痛则不可，大黄、地黄，痛则可用，而不食不可用，处方者须得其本）<br />
<br />
　　养荣汤<br />
<br />
　　治妇人血海虚弱，心中恍惚，时多惊悸，或发虚热，经候不利。（此方只重不利二字，与恍惚惊悸，绝无相干。若因不利而致者，则可）当归川芎白芍药熟地黄青橘皮姜黄川姜五加皮牡丹皮海桐皮白芷（各等分）上锉。每服五钱，水一盏半，生姜五片，乌梅一个，煎至一盏，温服，不拘时。<br />
<br />
　　玄归散<br />
<br />
　　治月经壅滞，脐腹绞痛。<br />
<br />
　　当归玄胡索（各等分）（简当，妙在等分）上为粗末。每服三钱，加生姜三片，水煎，稍热服。<br />
<br />
　　归漆丸<br />
<br />
　　治月经不利，脐下憋逆气胀满。<br />
<br />
　　当归（四钱）干漆（三钱，炒令烟尽）上为细末，炼蜜丸，如桐子大。每服十五丸，温酒下。<br />
<br />
　　[卷之一　调经门] 治月水不断<br />
<br />
　　止经汤<br />
<br />
　　治妇人困倦，多睡少食，经水时时淋沥，或成片，或下赤白黄水，面色青黄，头眩目花，四肢酸疼，此证急宜调理，免致崩漏。（据此证俱属脾胃元气不足，当用人参养荣、归脾、补中、十全之类，而此亦稳当，如加参、更佳）当归川芎白芍药（炒）熟地黄（各一钱）白术黄芩阿胶（炒）蒲黄（炒）柏叶（盐水炒，各七分）香附（一钱）砂仁甘草（各五分）上作一服，加生姜三片，水煎，空心服。<br />
<br />
　　蒲黄散<br />
<br />
　　治经血不止。<br />
<br />
　　黄芩（五分）当归柏叶蒲黄（各四分）生姜（二分）艾叶（一分）生地黄（二十四分）伏龙肝（十二分）上咀。用水二升，煎取八合，分二服。（此方以生地为主，而艾叶止用一分，又无补气之药，读者要知此意）<br />
<br />
　　固经丸<br />
<br />
　　治经水过多不止，乃阴虚挟热所致，法当补阴清热。<br />
<br />
　　黄柏白芍药（各三两）黄芩（二两）龟板（炙，四两）樗根皮香附子（童便制，各一两半）上为细末，酒糊丸，桐子大。每服五七十丸，白汤下。（此丹溪先生法也。以肝肾之阴为主，四物中止用一物，岂寻常所知）<br />
<br />
　　[卷之一　调经门] 治过期不止<br />
<br />
　　芩心丸<br />
<br />
　　治妇人四十九岁以后，天癸当住，每月却行，或过多不止。<br />
<br />
　　黄芩（心，枝条，二两，米泔浸七日，炙干，又浸又炙，如此七次）（用米泔，入阳明经胃气也）上为末，醋糊丸，如桐子大。每服七十丸，空心温酒下，日进二服。<br />
<br />
　　补中芎汤<br />
<br />
　　治风虚冷热，劳伤冲任，月水不调，崩中暴下，产后失血过多，虚羸腹痛，或妊娠胎动下血。<br />
<br />
　　当归干姜（炮，各三两）川芎（蜜炙）熟地黄黄人参杜仲（炒）吴茱萸（泡）甘草（炙，各一两）上每服三钱，水一钟半，煎至一钟，空心服。<br />
<br />
　　茸附汤<br />
<br />
　　补冲任，调血气。<br />
<br />
　　干姜（四两）鹿茸（三两，酒炙）当归牡蛎（，各二两）附子肉桂龙骨（生用）防风（各一两）上每服半两，水二钟，煎八分，温服。（止涩之药，不难于涩，而难于温热，尤妙于补血中之气，举下陷之用）上二方，寒者宜之。盖亦有血海虚寒而不禁者。<br />
<br />
　　[卷之一　调经门] 治经病疼痛<br />
<br />
　　越痛散<br />
<br />
　　治血气虚寒，身体作痛。（此身痛，故其立法如此，要知身痛腹痛，自是不同）虎骨（五钱）当归芍药白术茯苓甘草续断防风白芷本附子（各三钱）上为粗末。每服五钱，水二钟，生姜五片，枣三枚，煎至一盏，不拘时服。此治身痛之剂。<br />
<br />
　　八物汤<br />
<br />
　　治经事将行，脐腹绞痛者，气滞血涩故也。<br />
<br />
　　当归川芎芍药熟地黄玄胡索苦楝（碎，炒，各一钱）木香槟榔（各五分）上作一服，水煎，食前服。（前四味是血，后四味是气，而川芎血中有气，玄胡气中有血，不可不知）<br />
<br />
　　加味四物汤<br />
<br />
　　治经水将来，作疼不止。（此方又有破血破气活血行气药，凡将来作痛均可服）当归（酒洗）川芎（各一钱半）芍药（炒）熟地黄玄胡索蓬术（醋煮）香附（醋煮，各一钱）砂仁（八分）桃仁（去皮尖，七分）红花（酒炒，五分）上锉。水煎服。<br />
<br />
　　乌药汤<br />
<br />
　　治血海疼痛。（此方治气多）乌药（二钱半）香附（二钱）当归（一钱）木香甘草（炙，各五分）上锉。水煎服。<br />
<br />
　　加味乌药汤<br />
<br />
　　治妇人经水欲来，脐腹绞痛。<br />
<br />
　　乌药缩砂木香玄胡索（各一两）香附（炒去毛，二两）甘草（炙，一两半）上细锉。每服七钱，生姜三片，水煎，温服。（此全是气药，惟血实者宜之，妙在不用血药）<br />
<br />
　　澹寮煮附丸<br />
<br />
　　治经候不调，血气刺痛，腹胁膨胀，头晕，恶心，并宜服之。<br />
<br />
　　香附子（擦去毛，不拘多少，米醋浸一日，用瓦铫煮令醋尽）（妙在用醋以入肝行气也）上为末，醋糊丸，如桐子大。晒干，每服五十丸，淡醋汤下。<br />
<br />
　　以上诸方，行滞气之剂。<br />
<br />
　　姜黄散<br />
<br />
　　治血脏久冷，月水不调，及瘀血凝滞，脐腹刺痛。<br />
<br />
　　姜黄白芍药（炒，三两）当归牡丹皮玄胡索（各二两）川芎蓬术（煨，切）官桂红花（各一两）（此与加味四物小异，其妙又在去地黄，而加官桂、姜黄）上锉。每服一两，水二盏，酒少许同煎，食前服。<br />

                    <br>
                        <br />
　　琥珀散<br />
<br />
　　治妇人月经壅滞，每发心腹脐绞痛不可忍，及治产后恶露不快，血上抢心，迷闷不省，气绝欲死者。（别方琥珀散有琥珀，本方无之，亦赞其功而借名耳）京三棱蓬莪术赤芍药刘寄奴牡丹皮熟地黄真蒲黄（炒）当归官桂菊花（各一两）上前五味，用乌豆一升，生姜半斤切片，米醋四升，同煮至豆烂为度，焙干，入后五味，同为细末，每服二钱，温酒调下，空心食前服。<br />
<br />
　　本事<br />
<br />
　　云：一方不用菊花、蒲黄，用乌药、玄胡索亦佳。予家之秘方也，若是寻常血气痛，只一服。产后血冲心，二服便下，常服尤佳。予前后救人急切不少，亦宜多合以济人。<br />
<br />
　　玄胡索散<br />
<br />
　　治血气攻刺疼痛，及新旧虚实腹痛。<br />
<br />
　　当归（酒浸）赤芍药（炒）玄胡索蒲黄（隔纸炒）桂皮乳香（水研）没药（各一钱，用乳、没以通气血之滞，亦更进一步法也）上为细末。每服三钱，温酒空心服。<br />
<br />
　　当归散<br />
<br />
　　治妇人久积血气绞痛，小便刺痛，四肢无力。<br />
<br />
　　当归赤芍药（酒炒）刘寄奴枳壳（麸炒）玄胡索没药（各等分）上为末。热酒调下二钱，不拘时服。<br />
<br />
　　经验方<br />
<br />
　　治妇人脐腹疼痛，不省人事，只一服立止。人不知者，云是心气痛，误矣。<br />
<br />
　　木通（去皮）芍药（炒）五灵脂（炒，各等分）上咀。每服五钱，醋水各半盏，煎七分，温服。<br />
<br />
　　三神丸<br />
<br />
　　治室女血气相搏，腹中刺痛，痛引心端，经行涩少，或经事不调，以致疼痛。<br />
<br />
　　橘红（二两）玄胡索（去皮，醋煮）当归（酒浸，略炒，各一两）上为细末，酒煮，米糊为丸，如梧桐子大。每服七十丸，加至百丸，空心艾汤送下，米饮亦可。<br />
<br />
　　交加散<br />
<br />
　　治妇人荣卫不通，经脉不调，腹中撮痛，气多血少，结聚为瘕，及产后中风。<br />
<br />
　　生地黄生姜（各五两，各研取汁）上交互取汁，浸渣一夕，汁尽为度，各炒黄末之。寻常腹痛，酒调下三钱，产后尤不可缺。<br />
<br />
　　交加散<br />
<br />
　　治荣卫不和，月事湛浊，逐散恶血，治脐腹撮痛，腰腿重坠。（此方与琥珀散不相上下，而此有白芍，似可常服）生姜（二斤，捣取汁存滓用）生地黄（二斤，捣取汁存滓用）白芍药当归玄胡索（醋纸包煨熟，用布擦去皮）蒲黄（隔纸炒，各一两）桂心（一两）红花（炒，无恶血不用）没药（另研，各半两）上将地黄汁炒生姜滓，生姜汁炒地黄滓，各焙干，同诸药为细末。每服三钱，温酒调下。若月经不根据常，苏木煎酒调下，若腰痛，糖球子煎酒调下。<br />
<br />
　　交加地黄丸<br />
<br />
　　治妇人经不调，血块气痞，肚腹疼。<br />
<br />
　　生地黄老生姜（各一斤，俱另捣取汁存滓）玄胡索当归川芎芍药（各二两）明乳香木香（各一两）桃仁（去皮尖）人参（各半两）香附（半斤）（一方而有三变矣，此又变而为丸。而没药、肉桂为一家，此以三香、人参、桃仁为一家，亦不甚相违。阅古人方，须得古人变法，乃妙）上为末，先以生姜汁浸地黄滓，以地黄汁浸生姜滓，晒干，皆以汁尽为度，共十一味，合一处晒干，研为末，醋糊为丸。空心姜汤下五七十丸。<br />
<br />
　　瓦楞丸<br />
<br />
　　治瘀血作痛。<br />
<br />
　　香附（醋煮，四两）当归牡丹皮桃仁（去皮尖）大黄（蒸，各一两）川芎红花（各半两）瓦楞子（，醋煮一昼夜，二两）（丹溪治血块，多用瓦楞子。古方治血块，多用姜、桂热药，而此用大黄寒药，宜寒宜热，智者别之）上为末，炊饼丸。空心温酒下三四丸。<br />
<br />
　　以上诸方，行瘀血之剂。<br />
<br />
　　桂枝桃仁汤<br />
<br />
　　治经候前偶感风寒，腹痛不可忍。<br />
<br />
　　桂枝芍药生地黄（各二钱）桃仁（去皮尖，七钱）甘草（炙，一钱）上为粗末，生姜三片，枣一枚，水煎温服。（一妇冬月经行，偶值归宁，途中伤冷，遂经止不行，腹痛不可忍，予用此药，一剂而痛止，经复行，其效如神）<br />
<br />
　　柴胡丁香汤<br />
<br />
　　治妇人年三十岁，临经预先腰脐痛甚，则腹中亦痛，经缩二三日。<br />
<br />
　　柴胡（一钱半）羌活当归（各一钱）生地黄（一分）丁香（四分）全蝎（一个，洗）上锉。作一服，水四盏，煎至一盏，去渣，稍热，食前服。<br />
<br />
　　小温经汤<br />
<br />
　　治经候不调，脏腑冷痛。（重在冷痛）当归附子（炮，各等分）上咀。每服三钱，水煎，空心服。<br />
<br />
　　没药除痛散<br />
<br />
　　逐寒邪，疗腹痛。<br />
<br />
　　蓬术（煨，一两）当归玄胡索五灵脂（炒）肉桂（去粗皮）良姜（炒）蒲黄（炒）甘草（炙）没药（各半两）上为末。每服五钱，温酒服。<br />
<br />
　　以上诸方，祛风冷之剂。<br />
<br />
　　[卷之一　调经门] 治经病发热<br />
<br />
　　逍遥散<br />
<br />
　　治血虚烦热，口燥咽干，减食嗜卧，月水不调；又主荣卫不和，痰嗽潮热，肢体羸瘦，渐成骨蒸。（此方重在脾胃，及行肝胆郁滞，故不用生地，恐伤胃也）当归（酒洗）白芍（炒）白术白茯苓柴胡（各一钱）甘草（炙，五分）上加生姜三片，麦门冬二十粒，去心，水煎服，不拘时。一方加牡丹皮、栀子（炒），名加味逍遥散。一方加知母、地骨皮。有嗽，加桑白皮、贝母、桔梗、知母、麦冬；咳血，加生地黄、山栀、牡丹皮；呕吐，加陈皮、半夏、旋复花；嘈杂，加姜炒黄连，或芩连二陈汤。<br />
<br />
　　加味四物汤<br />
<br />
　　治冲任虚损，月水不行，肌肤发热，如劳瘵状。（阳胜则热，如肝阴不足而肝火独甚者宜之。脾胃壮者，可加胡黄连）当归川芎白芍药生地黄（各一两）柴胡（半两）黄芩（二钱半）上咀。每服八钱，水煎服。如骨蒸，四物汤加地骨皮、牡丹皮，一方四物汤加胡黄连，极效。<br />
<br />
　　六神汤<br />
<br />
　　治血气不足，肌体烦热，四肢倦怠，不进饮食。（此治血虚而气分有虚热者）当归川芎白芍药熟地黄黄地骨皮（各一钱）上咀。水煎，空心服。<br />
<br />
　　[卷之一　调经门] 治往来寒热<br />
<br />
　　本事方<br />
<br />
　　治妇人血脉不调，往来寒热，状如劳倦。<br />
<br />
　　当归川芎黄甘草官桂（各一两）熟地黄白芍药白术（各二两）柴胡阿胶（碎，炒，各半两）上为细末。每服五钱，枣一枚，水煎，空心服，白汤点服亦得。当永不生带下，调血脉，养子宫，终身无病。（阳虚则恶寒，阴虚则发热，此方气血并补，与十全大补汤同，乃独无人参，而柴胡、阿胶是肝经中药，亦治寒热之要诀也）<br />
<br />
　　地骨皮散<br />
<br />
　　治血风气虚，时作寒热，或晡热内热。<br />
<br />
　　地骨皮柴胡（各一两）桑白皮（炒）枳壳（麸炒）前胡黄（炒，各七钱五分）人参白茯苓白芍药甘草五加皮桂心（各半两）上咀。每服三五钱，水一盏半，生姜三片，煎七分服。（按黄、人参、桂心，是补肺温气药；桑皮、枳壳、地骨皮，是泻肺清热药；白芍、茯苓是降收之味；五加、前胡是行散之味。而乃并用之，重在气虚有火，当以分两中求之，疾苦中审之，则巧妙自得）<br />
<br />
　　柴胡散<br />
<br />
　　治妇人寒热体瘦，肢节疼痛，口干心烦，不欲饮食。<br />
<br />
　　北柴胡赤茯苓黄白术（各一钱）麦门冬（去心，三钱）鳖甲（醋炙，二钱）人参地骨皮枳壳（麸炒）生地黄桑白皮赤芍药桔梗甘草（各五分）上作一服，水二钟，生姜三片，煎至一钟，不拘时服。（参、、白术，益肺脾三焦元气，而治不欲食；麦冬、生地，清心与包络中火而生血，以治口干心烦；柴胡、鳖甲，解骨节中热而外散；赤茯苓、赤芍，导心火散血热而下行；枳、桔、地骨、桑皮，泻肺火散结气于胸中。亦补中有泻之方也。要知不用芎、归之旨，乃妙）<br />
<br />
　　七宝汤<br />
<br />
　　治寒热往来。<br />
<br />
　　防风（去芦）知母生地黄（各半两）柴胡（去芦）前胡（去芦）秦艽甘草（炙，各二钱半）上咀。每服五钱，水一盏半，加人参三寸，煎七分服。（邪在表而寒者宜防风；邪在里而热者宜知母，胸中热结宜前胡；经络热结宜秦艽、柴胡，解表里阴阳不分之寒热；甘草、人参益气，以防解散之虞；生地凉血，以为阳气之守。是方以邪结而气血未虚者宜之）<br />
<br />
　　柴胡四物汤<br />
<br />
　　治妇人日久虚劳，微有寒热，此四物汤与小柴胡汤合方也。（曰微有寒热，则似病未甚）当归川芎芍药熟地黄（各一两半）柴胡（八钱）人参黄芩半夏甘草（各三钱）上锉。每服一两，生姜三片，水煎服。<br />
<br />
　　柴胡抑肝散<br />
<br />
　　治寡居独阴无阳，欲心萌而多不遂，是以恶寒发热类疟证。<br />
<br />
　　柴胡（二钱半）青皮（二钱）赤芍药（炒）牡丹皮（各一钱半）苍术（米泔浸炒）山栀子（炒）地骨皮香附子（各一钱）神曲（八分）川芎（七分）生地黄连翘（各五分）甘草（三分）上锉，加生姜，水煎服一服，空心临卧服。（此方疏肝开郁，散结气结血，凉心启脾，自是一种心印。乃越鞠丸之套方也，分两妙）<br />
<br />
　　生地黄丸<br />
<br />
　　治师尼寡妇，寒热如疟，欲男子不得者。<br />
<br />
　　生地黄（二两）赤芍药（一两）柴胡黄芩秦艽（各五钱）上为末，炼蜜丸，如桐子大。每服三十丸，煎乌梅汤吞下，日三服。（此方减当归，为厥阴肝经郁火结血之剂）<br />
<br />
　　[卷之一　调经门] 治热入血室<br />
<br />
　　小柴胡加地黄汤<br />
<br />
　　治妇人中风，发热恶寒，经水适来，昼则明了，夜则谵语，如见鬼状，发作有时，此名热入血室。亦治产后恶露方来，忽然断绝。<br />
<br />
　　柴胡（三钱）半夏黄芩（各二钱）人参（一钱半）甘草（五分）生地黄（一钱半）上作一服，水二钟，生姜五片，枣二枚，煎一钟，不拘时服。<br />
<br />
　　四物汤用生地黄加柴胡煎服，亦可。（按此乃治太阳传经病，盖经血适来，则血室虚，邪乘虚入而为越经，然血室与胃府有气血之分，故谵语有昼夜之别，日如见鬼者，以肝藏邪客而魂不安，本神自病也。用少柴胡以解表里之邪，用生地黄以凉血中之热，设有不愈，则又有期门之刺矣。其加桃仁红花及承气、抵当等汤者，各因其微甚而泻之也）<br />
<br />
　　干姜柴胡汤<br />
<br />
　　治妇人伤寒，经脉方来，热入血室，寒热如疟，或狂言见鬼。<br />
<br />
　　柴胡（一钱）桂枝（三分）栝蒌根（五分）牡蛎（）干姜（炮）甘草（炒，各三分）上水煎服。汗出而愈。<br />
<br />
　　牛黄膏<br />
<br />
　　治热入血室，发狂不认人者。<br />
<br />
　　牛黄（二钱半）朱砂郁金牡丹皮（各三钱）脑子甘草（各一钱）上为细末，炼蜜丸，如皂角子大。每服一丸，新水化下。（同一热入血室寒热也，而此有用前方，反用姜桂、牡蛎何欤？又与柴胡姜桂汤不相上下，此但少知母、黄芩耳。可见古方增减一味，自有脉络，不可轻视，然其窍要在如疟，并汗出而愈上探讨便知。与前方不同，真活法也，可发人之智能。此真是心经药，要知子母相传之理）<br />
<br />
　　海蛤散<br />
<br />
　　治妇人伤寒，血结胸膈，宜服此药，及针期门穴。<br />
<br />
　　海蛤滑石（，水飞）甘草（各五钱）芒硝（一两）上为末。每服二钱，用鸡子清调下。小肠通利，其结血自散，更用桂枝红花汤，发其汗则愈。（此非热入血室证，乃是血结胸膈方。今集入此者，要以肝脉布胁循喉咙也。针法俱妙，发汗尤妙）<br />
<br />
　　卷之二 经闭门血崩门<br />
<br />
　　[卷之二　经闭门] 论经闭由二阳之病治宜泻心火养脾血<br />
<br />
　　洁古<br />
<br />
　　曰：女子月事不来者，先泻心火，血自下也。《内经》曰：二阳之病发心脾，有不得隐曲，故女子不月，其传为风消。王启玄注曰：大肠胃热也。心脾受之，心主血，心病则血不流；脾主味，脾病则味不化，味不化，则精不足，故其病则不能隐曲。脾土已亏，则风邪胜，而气愈消也。又经曰：月事不来者，胞脉闭也。胞脉属于心，络于胞中，今气上迫肺，心气不得下通，故月事不来。先服降心火之剂，后服《局方》中五补丸，后以卫生汤治脾养血也。（泻心火、养脾血，是从本文之义。愚谓当原隐曲推解，盖人有隐情曲意，难以舒其衷者，则气郁而不畅，不畅则心气不开，脾气不化，水谷日少，不能变见气血，以入二阳之血海矣，血海无余，所以不月也，传为风消者，阳明主肌肉，血不足则肌肉不荣，其不消瘦乎？风之名，火之化也，故当根不得隐曲上看，乃有本）<br />
<br />
　　[卷之二　经闭门] 论经闭不行有三治宜补血泻火<br />
<br />
　　东垣<br />
<br />
　　曰：经闭不行有三，妇人脾胃久虚，形体羸弱，气血俱衰，而致经水断绝不行；或病中消胃热，善食渐瘦，津液不生。夫经者，血脉津液所化，津液既绝，为热所烁，肌肉渐瘦，时见渴燥，血海枯竭，病名曰血枯经绝，宜泻胃之燥热，补益气血，经自行矣（立方固有法，然不必太泥，因人易辙可也）。此病或经适行而有子，子亦不成，而为胎病者有矣（此中焦胃热结也）。或心包络脉洪数，躁作时见大便秘涩，小便虽清不利，而经水闭绝不行，此乃血海干枯，宜调血脉，除包络中火邪，而经自行矣（此下焦胞脉热结也）。或因劳心，心火上行，月事不来者，胞脉闭也。胞脉者，属于心，而络于胞中。今气上迫肺，心气不得下通，故月事不来，宜安心补血泻火，经自行矣（此上焦心肺热结也）。<br />
<br />
　　楼氏<br />
<br />
　　曰：上东垣、洁古治血枯之法，皆主于补血泻火也。补血者，四物之类，泻火者，东垣分上中下。故火在中，则善食消渴，治以调胃承气之类。火在下，则大小便秘涩，治以玉烛之类。玉烛者，四物与调胃承气等分也。火在上，则得于劳心，治以芩连及三和之类。三和者，四物凉膈等分也。洁古先服降心火之剂者，盖亦芩连三和玉烛之类，后服五补卫生者，亦补气之剂也。（据此论当有四证，如胃热、包络热、劳心热三证，皆有余，宜泻火养胃是矣。而所言脾胃久虚，致经水断绝，一症，又当以补脾胃为主，岂得舍而勿论耶。盖水入于经，其血乃生，谷入于胃，脉道乃行，水去荣散，谷消卫亡。况脾统诸经之血，而以久虚之脾胃，以致气血俱衰者，可不为之补益乎。即此以分虚实，明是四证无疑，而楼全善乃遗补虚一证，何欤）<br />

                    <br>
                        <br />
　　[卷之二　经闭门] 论经闭因肝劳血伤<br />
<br />
　　骆氏<br />
<br />
　　曰：经云有病胸胁支满，妨于食，病至则先闻腥臊臭，出清液，先唾血，四肢清，目眩，时时前后血，病名曰血枯（此病机也，宜知）。此年少时因大脱血，或醉而入房，亏损肾肝。盖肝藏血，受天一之气以为滋荣，其经上贯膈，布胁肋。若脱血失精，肝气已伤，肝血枯涸不荣，而胸胁满，妨于食，则肝病传脾而闻腥臊臭，出清液。若以肝病而肺乘之，则唾血，四肢清，目眩，时时前后血出，皆肝血伤之症也。（胸胁满证，人皆伐肝，岂知血枯之故，宜养肝血也，当须识此）<br />
<br />
　　[卷之二　经闭门] 论经闭因劳伤当大补脾胃<br />
<br />
　　良方<br />
<br />
　　云：妇人月水不通，或因醉饱入房，或因劳役过度，或因吐血失血，伤损肝脾，但滋其化源，其经自通，若小便不利，苦头眩痛，腰背作痛，足寒时痛，久而血结于内，变为瘕；若血水相并，脾胃虚弱，壅滞不通，变为水肿；若脾气衰弱，不能制水，渐渍肌肉，变为肿满。当益其津液，大补脾胃，方可保生。王节斋曰：妇人女子经脉不行，多有脾胃损伤而致者，不可便认作经闭死血，轻用通经破血之药（发所未发，极是。但有肝气郁滞，以致脾土失运不能化血者，又须和肝气为要，医者知之）。遇有此证，便须审其脾胃如何？若因饮食劳倦，损伤脾胃，少食恶食，泄泻疼痛，或因误服汗下攻克药，伤其中气，以致血少而不行者，只宜补养脾胃，用白术为君，茯苓、芍药为臣，佐以黄、甘草、陈皮、麦芽、川芎、当归、柴胡等分，脾肝药能生血而经自行矣。又有饮食积滞，致损脾胃者，亦宜消积补脾。若脾胃无病，果有血块凝结，方宜行血通经。<br />
<br />
　　[卷之二　经闭门] 论室女经闭成劳因思虑伤心<br />
<br />
　　寇宗<br />
<br />
　　曰：夫人之生，以气血为本。人之病，未有不先伤其血气者，若室女童男，积想在心，思虑过度，多致劳损，男子则神色消散，女子则月水先闭。盖忧愁思虑则伤心，而血逆竭，神色先散，月水先闭；且心病，则不能养脾，故不嗜食；脾虚则金亏，故发嗽，肾水绝，则木气不荣，而四肢干痿，故多怒，鬓发焦，筋骨痿，若五脏传遍则死。自能改易心志。用药扶持，庶可保生。切不可用青蒿（此用青蒿者亦不妨，以其清气中热也）、虻虫等凉血行血，宜用柏子仁丸、泽兰汤，益阴血，<br />
<br />
　　薛氏<br />
<br />
　　曰：经云五谷入于胃，其糟粕津液宗气，分为三隧。故宗气积于胸中，出于喉咙，以贯心肺而行呼吸。荣气者，泌其津液，注之于脉，化以为血，以荣四末，内养五脏六腑（亦须兼脾，尽胃阳脾阴，主治有异也）。<br />
<br />
　　若服苦寒之剂，复伤胃气，必致不起。<br />
<br />
　　一室女年十七，久不愈，天癸未通，发热咳嗽，饮食少思，欲用通经丸。余曰：此盖因禀气不足，阴血未充故耳，但养气血，益津液，其经自行。彼惑于速效，仍用之。余曰：非其治也。此乃剽悍之剂，大助阳火，阴血得之则妄行，脾胃得之则愈虚。后果经血妄行，饮食愈少，遂致不救。<br />
<br />
　　脉经<br />
<br />
　　云，有一妇将一女子，年十五所来诊。言女子年十四时，经水自下，今经反断，其母言恐怖。师曰：若是夫人亲女，必夫人年十四时，亦以经水下，所以断，此为避年（既有避年之名，不必强求其治），勿怪，后当自下。此真气犹怯，禀赋素弱而然也。宜固天元真气，使水升火降，则五脏自和，而经脉通矣。<br />
<br />
　　[卷之二　经闭门] 论经闭因积冷结气<br />
<br />
　　要略<br />
<br />
　　曰：妇人之病，因虚积冷结气为证。经水断绝，至有历年血寒，积结胞门，寒伤经络（分耗也）。凝坚在上，呕吐涎唾，久成肺痈，形体损分。在中盘结，绕脐寒疝；或两胁疼痛，与脏相连，或结热中，病在关元；脉数无疮，肌若鱼鳞，时着男子，非止女身。在下未多，经候不匀，令阴掣痛，少腹恶寒；或引腰脊，下根气冲，气冲急痛，膝胫疼烦；奄忽眩冒，状是厥癫；或有忧惨，悲伤多嗔；此皆带下，非有鬼神。久则羸瘦，脉虚多寒；三十六病，千变万端；审脉阴阳，虚实紧弦；行其针药，治危得安；其虽同病，脉各异源；子当辨记，勿谓不然。<br />
<br />
　　[卷之二　经闭门] 论经闭因痰饮所隔<br />
<br />
　　张子和<br />
<br />
　　云：凡妇人月事不来，用茶调散吐之（据此吐法，能学子和者则可，在他人则不可。用吐固是一法，然体虚者不宜），次用玉烛散、芎归汤、三和汤、桂苓白术散之类，降心火，益肾水，开胃进食，分阴阳，利水道之药也。<br />
<br />
　　一妇人月事不行，寒热往来，口干颊赤，饮食少，旦暮间咳一二声，诸医皆用虻虫、水蛭、干漆、砂、芫青、红娘子、没药、血竭之类，惟戴人不然。曰古方虽有此法，奈病患服之，必脐腹发痛，饮食不进。乃命止药，饮食少进。《内经》曰：二阳之病发心脾。心受之则血不流，故女子不月。既心受积热，宜抑火升水，流湿润燥，开胃诱食。乃涌出痰一二升（惟有痰者可用，亦须形病俱实），下泄水五六行，湿水上下皆去，血气自然湍流，月事不为水湿所隔，自根据期而至矣。亦不用虻虫、水蛭之类有毒之药，如用之，则月经总来，小溲反闭，他证生矣。凡精血不足，宜补之以食，大忌有毒之药，偏胜而致夭阏多矣。<br />
<br />
　　一妇人年三十四岁，经水不行，寒热往来，面色萎黄，唇焦颊赤，时咳二三声。问其所服之药，黑神散、乌金丸、四物汤、烧肝散、鳖甲散、建中汤、宁肺散，针艾千百，转剧，家人意倦，不欲求治。戴人悯之，先涌痰五六升，午前涌毕，午后进食，饮证悉除（形盛气实病，其药当然非轻试之法，慎之）。后三日复轻涌之，又去痰一二升，食益进；不数日，又下通经散，泻讫一二升。数日，去死皮数重，小者如麸片，大者如苇膜，不月余经水自行，神气大康矣。<br />
<br />
　　[卷之二　经闭门] 论下利经断利止经来<br />
<br />
　　脉经<br />
<br />
　　曰：妇人下利而经水反断者，何也？师曰：但当止利，经当自下，勿怪。所以利不止而经断者，但下利亡津液，故经断。利止津液复，经当自下。若妇人血下，咽干而不渴，其经必断，此荣不足，本自有微寒，故不引饮。渴而引饮者，津液得通，荣卫自和，其经必复下。<br />
<br />
　　[卷之二　经闭门] 论经闭总因血滞血枯<br />
<br />
　　李氏<br />
<br />
　　曰：妇人以血为主，天真气降，壬癸水合，肾气全盛，血脉流行，当以三旬一见，以象月盈则亏，故曰月经。经行与产后一般，若其时余血一点未净，或外被风寒及湿冷暑热邪气，或内伤生冷，七情郁结，为痰为瘀，凝积于中，曰血滞。或经止后，用力太过，入房太甚，及服食燥热，以致火动，邪气盛而津液衰，曰血枯。<br />
<br />
　　良方<br />
<br />
　　云：经后被惊，则血气错乱妄行（惊则气乱，故错经妄行），逆于上，则从口鼻而出（怒则气逆上冲，甚则呕血）；逆于身，则血水相搏，变为水肿；恚怒，则气血逆于腰腿、心腹、背胁，手足之间重痛，经行则发，过期则止；怒极伤肝，则有眩晕、呕血、瘰、血风、疮疡等病，加之经血渗漏于其间，遂成窍血生疮，淋沥不断；湿热相搏，遂为崩带；血结于内，变为瘕。凡此变证百出，不过血滞与枯而已（总结）。但血滞亦有虚热，血枯亦有虚热，故重则经闭不通。以滞、枯分言，轻则经水不调，止言虚与热而已。血滞经闭宜破者，原因饮食毒热，或暴怒，凝瘀积痰，直须大黄、干漆之类，推陈致新，俾旧血消而新血生也。若气旺血枯，起于劳役忧思，却宜温和滋补，或兼有痰火湿热，尤宜清之凉之，每以肉桂为佐者，热则血行也。但不可纯用峻药，以亏阴道。<br />
<br />
　　至于耗气益血之说，虽女科要法，但血为气配，气热则热，气寒则寒，气升则升，气降则降，气行则行，气滞则滞。如果郁火，气盛于血者，方可单用香附丸散、抑气散，当加木香、槟榔、枳壳，以开郁行气。若气乱则调，气冷则温，气虚则补，男女一般，阳生则阴自长，气衰则血亦涸，岂可专耗其气耶？论者多泥叔和血旺气衰，不知叔和论肝肺二脉（以肝藏血、肺主气也），则宜肝旺于肺，其实气血平和有孕，故继曰两脏通和。但妇人见偏性鄙，婢外家志不得伸，郁怒无时不起，故香附为女人仙药。经曰：邪气胜则实，正气夺则虚。可不悟诸，大概只虚热痰气四证而已。不调亦大相同，随证调治，饮食调和，自然血气流通。更有凝滞，然后可用红花当归散、紫葳散、通经丸、导经丸之类。虚者只用当归散以通之。通后又须养血益阴，使津液流通。苟不务气血充和，而惟以毒药攻逼，是求千金于乞丐，必死而后已。<br />
<br />
　　[卷之二　经闭门] 论经闭大法<br />
<br />
　　丹溪<br />
<br />
　　云：经不通，或因堕胎及多产伤血，或因久患潮热销血，或因久发盗汗耗血，或因脾胃不和，饮食少进而不生血，或因痢疾失血，治宜生血补血，除热调和之剂，随证用之。<br />
<br />
　　或因七情伤心，心气停结，故血闭而不行，宜调心气，通心经，使血生而经自行矣。（生血在补脾胃，调饮食，适寒温，所谓脾旺则能生血也。至于心气结者，宜调心，又为心主血也）<br />
<br />
　　[卷之二　经闭门] 脉法<br />
<br />
　　脉经<br />
<br />
　　曰：肾脉微涩为不月。（经闭脉法，备前调经门，当参看。）<br />
<br />
　　[卷之二　经闭门] 治血枯经闭<br />
<br />
　　玉烛散<br />
<br />
　　治胃热消渴，善食渐瘦，津液为热燥竭，以致血海干枯。（此即四物汤与调胃承气汤合方也。）当归川芎白芍药地黄大黄芒硝甘草（各等分）上锉。每服八钱，水煎，食前服。<br />
<br />
　　三和散<br />
<br />
　　治劳心，心火上行，以致胞脉闭塞，月事不来。（此即四物汤与凉膈散合方也）（此治劳心之实热者也，如心虚而热收于内，与夫心虚而土衰者，不宜妄用）当归川芎白芍药地黄大黄朴硝黄芩栀子连翘薄荷甘草（各等分）上锉。每服八钱，水煎服。<br />
<br />
　　二黄散<br />
<br />
　　治妇人室女，经脉不通，服之如神。<br />
<br />
　　大黄（烧存性，二钱）生地黄（三钱）上为末。作一服，空心好酒调下。<br />
<br />
　　二气丸<br />
<br />
　　治月水不调，断绝不产，面黄肌瘦，憔悴，不美食，有燥热，以柴胡引子相参服之。<br />
<br />
　　大黄（四两，另为末，醋一升，慢火熬为膏子）当归白芍药（各二两）上为末，以膏子和丸，如桐子大。每服二十丸，淡醋汤下，食前服，日进三服。<br />
<br />
　　（四方俱用大黄，而配合不离四物，自有轻重缓急不同，宜加详之）<br />
<br />
　　五补丸<br />
<br />
　　补诸虚，安五脏，坚骨髓，养精神。凡胞脉闭，先服降心火之剂，后服此丸及卫生汤，以治脾养血也。<br />
<br />
　　熟地黄人参牛膝（酒浸去芦，焙干）白茯苓地骨皮（各等分）上为细末，炼蜜丸，如桐子大。每服三五十丸，空心温酒下。（熟地以补天一之水，人参以生天一之气，所谓水生于气也，然气不降则水不生，故用白茯苓以降天气，地骨皮以清气中之火，牛膝引之下行，此立方之大意也）<br />
<br />
　　卫生汤<br />
<br />
　　当归白芍药（各二两）黄（三两）甘草（一两）上为末。每服半两，水二盏，煎至一盏，空心温服。如虚者，加人参一两。<br />
<br />
　　（五补丸补水之源，卫生汤行已生之血，盖地黄、茯苓、人参，俱补里气之不足，而黄、甘草，又益表气之不足，当归、芍药行肝血之不足，有先后天之意焉）洁古先服降心火之剂者，盖亦芩连、三和、玉烛之类，后服五补，卫生者，亦补气之剂也。<br />
<br />
　　柏子仁丸<br />
<br />
　　治血虚有火，月经耗损，渐至不通，日渐羸瘦，而生潮热，并治室女思虑成劳经闭。慎勿以毒药通之，宜此兼服泽兰汤。<br />
<br />
　　柏子仁（炒，另研）牛膝（酒洗）卷柏（各半两）泽兰叶续断（各二两）熟地黄（三两，酒浸半日，石臼内杵成膏）上为细末，炼蜜丸，如桐子大。空心米饮下三十丸。（夫血生于心，心火旺则津枯而血不化，故用柏子仁以润心而生津，火位之下，水气承之，故用熟地黄以滋水，其四种皆通血脉，而续绝有也）<br />
<br />
　　泽兰汤<br />
<br />
　　治证同前。<br />
<br />
　　泽兰叶（三两）当归（酒洗）芍药（炒，各一两）甘草（五钱）上为粗末。每服五钱，水二盏，煎一盏，温服。<br />
<br />
　　加味补中益气汤<br />
<br />
　　治饮食劳倦，损伤脾胃，气弱体倦，发热作渴，饮食减少而不生血者。<br />
<br />
　　黄人参甘草（炙）白术当归陈皮（各一钱）升麻柴胡（各三分）生地黄天花粉（各八分）上锉。加生姜，作一服，水煎服。（若胃寒，而色不华者，去生地、花粉，有虚火者宜加）<br />
<br />
　　十全大补汤<br />
<br />
　　治堕胎，及多产育伤血，或误服汗下克伐之药，以致血衰气乏，而经不行者。（此方温补气血为主，所谓劳者温之，损者温之是也）人参白术白茯苓甘草（炙）当归川芎白芍药熟地黄黄肉桂（各二钱）上锉。作一服，水煎服。<br />
<br />
　　养真汤<br />
<br />
　　治妇人经闭不通，脐下有块，已经三载，百药无效，服此数剂经行。又投数剂，而块消矣。（以上十一方，重在血枯二字）当归（酒洗）川芎白芍药（酒炒）熟地黄（姜汁炒）白茯苓陈皮栀子（炒）山茱萸（去核）益母草小茴香（酒炒）香附子（醋浸炒，各等分）上锉。每服一两，水煎服，五六剂后，经通，作丸服。（凡通经消块，俱用破气削坚、大热大毒之类，而此方俱以行气调气血，散结气，暖下元之药等分，而又以山栀凉药佐之，何也？但闻山栀能治块中之火，未闻能治三年之块而通经也，在善用之）<br />
<br />
　　[卷之二　经闭门] 治血涩经闭<br />
<br />
　　温经汤<br />

                    <br>
                        <br />
　　治经道不行，绕脐寒疝痛彻，其脉沉紧。此由寒气客于血室，血凝不行，为气所冲，新血与故血相搏，所以作痛，宜此汤与桂枝桃仁汤。<br />
<br />
　　当归川芎芍药官桂牡丹皮蓬术（各一钱）人参牛膝（各一钱）甘草（炙，五分）上咀。水二钟，煎至一钟，不拘时服。（此温行之剂也，以四物去地黄，恐凝滞耳，人参得官桂则能温行，故加之。然诸痛忌参、术，亦有不必用者，在去取之有法焉）<br />
<br />
　　桂枝桃仁汤<br />
<br />
　　治证同前。<br />
<br />
　　方见调经门。（疼痛条）<br />
<br />
　　红花当归散<br />
<br />
　　治妇人经候不行，或积瘀血，腰腹疼痛，及室女月经不通。<br />
<br />
　　红花当归尾紫葳牛膝苏木（细锉）甘草（各二两）赤芍药（九两）刘寄奴（五两）桂心白芷（各一两半）上为细末。空心热酒调下三钱，食前临卧再服（此皆破血之药，然不用川芎以行血海之血，而用白芷以行阳明之经者，以血海隶乎阳明也）。若久血不行，浓煎红花酒下，孕妇勿服。一名凌霄花，即紫葳。<br />
<br />
　　行经红花汤<br />
<br />
　　治妇人室女经候不行，时作胀痛。<br />
<br />
　　当归尾赤芍药紫葳刘寄奴牛膝玄胡索红花苏木桃仁（炒，各一钱）青皮香附（各八分）桂心（五分）上作一服，水煎，空心服。（此与前方不相连，而青皮、桃仁，乃厥阴肝经药，要分别此义）<br />
<br />
　　凌霄花散<br />
<br />
　　治妇人月水不行，发热腹痛。<br />
<br />
　　当归赤芍药凌霄花刘寄奴牡丹皮（酒洗）玄胡索官桂白芷红花（酒浸，各等分）上咀。每服四钱，水一盏，酒半盏，煎服。（总是破血行经药，而发热二字实略之，即丹皮凉血，而官桂、白芷非温热之味乎？盖重在不行，而不重在热也，窃观酒洗、酒浸、酒煎之法，然乎，否乎）<br />
<br />
　　瑞金散<br />
<br />
　　治妇人血气撮痛，月经不行。<br />
<br />
　　片姜黄（四两）当归赤芍药川芎牡丹皮蓬莪术玄胡索官桂红花（各二两）上咀。每服八钱，水一盏，酒三分，煎八分，食前服。（姜黄、莪术，又兼在气、在肝之理）<br />
<br />
　　土牛膝散<br />
<br />
　　治妇人室女血闭不通，五心烦热。（专主血闭，曾借此以治妇人血块作痛有效）土牛膝当归尾（各一两）桃仁（去皮，麸炒）红花（各半两）上为细末。每服二钱，空心温酒下。<br />
<br />
　　当归散<br />
<br />
　　治血脉不通。（专主在脉络）当归穿山甲（微炒）蒲黄（炒，各半两）辰砂（另研，一钱）麝香（少许）上为细末，研匀。每服二钱，食前热酒调下。<br />
<br />
　　琥珀散<br />
<br />
　　治心膈迷闷，腹脏撮痛，气急气闷（此专在气），月信不通等疾。<br />
<br />
　　天台乌药（二两）当归蓬术（煨，切，各一两）上为细末。每服二钱，温酒调下，后以食压之。忌生冷油腻。产后诸疾，炒姜酒调下。<br />
<br />
　　桃奴饮子<br />
<br />
　　治妇人室女月经不通，渐成胀满，及治男子坠马跌扑损伤，以致瘀血停积，欲成血蛊病者，悉皆治之。<br />
<br />
　　桃奴（桃树上嫩桃干朽不落者，冬月及正月收）鼠粪（即雄鼠粪也，两头尖者是）玄胡索五灵脂肉桂香附子砂仁桃仁（去皮尖，另研，各等分）上为细末。每服三钱，空心温酒调下。（类浊阴之物，以破污积之血，佐温热之味，以行停滞血气，盖为气血流也）<br />
<br />
　　万病丸<br />
<br />
　　治经事不来，绕脐寒疝痛。<br />
<br />
　　干漆（杵碎炒烟尽，须青白，如此一时）牛膝（去苗酒浸一宿，焙干，各一两）上为末，以生地黄汁一升，入二药末，银器内慢火熬，（妙在以生地汁熬破血药，大有见解）可丸即丸，如桐子大。<br />
<br />
　　每服二丸，空心米饮或酒下。<br />
<br />
　　以上诸方俱轻剂，随寒热选用。<br />
<br />
　　通经丸<br />
<br />
　　治经闭不通，及血块疼痛。（不用虻虫、水蛭、斑蝥之类，是重剂中之轻者，最稳）归尾桃仁（去皮尖）大黄（煨）牡丹皮干漆（炒烟尽）肉桂牛膝莪术（各一两）三棱（醋炒，五钱）麝香（八分）上为末，皂角五钱，芫花二钱，水煎糊为丸，如桐子大。每服五十丸，米汤下。<br />
<br />
　　产宝方<br />
<br />
　　治月经不通，腹中痛。<br />
<br />
　　牛膝（六分）大黄桃仁（去皮尖，炒）细辛（各五分）川芎当归（各四分）水蛭（三分，糯米炒黄，水蛭须炒十分焦，盖生则害人也）上为细末，炼蜜丸，桐子大。每服二十丸，空心温酒下。<br />
<br />
　　千金桃仁煎<br />
<br />
　　治血积瘕，月水不行。（此凉行之剂，血因热结者宜之）大黄（湿纸裹煨）桃仁（去皮尖，炒）朴硝（各二两）虻虫（一两，去足翅炒黑）上为细末，醋二升半，银石器中，慢火熬膏，却入大黄、虻虫、桃仁末，不住搅，度可丸，却入朴硝再搅，良久出之，丸如桐子大。五更初，温酒下五丸。至日午取下如赤豆汁鸡肝虾蟆衣样，候鲜红住，仍以调气药补之。<br />
<br />
　　和血通经丸<br />
<br />
　　治妇人经水凝滞不行，腰背脐腹疼痛，渐成血块。（按方广云：月候不通，有血滞者、血枯者。此方用之于血滞则可，用之于血枯是求千金于乞丐矣，审之）芍药（一两）当归木香肉桂干漆（炒烟尽）五灵脂大黄广术（煨，各半两）水蛭（炒，二钱半）虻虫（三十四个去头足翅，焙）（蛭虻皆蚀血，故用之以破坚，苟非血块，不宜用）桃仁（二十七个，汤浸，去皮尖）上为末，醋糊丸，如桐子大。食前醋汤或酒下二十丸。<br />
<br />
　　斑蝥通经丸<br />
<br />
　　治经候闭塞，亦治干血气。<br />
<br />
　　班蝥（二十个，糯米炒）（斑蝥大毒之物，服之能令小便秘涩不通，以木香、滑石解之。然云干血气，则当先以血药润之，不宜轻服此类，致干涩）桃仁（四十九个，炒）大黄（锦纹者，五钱）上为细末，酒糊为丸，如桐子大。空心酒下五丸，甚者十丸。如血枯经闭者，用四物汤送下。一方加虻虫半钱，水蛭一钱。<br />
<br />
　　大黄膏<br />
<br />
　　（一名将军丸）治妇人干血气。<br />
<br />
　　川大黄四两为末，用酽醋熬成膏子，丸如鸡头大。每服一丸，酒化开，临卧温服。大便利一二行，红脉自下，是调经之仙药也。（干血气者，热也，故用大黄一味，解热通经，其加当归头、香附者，一荣血，一调气也，在人自择之）一方加当归头，一方加香附二两，童便浸炒为末，入膏丸桐子大，热酒下四十丸。<br />
<br />
　　圣惠方<br />
<br />
　　治妇人月水涩滞不快，结成瘕块，胀大欲死。（单行血脉最稳当）马鞭草根苗五斤锉细，水五斗，煎至一斗，去渣，别以净器盛，熬成膏，食前温酒调下半匙。<br />
<br />
　　通经丸<br />
<br />
　　治妇人室女月候不通，或成血瘕。<br />
<br />
　　当归桂心青皮干姜（炒）川椒（炒去汗）川乌（炮）蓬莪术干漆（炒烟尽）大黄（炮）桃仁（去皮尖炒，各等分）上为末，先将四分用米醋熬成膏，和余六分成剂，臼中杵，丸如桐子大，晒干。每服二十丸，用淡醋汤下，加至三十丸，温酒亦得，空心食前服。（此方类聚大热之药，非因寒凝气滞、血结成瘕者，不可服）。济生方去川乌，加红花。（以上诸方俱重剂，随寒热斟酌用。<br />
<br />
　　[卷之二　经闭门] 治痰结经闭<br />
<br />
　　丹溪方<br />
<br />
　　治积痰伤经不行，夜则妄语。（此方平中有奇，认疾之法，从妄语来）栝蒌子（一两）黄连（半两）吴茱萸（十粒）桃仁（五十枚）红曲（二钱）缩砂（三两）山楂末（一两）上为末，生姜汁研。炊饼为丸，每服百丸，空心滚白水下。<br />
<br />
　　一方<br />
<br />
　　治月水不通，屡试有验。（形实气盛者宜之）（据言屡验，大抵由胃气实也）浓朴不拘多少，姜汁炙香细切，浓煎去渣，空心服，不过三四剂瘥。<br />
<br />
　　加味导痰汤<br />
<br />
　　治躯脂经闭。<br />
<br />
　　半夏陈皮白茯苓甘草枳实黄连川芎上加生姜，水煎服。（此治胃实痰盛之药，非为降心火也，其通经止取四物汤中一味之最当者，思之思之）经云：气上迫肺（气上迫肺是言心火上炎迫金，金不降而生水，宜降心火为主，或壮水之主，以制阳光，亦是），则心气不得下通，故月事不来。今用连、朴之类，导痰降火，使不上迫于肺，故心气下通，而月事来也。<br />
<br />
　　掌中金丸<br />
<br />
　　治妇人干血气。<br />
<br />
　　穿山甲（炮）甘草苦丁香川椒苦葶苈白附子猪牙皂角草乌头（各三钱）巴豆（一钱，全用研）（巴豆大毒能无伤乎）上为细末，以生葱绞汁和丸弹子大。每用一丸，新绵包之，纳阴中，一日即白，二日即赤，三日即血，神效。<br />
<br />
　　矾石丸<br />
<br />
　　治妇人经水闭不利，脏坚癖不止，中有干血，下白物。<br />
<br />
　　矾石（三钱，烧）杏仁（一分）上二味末之，炼蜜丸枣核大。纳阴中，剧者再纳之。<br />
<br />
　　一粒仙丹<br />
<br />
　　治妇人干血劳，并赤白带下，种子如神。<br />
<br />
　　巴豆（一百二十个，去壳，用新砖一个，将豆纸包，放砖上捶去油，令净如面白，方好用）斑蝥（六十个，去翅足）穿山甲（五钱，油煎过）大黄苦葶苈（各一两）皂角（一两，刮去粗皮，火炮）上各为末，合一处，以枣煮去皮核，丸如弹子大，用绵茧张开，裹药在内，穿入三寸竹筒上头，后仍留二三寸余，挽一转，不令药气在外。用时先以温水洗阴内，令洁净，拭干，却以葱汁浸湿药头，送入子宫极深处，整一日一夜，取出药不用。少间，耳冷气下，发寒发热，如伤寒状，不怕，饮食任意食用无妨，半日即通，或鲜血，或死血，一切恶物悉下。忌生冷发物，自此子宫和暖，而交媾则有孕矣。（法固巧，然必果有干血在子宫者，可用）<br />
<br />
　　通经下取方<br />
<br />
　　曾试验神效。<br />
<br />
　　海蛤粉（五钱）苦葶苈牙皂（各二钱半）巴豆（略去油）天花粉（五钱）苦丁香红娘子（各一钱半）麝香（少许）上为细末，每用一钱，葱汁同捣为丸。薄绵裹，以五寸竹管纳阴户中，候热时，先通黄水，次则经行。<br />
<br />
　　[卷之二　血崩门] 论崩中由伤损冲任<br />
<br />
　　良方<br />
<br />
　　论曰：妇人崩中，由脏腑伤损冲任，血气俱虚故也。冲任为经脉之海，血气之行，外循经络，内荣脏腑，若无伤损，则阴阳和平，而气血调适；若劳动过多，致脏腑俱虚，而冲任之气亦虚，不能约制其经血，故忽然暴下。或由阴阳相搏，为热所乘，攻伤冲任，血得热则流散，甚者至于昏闷。其脉数疾，小为顺，洪大为逆，大法当调补脾胃为主。<br />
<br />
　　（据言气虚不能约制，则宜补气，其为热所乘者，则宜凉血，不当混言调脾胃为主。观东垣法，便得其窍）<br />
<br />
　　[卷之二　血崩门] 论血崩因虚热<br />
<br />
　　东垣<br />
<br />
　　曰：阴虚阳搏谓之崩。妇人脾胃虚损，致命门脉沉细而数疾（阴虚阳搏，是阴中有火也，故以尺脉为诊），或沉弦而洪大有力，寸关脉亦然，皆由脾胃有亏，下陷于肾，与相火相合，湿热下迫（此言脾气下陷为热，宜用升补泻火），经漏不止，其色紫黑，如夏月腐肉之臭。中有白带者，脉必弦细，寒作于中（东垣以白带为寒，脉以弦细为诊，固是，而后人率以为湿热，须辩之）；有赤带者，其脉洪数，病热明矣，必腰痛，或脐下痛。临经欲行，而先发寒热往来，两胁急缩，兼脾胃证出见，或四肢困热，心烦闷不得眠卧，心下急（此虽点出脾胃症，而烦心、心下急，又有虚火矣），宜大补脾胃而升降气血，可一服而愈。<br />
<br />
　　或先贵而后贱，或先富而后贫，病名脱营者，心气不足，其火大炽，旺于血脉之中，又致脾胃饮食失节，火乘其中，形质肌肉，颜似不病者，此心病也（心主以营，故曰心病），不形于脉，故脾胃饮食不调，其证显矣，而经水不时而下，或适来适断，暴下不止，治当先说恶死之言劝论，令惧死而心不动，以大补气血之药，补养脾胃，微加镇坠心火之药治其心，补阴泻阳，经自止矣。《痿论》云：悲哀太甚则胞络绝，胞络绝，则阳气内动（阳气内动，便是胞络中有火），发则心下崩，数溲血也，故《本病》曰：大经空虚，发则肌痹，传为脉痿，此之谓也。<br />
<br />
　　薛氏<br />
<br />
　　曰：经云阴虚阳搏谓之崩。又云：阳络伤，血外溢，阴络伤，血内溢。又云：脾统血。肝藏血，其为患，因脾胃虚损，不能摄血归源，或因肝经有热，血得热而下行；或因肝经有风（何以知肝经有风），血得风而妄行；或因怒动肝火，血热而沸腾；或因脾经郁热，血伤而不归经；或因悲哀太过，胞络伤而下崩。治疗之法，脾胃虚弱者，六君子汤加当归、川芎、柴胡；脾胃虚陷者，补中益气汤加酒炒芍药、山栀；肝经血热者，四物汤加柴胡、山栀、苍术；肝经风热者，加味逍遥散，或小柴胡汤加山栀、芍药、牡丹皮；若怒动肝火，亦用前药；脾经郁火者，归脾汤加山栀、柴胡、牡丹皮；哀伤胞络者，四君子汤加柴胡、升麻、山栀。故东垣、丹溪诸先生云：凡下血证，须用四君子以收功，斯言厥有旨哉（薛氏所论凡七条，而脾胃三条，肝经三条，胞络一条，皆不舍柴胡及栀、芍、丹皮者，以厥阴手足二经为多血藏血之所，血为热迫，则不能从阳亟起，故以引起肝气，而栀、芍等收阴抑阳也，如东垣升阳举经之意，尤得其妙。所定脾胃方药，必是久病，又显出脾胃证者宜之。盖立斋先生治久病者多，故其立言如此，且谓四君为血证收功须用，则非初治之法可知，立斋一生得力处在此）。<br />
<br />
　　若大去血后，毋以脉诊，当急此等证候，无不由脾胃先损而患，故脉洪大。察其中有胃气，受补则可救。设用寒凉之药，复伤脾胃生气，反不能摄血归源，是速其危也。<br />
<br />
　　方氏<br />
<br />
　　曰：血属阴也，静则循经荣内，动则错经妄行。盖人之七情过极，则动五志之火。<br />
<br />
　　五志之火亢甚，则经血暴下；失期而来，久而不止，谓之崩中，如风动木摇，火燃水沸类也。治崩次第，初用止血以塞其流，中用清热凉血以澄其源，末用补血以还其旧（愚谓止涩之中，须寓清凉，而清凉之中，又须破瘀解结，至于补血还旧，又须调脾。其间兼证，或有不同，又当得其所以而处治焉，似难尽一也）。<br />

                    <br>
                        <br />
　　若止塞其流而不澄其源，则滔天之势不能遏；若止澄其源而不复其旧，则孤孑之阳无以立（开口便得经旨，自是不凡），故本末勿遗<br />
<br />
　　张子和<br />
<br />
　　云：孟官人母五十余，血崩一载，佥用泽兰丸、黑神散、保安丸、白薇散，补之不效。戴人见之曰：天癸已尽，本不当下血，盖血得热而流散，非寒也。夫女子血崩，多因大悲哭，悲甚则肺叶布，心系为之急，血不禁而下崩。《内经》曰：阴虚阳搏谓之崩。阴脉不足，阳脉有余，数则内崩，血乃下流，举世以虚损治之，莫有知其非者。可服大剂，大剂者，黄连解毒汤是也（此大寒之剂，非实热症不可，非前药之误不可）。次以香附二两炒，白芍药二两焙，当归二两焙，三味同为细末，水调西园公治一妇人，年六十二岁，血崩不止，投黄连解毒汤四帖，后服凉膈散合四物汤六帖即愈（即阴虚阳搏之治）。此妇因悲哀太过，则心闷急，肺布叶举，而上焦不通，热气在中，血走而崩，故效。<br />
<br />
　　薛氏<br />
<br />
　　曰：一妇人年将七十，素有肝脾之证（所见证俱属肝脾，宜审之），每作则饮食（脾）不进，或胸膈（肝）不利，或中脘作痛（胃），或大便（脾）作泻，或小便（肝）不利，余用逍遥散加山栀、茯神、远志（以脾症而用茯神、远志，何也？岂所谓补脾不愈，而当补心欤！若然则枣仁亦不可少）、木香而愈。后忧女孀居，不时吐紫血，其病每作，先倦怠（脾）而后发热（肝），经曰：积忧伤肺，积思伤脾。肺布叶举，是令子母俱病，不能摄血归经而致前证，遂以前药加炒黑黄连三分、吴茱萸二分顿愈（此左金丸法）。复因怒，吐赤血甚多，躁渴垂死，此血脱也，法当补气。乃用人参一两，芩、术、当归各三钱，陈皮、炮黑干姜各二钱，炙草、木香各一钱，一剂顿止。<br />
<br />
　　一妇人年六十四，久郁怒，头痛寒热，春间乳内作痛，服流气饮之类益甚，不时有血如经行，又大惊恐，饮食不进，夜寐不宁，乳肿及两胁痛如炙，午后色赤。余以为肝脾郁火血燥，先以逍遥散加酒炒黑龙胆一钱，山栀一钱半，二剂肿痛顿退，又二剂而全消（方证合宜，而以四剂全消，恐无是速），再用归脾加炒黑栀、贝母，诸证悉愈。<br />
<br />
　　一妇人因怒，崩血久不已，面青黄而或赤，此肝木制脾土而血虚也，用小柴胡合四物汤，以清肝火生肝血，又用归脾、补中二汤，以益脾气生肝血而瘥。此证若因肝经有风热而血不宁者，用防风一味为丸（当云肝热生风，而下陷者宜用防风），以兼证之药煎送；或肝经火动，而血不宁者，用条芩炒为丸（条芩是大肠经药，用柴胡则治厥阴），以一妇人性急，每怒非太阳耳项、喉齿胸乳作痛，则胸满吞酸，吐泻少食，经行不止，此皆肝火之证。肝自病则外证见，土受克则内证作，若自病见，用四物加白术、茯苓、柴胡、炒栀、炒龙胆（芍、柴、栀、胆是厥阴药，白茯是平肝药）；若内证作，用四君子加柴胡、芍药、神曲、吴茱萸炒过、黄连，诸证渐愈惟月经不止，是血分有热（若血分有热，当加丹皮、山栀），脾气尚虚，以逍遥散倍用白术、茯苓、陈皮，又以补中益气加酒炒芍药，兼服而调。<br />
<br />
　　[卷之二　血崩门] 论气陷血脱法当升举<br />
<br />
　　东垣<br />
<br />
　　云：一妇人经候黑血，凝结成块，左厢有血瘕，水泻不止，谷食有时化，有时不化，至今岁四月，血块暴下，并水注俱作，是前后二阴有形之血脱竭于下；既久，经候尤不调，水泻日见三两行，食罢心烦不快，饮食减少，甚至瘦弱。东垣先生曰：夫圣人治病，必本四时升降沉浮之理，权变之宜。若不本四时，以顺为逆，非其治也。且治之大法，必先岁气，无伐天和，无盛盛，无虚虚，遗人夭殃；无致邪，无失正，绝人长命。故圣人云：阳盛阴虚，下之则愈，汗之则死；阴盛阳虚，汗之则愈，下之则死（阳盛是言阳邪盛于内，故可下；阴盛是言寒邪盛于外，故可汗）。大抵圣人立法，各自有义。且如升阳或发散之剂，是助春夏之阳气，令其上升，乃泻秋冬收藏殒杀寒冰之气，此病是也，当用此法治之，乃升降浮沉之至理也。夫天地之气，以升降浮沉，乃从四时，如治病逆之，则杀人矣。故经云：顺天者昌，逆天者亡，可不畏哉。夫人之身，亦有天地四时之气，不可止认在外，人体亦同天地也。今经漏不止，是前阴之气血已下脱矣；水泻数年不愈，是后阴之气血，又下陷矣。后阴者，主有形之物也，前阴者，精气之门户，俱下竭，是病患周身之气，常行秋冬之令。阴主杀，此等收藏之病是也。阳生阴长，春夏是也。在人身之中，令气升浮者，谷气上行是也，既病则周身血气，皆不生长，谷气又不升，其肌肉消少，是两仪之气，俱将绝矣。既下元二阴俱脱，血气消竭，假令当日元是热证，今下焦久脱，已化为寒矣。此病久沉久降，寒湿大胜，当急救之，泻寒以热，降湿以燥，大升大举，以助生长，补养气血，不致偏竭。圣人立治之法，既湿气大胜，以所胜治之，助甲（甲胆也），风木上升是也。故经云：风胜湿（风胜湿，正是举下陷之气，今人以为风来则干之意，非也），是以所胜平之也。当先调和胃气，次用白术之类，以燥其湿，而滋元气，如其不止，后用风药以胜湿，此之谓也。此便是大举大升，以助春夏二湿久陷下之至治也。又一本云：此病次用四物，随湿证加减。<br />
<br />
　　[卷之二　血崩门] 论血瘀腹痛法当收止<br />
<br />
　　戴氏<br />
<br />
　　曰：血大至，曰崩中，或清或浊，或纯下瘀血成腐，势不可止，证状非一，所感亦异，甚则头目昏晕，四肢厥冷，并宜胶艾汤、咽震灵丹（震灵丹能止能行，非元礼不能道不能用），佐以三灰散，或以童子小便煎理中汤，或以沉香降气汤加入百草霜，米饮调下。血崩甚而腹痛，人多疑恶血未尽（有此特见），又见血色瘀黑，愈信恶血之说，不敢止截。大凡血之为患，欲出未出之际，停在腹中，即成瘀色，难尽以瘀为恶（妙论），又焉知瘀之不为虚冷乎？若必待见瘀血之后截之，恐并与人无之矣。此腹痛更有说瘀而腹痛，血通而痛止，崩而腹痛，血住则痛止，宜芎归汤加干姜、熟附一钱（非久崩气脱者，不可用），止其血，而痛自止（以下皆止涩之法，而蟹壳、黄麻又有破血之能），仍以刺花绣拭黑片，烧灰研末，米饮调下。一方以毛蟹壳烧存性，米饮下。亦有<br />
<br />
　　[卷之二　血崩门] 论过服寒凉法当温补<br />
<br />
　　薛氏<br />
<br />
　　曰：表弟方健甫内五十岁，辛丑患血崩，诸药罔效，壬寅八月，身热体痛，头晕涕出，吐痰少食，众作火治，展转发热，绝粒数日。余诊之曰：脾胃久虚，过服寒药，中病未已，寒病复起。遂用八味丸料一服，翌早遂索粥数匙，再服，食倍热减痛止，乃服八味丸而愈。癸卯秋因劳役忧怒，甲辰夏病复作，胸饱发热，脊痛腰疼，神气怫郁，或作中暑，崩血便血，烦渴引饮，粒米不进，昏愦时作，脉洪大，按之微弱，此无根之火，内虚寒而外假热也，以十全大补加附子一剂，遂食粥三四匙，崩血渐减，日服八味丸，始得痊愈。（种种得窍，如此大法，自有知者）大尹王天成之内，久患崩，自服四物凉血之剂，或作或辍，因怒发热，其血不止，服前药不应，乃主降火，更加腹胁大痛，手足俱冷。余曰：此脾胃虚寒所致，先用附子理中汤，体热痛止，又用《济生》归脾、补中益气二汤，崩血顿愈。若泥痛无补法，则误矣。（因怒发热，不主于肝，而专温补脾胃，此得治本之道。然与前中寒之症，方药迥别，又孰是耶）锦衣杨永兴之内，患前证，过服寒凉之剂，其证益甚，更加肚腹痞闷，饮食不入，发热烦躁，脉洪大而虚。余曰：此脾经气血虚而发躁也。当急用八珍汤加炮姜以温补之，缓则不救。不信，乃服止血降火之剂，虚证蜂起，始信余言，缓不及治矣。（均一寒凉过剂，而方药应用不同，然皆不舍姜、附，是必有道。又两服之而愈，一不听而殁，可不知所集之意哉）<br />
<br />
　　[卷之二　血崩门] 论补中去积<br />
<br />
　　东垣<br />
<br />
　　云，丁未年冬郭大方来说，其妻经水暴崩不止，先曾损身失血，自后一次经数日而来，今次不止。其人心窄性急多惊，以予料之，必因心气不足，饮食失节得之。大方曰：容到彼诊，得掌中寒，脉沉细而缓，间有沉数，九窍微不利，四肢无力，上喘气短促，口鼻气皆不调，果有心气不足，饮食失节（审证细密，自是老手），脾胃虚弱之证，胃脘当心而痛，在胁下急缩有积（前是虚，此是实），当脐有动气，腹中鸣，下气，大便难，诸虚证极多，不能尽录。拟先治其本，余证可以皆去。与安心定志，镇坠其惊，调和脾胃，大益元气，补其血脉，养其心神（此节尤妙尤难），以大热之剂，去其冬寒。<br />
<br />
　　凝在皮肤，少加生地黄去命门相火，不令四肢痿弱，制黄当归人参汤。<br />
<br />
　　[卷之二　血崩门] 论开痰行气<br />
<br />
　　丹溪<br />
<br />
　　云：涎郁胸中，清气不升，故经脉壅遏而降下，非开涎不足以行气（又得一种见解，人尝谓丹溪先生善治痰，然哉），非气升则血不能归隧道，此论血泄之义甚明。盖开胸膈浊涎，则清气升，清气升则血归隧道不崩矣，故其症或腹满如孕，或脐腹绞痛，或血结成片，或血出则快，止则闷，或脐上动。其治法宜开结痰、行滞气、消污血。<br />
<br />
　　[卷之二　血崩门] 论杀血心痛<br />
<br />
　　良方<br />
<br />
　　云：妇人血崩而心痛甚，名曰杀血心痛，由心脾血虚也。若小产去血过多，而心痛甚者亦然。用乌贼鱼骨炒为末，醋汤调下。失笑散亦效。（既云心脾血虚，自当并补，乃不为治本，即用乌贼、失笑以治标何耶）<br />
<br />
　　薛氏<br />
<br />
　　曰：前证若阴血耗散，用乌贼丸收敛之；若瘀血不散，用失笑散行散之；若心血虚弱，用芎归汤补养之；若郁结伤血，用归脾汤调补之。（论解得当，至云心血虚，止用芎、归，似未尽善，观后案便得要旨）一妇人血崩兼心痛三年矣，诸药不应，每痛甚，虚证悉具，面色萎黄。余曰：心主血。<br />
<br />
　　盖由去血过多，心无所养，以致作痛，宜用十全大补汤，参术倍之。三十余剂稍愈，百余剂痊愈。<br />
<br />
　　[卷之二　血崩门] 论崩漏杂治法<br />
<br />
　　丹溪<br />
<br />
　　云：崩漏有虚有热，虚则下溜，热则通流。气虚血虚者，皆以四物汤加参；因劳者，用参加升补药。因寒者，用干姜；因热者，用黄芩。漏下乃热而虚，四物汤加黄连。崩过多者，先用五灵脂末一服，当分寒热，盖五灵脂能行能止。紫色成块者，血热，四物汤加黄连、柴胡之类。急则治其标，用白芷汤调百草霜末，甚者棕榈灰，后用四物汤加炒黑姜调理。<br />
<br />
　　经验简要治崩中等证<br />
<br />
　　冷者，脉紧细，手足寒，红去淡黑或五色，当归建中加白龙骨、血竭、附子，下紫石英丸、震灵丹，灸火。热者，脉洪，四肢温，心烦口苦，燥热血沸而成，用黄芩汤、荆芥散，或清心莲子饮加竹沥、生地黄汁，甚者，生地黄汁磨京墨、百草霜冷服。虚者，胶艾汤加麦门冬、鹿茸、龙骨、酸枣仁，或养荣汤加龙骨、血竭，送震灵丹。<br />
<br />
　　实者，腹中痛，煮附丸、四物汤加香附子。心虚者，恍惚多梦，健忘，舌强，小便多，面红盗汗，柏子仁汤、酸枣仁汤加龙骨、京墨、百草霜吞灵砂丹，又灵砂当归莲肉龙骨枣肉丸，参汤送下。崩中，麝香当归；崩者，心气已散，急服龙骨灵砂等。有田妇崩中断下者，用大芜根，酒煎，清早服（生麦中，如蓬蒿花，或云即蓟根也）。<br />
<br />
　　产宝<br />
<br />
　　分阴崩阳崩，受热而赤，谓之阳崩；受冷而白，谓之阴崩。（按赤者血热，白者气虚。）<br />
<br />
　　[卷之二　血崩门] 脉法<br />
<br />
　　脉经<br />
<br />
　　曰：问五崩何等类？师曰：白崩者，形如涕；赤崩者，形如绛津；黄崩者，形如烂瓜；青崩者，形如蓝色；黑崩者，形如衄血也。寸口弦而大，弦则为减（减即小也），大则为芤，减则为寒，芤则为虚，寒虚相搏，脉则为革，妇人则半产漏下。尺脉急而弦大，风邪入少阴之经，女子漏下赤白。漏血下赤白不止，脉小虚滑者生，大紧实数者死。漏下赤白，日下血数升，脉急疾者死，迟者生。<br />
<br />
　　[卷之二　血崩门] 治血热崩漏<br />
<br />
　　荆芥四物汤<br />
<br />
　　治崩漏初起，不问虚实，服之立止。<br />
<br />
　　当归川芎白芍药（炒）生地黄荆芥穗条芩（炒）香附子（炒，各一钱）上锉。水煎服。（血藏于肝，肝气不升，则热迫于下，故血不能藏而崩也。况厥阴之经环阴器，而庭孔前阴皆属之，荆芥升肝气，香附理肝气，条芩除内热，四物生地、芍药养血凉血，故皆取效）如不止，加防风、升麻、白术、蒲黄。一方加地榆尤效。一方四物加芩<br />
<br />
　　奇效四物汤<br />
<br />
　　治肝经虚热，血沸腾而久不止。<br />
<br />
　　当归（酒洗）川芎白芍药（炒）熟地黄阿胶（炒成珠）艾叶黄芩（炒，各一钱）上锉。水煎服。（此方用熟地以补肝之母，以阿胶、黄芩益肝之气，艾叶温下元，以助真气之升，所谓阴从阳起也）<br />
<br />
　　河间生地黄散<br />
<br />
　　治经漏下血，脉虚洪，经水紫黑。<br />
<br />
　　生地黄熟地黄白芍药黄枸杞子天门冬（去心）地骨皮柴胡上咀。水煎服。（洪虚者气不足，紫黑者血之热，黄所以补气，然气盛则生火，又加天冬、地骨以清气中之火，熟地所以生血，血生而不凉，尤虚妄行，故以生地、黄连以凉心，芍药、甘草缓肝益脾，柴胡、黄芩清肝升举，枸杞、熟地，又肝肾同归者也）便血者，加地榆。<br />
<br />
　　凉血地黄汤<br />

                    <br>
                        <br />
　　治妇人血崩不止，肾水阴虚，不能镇守胞络相火，故血走而崩也。<br />
<br />
　　生地黄当归尾（各五分）黄连黄柏知母本川芎升麻（各二分）柴胡防风羌活黄芩细辛荆芥蔓荆子甘草（炙，各一分）红花（少许）上咀。作一服，水煎，空心稍热服。（经曰：阴者从阳而亟起也。血属阴，阴不自升，故诸经之血，必随诸经之气而后升，若气有所陷，则热迫血而内崩矣。故用黄柏以清下焦胞络之火；心者火之主也，故又以生地、黄连以治火之源；知母、黄芩滋水之母；归尾破瘀，红花生血，所谓去故生新也；川芎行血海之余；蔓荆凉诸经之血，而风药者，皆所以升诸经之气也，诸经气升则阴血不得不随之而起矣。故曰从阳亟起也，有是症者法之）<br />
<br />
　　小蓟汤<br />
<br />
　　治崩漏不止，色明如水，得温则烦闷者，此阳伤于阴，令人下血，当补其阴，脉数疾小者顺，大者逆。<br />
<br />
　　小蓟茎叶（捣取汁）生地黄（捣取汁，各一盏）白术（半两，锉）上三件，入水一盏，煎减一半，去渣温服。<br />
<br />
　　芎酒<br />
<br />
　　治崩中，昼夜不止，医不能治者。<br />
<br />
　　川芎（一两）生地黄汁（一盏）上用酒五盏，煮川一盏，去滓，下地黄汁，再煎二三沸，分为三服。（此方以酒煎川芎配生地汁，自有妙用，甚奇甚奇）<br />
<br />
　　[卷之二　血崩门] 治崩中去血不止<br />
<br />
　　大小蓟根（五两）白茅根（三两）上二味细切，用酒五斤煮，取四斤，去渣，分四服。（用酒之意，便是升法）<br />
<br />
　　一方治妇人血崩<br />
<br />
　　槐花（半两，炒）黄芩（二两，去皮）上二味，共为细末。每服五钱，好酒一碗，用铜秤锤一枚，桑柴火烧红，浸入酒内，调服，不拘时。忌生冷、油腻之物。<br />
<br />
　　金华散<br />
<br />
　　治血室有热，崩下不止，服温药不效者。<br />
<br />
　　玄胡索当归瞿麦穗牡丹皮干姜（各一两）石膏（二两）桂心（另研）威灵仙（各七钱）蒲黄（半两）上为细末。每服三钱，水煎空心温服，日二次。（此方用石膏，以阳明为血海也，而干姜、桂心为之从治，威灵仙去肠中宿脓恶水，惟败腐不清，热结血凝者可用）<br />
<br />
　　简易黄芩汤<br />
<br />
　　治崩中下血，今人多用止血补血之药，惟此方治阳乘阴，所谓天暑地热，经水沸溢者。<br />
<br />
　　黄芩一味研为细末。每服三钱，霹雳酒调下（即烧秤锤淬酒）。一方荆芥汤煎下。<br />
<br />
　　[卷之二　血崩门] 治劳伤崩漏<br />
<br />
　　胶艾四物汤<br />
<br />
　　治劳伤血气，月水过多，或崩漏不止，及妊娠胎气不安，或因损动，漏血伤胎者，亦宜。<br />
<br />
　　当归川芎白芍药熟地黄阿胶（炒成珠）艾叶（各一钱）甘草（炙，五分）上锉。水酒各半煎，空心服。（与奇效四物少异，彼用黄芩，此用甘草，彼以水煎，此又半酒，其温凉不同如此）<br />
<br />
　　当归芍药汤<br />
<br />
　　治妇人经脉漏下不止，其色鲜红，先因劳役，脾胃虚弱，气短气逆，自汗不止，身热闷乱，恶见饮食，四肢倦怠，大便时泄。<br />
<br />
　　黄（一钱半）白术苍术（泔浸去皮）当归身白芍药（各一钱）陈皮熟地黄（各五分）生地黄甘草（炙，各三分）柴胡（二分）（据见证悉属脾胃气虚，当用补中益气为主，今此方不用人参、升麻何也，苍术气悍燥散，其色鲜红，又何用之？况与地黄同用，岂不为时人所笑！要知古人皆因证立方，但求至理所在，而不必拘方以试病也）上作一服，水煎，空心热服。（东垣为一妇人制此方，一服之后，诸证悉去。予族一妇，因劳役下血，每来两旬不止，医者拘血热之说，用四物加芩连，累治不愈。一日血大下，昏迷不醒，急以问予，予用此药一剂，少顷顿醒，过两时血遂止，后常用此药，其病遂不复作。盖血虚须兼补气，尝譬之血犹水也，气犹堤也，堤坚则水不横决，气固则血不妄行，自然之理也。此药黄最多，白术次之，所以神效。俗医不达此理，专用凉药，不知凉药伤胃，服久则正气愈弱，血安得固，故特为表而出之也）<br />
<br />
　　归脾汤<br />
<br />
　　治妇人思虑伤脾，不能摄血，以致妄行，或健忘怔忡，惊悸不寐，或心脾伤痛，怠惰嗜卧，不思饮食。（此为气犹夫也，血犹妻也，血随气升，夫唱妇随之道耳。夫营出中焦，脾胃气虚，则中气下陷，是营血失其夫矣，此方益营助脾，而以气药为君者，正此意）人参黄（炒）白术白茯苓当归远志（去心）酸枣仁（炒，各一钱）木香甘草（炙，各五分）龙眼肉上锉。加生姜三片，枣一枚，水煎服。（心脾气虚气结者宜之）加柴胡、山栀，名加味归脾汤。<br />
<br />
　　柏子仁汤<br />
<br />
　　治妇人忧思过度，劳伤心经，不能藏血，遂致崩中下血不止。<br />
<br />
　　柏子仁（炒）香附子（炒）芎鹿茸（燎去毛，酒蒸焙）茯神（去木）当归（各一钱半川续断（二钱）阿胶（炒）远志（去心，各一钱）甘草（炙，五分）上作一服，生姜五片，水煎，空心服。（此《济生方》也，而立斋加柴、栀以清厥阴之火，以升甲胆之气。鹿茸乃阴中至阳，阴体而阳用也，非血脱气衰者不用）<br />
<br />
　　养血平肝散<br />
<br />
　　治大怒经血暴下。<br />
<br />
　　当归（酒浸）白芍药（炒）香附（炒黑，各二钱）青皮（醋炒）柴胡川芎生地黄（各八分）甘草（五分）上锉。水煎，食前服。（以大怒而用是，故曰平肝，香附、青皮、柴胡、芍药、甘草、川芎，缓肝疏肝，升提肝气；当归、生地，养血荣肝。然所重在大怒，故立方如此）<br />
<br />
　　[卷之二　血崩门] 治崩漏气陷<br />
<br />
　　益胃升阳汤<br />
<br />
　　血脱益气，古人之法也。先补胃气，以助生长，故曰阳生阴长，诸甘药为之先务，举世皆以为补气，殊不知甘能生血，此阳生阴长之理也，故先理胃气，人之一身，内谷为宝。<br />
<br />
　　黄（二钱）人参（有嗽去之）神曲（炒，各一钱半）白术（三钱）当归身（酒浸）陈皮甘草（炙，各一钱）升麻柴胡（各五分）生黄芩（二钱，泻盛暑之伏热刑金肺逆，秋凉不用）上为粗末。每服三钱，或五钱，如食添，再加之，如食减，已定三钱内更减之，不可多服，每服二钱，水煎，去滓热服。如腹痛，每服加白芍药二分、中桂少许；如渴口干，加干葛二分；如嗽，去人参。如服此不止，却服后方柴胡调经汤，大举大升之也。<br />
<br />
　　柴胡调经汤<br />
<br />
　　治经水不止，鲜血，项筋急，脑痛，脊骨强痛，不思饮食。（要知鲜血不用清凉，而用升举，当在不思饮食上揣摩）羌活独活本升麻（各五分）苍术（一钱）柴胡（七分）葛根当归身甘草（炙，各三分）红花（少许）上咀。作一服，水煎去渣，稍热空心服，微汗立止。（外症属太阳者多半，而方药又兼少阳、阳明、太阴、厥阴，且君以苍术，少加当归、红花，引入血分，以升阳气，乃为之大举大升，此从阴用阳之义也）<br />
<br />
　　调经升阳除湿汤<br />
<br />
　　治女子漏下恶血（前曰鲜，此曰恶，二字有别，当细思之），月事不调，或暴崩不止，多下水浆之物，皆由饮食不节，或劳伤形体，或素有心气不足，因饮酒劳倦，致令心火乘脾，其人必怠惰嗜卧，四肢不收，困倦乏力，无气以动，气短上气，逆急上冲，其脉缓而弦急，按之洪大，皆中之下得之，脾土受邪也。脾主滋荣周身者也，心主血，血主脉，二者受邪，病皆在脉。脉者血之府也，脉者人之神也，心不主令，胞络代之，故曰心之脉，主属心系。心系者，胞络命门之脉也，主月事。皆由脾胃虚，而心胞乘之，故漏下血水不调也。况脾胃为血气阴阳之根蒂，当除湿去热，益风气上升以胜其湿。又云：火郁则发之。<br />
<br />
　　黄苍术羌活（各一钱半）防风本升麻柴胡甘草（炙，各一钱）当归（酒浸）独活（各五分）蔓荆子（七分）上咀。水五大盏，煎至一大盏，去滓，稍热服。空心服药毕，待少时，以早膳压之，可一服而已（土陷则湿，故怠惰嗜卧，木郁则热，故气逆上冲，缓为湿之征，弦为木之象，郁而不伸则热，此心火乘脾之意也，其脉按之洪大者，火在下也，见中之下者，土之位也，胞络为相火，寄于命门，为多血之经，病从火治。心火以藏德为神，相火听命于心，三焦主气，胞络主血，故血分之火。专主胞络，气分之火，专主三焦，郁则火不得遂，炎上之性，迫于血分，故阴络伤也。此方以苍术、升麻发太阴、阳明之湿；柴胡、防风达厥阴、少阳之本，羌活、本以升举少阴、太阳下部之郁，所谓下者举之也。是皆升散之物，过则气耗而伤金，故又以黄以保肺，当归引血，使各有所归；甘草和气。蔓荆凉血，此四种者，又制亢害之法也。其曰可一服已，何其神哉！读者当得此意）。如灸足太阴脾经中血海穴二七壮，或三七壮，立已。<br />
<br />
　　此药乃从权衡之法，用风胜湿，为胃气下陷，而气迫于下，以救其血之暴崩也。若病愈，经血恶物已尽，主病虽除，后必须以黄、甘草、人参、当归之类，数服以补之，于补气升阳汤中，加和血药是也。若经血恶物下之不绝，尤宜救其根源，治其本经。只益脾胃，退心火之亢，乃治其根蒂也。若遇夏月白带下脱，漏不止，宜用此汤，一服立止。（以升举主治者，以标为本也，以退心火为治者，以本为主也，以益脾胃为法者，标本不舍也。东垣专主脾胃之意，盖如此。白带主湿，故一服立止，夏月二字，亦宜死）<br />
<br />
　　[卷之二　血崩门] 治崩漏血瘀昏晕疼痛<br />
<br />
　　五灵脂散<br />
<br />
　　治血崩不止，及昏不省。<br />
<br />
　　五灵脂（不拘多少，炒令烟尽研末）上为末。每服一钱，温酒调下。一方治血崩不止，五灵脂二钱，炒热，加当归酒同煎，或水酒、童便各半盏，同煎服（五灵脂行污浊之血如神，童便降火，亦行秽浊，而同煎尤妙）。一方五灵脂半生半熟，为末，酒调服。一方水煎五灵脂半干，去渣，澄清，再煎成膏，入神曲末为丸（神曲丸法，原用醋煎，丹溪先生尝言之），如桐子大，空心温酒下二三十丸便止。一方每服三钱，水酒童便各半盏，煎至八分，通口服，名抽刀散，治产后有病，服三服，散恶血，或心腹胁肋脚痛不可忍者，或止用童子小便尤佳。或中风，即入草乌头半钱同煎，亦治肠风下血。如不饮酒者，煎乌梅、柏叶汤调下。如心烦口干渴者，加蒲黄炒减半。一方同蒲黄各炒等分，名失笑散，治失血，及产后半产恶血攻心，昏迷不省（产后瘀血必崩，不论久近，服之如神），及心腹绞痛欲死者，其效如神，真救急之良方也，人家不可不备。此药兼能解毒，及蛇蝎蜈蚣咬，涂伤处立愈。<br />
<br />
　　香附子散<br />
<br />
　　治血崩不止，或成五色。亦治产后腹痛，及小产血不止。大是妇人仙药，常服益血调气。<br />
<br />
　　香附子（不拘多少，舂去毛，中断之，略炒）上为细末。每服二钱，清米饮调下，能止血；好酒调下，能破积；冷气，姜汤下；带下，艾汤入醋少许下。（四法俱良）<br />
<br />
　　煮附丸<br />
<br />
　　治崩漏带下，积聚瘕，脐腹绞痛。（方见调经门疼痛条）（气寒则凝，而瘕腹痛皆气凝之故。香附体重气温味苦辛，苦以入血分，辛以散结气，气行血流，故痛自止）<br />
<br />
　　备金散<br />
<br />
　　治妇人血崩不止。（崩而内有瘀者，宜之）香附子（炒四两）当归尾（一两二钱）五灵脂（炒一两）上为细末。每服五钱，醋汤调下，空心服，立效。<br />
<br />
　　如神散<br />
<br />
　　治血崩不止，赤白带下。<br />
<br />
　　香附子（炒）赤芍药（炒各等分）上为末。入盐一捻，水煎，食前温服。（一方用香附白芷为丸）<br />
<br />
　　立效散<br />
<br />
　　治妇人血崩，脐腹痛。（数方皆用破血之剂）香附（炒三两）当归（一两）赤芍药良姜（炒）五灵脂（各半两）上为细末。每服三钱，酒一盏，童便少许，同煎服。<br />
<br />
　　一方<br />
<br />
　　治血崩脐腹痛。<br />
<br />
　　当归赤芍药熟地黄香附子牡丹皮木贼（去节，各二两）没药丁香桂（去皮，各三钱）上为细末。酒调三钱，温服。<br />
<br />
　　缩砂散<br />
<br />
　　治血崩。<br />
<br />
　　缩砂不拘多少（于新瓦上炒香）为细末。米饮调下三钱。<br />
<br />
　　加减四物汤<br />
<br />
　　治室女二七天癸至，亦有当时未至而后至者，亦有卒然暴下，淋沥不止，有若崩漏者，失血过多，变生诸证，悉宜服之。<br />
<br />
　　四物汤（四钱）香附子（炒去毛，一钱半）上加生姜五片，水煎，食前服。如血色鲜而不止者，去熟地黄加生地黄。（去熟加生，可不思之）<br />
<br />
　　[卷之二　血崩门] 治崩漏虚寒<br />
<br />
　　丁香胶艾汤<br />
<br />
　　治崩漏不止。盖心气不足，劳役及饮食不节所得，经隔少时，其脉两尺俱弦紧而洪，按之无力。（东垣所论脉证必析，宜宗之）其证自觉脐下如冰，求浓衣被，以御其寒，白带白滑之物虽多，间下如屋漏水，下时有鲜血不多，右尺脉时微洪，屋漏水多暴下者，是急弦脉，为寒多，而洪脉时见，乃热少，合而言之，急弦者，北方寒水多也，洪脉时出者，命门包络之火也，黑物多，赤物少，合现房漏水之状也。<br />
<br />
　　当归（一钱二分）白芍药熟地黄（各三分）川芎丁香（各四分）阿胶（炒，六分，另后入）生艾叶（一钱，后入）上为细末。作一服，水二盏，煎至五沸，去滓，入胶艾，再上火煎至一大盏，空心，宿食消尽，带热服，三服效。（服药有法有时）<br />
<br />
　　芎汤<br />
<br />
　　治带下漏血不止，及风寒冷热，劳损冲任，月水不调，崩中暴下，腰重里急，淋沥不断，及产后失血过多，虚羸腹痛；或妊娠胎动不安，下血连日，小便频数，肢体烦倦，头晕目暗，不欲饮食。<br />
<br />
　　川芎黄芍药干地黄吴茱萸甘草（炙，各二两）当归干姜（各一两）上咀。以水一斗，煮取三升，分三服。若月经后，因有赤白不止者，除地黄、茱萸，加杜仲、人参各二两。（好加减）<br />

                    <br>
                        <br />
　　断下汤<br />
<br />
　　治冲任气虚（重在气虚二字），崩中漏下，经脉不调，每遇月候将来，脐腹腰脚先痛，渐减饮食，四肢乏力，及带下三十六疾，悉能疗之。<br />
<br />
　　人参（去芦）熟地黄艾叶（醋炒，各一两）乌贼骨（烧灰）当归（酒洗，各二两）阿胶（蛤粉炒成珠）川芎（各七钱）干姜（炮，半两）上咀。水煎，食前服。乌贼骨，即海螵蛸。（此即胶艾四物之变局也，彼有芍药，此有人参、乌贼、干姜，大概崩在肝气不敛者，宜芍药之酸寒以收之；气脱而不温者，宜参、姜、乌贼之类，温补而涩之；阿胶者，益金水以成收藏之用也）<br />
<br />
　　加味四物汤<br />
<br />
　　治崩漏。<br />
<br />
　　四物汤（一两）人参（二钱）吴茱萸（一钱）上锉碎。每服半两，姜枣煎，食前服，五六服，寒热腹痛皆退。崩漏未止，续服后熟附丸。<br />
<br />
　　熟附丸<br />
<br />
　　熟附子木贼（去节）龙骨（）赤石脂（各半两）川芎当归（各一两）上为细末，醋糊为丸，如桐子大。每服五六十丸，食前米饮下。（阳虚则寒，阴虚则热，故以此主之。<br />
<br />
　　而腹痛一症，人皆以为瘀血者多，而此以为漏不止者，服熟附丸，正元礼所谓崩而腹痛者，崩止而痛除也）<br />
<br />
　　鹿茸丸<br />
<br />
　　治经候过多，其色瘀黑，甚者崩下，呼吸少气，脐腹冷极，则汗出如雨，尺脉微小。由冲任虚衰，为风冷客乘胞中，气不能固。（此温涩之剂也，久崩漏脱者宜之）可灸关元百壮，在脐下正中三寸。<br />
<br />
　　鹿茸（燎去毛，酥炙）赤石脂（制）禹余粮（制各一两）当归熟地黄续断（各二两）附子（炮）艾叶（一方无）柏叶（各半两）上为细末，酒糊丸，如桐子大。每服三十丸，空心温酒下，炼蜜丸亦可。（丹溪以紫黑为热，而此言瘀黑者，乃下焦气寒，血凝而黑，各有治法。然女子气海在上，血海在下，故下焦温而后气升血行。如鹿茸者，以血成形，由气而长，血随气上而成角，故入血分以生焉；又以附子、艾叶，佐而温之，以石脂、余粮镇而固之；柏叶清之；归、地、续断，补而续之，诚下元虚寒之全方也。不加人参，岂无意焉，而灸关元之意，盖可想矣）<br />
<br />
　　[卷之二　血崩门] 治崩漏虚脱<br />
<br />
　　大全方<br />
<br />
　　治崩中，下血不止，小腹痛。<br />
<br />
　　芍药（一两，炒黄）柏叶（六两，微炒。丹溪云柏性多燥）上用水一升，煎至六合，入酒五合，煎取七合，空心分为二服。一方为细末，酒调二钱。（以柏叶为君，芍药为佐，俱清凉之物，可治肝热血脱，不治气虚血脱，即小腹痛亦是血虚，妙在用酒，此亦杀邪有生机也）一方有鹿角胶等，酒调，治白带脐腹痛。<br />
<br />
　　柏黄散<br />
<br />
　　疗经血不止。<br />
<br />
　　黄芩（一两二钱半）侧柏叶蒲黄（各一两）伏龙肝（二两，即灶心对月土。）上咀。水二升，煎取八合，分为二服。<br />
<br />
　　又方<br />
<br />
　　治患崩中不止，结作血片，如鸡肝色碎烂。（血片鸡肝色，是血不足而瘀，故其色淡黯，此川芎所以为君也）川芎（十二分）生地黄伏龙肝（各十一分）（本清肝热，更培土元）阿胶青竹茹（各八分）当归（六分）续断地榆上用水九盏，煮取三盏，去滓，分三服。<br />
<br />
　　伏龙肝散<br />
<br />
　　治气血劳伤，冲任脉虚，经云：非时忽然崩下，或如豆汁，或成血片，或五色相杂，或赤白相兼，脐腹冷痛，经久未止，令人黄瘦，口干，饮食减少，四肢无力，虚烦惊悸。<br />
<br />
　　伏龙肝赤石脂（各一两）川芎（三两）熟地黄艾叶（微炒，各二两）麦门冬（去心，半两）当归干姜（各七钱半）肉桂甘草（各半两）上为粗末。每服四钱，枣一枚，水同煎。<br />
<br />
　　地榆散<br />
<br />
　　治妇人崩中，漏下不止。<br />
<br />
　　地榆蒲黄白芍药白茯苓柏叶（微炒）蟹爪（微炒）熟地黄鹿角胶（碎，炒令黄）漏芦（各一两）川芎当归（各七钱半）伏龙肝（一两半）干姜（炮）桂心甘草（炙赤，各半两）上锉碎。每服三钱，水一中盏，入竹茹一分，煎至七分，去渣，食前温服。（此方有温有凉，其破瘀止痛，莫如蟹爪，而补血上行，莫如角胶，其余可三反矣，漏芦入阳明最妙）按伏龙肝为止血之圣药，盖燥可去湿也。先贤治崩，用旋复花、半夏，治膈间湿痰而崩止者，亦此意。（旋覆、半夏之治崩，与治痰泻之法等，若果因痰而崩，不知用此，则徒尤血药之不灵也）<br />
<br />
　　蒲黄散<br />
<br />
　　治崩中不能止。（此亦温凉燥涩，止血破血之劫剂也。又可治白带）蒲黄（炒）破故纸（炒）千年古锻石（炒过，各等分）上为细末。每服二三钱，淡酒或醋汤调下。<br />
<br />
　　霹雳散<br />
<br />
　　治经脉妄行。<br />
<br />
　　香附子（三两）川芎锻石（油炒，各一两）上为细末。烧秤锤淬酒，调服二钱匕。（前方温下元以止血，此方调血气以燥涩，自是不同。此又无千年二字，而用油炒，仍虑燥热也。霹雳之名，乃烧秤锤投酒中之声，亦或取其声应之速耳）<br />
<br />
　　鹿茸散<br />
<br />
　　治崩中漏下不止，虚损羸瘦。<br />
<br />
　　鹿茸（二两，去毛，涂酥炙微黄）白龙骨鳖甲（涂酥炙令黄，去裙）熟地黄白芍药白石脂乌贼鱼骨（炙黄）续断（各一两）肉苁蓉（一两半，酒浸，去皮，炙干）上为细末。每服二钱，食前粥饮调下。（鳖甲是下部阴药，而通肾脉之阳，自脊膂节节而下，以至于阴；肉苁蓉是下部阳药，有益坎中之阳，而补真火，故曰黑司命石。其余可类而推矣，若骨脂、苁蓉，又为艾叶之助云尔）<br />
<br />
　　补宫丸<br />
<br />
　　治妇人诸虚不足，久不妊娠，骨热形羸，崩中带下。<br />
<br />
　　白薇牡蛎白芍药鹿角霜山药白术白茯苓乌贼鱼骨白芷（各等分）上为细末，面糊和丸，如桐子大。每服五十丸，空心米饮送下。<br />
<br />
　　牡蛎丸<br />
<br />
　　治月水不止，众药不愈者。<br />
<br />
　　牡蛎火研细，用醋调成丸，再过通红，候冷研细，出火毒，却用醋调艾末，熬成膏，和丸，如桐子大。每服五十丸，醋艾汤下。<br />
<br />
　　一方<br />
<br />
　　治妇人血崩。<br />
<br />
　　蚕砂（炒一两）（蚕食桑而粪砂，有清香凉燥之能，单服之亦验，以头二蚕者佳，为有生生之妙也）伏龙肝（半两）阿胶（一两）上为末。空心温酒调服二三钱。（《大全》名无比散，无阿胶）<br />
<br />
　　[卷之二　血崩门] 血见黑则止<br />
<br />
　　黑金散<br />
<br />
　　治妇人血气虚损，经候不调，崩中漏下。<br />
<br />
　　鲤鱼皮棕榈皮黄牛角破故纸乱发（各一两）乌贼鱼骨干姜木贼当归熟地黄（各半两）上锉碎。拌匀，入瓷罐内，盐泥固济，候干，以炭火五斤，令通赤，烟尽，取放土内埋令冷，取出研细。每服三钱，入麝香少许，空心米饮调下。<br />
<br />
　　五灰散<br />
<br />
　　治下血不止成血崩。（五灰、十灰皆取其黑，如百草霜、黑墨之意。如前方中所未备，而此又出之以成方，若令人知有所取也）莲蓬壳黄绢血余百草霜棕皮（以上共烧灰）山栀（炒黑）蒲黄（炒）黑墨血竭上为细末，调服，或炼蜜丸，桐子大。清米饮下五十丸。<br />
<br />
　　十灰散<br />
<br />
　　治下血不止。<br />
<br />
　　锦片木贼棕榈柏叶艾叶干漆鲫鱼鳞鲤鱼鳞血余当归（以上逐味火烧存性，各等分，研末）麝香（少许研）上研匀。每服二钱，空心温酒调服。<br />
<br />
　　十灰丸<br />
<br />
　　治崩中，下血不止。<br />
<br />
　　锦灰（一云绵）黄绢灰马尾灰艾叶灰藕节灰莲房灰油发灰赤松皮灰棕榈灰蒲黄灰（各等分）上研匀，用醋煮糯米糊和丸，如桐子大。每服七十丸，加至一百丸，空心米饮下。（莲房、藕节，藕通血脉而散血，其节与房皆敛虚，就实而味涩，且房成于升，气而清，类木之象，有收阳归阴之理，故用之以涩血；黄绢、锦片，皆蚕丝所成，蚕食桑而吐丝，扶桑之木，受青阳之气，禀少阳升生之性，能和甲胆之阳，以养厥阴之血，故神仙一切服食药，不得桑柴煎不食，以其火不文不武，而具温生之气也；蚕砂治崩，桑鲜止血，岂漫言哉！百草霜乃百草之烟墨，亦松烟所造，草体乙木之阴，味多苦，松有清苦之操，味多涩，取之以烟，则上升，取之以黑，则制火，松皮灰亦此意；诸鱼属火，而生居水中，是水中之火，惟鲫鱼生于四季，故得土之多，其臭腥，腥先入肝，以助肝气之升，鳞甲者，金之用也，水中有火，水中有金，金主收涩，火土生，金水并之意；马尾赤，马者干之阳，尾者血之尾，血润下而生尾，尾生于阳体之尽处，是阳中之阴也，以阴血之余，生于纯阳之体，又有阴中有阳之义，凡血脱于下，乃阴无阳以升，此借阳中之阴，以鼓阳升阴，又借其灰，以为止涩之用，皆良法也）<br />
<br />
　　如圣散<br />
<br />
　　治血止崩。<br />
<br />
　　棕榈乌梅肉干姜（一两五钱，并烧存性）上为细末。每服二钱，乌梅酒调下，空心食前服，久患不过三服愈。一方去干姜，用甘草二寸，半生半熟，共为末，二三钱，淡醋汤调服。<br />
<br />
　　当归散<br />
<br />
　　治妇人血崩不止。（理气血而又涩血者也。）当归龙骨（烧赤）香附子（炒各一钱）棕毛灰（五钱）上为末。每服四钱，米饮调，空心服。忌油腻、猪、鱼、鸡等物。<br />
<br />
　　一方<br />
<br />
　　治血崩屡效。<br />
<br />
　　当归白芍药干姜棕榈（各等分）上各存性，研为细末。醋调，食前服。（此方以血药入干姜，有从治之妙）<br />
<br />
　　琥珀散<br />
<br />
　　（一名为乌纱帽散）治暴崩不止。<br />
<br />
　　赤芍药当归香附子干荷叶男子发（皂荚水洗）棕榈乌纱帽（是漆纱头巾，取阳气上冲故也）上各等分，并于新瓦上成黑灰，存性三分，为细末。每服五钱，空心童便调下，如人行十里久，再进一服即止（荷叶清芬，可以升甲胆之气而清血；乌纱染五倍，故能止血，又有生漆，可以破瘀，取常用者，阳升之意）。若产后血去多，加米醋、京墨、麝香少许。一法先以五积散加醋煎投一二服，次服五灵脂散。<br />
<br />
　　立应散<br />
<br />
　　治妇人血海崩败。又治肠风下血。<br />
<br />
　　香附（三两，一半生一半炒）棕皮（一两，烧存性）上为细末。每服五钱，酒与童便各半盏，煎七分，温服无时。如肠风，不用童便。（肠风不用童便，似有前后之分）<br />
<br />
　　立效散<br />
<br />
　　治妇人血崩不止。<br />
<br />
　　当归莲花心（莲花心性涩而香，可以通心气之和，而涩血）白绵子红花茅花（各一两）上锉如豆大，白纸包裹，泥固，火存性，为末。每服三钱，温酒调服。<br />
<br />
　　必效散<br />
<br />
　　治妇人月经不调，及崩漏不止。<br />
<br />
　　棕皮（烧）木贼（去节，烧存性，各二两）麝香（一钱，另研）上为末。酒服二钱，空心服。<br />
<br />
　　乌金散<br />
<br />
　　治血崩不止。<br />
<br />
　　棕榈毛（烧存性，一两）龙骨（过，二钱）上为细末，研匀。每三钱，空心好酒调服，二服立止。<br />
<br />
　　香矾散<br />
<br />
　　治血崩。<br />
<br />
　　香附子（醋浸一宿，炒焦存性为末，一两）白矾末（二钱）上研匀。米饮调，空心服，神效。一方用荷叶调，尤妙。<br />
<br />
　　一方<br />
<br />
　　治妇人血崩不止。<br />
<br />
　　槐花（一两）棕毛灰（五钱）上为末。水二盏，盐少许，煎至七分，去滓，温服。一方用陈槐花一两，百草霜半两，秤锤烧红淬酒下一二钱。一方槐花萼烧灰，温酒调下二钱匕。一方槐木耳烧作灰，酒服方寸匕。<br />
<br />
　　止崩杂方<br />
<br />
　　一方荆芥、（荆芥入肝，清而升举，乃血中要药）莲房各等分，烧灰存性，为细末，空心米饮调下二钱。<br />
<br />
　　一方荆芥穗，灯火烧焦为末，每服三钱，用童便调下。<br />
<br />
　　一方葫芦，去子穣实、荆芥穗，烧存性，米饮调服。（葫芦未解）一方香附子，去毛，炒焦黑存性为末，热酒调服二钱，不过两服，立止。<br />
<br />
　　一方砂仁，新瓦炒黑为末，米饮调服。<br />
<br />
　　一方益智仁，炒黑为末，盐米饮调下。<br />
<br />
　　一方槟榔，烧灰存性，碾末，温酒调下甚妙。<br />
<br />
　　一方乱发，皂角水洗净为末，空心酒调下二钱。<br />
<br />
　　一方棕榈、白矾，为末，酒调二钱。<br />
<br />
　　一方棕榈，烧成性，淡酒调下三钱。<br />
<br />
　　一方乌梅，烧灰存性为末，乌梅汤调下。<br />
<br />
　　一方桂心，烧存性为末，米饮或酒调下一二钱。<br />
<br />
　　一方桃仁，烧灰存性，研细，食前温酒调下二钱。<br />
<br />
　　一方五灵脂，炒令烟尽，为末，温酒调下一钱。<br />
<br />
　　一方黄牛角，用尖，烧为黑灰，微存性，研末调服。<br />
<br />
　　一方鹿角，烧灰细研，食前温酒调下二钱。<br />
<br />
　　一方乌贼鱼骨，烧存性为细末，每二钱，煎木贼汤下。<br />
<br />
　　一方盐白梅，烧灰存性为末，空心米饮调下。<br />
<br />
　　一方用夏枯草烧存性为末，米饮调下。<br />
<br />
　　一方百草霜二钱，狗胆汁拌定，分作二服，当归酒调下。（用狗胆汁甚奇，然亦阳中阴药也，同百草霜，必妙必妙）一方京墨为末二钱匕，同烧露蜂房为末，三指撮酒调服。<br />
<br />
　　一方新绵一口，烧研末，空心酒调下，立止。（名一笑散）一方莲蓬，烧灰存性，为细末，酒调下二钱。<br />
<br />
　　一方棉子花，铜器炒烟尽为末，空心温酒调下二钱。（棉子暖下元而止血）一方用大蓟，俗呼为马茨芥，连根去土勿洗，以瓷石器捣烂，仍入冷水半盏，取汁服之，立止。<br />
<br />
　　千金方<br />
<br />
　　治妇人无故尿血。<br />
<br />
　　龙骨（二两）为末。以酒调服方寸匕。<br />
<br />
　　孙真人方<br />
<br />
　　治九窍出血。（九窍一窍，总是理）荆叶捣取汁，酒和服之。<br />
<br />
　　[卷之三　赤白带下门] 论带下由劳伤冲任<br />
<br />
　　严氏<br />
<br />
　　曰：巢氏《病源》论妇人有三十六疾者，七、八瘕、九痛、十二带下也（凡巢氏所论，不可稽者什九，即此言，亦无延医之法，何可凭也）。而带下不显其证，今人唯知赤白二带耳，此由劳伤冲任，风冷据于胞络。妇人平居，血欲常多，气欲常少，百疾不生。或气倍（倍字作滞字看）于血，气倍生寒，血不化赤，遂成白带。若气平血少，血少生热，血不化红，遂成赤带。寒热交并，则赤白俱下（二句透彻），其脉右手尺浮，浮为阳，阳绝者无子。若足冷带下，轻则漏下，甚则崩中，皆心不荣血，肝不藏血所致（宗脉经语）。其脉寸口弦而大，弦则为减，大则为芤，减为寒，芤为虚，寒虚相搏，其脉为革，主半产漏下。又尺寸脉虚者漏血，漏血脉浮者，不可治。<br />

                    <br>
                        <br />
　　产宝<br />
<br />
　　云：带下三十六疾者，是十二、九痛、七害、五伤、三固，谓之三十六疾也（虽分三十六种，总是冷热微甚所致。故后人只以赤白二总之）。十二者，是所下之物，一者如膏，二者如青血，三者如紫汁，四如赤皮，五如脓痂，六如豆汁，七如葵羹，八如凝血，九如清血似水，十如米泔，十一如月浣，十二如经度不应期也。九痛者，一阴中痛，二阴中淋痛，三小便痛，四寒冷痛，五月来时腹痛，六气满来时足痛，七汗出阴中如虫啮痛，八胁下皮痛，九腰痛。七害者，一害食，二害气，三害冷，四害劳，五害房，六害妊，七害睡。五伤者，一窍孔痛，二寒冷痛，三小腹痛，四脏不仁，五子门不正引背痛。三固者，月水闭塞不通，其余二者，文缺不载，而仲景所说，三十六种疾，皆由子脏冷热劳损，而夹下起于阴内也。<br />
<br />
　　卷之三 赤白带下门<br />
<br />
　　[卷之三　赤白带下门] 论带下五色因风邪入于胞门<br />
<br />
　　良方<br />
<br />
　　云：妇人带下，其名有五，因经行产后，风邪入胞门，传于脏腑而致之。若伤足厥阴肝经，色如青泥；伤手少阴心经，色如红津；伤手太阴肺经，形如白涕；伤足太阴脾经，黄如烂瓜；伤足少阴肾经，黑如血。人有带脉，横于腰间，如束带之状，病生于此，故名为带。（胞门、子户即子宫，俗所谓儿肠也。其传脏有征，传腑无症，岂二而一欤。又曰病生于带，则脏腑之说，似属空文。盖以带脉管束诸经，故总结之，究其治一也）<br />
<br />
　　李氏<br />
<br />
　　曰：平时阴阳过多，及产后亡血下虚，风邪乘虚入于胞络，宜暖宫丸加姜、附、吴茱萸（心包络与胞门不同，其曰暖宫，即非包络，岂胞门与包络同也），或黄建中汤去桂加当归，水煎吞苦楝丸。白带兼痛风者，二陈汤加苍、柏、南星、牛膝、川芎。兼头风鼻涕者，苍柏辛芎散。（白带痛风以上两方，皆丹溪所定，然专主于湿痰，并无风邪入胞之治，岂前人之言非也，亦补未备耳）<br />
<br />
　　[卷之三　赤白带下门] 论带下属湿热冤结不散<br />
<br />
　　保命集<br />
<br />
　　云：赤者热入小肠，白者热入大肠，原其本，皆湿热结于脉，故津液涌溢，是谓赤白带下。本不病结，缘五经脉虚，结热屈滞于带，故女子脐下痛，阴中绵绵而下也。<br />
<br />
　　经曰：任脉为病，男子内结七疝，女子带下瘕聚（此指任带二脉而言，其曰热入大小肠之论，无据。当从邪入胞门，致传脏腑，结于带脉之说为正）。王注云：任脉自胞上过带脉，贯于脐上，故男子内结七疝，女子带下。带脉起于季胁章门，似束带状，今湿热冤结不散，故为病也。<br />
<br />
　　经曰：脾传之肾，名曰疝瘕。小肠冤结而痛，出白，一名曰蛊，所以为带下冤结也。冤，屈也，屈滞而病热不散。先以十枣汤下后，服苦楝丸、大延胡散，调下之，热去湿除，病自愈矣。<br />
<br />
　　洁古<br />
<br />
　　云：治带下冤结而痛者，先以十枣汤下之，次服苦楝丸、大延胡索散调之，是先攻后补之法也。（汤见杂病痰饮，大延胡索散，方见产后腹痛条。）<br />
<br />
　　[卷之三　赤白带下门] 论带下痰实宜吐下<br />
<br />
　　子和<br />
<br />
　　云：一妇人病带下，连绵不绝，白物或来，已三载矣，命予脉之。诊其两手脉俱滑大而有力，得六七至，常上热口干，眩晕，时呕酢水，予知其实有寒痰在胸中，以瓜蒂散吐出冷痰二三升，皆酢水也，间如黄涎，状如烂胶。次以浆粥养其胃气，又次用导水禹功，以泻其下，然后以淡剂渗泄之药，利其水道，不数日而愈。（脉证俱属实热，而曰寒痰者，盖为败浊之液，既聚成痰，则与本气不相和，故痰积之久，自成冷物。曰寒痰者，因病患自觉其冷而言，然亦有热者，不可不明，如酢水酸水也，岂属寒耶）息城李左衙之妻，病白带，如水窈漏中绵绵不绝，臭秽之气不可近，面黄食减，已三年矣。诸医皆云积冷，阳起石、硫黄、姜、附之药，重重燥补，污水转多。戴人断之曰：此带浊水，本热乘太阳经，其寒水不禁固，故如此也。夫水自高而趋下，宜先绝其上源（肾主秘藏，热乘之，则坚凝之性失矣！故不能秘藏而带下，绝其上源之法，妙甚），乃涌痰二三升，次日下污水斗余，行三遍，汗出周身，至明旦，病患云：污已不下矣。次用寒凉之剂，服及半载，产一男。<br />
<br />
　　丹溪<br />
<br />
　　云：带与漏俱是胃中痰积流下，渗入膀胱（积痰恐不能渗入膀胱，若言湿热则可），无人知此，只宜升提，甚者上必用吐，以提其气，下用二陈汤加白术苍术，仍用丸子。肥人有带，多是湿痰，用海石、半夏、南星、炒柏、青黛、苍术、川芎（方中并无升提法，惟川芎一味为血分升气之药）。瘦人带病少，如有多是热，用炒柏、蛤粉、滑石、川芎、青黛、樗皮。（丹溪治带，与白浊同，是男女之湿热一也）罗先生法：或十枣汤，或神佑丸，或玉烛散，皆可用之。虚者不可峻攻，实者可行。<br />
<br />
　　洁<br />
<br />
　　[卷之三　赤白带下门] 论带下虚寒宜温补<br />
<br />
　　李氏<br />
<br />
　　曰：带下有虚寒带腥臭者，因小水淋沥不已（淋漓不已属虚寒，然亦有虚热者），或崩中暴下，或产后去血过多，以致阴亏阳竭，荣气不升，经脉凝涩，卫气下陷，精气累滞于下焦，蕴积而成。白滑如涕，下流腥臭者，黄建中汤去桂加当归水煎，吞苦楝丸；久不止，脐腹引阴冷痛者，东垣固真丸；虚中有火者，补经固真汤、大乌鸡丸常用；气虚四君子汤，血虚四物汤，有火加黄柏，有寒加桂附。寒始因亡血复亡其阳，阳气虚极，带下腥臭，多悲不乐（阳虚故悲不乐），桂附汤；腹痛阴冷者，四物汤加桂附，常用酒煮当归丸、小乌鸡丸、琥珀调经丸。<br />
<br />
　　韩氏<br />
<br />
　　曰（飞霞医案）：山妻年三十余，十八胎，九八夭，会先君松潘难作，贱兄弟皆西奔，妻惊忧过甚，遂昏昏不省人事，口唇舌皆疮，或至封喉，下部虚脱，白带如注，如此四十余日，或时少醒，至欲自缢，自悲不能堪。医或投凉剂解其上，则下部疾愈甚，或投热剂，及以汤药熏蒸其下，则热晕欲绝。四弟还，脉之，始知为亡阳证也，大哭曰，宗嗣未立，几误杀吾嫂。急以盐煮大附子九钱为君（用热远热，此从治也，非具确见者，不能用。惜不言脉），制以薄荷防风，佐以姜桂芎归之属，水煎，入井水冷与之，未尽剂，鼾鼻熟睡通宵，觉即能识人。时止一嗣，子二女，相抱痛哭，疏戚皆悲。执友赵宪长惊曰，君何术也？弟曰：方书有之，假对假，真对真尔，上乃假热，故以假冷之药从之，下乃真冷，故以真热之药反之，斯上下和而病解矣（有产后下泻，上则口舌喉疮，医以理中丸，用紫雪为衣服之，两病皆愈，亦真对真，假对假之意）。继后，主以女金丹，错综以二三方，不但去其疾，且调治元气。庚午生一子，今应袭也，壬申生一子，去年又患疟疾十三月，亦主以养元气，调生气（元气是先天真气，生气是后天谷气），待饮食大进，然后劫以毒药，吐下块物甚多，投以附子汤三钱而愈。<br />
<br />
　　不责效旦暮间，其用女金丹，即胜金丸也（女金丹能令老妇妊娠，方古盖载而赋之），得之异人，倍加香附，而视气血之偏者，又加姜黄条芩，倍川芎之属，取效甚多。予念无子者，往往有之。翻思予得子之难，其苦何如，乃次第录其方并女金丹以济人云。（女金丹，即胜金丸，方见求子）<br />
<br />
　　[卷之三　赤白带下门] 论带久枯涸宜润补<br />
<br />
　　准绳<br />
<br />
　　云：带下久而枯涸者濡之。凡大补气血，皆所以濡之。（血生于气，故有可兼四君者。）如以四物汤为末，炼蜜丸，梧子大，空心米饮下三四十丸，以疗年高妇人白带，良验，皆润剂也。<br />
<br />
　　[卷之三　赤白带下门] 论带下当以壮脾胃升阳气为主<br />
<br />
　　薛氏<br />
<br />
　　曰：徐用诚先生云：带下白属气而赤属血。东垣先生云：血崩久则亡阳，故白滑之物下流，未必全拘于带脉，亦有湿痰流注下焦，或肾肝阴淫之湿胜，或因惊恐而木乘土位，浊液下流，或思慕为筋痿。戴人以六脉滑大有力，用宣导之法，此泻其实也；东垣以脉微细沉紧，或洪大而虚，用补阳调经，乃兼责其虚也；丹溪用海石南星椿根皮之类，乃治其湿痰也（三说各主一见，凡延医此症，当须辩别，前论五色分属五脏，而无治法，此以五脏之中，分治法，分虚实，尤见的据）。窃谓前证皆当壮脾胃，升阳气为主，佐以各经见证之药（下数方为此翁家法）。色青者属肝，用小柴胡加山栀、防风；湿热壅滞，小便赤涩，用龙胆泻肝汤；肝血不足，或燥热风热，用六味丸。色赤者属心，用小柴胡加黄连、山栀、当归；思虑过伤，用妙香散等药。色白者属肺，用补中益气加山栀。色黄者属脾，用六君子加山栀、柴胡；不应，用归脾汤。色黑者属肾，用六味丸；气血俱虚，八珍汤；阳气下陷，补中益气汤；湿痰下注，前汤加茯苓半夏苍术黄柏；气虚痰饮下注，四七汤送六味丸。不可拘肥人多痰，瘦人多火，而以燥湿泻火之药，轻治之也。<br />
<br />
　　（肥痰瘦火之说，为丹溪先生认病总诀，何尝教人泥定一方也。虽不可轻治，而火湿二字，终莫能逃，若以此稳当之言，不可轻则洁古之十枣，子和之汗吐下，太无之神佑、玉烛与小胃丹之类，可轻用之欤？予不敢为丹溪佞，为欲止今之佞口耳）一孀妇腹胀胁痛，内热晡热，月经不调，肢体酸麻，不时吐痰。或用清气化痰，喉间不利，带下青黄，腹胁膨胀；又用行气之剂，胸膈不利，肢体如麻。此乃郁怒伤损肝脾，朝用归脾汤，以解脾郁生脾气，夕用加味逍遥散，以生肝血清肝火，百余剂而愈。<br />
<br />
　　一妇人久疟兼带，发热口干体倦，用七味白术散加麦门五味，大剂煎与恣饮。再发稍可，乃用补中益气加茯苓、半夏，十余剂而愈。<br />
<br />
　　一妇人头晕吐痰，胸满气喘，得食稍缓，苦于白带，二十余年矣，诸药不应。此气虚而痰饮也，痰饮愈而带自愈，遂朝用六君子汤，夕用六味地黄丸，不月而愈。（立斋得力处，在认症确，未到处，在不言脉，惟以二十余年之痰症，故可用六君以补脾治湿，用六味以治水泛为痰，皆治本而纳气归原者也，但朝夕反用，又其独见也）一妇人耳鸣胸痞，内热口干，喉中若有一核，吞吐不利，月经不调，兼之带下。予以为肝脾郁结，用归脾汤加半夏、山栀、升麻、柴胡，间以四七汤下白丸子而愈。<br />
<br />
　　一妇人吞酸饱满，食少便泄，月经不调，服清气化痰丸，两膝渐肿，寒热往来，带下黄白，面萎体倦。此脾胃俱虚，湿痰下注。用补中益气，倍用参术加茯苓、半夏、炮姜而愈。<br />
<br />
　　一妇人带下，四肢无力。予曰：四肢者土也，此脾胃虚弱，湿痰下注。以补中益气、《济生》归脾二药，治之而愈。<br />
<br />
　　一妇人带下黄白，怒则胸膈不利，饮食少思，或用消导利气之药，痰喘胸满，大便下血。予曰，此因脾气亏损，不能摄血归源。用补中益气加茯苓、半夏、炮姜，四剂顿减，又用八珍加柴胡、山栀而痊。（以上七案，内五症皆治湿痰，而兼升补者，以立斋名盛，当时非久病，必不延之，故每以升补为效。学立斋者，须得此解，不然徒读甫书矣）<br />
<br />
　　[卷之三　赤白带下门] 论带久不止当补卫浓脾<br />
<br />
　　李氏<br />
<br />
　　曰：凡崩中下带，或用升提，如升阳调经汤；或用收涩，如伏龙肝散、白芷散。然暂止而终不止者，盖卫司开阖，而为荣血之主，脾胃为血海水液之会，卫气与胃气俱虚，则血液无所约制（格理之言），是以古方有用桂枝汤加附子以固卫气者（不善用古方者，每非古方，苟能解之，便自能用），四君子汤加草果、丁香、木香，以燥水健脾者；或用理中汤加陈皮、半夏，或单半夏丸用芎归汤煎下；或补中益气汤、平胃散，皆补卫浓脾，使气血自循故辙，而不专于收涩以劫夺之也。（收涩劫夺，皆是奇兵，用奇合宜，便是正法。此盖重在正治，然亦有可奇者，不可偏废也）<br />
<br />
　　[卷之三　赤白带下门] 论带下湿热药用正治从治之异<br />
<br />
　　方氏<br />
<br />
　　曰：妇人赤白带下，多是怒气伤肝。夫肝属木，脾属土，肝邪乘脾，木气克土，则脾受伤而有湿（木郁不伸，便以生湿），湿而生热，热则流通，所以滑浊之物，渗入膀胱，从小便而出也（阑门既能泌别清浊，则滑浊之物，未必皆为渗透入膀胱，而从溺道出也，如绞肠病，岂由膀胱来耶）。丹溪作湿热，而用苦寒之药治之者，是矣。虽然，古人曾有用辛温治之而愈者，不知苦寒之药，正治之法也，辛温之药，从治之法也。盖湿热怫郁于内，肚腹疼痛，赤白带下，非辛温从治，而能开散之乎？然湿热未曾怫郁，但止赤白带下，不若用苦寒正治之为当也。（读此论乃见今古治法不悖，则丹溪之言，亦补先贤未备之旨）<br />
<br />
　　[卷之三　赤白带下门] 论带下杂治法<br />
<br />
　　戴氏<br />
<br />
　　曰：赤白带下，皆因七情内伤，或下元虚冷，感非一端（元礼为丹溪弟子，而相背如此，自是一种翻案）。大率下白带多，间有下赤者，并宜顺气散，吞震灵丹，仍佐艾附丸，或米饮调沙参末；带下不止成羸者，四物汤加牡蛎粉半钱，吞固肠丸，多服取效。有带疾愈后一二月，或再发，半年一发，先血而后下带，来不可遏，停蓄未几，又复倾泻，此名漏带，最为难治（漏带之名始此，亦或升补可愈也）。下截之血，少腹主之，有因血虚而虚热陷入小肠，致小便涩痛，色如白泔，或成沙粒，皆不可作淋治，用冷剂，宜以四物汤、五苓饮各半帖，和煎。（燥湿合煎，此元礼独创，不读此，便不知用此）<br />

                    <br>
                        <br />
　　[卷之三　赤白带下门] 论室女带下<br />
<br />
　　产宝<br />
<br />
　　云：未出女子有三病，何也？答曰：女子一病者，经水初下，阴中热，或当风卧，或扇风；二病者，太冲脉盛，气盛则内热，以冷水洗之；三病者，或见带下惊怖者。若三者，一有所受，后必有带下之证也。（方用神仙聚宝丹。）<br />
<br />
　　[卷之三　赤白带下门] 排脓<br />
<br />
　　准绳<br />
<br />
　　云：带下并肠，有败脓淋漏不已，腥秽殊甚，遂至脐腹更增冷痛，此盖败脓血所致，卒无已期。须以此排脓，用白芷一两，单叶红蜀葵根二两，白芍药、白矾烧枯各半两空腹或饭前米饮下十丸，或十五丸，候脓尽，仍别以补药佐之。（此方白芷、葵根，排脓散血；白芍生肌；枯矾燥湿；和以蜜蜡，此生肌托里之治也。脉经曰：妇人肠中有脓，为荣卫相干。血为败浊，有可下不可下之异，宜参考之）<br />
<br />
　　[卷之三　赤白带下门] 消瘀血<br />
<br />
　　仲景<br />
<br />
　　云：问妇人年五十所，病下利数十日不止，暮即发热，小腹里急，腹满，手掌烦热，唇口干燥，何也？师曰：此病属带下。何以故？曾经半产，瘀血在小腹不去。何以知之？其证唇口干燥，故知之。当以温经汤主之。（方见调经门）（问下痢而以半产，瘀血在腹，又曰属带下，然非仲景之言不能信。如暮热小腹急满，为瘀血在内则可，以掌热烦燥口干，而用温经药，则人皆难之。况此汤有肉桂、半夏、吴茱萸，谁肯信服）<br />
<br />
　　[卷之三　赤白带下门] 论白浊白淫<br />
<br />
　　大全<br />
<br />
　　云：妇人小便白浊白淫者，皆由心肾不交养，水火不升降，或因劳伤于肾，肾气虚冷故也。肾主水而开窍在阴，阴为溲便之道，胞冷肾损，故有白浊白淫。（据此宜属寒，今皆主热）<br />
<br />
　　李氏<br />
<br />
　　曰：白淫，盖缘思想无穷，所愿不得，意淫于外，入房太甚，发为筋痿，久为白淫症白淫之所自。筋痿者，宗筋也，惟久为淫纵者有之。若妇人则无宗筋，岂其窍道一也？究其所因，似亦不悖，故此数方，与治久浊同法）。谓白物淫如白精之状，不可误作白带，过服热药。又有日夜流津，如清米泔，或如粘胶者，谓之白崩，与白淫大同。多忧思过度所致，诚难治疗，用平补镇心丹；因思伤脾胃者，四七汤下白丸子或归脾汤；痞闷少食者，沉香降气汤；因劳伤肾气，心肾不交者，金锁正元丹、小菟丝子丸、威喜丸。<br />
<br />
　　薛氏<br />
<br />
　　曰：前证若元气下陷，用补中益气汤；脾胃亏损，六君子加升麻柴胡；脾经郁结，归脾加黄柏、山栀；肝经怒火，龙胆泻肝汤；虚则用加味逍遥散（怒火有虚实，实者泻之，故用龙胆，虚者补之，故用逍遥，以逍遥有归、芍养血也），宜与带下参看主治。<br />
<br />
　　一妇人善怒，或小腹痞闷，或寒热往来，或小便频数，时下白淫，药久不愈，面青口苦。予以为积愤而不能发散所致（若论积愤，当用木郁达之之法），用龙胆泻肝汤而愈，用加味逍遥散、八珍汤而安。<br />
<br />
　　[卷之三　赤白带下门] 脉法<br />
<br />
　　脉经<br />
<br />
　　云：妇人带下、六极之病，脉浮则为肠鸣腹满，紧则为腹中痛，数则为阴中痒，痛则生疮，弦则阴中掣痛。妇人带下，脉浮恶寒者不治。（带下不治症）<br />
<br />
　　[卷之三　赤白带下门] 治湿热带下<br />
<br />
　　清白散<br />
<br />
　　治白带。（得丹溪法，然配四物，似与瘦人多火者相宜）当归川芎白芍药（炒）生地黄黄柏（盐水炒）樗根皮（酒炒）贝母（各一钱）干姜（炒黑）甘草（各五分）上锉。加生姜三片，水煎（黄柏清下焦之热，樗皮燥下部之湿，干姜从火，甘草和中，若贝母者，必有所兼症也）。肥白人多湿痰，加白术、半夏；赤带，加酒炒条芩、荆芥；久下，加熟地黄、牡蛎；气虚，加人参、黄；腰腿酸痛，加鹿角胶，或只以二陈汤加苍、白术；如升膀胱之湿，加升麻、柴胡、苍、白术。（非升膀胱之湿，盖气陷之湿也）<br />
<br />
　　解带散<br />
<br />
　　治血气不调，湿热白带，四肢倦怠，五心烦热，痰郁嘈杂。（此大家法）当归身（酒洗）香附子（醋炒，各一钱五分）白芍药（酒炒）白术（土炒，各一钱二分）苍术白茯苓陈皮（去白）牡丹皮（各一钱）川芎玄胡索（各八分）甘草（炙，四分）上锉一剂。加生姜水煎，空心服。<br />
<br />
　　樗皮丸<br />
<br />
　　治赤白带，有湿热者。（以下四方，皆丹溪独造，均以清湿热为主，故用椿皮黄柏，然芍药收肝火，良姜为从治而烧灰之法，独超于诸方，奇哉）芍药（五钱）良姜（三钱，烧灰）黄柏（二钱，俱烧成灰）椿根皮（一两五钱）上为末，粥丸桐子大。每服四五十丸，空心米饮下。<br />
<br />
　　胜湿丸<br />
<br />
　　治赤白带，因湿热胜而下者。<br />
<br />
　　苍术（盐炒）白芍药滑石（炒，各一两）椿根皮（炒，一两）干姜（煨，二钱）地榆（五钱）枳壳（炒）甘草（各三钱）上为末，粥丸桐子大。空心米饮下一百丸。（干姜一方用二两，似误。）（此方加苍术以燥中宫；地榆以温下部；枳壳宽气于上；滑石利湿于下；干姜从而燥湿也，用二两者非）<br />
<br />
　　苍曲樗皮丸<br />
<br />
　　治带下。（主于胃中湿热，故立方如此）椿根皮（二两）芍药（一两半）苍术神曲（炒）麦皮曲（炒）黄柏（炒，各一两）滑石枳壳（各半两）上为末，粥丸桐子大。每服五十丸，空心米饮下。<br />
<br />
　　侧柏樗皮丸<br />
<br />
　　治白带因七情所伤，而脉数者。（以脉数，为用黄连、侧柏，不用苍术，为其燥性多也，烧白芷入阳明，而有涩止之能，白术补中气而有培土之妙，其他不言喻矣）椿根皮（炒，二两）香附子（醋炒）白芍药白术（炒，各一两）侧柏叶（酒蒸）黄连（炒）黄柏（炒，各半两）白芷（烧存性，三钱）上粥丸，桐子大。米饮下七十丸。<br />
<br />
　　按椿根皮性凉而燥湿，热盛者宜之，后一方有黄连、香附、木香，故可治七情所伤。<br />
<br />
　　苦楝丸<br />
<br />
　　治赤白带下甚妙。（下部痛者尤宜）苦楝（碎，酒浸）香（炒，一方大茴香）当归（各等分）上为末，酒和丸，如桐子大。每服三五十丸，空心温酒下。瘀血，加桃仁；血海寒，加桂。如腰腿疼，四物汤四钱加羌活、防风各一钱，煎汤送下。<br />
<br />
　　四神丸<br />
<br />
　　治带下。（此方温燥，非有热所宜）香附（四制，八两）苍术（泔浸，牡蛎粉炒）椿根皮（蜜水炒）砂仁（炒，各二两）上为末，黄米煮饭丸，桐子大。每服五六十丸，空心酒下。<br />
<br />
　　以上诸方俱轻剂。<br />
<br />
　　万安散<br />
<br />
　　治女人赤白带下，或出白物如脂，或有臭浊污水，并神效。（此利气温行之剂，与寒湿相宜）小茴香（炒香）木香（各二钱半）黑牵牛（一两，另取头末）上为细末，以生姜自然汁调二钱，临卧服。取尽恶物为效，未尽间日再服二钱，后以白粥补之。忌热毒物。<br />
<br />
　　大圣万安散<br />
<br />
　　治女人瘕癖气，腹胀胸满，赤白带下，久患血气虚弱，萎黄无力，并休息赤白痢疾，并皆治之，其效不可具述。孕妇不可服，天阴晦不可服。<br />
<br />
　　白术木香胡椒（各二钱半）陈皮（去白）黄桑白皮木通（各五钱）白牵牛（炒，取头末，二两）上为末。每服二钱，用生姜五片，水一钟半，煎至一钟去姜，调药临卧服，须臾又用姜汤或温白汤，饮三五口催之，平明可行三五次，取下恶物及臭污水为度，后以白粥补之。服药不可食晚饭及荤酒等物。（二方皆燥热下气导水之药，惟真寒湿者宜之）<br />
<br />
　　宣明导水丸<br />
<br />
　　治湿热郁于下焦之分，赤白带下不止，燥热烦渴。（清热渗湿导滞，妙在气血两分）大黄黄芩（各二两）牵牛（头末）滑石（各四两）上为末，水丸如桐子大。每服四五十丸，滚水下，随证加减。<br />
<br />
　　以上诸方俱重剂。<br />
<br />
　　[卷之三　赤白带下门] 治湿痰带下<br />
<br />
　　渗湿消痰饮<br />
<br />
　　治湿热痰积，渗入膀胱，（曰渗入下焦则可，曰入膀胱则不可）白带不止。（总治中州之湿，盖中焦清则无湿下流，故带自止，岂有渗入之理）白术苍术（炒）半夏（姜汤泡七次）橘红白茯苓白芷香附（各一钱）甘草（炙，五分）上锉。水煎服。有热，加黄芩；血虚，加芎归；气虚，加参；久不愈，加升麻、柴胡升提之。<br />
<br />
　　苍柏樗皮丸<br />
<br />
　　治肥人白带是湿痰。（此去中焦之湿，清下部之热，亦丹溪方也）苍术黄柏樗根皮南星半夏海石川芎香附干姜（炮，各等分）暑月去干姜加滑石上为末，醋和丸，如桐子大。每服五六十丸，白汤下。<br />
<br />
　　小胃丹<br />
<br />
　　上可取胸膈之痰，下可利肠胃之痰，及湿痰热痰，并治妇人结痰白带。惟胃虚少食者忌用。（是导水之猛剂，古人能用之，今则不能也）甘遂（湿面裹，煨熟。一方面裹，长流水煮，晒干）芫花（好醋拌经宿，瓦器内烧黑不可焦）大戟（长流水煮一时，再用水洗净晒干各半两）黄柏（炒一两）大黄（湿纸裹煨，勿令焦，切，焙干，再以酒润，炒热焙干一两半）上为末，以白术膏丸（白术膏为丸，乃今人所制，有独创之妙，可法），如萝卜子大。临卧津液咽下五七丸，或白汤送下。取膈上湿痰热积，以意消息之，欲利，空心服。一方加木香、槟榔各半两。<br />
<br />
　　补药方<br />
<br />
　　治痰结白带。先以小胃丹，半饥半饱，津液咽下数丸，候郁开，却服此药补之。<br />
<br />
　　白术（二两）黄芩（五钱）红白葵花（二钱五分）白芍药（七钱五分）上为末，蒸饼丸，如桐子大。每服三五十丸，煎四物汤下（此亦丹溪方，乃扶脾胃、养肝阴、清热，而葵花之用，取其倾心向日之意，盖花性阴而用阳，一入气分，一入血分，皆使其从阳升，带自止也）。一方有苍术，无黄芩。<br />
<br />
　　[卷之三　赤白带下门] 治风邪带下<br />
<br />
　　胃风汤<br />
<br />
　　治风邪入于胞门，或中经脉，流传脏腑，带下五色。（此方与十全大补汤，少甘、、熟地，为以其甘缓滞胃生湿，故勿用也。然无风药，而云治风邪入胞欤，名胃风，何也）人参白术茯苓当归川芎芍药肉桂（各等分）上锉。每服八钱，入粟米一撮，水煎服。腹痛，加木香；五积散去麻黄，亦可用。<br />
<br />
　　小柴胡汤<br />
<br />
　　治风邪带下五色。（小柴胡少阳药，其曰治风邪，岂肝胆热而生风耶）柴胡（二钱）黄芩半夏人参甘草（各一钱）上锉。加生姜三片，枣二枚，水煎服。色青属肝，加山栀、防风；色赤属心，加黄连、山栀、当归；色白属肺，用补中益气汤加山栀；色黄属脾，用六君子加山栀、柴胡，不应，用归脾汤；色黑属肾，用六味地黄丸。<br />
<br />
　　苍柏参芎散<br />
<br />
　　治妇人上有头风鼻涕，下有白带。（此又丹溪先生方也）辛夷川芎苍术黄柏南星半夏滑石牡蛎黄芩（酒炒）上水煎，食后服。（以芩、夷、川芎而治头风，以苍、柏、星、半、滑、牡而治带，平正无奇令人可法）<br />
<br />
　　地榆散<br />
<br />
　　治漏下五色，一十二带，（此下部涩剂，然以三两醋煎，自得单方用法，果能治十二，亦一家病也）兼治呕吐下血。<br />
<br />
　　地榆（三两）锉碎。以醋水各半升，煮十余沸，去渣，食前稍热服一合。《本草》注云：地榆主带下十二病，一曰多赤，二曰多白，三曰月水不通，四曰阴蚀，五曰子脏坚，六曰子门，七曰合阴阳患痛，八曰小腹寒痛，九曰子门闭，十曰子宫冷，十一曰梦与鬼交，十二曰五脏五定。<br />
<br />
　　[卷之三　赤白带下门] 治虚损带下<br />
<br />
　　卫生汤<br />
<br />
　　治带下不止，脉微弱腹痛。（以下皆以正气为本，此亦建中法）黄（三两）当归白芍药（炒，各二两）甘草（炙，一两）上为粗末。每服半两，水煎，空心服。一方下苦楝丸三十粒（以腹痛，故兼苦楝丸），虚者加人参一两。<br />
<br />
　　补中益气汤<br />
<br />
　　治劳役过度，饮食不节，损伤脾胃，以致阳气下陷，白带下，久不止。（读东垣先生书，方知立方之旨，读立斋先生书，又知善东垣之方）黄人参白术甘草（炙，各一钱）当归陈皮（各七分）升麻柴胡（各三分）上作一服，水煎服。<br />
<br />
　　六君子汤<br />
<br />
　　治胃虚有痰，饮食减少，中气不和，时时带下。<br />
<br />
　　人参白术白茯苓甘草（炙）陈皮（去白）半夏（汤泡七次，各一钱）上锉一服。加生姜三片，水煎服。（补中汤有升柴，以升下陷之气，此方有茯苓、半夏。以燥中宫之痰）<br />
<br />
　　归脾汤<br />
<br />
　　治思虑过伤心脾，以致健忘怔忡，惊悸不寐，怠惰嗜卧，不思饮食，时常白带不止。（本方补心血以荣脾，补其母也，调肝气以和下，去其贼也，母补贼去则脾气健矣，故曰归脾。昔真人云，补脾不愈当先补心，此方其近之）方见血崩门（劳伤条）<br />
<br />
　　加味八珍汤<br />
<br />
　　治妇人气血两虚，赤白带下。<br />
<br />
　　当归川芎白芍药（酒炒）生地黄人参白术山药（炒）杜仲（酒炒）白茯苓香附（炒，各一钱）甘草（炙，五分）上加乌梅一个，生姜三片，枣一枚，水煎食前温服。肥人，加半夏；瘦人，加黄柏；饱闷，去人参，加砂仁；腹痛，去人参加小茴香、玄胡；冬月，加煨干姜；日久元气下陷，加升麻、柴胡升提之。（为总司者也，其山药、杜仲、乌梅，又补带脉之不足，而加减法亦皆得理，宜法之）<br />
<br />
　　当归泽兰丸<br />
<br />
　　治妇人经脉不调，赤白带下，久无子者。（平而当理，亦可为调经圣药宗之）香附子（用极大子杵去毛一斤，分四分，童便浸四两，酒浸四两，醋浸四两，米泔浸四两，各浸一宿，取出晒干）当归（酒浸）白芍药川芎熟地黄（酒洗）生地黄（各二两）艾叶泽兰叶白术（各一两半）黄芩（一两）上为末，醋糊丸，如赤小豆大。每服六十丸，空心白汤或酒下。<br />
<br />
　　止带丸<br />
<br />
　　（补气调血，强腰益肾，温燥不偏，与气虚白带相宜，乃补塞中正法）当归（酒洗）川芎白术人参山药杜仲（姜汁、酒炒去丝）香附破故纸（酒炒）牡蛎（火）椿根皮（酒炒）续断（各等分）青黛（减半）上为细末，炼蜜丸如桐子大。每服五十丸，空心米汤下。腹痛，加玄胡索、小茴香；肥人，加姜制半夏；瘦人，加酒炒黄柏；冬月，加炮干姜少许；夏月，加黄柏。（加法亦正）<br />

                    <br>
                        <br />
　　严氏当归煎<br />
<br />
　　治赤白带下，腹内疼痛，不欲饮食，日渐羸瘦。<br />
<br />
　　当归（酒浸）赤芍药（炒）白芍药（炒）熟地黄（酒蒸炒）阿胶（炒）续断（酒浸）牡蛎（，各一两）地榆（半两）上为末，醋糊丸，如桐子大。每服五十丸，空心米饮下。（要思何以四物中不用川芎，又以何物而治腹痛，又不欲食，而何为不理脾胃，岂立方者漫言欤？须知用药当求病原，所以为之至治）<br />
<br />
　　苁蓉菟丝丸<br />
<br />
　　治赤白带下。此药不热不寒，得其和平，助阴生子。<br />
<br />
　　肉苁蓉（酒浸）菟丝子（酒蒸）覆盆子蛇床子（各一两二钱）当归（酒洗）白芍药（炒）川芎（各一两）牡蛎（火）乌贼骨（各八钱）五味子防风（各六钱）黄芩（五钱）艾叶（三钱）上为末，炼蜜丸，桐子大。每服三四十丸，盐汤下，早晚各进一服。（苁蓉、菟丝、覆盆、蛇床、五味、艾叶，是温补下元之药；牡蛎、乌贼，燥湿治带；防风升肝气以胜湿；黄芩清内热以除湿；归、芍、川芎，调血脉以滋荣，惟下虚者宜之。要知古人之方，自有独解，不然何以男子药而补妇人）<br />
<br />
　　补宫丸<br />
<br />
　　治妇人诸虚不足，久不妊娠，骨热形瘦，崩中带下，并宜治之。<br />
<br />
　　鹿角霜白芍药白术山药香白芷白茯苓白薇牡蛎（）乌贼鱼骨（各等分）上为末，面糊丸，如桐子大。每服五十丸，空心米饮汤下。（此方以鹿霜、白芍补血；以山药、术、苓补气；以芷、薇而治崩中淋露；以牡、贼而燥湿治带，此又别是一种意见。然不用芎、归、地黄者，虑血药湿润也。变局如此，可不因事制宜）<br />
<br />
　　丹溪方<br />
<br />
　　治白带属真阴虚者。<br />
<br />
　　龟板（炙）枳子（各二两）黄柏（炒，一两）香附子山茱萸苦参樗皮贝母（各半两）白芍药（七钱半）干姜（炒，二钱半）上为末，酒糊丸，如桐子大。每服五十丸，空心米饮下。（丹溪治带，主于热生湿。其意以肾主闭藏，而下焦者，肝肾主之，然湿从中焦生，故其方如此，宜考本草而熟思之，应变无穷，可为执方者一洗尘）<br />
<br />
　　千金方<br />
<br />
　　治带下脉数者，阴虚有热也。<br />
<br />
　　枸杞根（一斤）生地黄（五两，一方五斤）上二味，以水一斗，煮取五升，分三服。<br />
<br />
　　上二方补肾水，真阴虚者宜之。<br />
<br />
　　补真固经汤<br />
<br />
　　一妇白带漏久，服诸药不效，诊得心胞尺脉极微，其白带流而不止，《脉诀》云：崩中日久为白带，漏下多时骨水枯。言崩中者，始病血崩不已，久下则血少，复亡其阳，故白滑之物，下流不止。是本经血海将枯，津液俱亡，枯干不能滋养筋骨，以本经行经药为引用为使；以大辛甘油腻之药，润其枯燥而滋益津液；以大辛热之气味，补其阳道，生其血脉；以苦寒之药，泄其肺而救其上热；伤气，以人参补之，以微苦温之药，佐而益元气，名曰补真固经汤。<br />
<br />
　　人参干姜（各一钱）生黄芩（另锉）郁李仁（去皮尖研）柴胡甘草（炙，各一钱）橘皮（不去白，五分）白葵花（十六朵，去萼）上除黄芩外，以水三大盏，煎至一盏七分，再入黄芩同煎，至一盏，去滓，空心热服，候少时，以早膳压之。（凡东垣立方，必原脉原证原药，然后沉思审处，且又引前言为证，故治病多效。今不能然，何怪乎病之不瘳也？此方以用参、姜益阳，李仁葵花润燥；柴胡升清气于下；陈皮和胃气于中；生芩后煎，妙其清凉不滞也。非深思者，不能主此方。名曰补真，盖以真气为主耳！服法亦妙，不可不知）<br />
<br />
　　助阳汤<br />
<br />
　　治白带下，阴户中痛，控心而急痛，身黄皮缓，身重如山，阴中如冰。（一名升阳燥湿汤。）柴胡（一钱二分）良姜（二钱）防风郁李仁干姜甘草（各一钱）白葵花（七朵）陈皮生黄芩（各五分）上锉散。只作一服，水二盏，煎至一盏，食前热服。（此治重在阴中如冰，痛控于心，故用良姜为君，干姜为佐，不用参、术者，痛无补也。柴、防足以胜湿升阳；葵、李可以润枯湿燥；甘、陈和中；生芩凉气分之热。能与前方参之，自有见解）上二方，用葵花、郁李仁之滑以润燥，盖枯涸滞着者宜之。<br />
<br />
　　[卷之三　赤白带下门] 治虚寒带下<br />
<br />
　　元戎四物汤<br />
<br />
　　治妇人赤白带下，脉沉微腹痛，或阴中痛。<br />
<br />
　　四物汤（四钱）桂附子（炮，各五分）上锉。水煎，食前服。（前方中多以气分药内加温燥之味，此又以血药中加桂、附，要知不同之故，在脉症上探讨。盖人之病，有气血之殊，故立方之师，亦因事制宜也）一方四物加香、桂。<br />
<br />
　　玉仙散<br />
<br />
　　治赤白带下。<br />
<br />
　　干姜（焙黄）白芍（炒）香附（炒焦，各一两）生甘草（五钱）上为细末。每服三钱，用水白酒调下。（干姜用一两。是大剂大法，后方止用四分之一，又相径庭矣，均宜法之）一方只用白芍酒炒二两，干姜炮半两，为细末，米饮调下二钱。<br />
<br />
　　玄胡苦楝汤<br />
<br />
　　治脐下冷，撮痛，阴冷大寒，白带下。<br />
<br />
　　玄胡索苦楝子（各二分）黄柏（一分）附子肉桂（各三分）甘草（炙，五分）熟地黄（一钱）上作一服，水煎，食前温服。（玄胡、苦楝以治痛，肉桂、附子以温寒，熟地治脐下之虚，黄柏从其性之所喜）<br />
<br />
　　桂附汤<br />
<br />
　　治白带腥臭，多悲不乐，大寒。<br />
<br />
　　肉桂（一钱）附子（三钱）黄柏知母（各五分）上作一服，水煎，食远热服。如少食常饱，有时似腹胀，加白芍药半钱。如不思饮食，加五味子二十个（多悲不乐者，阴晦之象也。故宜桂、附以助阳，阳和则不悲而有乐矣！少以知、柏为从治者，恐桂附上也，亦用热远热之意。少食似腹胀，何以加白芍，不思饮食，何以加五味？思之）。如烦恼，面上麻木如虫行，乃胃中元气极虚，加黄一钱，人参七分，甘草二分，升麻五分。此补阳气极虚，用黄柏等为引用，又升降阴阳药也。<br />
<br />
　　当归附子汤<br />
<br />
　　治脐下冷痛，赤白带下。<br />
<br />
　　当归（二钱）良姜干姜附子（各一钱）柴胡（七分）升麻蝎梢（各五分）甘草（炙，六分）炒黄盐（三分）黄柏（少许）上为粗末，每服五钱，水煎温服，为丸亦得（良姜、干姜，大治脐下冷痛；盐柏引之就下；蝎梢直至痛所；升、柴引左右清气上升；盐柏引诸浊阴下降）。东垣回阳丹注云：必用炒黄盐，无则不效，盖寒疝之要药也。<br />
<br />
　　酒煮当归丸<br />
<br />
　　治疝，白带下注，香港脚，腰以下如在冰雪中，居火炕以浓衣重盖犹冷，小便不止，与白带长流而不禁固，肌肉消瘦，面白目青，目无所见，身重如山，行步欹侧，腿膝枯细，大便闭结，心下痞闷，懊，饮食不下，面垢背寒，小便遗而不知。此上中下三阳真气俱竭，故哕呕不止，胃寒之极也。其脉沉紧而涩，按之空虚。若脉洪大而涩，按之无力，犹为中寒之证，况按之空虚者乎？按之不鼓，是为阴寒之极也；其空虚，乃气血俱虚之极也。（带脉为病，男子七疝，女子瘕聚，此以疝在女子岂与男子同欤？尝闻女子形如茄，突出阴户是亦疝也，故云然。诸症皆寒，独便闭心下痞，懊似热。凡紧脉不拘浮沉均以为寒，按之不鼓，无问大小，皆以为虚。诊者当须识此。既曰血气俱虚，而本方中曾无一味气药，而血药又止一味当归，岂真阳已竭，即甘温之味，亦未易为力也，芍、地能滞阳气，故亦不用）当归（一两）香（半两）黑附子（炮去皮脐）良姜（各七钱）上四味，锉如麻豆大，以好酒一升半同煎，煮至酒尽为度，炭火焙干，同为细末，入下药：炒黄盐丁香（各半两）全蝎（三钱）柴胡（二钱）升麻根木香（各一钱）苦楝子甘草（炙，各五分）玄胡索（四钱）上同为细末，酒煮，面糊丸，如桐子大。每服二十丸，空心宿食消尽，淡醋汤下。忌油腻冷物酒面。（妙在前四味用酒煮，又以酒糊丸者，峻补其下，使真阳之气，生于九渊，上于九天也。其后九种，或引之于降，或佐之于升，有开结透关之妙。非精识病源，究心药石者，不能到也！然其力量博大，非善用者不敢）<br />
<br />
　　暖宫妙应丸<br />
<br />
　　治妇人赤白带下，及子宫虚冷无子者。<br />
<br />
　　当归川芎白芍药熟地黄艾叶茯苓龙骨牡丹皮赤石脂牡蛎（各等分）上为末，面糊丸，如桐子大。每服五十丸，空心艾醋汤下。（此方以四物合成剂，又以艾叶暖其下，茯苓渗其湿，牡丹清其瘀，宜乎子宫温而怀妊矣）<br />
<br />
　　鹤顶丸<br />
<br />
　　治带下之证有三，（此三十六疾）未嫁之女，月经初下，止而即得，或浴之以冷水，或热而扇，或当风，此室女病带下之由；有嫁之妇，阴阳过多，即伤胞络，风邪乘虚而入，胞经触冷，遂成秽液，与血水相连而下；产后带下，由亡血失气，伤动胞络，门开而外风袭，肌体虚而冷风入，冷风与热气相连，故成液而下，冷则多白，热则多赤，冷热相交，赤白俱下。<br />
<br />
　　当归（七钱半，酒浸）附子（炮，去皮，半两）龙骨（盐泥包）吴茱萸（汤泡，去涎）赤石脂（火，醋淬）干姜（炮，各两半）牡蛎（一两二钱，盐泥包）艾叶（一两，以醋半盏煮干）上为细末，研匀，醋糊和丸，如桐子大，以赤石脂为衣。每服五十丸，空心用艾叶、食盐、乌梅煎汤下。（此大热之剂，非真寒者不可服）<br />
<br />
　　白蔹丸<br />
<br />
　　治室女冲任虚寒，带下纯白。（女子二七而天癸至，正当气旺之年，岂可轻用温热之剂，独以纯白二字推之，便得虚寒之真，故可用鹿茸耳）鹿茸（酒蒸，焙，二两）白蔹狗脊（燎去毛制，各一两）上为细末，艾煎醋汁打糊丸，如桐子大。每服五十丸，空心温酒下。<br />
<br />
　　神仙聚宝丹<br />
<br />
　　（一名琥珀朱砂丸）治妇人血海虚寒，外乘风冷，搏结不散，积聚成块（经曰：气有是动，血为所生病。据此所言，病先由血海虚寒，故气不能温，又为风冷外乘，故致血结不能散，非温行不可，故此方乃于血中行气，气中行血，所谓气行血流，自无病也）。或成坚癖，及血气攻注，腹胁疼痛，小便急胀，或虚鸣，呕吐涎沫，头旋眼花，腿膝重痛，面色萎黄，肢体浮肿，月候欲行，先若重病，或多或少，带下赤白，崩漏不止，惊怖健忘，小便频数或白，时见虚热盗汗，羸瘦。此药不问胎前、产后、室女，并皆治之，常服安心去邪，逐败血，养新血，令有子。<br />
<br />
　　当归木香琥珀没药（各一两）滴乳香（二钱半）麝香辰砂（各一钱）上各另研为细末，合一处研匀，水丸如龙眼核大。每用一丸，温酒磨下，不拘时。胎息不顺，腹内疼痛，一切产难，酒童便磨下。产后血晕，败血奔心，口噤舌强，或恶露未尽，发渴面浮，煎乌梅汤，和童便磨下。室女月候不调，温酒磨下半丸。产后血气不调，童便磨下。<br />
<br />
　　茱萸浴汤<br />
<br />
　　治下焦虚冷，脐腹疼痛，带下五色，月水崩漏，淋沥不断。<br />
<br />
　　吴茱萸（汤泡）杜仲（炒去丝）蛇床子五味子丁皮（各一两）木香丁香（各半两）上锉，如麻豆大。每用半两，以生绢袋盛，水三大碗，煎数沸，乘热熏下部，通手淋浴，早晚二次熏洗。（此茱萸汤至下四方，皆外治法，于上热下寒，难服温补之药者宜之，盖以人功挽回造化，今罕知此。<br />
<br />
　　亦有病者不能言，医者无以应，徒自待毙而已）<br />
<br />
　　坐药龙盐膏<br />
<br />
　　治带下。<br />
<br />
　　玄胡索（五钱）浓朴（三钱）当归茴香炒黄盐酒防己肉桂红豆龙骨（各二钱）川乌头（炮）丁香木香（各一钱半）良姜木通（各一钱）全蝎（五枚）枯矾（五分）上为末，炼蜜丸，如弹子大。绵裹留丝在外，纳阴户内。<br />
<br />
　　胜阴丹<br />
<br />
　　为上药力小，再加三钱，内加行性热药。<br />
<br />
　　羌活柴胡（各二钱）大蒜（一钱）破故纸（与蒜同焙，一钱）三柰子川乌头大椒（各五分）甘松（三分）升麻枯白矾（各二分）全蝎（二个）麝香（少许）上为细末。同前法制用。<br />
<br />
　　回阳丹<br />
<br />
　　（此东垣先生方）全蝎升麻甘松（各二分）草乌头羌活（各三分）大椒三柰子荜茇枯矾（各五分）大蒜破故纸（各二钱）水蛭（三条炒焦，二钱）川乌头柴胡（各七分）虻虫（三个，去翅足，炒）炒黄盐（一钱，必用之药，去之则不效）上为细末，根据前制如指尖大。用绵裹，纳阴户中，觉脐下暖为效。<br />
<br />
　　如圣丹<br />
<br />
　　治妇人经脉不调，赤白带下。<br />
<br />
　　枯矾（四两）蛇床子（二两）上为末，醋为丸，如弹子大，用胭脂为衣。绵裹放阴户中，定坐半日，热极再换。大抵月水不通，赤白带下，多因子宫不洁，服药难效，下取易痊，且速效而不伤脏气也。一方用枯矾、川乌各等分，炼蜜丸，如弹子大，绵裹纳阴户中，治带下绝产。<br />
<br />
　　[卷之三　赤白带下门] 治带下滑脱<br />
<br />
　　侧柏地榆汤<br />
<br />
　　治赤白带下，以致不能成孕。<br />
<br />
　　黄侧柏叶地榆乌贼鱼骨白僵蚕牡蛎（用盐泥固济，火煨透去泥研，各一钱）白芷肉苁蓉（酒浸）蛇床子（各一钱二分）上锉。加生姜三片，水煎，半饥时服。（主闭藏者肾，若滑脱者，肾气不固也。牡蛎咸寒而益肾；蛇床辛温而壮气；其清而燥涩者，则柏叶、地榆、乌贼；其温而补气者，则黄、苁蓉；若白芷行阳明于血海，僵蚕散结气以消痰）<br />
<br />
　　白芷散<br />
<br />
　　治赤白带下。<br />
<br />
　　白芷（二两）海螵蛸（二个，）胎发（一团，）上为细末。空心温酒调下二钱。（螵蛸涩气，胎发涩血，白芷行阳明之气而散湿，以助温升之用）<br />
<br />
　　伏龙肝散<br />
<br />
　　治赤白带下，久患不瘥，悴乏力，六脉微濡。<br />
<br />
　　棕榈（不拘多少，烧烂，急以盆盖，荫冷存性）伏龙肝（于灶直下取赤土，炒令烟尽）屋梁上悬尘（炒令烟尽，去火毒）上各等分研匀，入龙脑麝香各少许。每服三钱，温酒或淡醋汤下，患十年者，半月可安。（火土之性而生燥，燥则足以培土。梁上尘得土气之飞扬而上升，升则土气不陷而湿不生；棕榈为止涩之用；脑、麝少入，取其能散，然于久病成悴之人，恐非补剂不可）<br />

                    <br>
                        <br />
　　马蹄丸<br />
<br />
　　治白带不绝。<br />
<br />
　　白马蹄禹余粮（各四两）龙骨（三两）乌贼鱼骨白僵蚕赤石脂（各二两）上为细末，炼蜜丸如桐子大。每服十丸，空心酒下。不止，加至三十丸。（马蹄得干金在下之健体而入肝，僵蚕得燥金之刚气而制木；余粮、赤石脂以固血之脱；龙骨、乌贼以固气之脱。盖肝主疏泄而藏血，疏泄者气脱，气脱则血不藏，以金平之，而健其升，以血涩之，而固其气，宜其为治漏之要药也）<br />
<br />
　　固真丸<br />
<br />
　　治白带大下不止，脐腹疼痛，其寒扪之如冰，阴中亦然，目中溜火上壅，视物无所见，齿皆恶热饮痛，须得黄连末擦之，其痛乃止，惟喜干食，大恶汤饮。<br />
<br />
　　此病皆寒湿乘其胞内，故喜干而恶湿；肝经阴火上溢走于标，故上壅而目中溜火；肾水侵肝而上溢，故目中无所见；齿恶热饮者，是少阳阳明经中伏火也。当大泻寒湿，以丸药治之。故曰寒在下焦，治主宜缓，大忌汤散。以酒制白石脂、白龙骨，以枯其湿，以炮干姜大辛热泻寒水，以黄柏之大寒为因用，又为向导；故云：古者虽有重罪，不绝人之后。又为之伏其所主，先其所因之意。又泻齿中恶热饮也，以柴胡为本经之使，以芍药半钱导之，恐辛热之药太甚，损其肝经，故微泻之；以当归身之辛温，大和其血脉，用药之法备矣。<br />
<br />
　　白石脂（烧赤水飞，研细焙干）柴胡（各一钱）白龙骨（二钱酒煮晒干，水飞为末）当归（酒洗，三钱）干姜（炮，四钱）黄柏（酒洗）白芍药（各五分）上为细末，水煮稀糊为丸，如鸡头大。每服三十丸，空心宿食消尽，煎白沸汤放温送下，无令胃中停住，待少时，以早膳压之，是不令热药犯胃。忌生冷硬物，与酒湿面。（服药有法亦有期，读此又得一种经纬）<br />
<br />
　　一方<br />
<br />
　　治赤白带下，不问远年近日，并皆治之。<br />
<br />
　　龙骨（半两）舶上硫黄（三钱）上为细末。每服半钱，空心无灰酒下。（大温下元之寒湿，惟久病虚寒者宜之，若为丸服之更佳，恐其僭上也）<br />
<br />
　　茅花散<br />
<br />
　　治妇人血崩不止，赤白带下。（此方自是血崩药，当入血崩证）茅花（一握）棕榈皮（三寸）嫩荷叶（三张）甘草节（二寸）上为细末。空心酒调半匙服。<br />
<br />
　　双白丸<br />
<br />
　　治白带如神。（燥湿渗湿）锻石（一两）白茯苓（二两）上为末，水丸如桐子大。每服三十丸，空心白水下。<br />
<br />
　　白附子丸<br />
<br />
　　有妇经年崩漏不止，诸药不效，脉濡微，此与前伏龙肝散兼服愈。<br />
<br />
　　白附子（四两）附子（二两）黄狗骨头（四两，烧灰）（妙在狗骨头灰，盖有温涩之能耳）上为细末，粥丸如桐子大。每服三十丸。<br />
<br />
　　地榆膏<br />
<br />
　　治赤白带下骨立者。（此涩血凉剂，湿热胜而滑脱者宜之。）地榆（一斤）用水三升，煎至一半，去渣，再煎如稠饧，绞净，空心服三合，日二服。<br />
<br />
　　[卷之三　赤白带下门] 治白浊白淫<br />
<br />
　　加味四七汤<br />
<br />
　　治妇女小便不顺，甚者阴户疼痛。<br />
<br />
　　半夏（汤洗七次，一两）浓朴（姜汁制）赤茯苓香附子（炒，各半两）紫苏甘草（各二钱）上咀。分四帖，每服水二钟，姜三片，煎至八分，去滓，加琥珀末一钱，调服。<br />
<br />
　　然以半夏为君，则知内外二因，皆能令气郁而生湿生痰也，香附治内，紫苏治外，其余又兼内外，以佐其成功，然不有琥珀为之通窍燥湿，则亦不能为效也）<br />
<br />
　　锁精丸<br />
<br />
　　治小便白浊，或白带淋沥。<br />
<br />
　　破故纸（炒）青盐白茯苓五味子上为末，酒糊丸，如梧桐子大。空心盐汤或酒下三十丸。<br />
<br />
　　固精丸<br />
<br />
　　治下虚胞寒，小便白浊，或如泔，或如凝脂，或小便无度，腰重等证。<br />
<br />
　　牡蛎（粉）桑螵蛸（酒炙）龙骨白石脂白茯苓五味子菟丝子（酒蒸焙）韭子（炒，各等分）上为末，酒糊丸，桐子大。每服七十丸，空心盐汤下。（夫坎者水也，肾主之，而坎中之一阳，乃肾中之真气，气固则水旺，水旺则气温。气温则下元暖而先天不虚。若白浊久而如泔如脂，或小便无度，皆气脱也。气脱则下焦无火，而水不温矣，安得水升而火降哉？此方能固脱温气，敛藏真火，诚治虚寒要药。于男子亦宜用）<br />
<br />
　　内金鹿茸丸<br />
<br />
　　治妇人劳伤血脉，胞络受寒，小便白浊，日夜无度，脐腹疼痛，腰膝无力。<br />
<br />
　　鹿茸黄鸡内金肉苁蓉五味子龙骨牡蛎远志肉桑螵蛸附子（各等分）上为末，炼蜜丸，如桐子大。每服五十丸，食前温酒或米饮任下。（按鹿茸、苁蓉、黄、附子，有益精、益气、温肾之功；内金、牡蛎、螵蛸、龙骨有固涩禁便之用；五味、远志，生津液而入肾，以补正气，其为补下无疑。男女俱可服）<br />
<br />
　　金锁正元丹<br />
<br />
　　治真气不足，吸吸短气，四肢倦怠，脚膝酸软，目暗耳鸣，遗精盗汗，及妇人白浊白淫等证。<br />
<br />
　　肉苁蓉（洗焙）紫巴戟（去心）葫芦巴（炒，各一斤）补骨脂（酒浸炒，十两）五倍子（半斤）茯苓（去皮，六两）朱砂（三两，另研）龙骨（二两）上为末，入药研令匀，酒和丸，如桐子大。每服二十丸，空心温酒或盐汤任下。（肉苁蓉男得之而助阳，女得之而孕育；巴戟补髓添精；葫芦巴治虚冷；补骨脂起阳衰；五倍子燥阴湿；茯苓阳中之阴；朱砂镇心之主，寓降火升水之妙；龙骨固脱，故为下元真气不足者所服也）<br />
<br />
　　威喜丸<br />
<br />
　　治丈夫元阳虚惫，精气不固，余沥常流，小便浊，梦寐频泄，及妇人血海久冷，白带白浊白淫，下部常湿，小便如米泔，或无子息。<br />
<br />
　　黄蜡（四两）白茯苓（去皮，四两作块，用猪苓二钱半，同于瓷器内煮二十余沸，出日干，不用猪苓）上以茯苓为末，熔黄蜡杵为丸，如弹子大。空心细嚼，满口生津，徐徐咽服，以小便清为度。忌米醋，只吃糠醋，尤忌使性气。（味之淡者，莫过于蜡，而淡之渗者，莫过于茯苓，盖淡者天之阴，天气降则水生，水生则火有制，而又以猪苓煮茯苓者，欲其渗之速，以蜡为丸者，欲其降之深也，亦忌使性之句，戒助肝气也）<br />
<br />
　　乌金散<br />
<br />
　　治身热口燥气块筑痛，下黄水如葵汁。<br />
<br />
　　百草霜（炒）紫金皮（米泔浸煮，炒黄）粉草（炙，各等分）上为末。每服二钱，艾汤或醋汤，空心调下。心嘈，猪血入盐酒下。白带，用鲤鱼一尾，去肠不去鳞，将油发一团，入鱼肚内，黄泥固济，炭火内存性，去泥，研鱼为末，每用一钱，以陈酒调，同前药服。（紫金皮通血中之气而散血，百草霜止葵汁之水而除黄，气通血行，块痛自止，妙在甘草等分，不然何以能治身热口燥也）<br />
<br />
　　一方<br />
<br />
　　治妇人久积虚寒，小便白浊，滑数不禁。<br />
<br />
　　鹿茸屑（炒黄）为细末。每服二钱，空心温酒调服。（此方简切，久服弥佳）<br />
<br />
　　卷之四 虚劳门<br />
<br />
　　[卷之四　虚劳门] 论妇女虚劳与男子不同<br />
<br />
　　准绳<br />
<br />
　　云：劳倦所伤，用补中益气汤调治（补中益气，是治劳倦内伤之剂，乃初治法，非久病劳瘵骨蒸所宜）。乃暴病也，失治而有发热潮热，盗汗咳嗽，诸证出焉，谓之虚劳。又复失治，而有皮聚毛落，饮食不为肌肤，骨髓中热，经闭不行，诸证出焉，谓之瘵骨蒸热。至于传尸之疾，别自一种，其源不起于劳欲，其流或至于灭门。余于杂病首册，则既条分而备列矣。然男以精为主，女以血为主，其致病既殊，其施治亦异，故应别着方法（精血虽殊，而虚劳形症不远，治亦不异，宜与杂症参看）。而陈氏《良方》，分劳瘵、骨蒸劳、血风劳、气虚劳、风劳、冷劳、热劳、客热等门，未免惑乱，后人靡所适从，今厘正如左，医者更参杂病虚劳传尸劳二门而用之，则无道少之患矣。（按血风劳者，肝血虚而风热成劳也；风劳、冷劳，因虚乘袭，日久变成劳热。气虚者，气不足。热劳者，血不足至骨蒸劳瘵，大都难治矣）<br />
<br />
　　[卷之四　虚劳门] 论初病大法<br />
<br />
　　保命集<br />
<br />
　　云：治妇人虚劳，《局方》中谓首尾六合，如大圣散、熟地黄丸，是治无热虚劳也；中道药，牡丹煎丸，空心食前，人参荆芥散，临卧食后，是治有热虚也。<br />
<br />
　　戴氏<br />
<br />
　　曰：有病后血虚者，有本体血虚者，其人往来寒热，或五心发热，言语无力，面色萎黄，头目昏晕，变生诸疾。芎归汤加羊肉少许，或十全大补汤、四物汤、养荣汤服之，血虚而气旺者，宜抑气汤，即香附末。<br />
<br />
　　[卷之四　虚劳门] 论无热虚劳<br />
<br />
　　（无热虚劳，乃阳虚症，其病自上而下，损之脉也，法宜温补，惟东垣、元礼、立斋先生，独得其治，宜宗之。气虚易补，宜早为妙，不比有热虚劳之难疗理也）<br />
<br />
　　大全<br />
<br />
　　云：妇人冷劳，属血气不足，脏腑虚寒，以致脐下冷痛，手足时寒，月经失常，饮食不消，或时呕吐，恶寒发热，骨节酸疼，肌肤羸瘦，面色萎黄也。<br />
<br />
　　薛氏<br />
<br />
　　曰：前证有内外真寒，有内外真热，有内真热而外假寒，有内真寒而外假热者。若饮食难化，大便不实，肠鸣腹痛，饮食畏寒，手足逆冷，面黄呕吐，畏见风寒，此内外真寒之证也，宜用附子理中汤以回阳，八味地黄丸以壮火若饮食如常，大便坚实，胸腹痞胀，饮食喜冷，手足烦热，面赤呕吐，不畏风寒，此内外真热之证也（有热无热，可以占气血虚实矣。<br />
<br />
　　立斋证治方法，可补前论不足），宜用黄连解毒汤以消阳，六味地黄丸以壮水。若饮食如常，大便坚实，胸腹痞胀，饮食喜寒，手足逆冷，面黄呕吐，畏见风寒，此内真热而外假寒也，亦用解毒汤、六味丸。若饮食少思，大便不实，吞酸嗳气，胸腹痞满，手足逆冷，面赤呕吐，畏见风寒，此内真寒而外假热也，亦用附子理中汤与八味丸，当求其属而治之。经曰：益火之源，以消阴翳，壮水之主，以制阳光。使不知真水火之不足，泛以寒热药治之，则旧疾未去，新病复生矣。夫所谓属者，犹主也，谓心肾也，求其属也者，言水火不足而求之于心肾也，火之源者，阳气之根，即心是也，水之主者，阴气之根，即肾是也，非谓火为心源为肝，水为肾主为肺也。<br />
<br />
　　一妇食少作呕，口吐痰涎，面黄腹痛，月经不调，手足逆冷，此内外俱寒之证（以内外俱寒而不用附子、理中，何也），以六君加香附、木香，治之而愈。<br />
<br />
　　一妇忽呕吐酸水，内热作渴，饮食不进，惟喜冷水，面色青赤，投之以药，入口即吐，此内外真热之症，积十余日，以黄连一味，煎汤饮之，徐加白术、茯苓，仍加陈皮、当归、炙草，至月余，始进米饮稀粥，调理而愈。（以内外真热，不用三黄解毒，而以一味黄连者，泻火之源也，其余加白术等药者，抑恐苦寒伤胃耳）一妇内热作渴，大便秘结，畏恶风寒，手足逆冷，此内真热而外假寒，先用黄连解毒汤，后用六味丸而愈。（有热渴、便秘二症，故虽逆冷，亦是假寒。然亦有可下者，后用六味丸，求其属也。然须以脉有力无力分虚实）一妇初患痰喘热渴，医以降火散气治之，肌日削而气日索，延至甲辰，木旺痰盛，身热口腐，腹胀神昏，绝食几死，此虚热无火，投以壮火生土之剂，随服随效。越数岁，夏初，坐则头坠，不能起视，卧则背冷，觉风透体，烦热晕眩，咳呕痰涌，手足麻冷，此内真寒而外假热之证也，遂以大补姜附之剂投之，不三四服而大势已平，仍以前药加减而愈。（此得热因寒用之法从之）韩懋治其嫂年三十余（此案系重出，然不删去者，存之以备遗亡也），十八胎，九八夭，会家难作，惊忧过甚，遂昏昏不省人事，口唇舌皆疮，或至封喉，下部虚脱，白带如注，如此四十余日，或时少苏，至欲自缢，悲不能堪，医或投凉剂解其上，则下部疾愈甚，或投热剂，及以汤药熏蒸其下，则热晕欲绝，此亡阳证也（明是上实下虚，得热因寒用），急以盐煮大附子九钱为君，制以薄荷、防风，佐以芎、归、姜、桂之属，水煎，入井水冷与之，未尽剂，鼾睡通宵，觉即能识人。或曰：此何谓也？曰：方书有之，假对假，真对真尔，上乃假热，故以假冷之药从之，下乃真冷，故以真热之药反之，斯上下和而病解矣，继以女金丹。错综以三二方，不但去其疾，且调治元气，无何连生二子。<br />
<br />
　　以上论及治验，有无当于虚劳者，而实治寒与热变通之大法尔，不可不察也。<br />
<br />
　　[卷之四　虚劳门] 论有热虚劳<br />
<br />
　　此属阴虚，乃自下而上，至脉之病也，宜以丹溪、节斋、古庵诸公之方参用，然阴虚难治，以血生于气，先无形而后有形也。且滋阴之剂，有害脾胃，脾伤则气损，气损则血无以生，气盛则火有所助，诚难调治，惟审胃气有无以决治，则此为良法耳。<br />
<br />
　　大全<br />
<br />
　　云：妇人热劳，由心肺壅热，伤于气血，以致心神烦躁，颊赤头疼，眼涩唇干，口舌生疮，神思昏倦，四肢壮热，饮食无味，肢体酸疼，心忪盗汗，肌肤日瘦，或寒热往来，当审其所因，调补气血，其病自愈矣。<br />
<br />
　　薛氏<br />
<br />
　　曰：热劳乃壮火食气（壮火食气是言实火，非同劳热之火可补），虚火煎熬真阴之所致也。王太仆云：如大寒而甚，热之不热，是无火也（太仆所论，乃真水真火，此根有生中来，故当求属，以衰之），热来复去，昼见夜伏，夜发昼止，是无火也，当治其心。如大热而甚，寒之不寒，是无水也；热动复止，倏忽往来，时动时止，是无水也，当助其肾。心盛则生热，肾盛则生寒，肾虚则寒动于中，心虚则热收于内。窃谓（窃谓以下诸症，或肝或脾或肺，而心肾者甚少，总以分气分血主治，却与求属之意不同）前证（此下二十节，分经症虚实定方，确有见解），若肝脾血虚，用四物参术；肝脾郁怒，小柴胡合四物汤；脾胃气虚，补中益气汤；肝脾血虚，加味逍遥散；肝经风热，加味小柴胡汤；心经血虚，天王补心丹；肺经气虚，人参补肺汤；肝经血虚，加味四物汤；大抵午前热属气分，用清心莲子饮（方见杂病赤白浊）；午后热属血分，用四物汤参、术、牡丹皮；热从左边起，肝火也，实则四物汤龙胆、山栀，虚则四物、参、术、黄；热从脐下起，阴火也，四物、参、术、黄柏、知母酒拌炒黑、五味子、麦门冬、肉桂，如不应，急用加减八味丸；不时而热，或无定处，或从脚心起，此无根虚火也，用加减八味丸，及十全大补汤，加麦冬、五味主之。<br />

                    </div></div><hr><script charset='utf-8' src='../js/footer.js'></script></body></html>