<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法疡医大全' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>疡医大全</center></div><div class='fo'><center>经文出处:来自殆知阁</center><br/><br>
                        疡医大全 清 顾世澄<br />
　　<br />
　　<br />
　　汪序<br />
　　昔苏文忠公云：药虽进于医手，方多传于古人。粤自轩岐而降，代有传人，博览群书，方称国手。或谓望而知其病者，谓之神；闻而知之者，谓之圣；问而知之者，谓之工。至于诊脉浅深，呼吸至数，而后能疗治者，得巧之道焉。夫如是则临证施治，宣通补泻，岂徒按古人成方，遂可毕乃事哉！故神明变化，运用之妙，存乎一心，而规矩准绳，则又不能舍方书而私心自用也。<br />
　　顾君练江，鸠江儒士，三世业医。今侨居广陵四十余年，丹荔青芝，起颠连而跻仁寿者，指不胜屈。因念张、刘、朱、李诸书，以及时贤立论著述，咸于内证阐发无遗，而外科亦间施治有方，终未能得窥全豹。不惮岁月，殚精竭神，搜括古今确论，都成一集，名曰《疡医大全》。下问于余，余披阅数过，深叹顾君之学问渊深，而用心良浓也。<br />
　　夫世之庸工，不明脏腑，不按经络，临证制方，灭裂古人之成法，而私心自用，则于外科为尤甚。及偶得一经验之方，辄珍为己有，秘不示人。殊不知古圣贤创设成规，笔之于书，原示后人以规范，徒以秘而不宣者，煽巧矜能，自诩为专家独步，何见之小耶！顾君则不然，首述《内经》，次详脉络，以及分门别类，无一非先哲名言；珍方秘旨，悉皆胪载，其底蕴渊深，亦从可知矣。夫良医之后，必有达人。顾君是书一出，将与杏林橘井媲美争光。吾愿世之习是科者，咸奉一册以为标准，则于古人施济之意，庶几得之。<br />
　　余不敏，乐援笔而为之序云。<br />
　　<br />
　　乾隆癸巳仲冬长至前三日新安健堂汪立德撰<br />
　　<br />
　　<br />
　　自序<br />
　　澄生逢尧舜之世，身为太平之民，每念圣天子宵旰勤劳，唯恐四海乃民有纤芥之苦，御极之始，即下诏征方，汇辑《御纂医宗金鉴》，颁发中外，使穹乡僻壤，凡有疾痛，皆得检方施治，沉 立起。而各省上宪，又复仰体圣慈，每岁自捐清俸，开设药局以济贫病，其爱民如子，可谓至周极备矣。<br />
　　澄本一介布衣，赋性迂拙，圣贤之书读而未竟，业医自赡，碌碌无闻。因思身体发肤，受之父母，安居乐业，悉出皇仁，而君父之恩无由报称，是以诊视之暇，不惮精神劳瘁，搜括古今名医确论，首标《内经》义旨，宣明脉法元微，详分经络穴道，汇集内景证形，上自巅顶，下至涌泉。凡涉外证者，绘图立说，按证立方，诸如汤火刀伤，刑杖跌仆，兽伤虫咬，误吞药石毒物，五绝解救之法，自今古成方之外，又益以先祖宁华公、先父青岩公家藏经验诸方，别类分门，计四十卷，名之曰《疡医大全》。俾患者咸知疡必有名，医必有法，按图施治，经络分明。初起期其必消，已成必其易溃，已溃速其易敛，使人间无破漏之危，更可免酿痈之患。况所备诸方悉俱，养正验邪，调卫和荣，虽云小道，利济非轻。<br />
　　斯书纂辑阅三十寒暑，因囊 空悬，未获授梓。今缘两淮同人慨为捐资，始付枣梨，以成此志。爰述缀辑原委，弁之简端，以见成之尤非偶然云。<br />
　　<br />
　　乾隆二十五年岁次庚辰孟夏静斋顾澄练江书<br />
　　<br />
　　<br />
　　乔序<br />
　　人之所病，病疾多，而医之所病，病道少，操少道应多疾，以愈为剧，以生为死，拙者失理，恬而不怪。故《易》曰：勿药有喜。《礼》曰：医不三世，不服其药。诚慎之也。<br />
　　善乎！铜 杜氏之言，医不专于药，而舍药无以全医，药不必于方，而舍方无以为药。考《汉书•艺文志》经方十一家，秦始皇帝、扁鹊、俞拊方二十三卷。始皇不闻善医，盖敕集俞、扁二家方以成书，若《圣惠方》、《惠民和剂局方》所由 。而太史公传淳于意，遂为后人医案之祖范；史因之以传。华元化饼人萍HT ，亦充方药，惜其出书一卷，自言此可活人，吏不敢受，至于索火烧之，其术则神，而其心抑已隘矣。<br />
　　余尝欲仿《诸病源候论》、《济生拔萃方》例，采自元、明以来方家医案，为发明其议证处方之故，以证合乎黄帝、扁鹊、仲景、东垣之书，以与王氏《准绳》、薛氏《医案》、张氏《类经》、孙氏《元珠》相表里，一行作吏，此事遂废。昨岁司藩豫省，偶以一剂愈相国兆公宿疾，今年春膺抚黔之命，恭逢翠华南幸，请训行在，仰承天语，褒及知医于时，扈从诸钜公咸就诊脉，而芜湖顾君练江出所着《疡医大全》四十卷，请弁其端。<br />
　　按《周礼》医师之职，统于天官冢宰，而疡医所掌，凡疗疡以五毒攻之，以五气养之，以五药疗之，以五味节之。凡药之酸养骨，以辛养筋，以咸养脉，以苦养肉，以滑养窍，自非明乎炊汤脉神之术者，其可易而为之哉！且古之人诊头痛而决其将呕脓，脉面赤而知其为内疽，兼能并擅，方号名家。<br />
　　顾君传医三世，精通内外两科，其活人甚多。其为书也，自《灵》、《素》、诊候、运气、经络，以及痈疽明论治法，元元本本，缕析条分，举生平所得力父祖之秘方，尽出而公之于世，由顶至踵，一证一图，几于尽见五脏 结。其添加妇人香港脚门，殆越人带下医之意欤！至其寒门五法，则又仲景之功臣也。读是书者不虞道少，不患疾多矣。近有以善医蒙征者，所撰方案，辄以折片进呈御览，人以为荣。今顾君术仁术，心仁术，圭璋特达，余于是书乎卜之，因题左方以为券云。<br />
　　<br />
　　乾隆二十七年岁在元 敦 中吕月赐进士出身诰授资政大夫巡抚贵州提督川贵<br />
　　<br />
　　军务兼兵部侍郎加四级记录十二次年家眷弟乔光烈拜撰<br />
　　<br />
　　<br />
　　凡例<br />
　　1、首重《内经》，发明玄奥。疮疡虽曰外证，必先受于内，然后发于外，故不得不宣明《灵》《素》，阐发机微。况《内经》如奉行之律，律有万无可易之旨。而张、李、刘、朱，以及历朝诸家医集，有发前人所未发之论，拯救呼吸危亡复生之案。如今所引之例，其中多死中得活之条。所以，司医者，平时宜多读书则见识广。如临万难医治之证，色脉相参，其证尚有一线可生之机，便须竭其心力，旁求可生之法救之。庶不负上天好生之德与前贤立说之心，是以《内经》列之于首。<br />
　　2、论诊候形状，以别表里虚实，以决顺逆死生。近来疡科只仗膏丹，不习脉理，遇一大证，便令病家另延内科服药。殊不知专司方脉兼谙外证者少，每至内外两科彼此相左，当表散而反补，当内托而反清，当峻补而反泻，贻误非轻。兹编汇集脉法，俾司疡科者留心脉理。若能内外一手，则病者更受其益矣。但脉理至微，不特三部九候，即浮、沉、迟、数，四脉情形凭何指示，父不能传之子，师不能传之徒，其故何也？所谓得之于心，应之于手。必须资质明敏，临证时心平气和，呼吸调匀，时刻留心。譬夫诊视寒门，诊脉时细加体会，原来表证见是脉，半表半里见是脉，传里见是脉，三阴见是脉，临诊既多，经历渐久，日夕精进，始能得脉息之情形，察虚实存亡之至理。若漫不经心，虽终身亦不知脉为何物，得心应手，岂易言哉！《脉经》务须熟读，而后用心调息诊之，自得矣。<br />
　　3、论五运六气，以明岁气盛衰。<br />
　　4、遵《铜人图》经络穴道，针锋较对，便知所患部位属于何经，其经气血多寡，庶攻补不致妄施。<br />
　　5、辑诸家痈疽明论，字字可师。<br />
　　6、辑诸家痈疽治法，可为后学准绳。<br />
　　7、论痈疽兼现寒热、烦渴、秘结、泄泻诸证，以别阴阳虚实，不致攻补失当。<br />
　　8、列痈疽初起内消、敷围、针灸、 洗、内托、砭石刀针、溃后托补、生肌敛口三十八法。<br />
　　9、列痈疽名目，逐类分门。上自巅顶，下至涌泉，每一证即绘一图，首标历朝名医确论，续陈妄参末议，补前人所未载，续编简之未备。每证除以前代古方加载，以为遵守规模；继入各家经验奇方，以备临时采择。其中诸同志所赠良方，刊入俱标姓氏，不敢泯其所自；澄世传秘方，今俱备入，惟求济世活人，不敢私留只字。<br />
　　10、江左妇女香港脚，非秦汉男妇五痹、湿热香港脚一类，治法不同，故特增入。<br />
　　11、幼科痘疹，古名天疮，澄家有《邵氏秘书》，儿科罕见。今特以清江聂九吾先生、喜泰顺先生痘科秘本，朱纯嘏先生痘疹定论，四家汇辑，增入疮科，保婴寿世。凡司痘疹者留心斯卷，用意讨寻，则保全寰宇婴孩性命，其功博矣。<br />
　　12、列凡水火金刃，跌打急救，五绝中毒等证，经验治法。<br />
　　13、列一切虎、犬、蛇、蝎，虫蛰、咬伤治法。<br />
　　14、载古今奇病治法，以广学识。<br />
　　15、冬月伤寒，最为酷烈，六经不明，每多混治，差之毫厘，失之千里，攻表倒施，危亡立待。特附卷末，诚乃寒门快捷方式。<br />
　　澄本布衣，三指谋生，家口既多，负累綦重，黎明而起，昏夜方眠，应接之暇，思欲编着一书，诚非易事。所幸平生从不敢粗心浮气，妄施攻补；复不敢乘人之危，诳人肥己。因不负人，故心地宁；不妄求，故魂梦安。惟知守分安贫，以仁为念，专心采辑，今始告成。惟是一人所着，见闻不广，遗漏必多，全希诸同志先生鉴原更正为幸。<br />
　　<br />
　　<br />
　　卷一　《内经》纂要上古天真论篇<br />
　　《上古天真》篇曰：上古之人，其知道者，法于阴阳，和于术数，（知道，谓知修养之道也。夫阴阳者，天地之常道。术数者，保生之大论。故修养者，必谨先之。）食饮有节，起居有常，不妄作劳，（食饮者，充虚之滋味；起居者，动止之纲纪。饮食自倍，肠胃乃伤。《生气通天论》曰：起居如惊，神气乃浮。是恶妄动也。广成子曰：必静必清，无劳汝形，无摇汝精，乃可以长生。所以圣人先之也。）故能形与神俱，而尽终其天年，度百岁乃去。（形与神俱，同臻寿分，谨于修养，以奉天真，故尽得终其天年。去，谓去离形骸也。《灵枢经》曰：人生百岁，五脏皆虚，神气皆去，形骸独居而终矣。）今时之人不然也，（离于道也。）以酒为浆，（溺于饮也。）以妄为常，（寡于信也。）醉以入房，（过于色也。）以欲竭其精，以耗散其真，（乐色曰欲，轻用曰耗，不节则精竭，轻用不止则真散。是以圣人爱精重施，髓满骨坚。）不知持满，不时御神，（言轻用而纵欲也，爱精保神，如持盈满之器，不慎而动，则倾竭天真，吾形有神，不时时御之。）务快其心，逆于生乐，（快于心欲之用，则逆养生之乐矣。）起居无节，故半百而衰也。（离于道则寿不能终尽于天年矣。）上古圣人之教下也，虚邪贼风，避之有时；恬淡虚无，真气从之，精神内守，病安从来。（邪乘虚入，是谓虚邪，最害中和，谓之贼风。《灵枢》曰：邪气不能独伤人，人虚乃邪胜之也。恬淡虚无，法道清静，精气内持，故其虚邪不能为害也。）是以志闲而少欲，心安而不惧，形劳而不倦，（内机息，故少欲，外纷静，故心安，起居皆适，故不倦也。）气从以顺，各从其欲，皆得所愿。（志不贪，故所欲皆顺；心易足，故所愿必从；不异求，故无难得也。《老子》曰：知足不辱，知止不殆，可以长久。）是以嗜欲不能劳其目，淫邪不能惑其心。（《老子》曰：不见可欲，使心不乱。又曰：圣人为腹不为目。）所以能年皆度百岁，而动作不衰者，以其德全不危也。（《庄子》曰：执道者德全，德全者形全，形全者圣人之道也。）女子七岁，肾气盛，齿更发长。（老阳之数极于九，少阳之数次于七，女子为少阴之气，故以少阳数偶之，明阴阳气和，乃能生成其形体，故七岁肾气盛，齿更发长。）二七而天癸至，任脉通、太冲脉盛，月事以时下，故有子。（癸谓壬癸，北方水干名也。任脉、冲脉，皆奇经脉也。肾气全盛，冲任流通，经血渐盈，应时而下，天真之气降，与之从事，故云天癸也。然冲为血海，任主胞胎，二者相资，故能有子。谓之月事者，平和之气，以三旬而一见也。）三七肾气平均，故真牙生而长极。（真牙，谓牙之最后生者，肾气平而真牙生者，表牙齿为骨之余也。）四七筋骨坚，发长极，身体盛壮。（女子天癸之数，七七而终，年居四七，材力之半，故身体盛壮，长极于斯。）五七阳明脉衰，面始焦，发始堕。（阳明之脉气营于面，故其衰也，发堕面焦。）六七三阳脉衰于上，面皆焦，发始白。（三阳之脉，尽上于头，故三阳衰，则面焦发白。所以衰者，妇人有余于气，不足于血，以其经月数泄脱之故。）七七任脉虚，太冲脉衰少，天癸竭，地道不通，故形坏而无子也。（经水绝止，是为地道不通，冲任衰微，故形坏而无子。）丈夫八岁肾气实，发长齿更。（老阴之数极于十，少阴之数次于八，男子为少阳之气，故以少阴数合之。《易系辞》曰：天九地十，则其数也。）二八肾气盛，天癸至，精气溢泻，阴阳和，故能有子。（男女有阴阳之质不同，天癸则精血之形亦异，阴静海满而去血，阳动应合而泄精，二者通和，故能有子。《易系辞》曰：男女媾精，万物化生。）三八肾气平均，筋骨劲强，故真牙生而长极。四八筋骨隆盛，肌肉壮满。（丈夫天癸八八而终，年居四八，亦材力之半也。）五八肾气衰，发堕齿槁。（肾主骨，齿为骨余，肾气既衰，精无所养，以故发堕齿槁。）六八阳气衰竭于上，面焦发鬓颁白。（阳气，阳明之气也。足阳明脉起于鼻，侠口环唇，交承浆，上耳前，至额颅，故衰于上，则面焦发鬓白也。）七八肝气衰，筋不能动，天癸竭，精少，肾脏衰，形体皆极。（肝气养筋，肝衰筋不能动，肾气养骨，肾衰形体疲极，天癸已竭，故精少也。）八八则齿发去。（阳气竭，精气衰，故齿发不坚，离形骸矣。）肾者主水，受五脏六腑之精而藏之，故五脏盛，乃能泻。（五脏六腑，精气淫溢，而渗灌于肾，肾乃受而藏之，非肾一脏而独有精，故曰五脏盛乃能泻。）今五脏皆衰，筋骨解堕，天癸尽矣。发鬓白，身体重，行步不正，而无子耳。（物壮则老，谓之天道也。）有其年已老而有子者，此其天寿过度，气脉常通，而肾气有余也，（禀天真之气有余也。）此虽有子，男不过尽八八，女不过尽七七，而天地之精气皆竭矣。（虽老而生子，子寿亦不能过天癸之数。）<br />

                    <br>
                        　　<br />
　　卷一　《内经》纂要四气调神大论篇<br />
　　《四气调神大论》曰：春三月，此谓发陈，（春阳上升，气潜发育庶物，陈其姿容，故曰发陈。）天地俱生，万物以荣，（天气温，地气发，温发相合，万物滋荣。）夜卧早起，广步于庭，（温气生，寒气散，夜卧早起，广步于庭。）被发缓形，以使志生，（春气发生于万物之首，故被发缓形，使志意发生也。）生而勿杀，予而勿夺，赏而勿罚，此春气之应，养生之道也。（春阳布发生之令，养生者必谨奉天时也。）逆之则伤肝，夏为寒变，奉长者少。（逆，谓反行秋令，肝象木，王于春，行秋令，则肝气伤，夏火王而木废，故病于夏，春生夏长，逆春伤肝，故少气以奉于夏长之令也。）夏三月，此谓蕃秀，（阳自春生，至夏洪盛，物生以长，故蕃秀也。蕃，茂盛也。秀，华美也。）天地气交，万物华实，（夏至四十五日，阴气微上，阳气施化，阴气结成，成化相合，故万物华实也。）夜卧早起，无厌于日，使志无怒，使华英成秀，使气得泄，若所爱在外，（缓阳气则物化，宽志意则气泄，物化则华英成秀，气泄则肤腠宣通，时令发扬，故所爱亦惟顺阳而在外也。）此夏气之应，养长之道也。逆之则伤心，秋为 疟，奉收者少，冬至重病。（逆谓反行冬令。 ， 瘦之疟。心象火，王于夏，行冬令则心气伤，秋金旺而火废，故病于秋。秋收冬藏，逆夏伤心，故少气以奉于秋收之令。<br />
　　冬水则胜于火，故重病于冬至之时也。）秋三月，此谓容平，（万物夏长，华实已成，容状至秋，平而定也。）天气以急，地气以明，（天气以急，风声切也。地气以明，物色变也。）早卧早起，与鸡俱兴，（惧中寒露故早卧，欲使安宁故早起。）使志安宁，以缓秋刑，（志躁不慎其动，则助秋刑，急顺杀伐生，使志安宁缓秋刑也。）收敛神气，使秋气平，（神荡则欲炽，欲炽则伤和气，和气既伤则秋气不平调也，故收敛神气，使秋气平。）无外其志，使肺气清，（此顺秋气之收敛也。）此秋气之应，养收之道也，逆之则伤肺，冬为飧泄，奉藏者少。（逆谓反行夏令。则肺气伤。冬水旺而金废，故病发于冬。逆秋伤肺，故少气以奉于冬藏之令也。）冬三月，此谓闭藏，（草木凋，蛰虫去，地户闭塞，阳气伏藏。）水冰地坼，无扰乎阳，（阳气下沉，水冰地坼，故宜周密不欲烦扰也。）早卧晚起，必待日光，（避于寒也。）使志若伏若匿，若有私意，若已有得，（谓不欲妄出于外，触冒寒气也。）去寒就温，无泄皮肤，使气亟夺，（去寒就温，言居深室也。冬日在骨，蛰虫周密，君子居室。无泄皮肤，谓勿汗也。汗则阳气发泄，为寒气所迫夺也。）此冬气之应，养藏之道也。逆之则伤肾，春为痿厥，奉生者少。（逆谓反行夏令，肾象水，王于冬，行夏令则肾气伤。春木王而水废，故病发于春。逆冬伤肾，故少气以奉于春生之令也。）天气，清静光明者也，（言天明不竭，以清静致之，人寿延长，亦由顺动而得，此言天气以示人也。）藏得不止，故不下也。（四时成序，七曜周行，天不形言，是藏德也。德隐则应用不屈，故不下也。《老子》曰：上德不德。是以有德。言天至尊高，德犹见隐也，况采全生之道，而可不顺天乎。）天明则日月不明，邪害空窍，（天所以藏德者，为其欲隐大明，故大明见则小明灭，故大明之德不可不藏，天若自明，则日月之明隐矣。言人之真气，亦不可泄露，当清净法道，以保天真。苟离于道，则虚邪入于空窍。）四时阴阳者，万物之根本也，（时序营运，阴阳变化，天地合气，生育万物，万物之根，悉归于此。）圣人春夏养阳，秋冬养阴，以从其根，（阳气根于阴，阴气根于阳，无阴则阳无以生，无阳则阴无以化，全阴则阳气不极，全阳则有气不穷。滋苗者必先固其根。伐下者必先枯其上，故以斯调节从顺其根。）故与万物浮沉于生长之门，（圣人所以身无奇病，生气不竭者，以顺其根也。）逆其根，则伐其本，坏其真矣。故阴阳四时者，万物之终始也，死生之本也，逆之则灾害生，从之则苛疾不起，是谓得道。（苛者，重也。）圣人不治已病治未病，不治已乱治未乱，此之谓也。病已成而后药之，乱已成而后治之，譬犹渴而穿井，斗而铸兵，不亦晚乎！<br />
　　<br />
　　卷一　《内经》纂要生气通天论篇<br />
　　《生气通天论》曰：阳气者若天与日，失其所则折寿而不彰，（人之有阳，若天之有日，天失其所则日不明，人失其所则阳不固，人寿夭折。）故天运当以日光明，是故阳因而上，卫外者也。<br />
　　（此以明阳气营运之部分，辅卫人身之正用也。）阳气者，精则养神，柔则养筋。（此又明阳气之运养也，然阳气者，内化精微，养于神气，外为柔软，以固其筋。）故阳气者，一日而主外，（昼则阳气在外，周身行二十五度。）平旦人气生，日中而阳气隆，日西而阳气已虚，气门乃闭。（隆，高也，盛也。夫气之有者，皆自少而之壮，积暖以成炎，炎极又凉，物之理也。故阳气平晓生，日中盛，日西而已减虚也。气门，谓玄府也，发泄经脉荣卫之气，故谓气门。）是故暮而收拒，无扰筋骨，无见雾露，反此三时，形乃困薄。（皆所以顺阳气也。阳出则出，阳藏则藏，暮阳气衰，内行阴分，故宜收敛以拒虚邪，扰筋骨则逆阳精耗，见雾露则寒湿俱侵，故顺此三时，乃天真久远也。）阴者，藏精而起亟也，阳者，卫外而为固也。（言在人之用也。）阴不胜其阳，则脉流薄疾，并乃狂。（薄疾，谓极虚而急数也。并，谓盛实也。狂，谓狂走也。阳并于四肢则狂，四肢诸阳之本也，阳盛则四肢实，实则登高而歌。热盛于身，故弃衣欲走也。如是者，皆为阴不胜其阳也。）阳不胜其阴，则五脏气争，九窍不通，（九窍者，内属于脏，外设为官，五脏气争，则九窍不通。）是以圣人陈阴阳，筋脉和同，骨髓坚固，气血皆从。如是则内外调和，邪不能害，耳目聪明，气立如故。（邪气不克，故真气独立而如常。）阳强不能密，阴气乃绝，（阳自强而不能闭密，则阴泄泻而精气竭绝矣。）阴平阳秘，精神乃治，（阴气和平，阳气闭密，则精神日益治也。）阴阳离决，精气乃绝。（阴不和平，阳不闭密，强用施泻，损耗天真，则精气不化，乃绝流通也。）因于露风，乃生寒热。（因于露体，触冒风邪，风气外侵，阳气内拒，风阳相薄，故寒热生。）是以春伤于风，邪气留连，乃为洞泄。（风气通肝，春肝木王，木胜脾土，故洞泻生也。）夏伤于暑，秋为疟。（夏热已甚，秋阳复收，阳热相攻，则为 疟， ，老也，亦曰瘦也。）秋伤于湿，上逆而咳，（秋湿既胜，冬水复王，水来乘肺，故咳逆病生。）发为痿厥。（湿气内攻则咳逆，外散筋脉则痿弱。）冬伤于寒，春必温病。（冬寒且凝，春阳气发，寒不为释，阳怫于中，寒怫相持，故为温病。）四时之气，更伤五脏。（寒暑温凉，递相胜负，四时之气，更伤五脏之和。）<br />
　　<br />
　　卷一　《内经》纂要金匮真言论篇<br />
　　《金匮真言论》曰：春气者病在头，（肝之应也。）夏气者病在脏，（心之应也。）秋气者病在肩背，（肺之应也。）冬气者病在四肢。（四肢气少，寒毒善伤，随所受邪，则为病处。）夫精者，身之本也。故藏于精者春不病温。（冬则精气伏藏，阳不妄升，故春无温病也。）平旦至日中，天之阳，阳中之阳也；日中至黄昏，天之阳，阳中之阴也；（日中阳盛，故曰阳中之阳，黄昏阴盛，故曰阳中之阴。阳气主昼，故平旦至黄昏，皆为天之阳，而中复有阴阳之殊也。）合夜至鸡鸣，天之阴，阴中之阴也；鸡鸣至平旦，天之阴，阴中之阳也。（鸡鸣阳气未出，故曰天之阴，平旦阳气已升，故曰阴中之阳。）故人亦应之。夫言人之阴阳，则外为阳，内为阴。言人身之阴阳，则背为阳，腹为阴。言人身之脏腑中阴阳，则脏者为阴，腑者为阳。（脏谓五神脏，腑谓六化腑。）肝、心、脾、肺、肾五脏皆为阴，胆、胃、大肠、小肠、膀胱、三焦六腑皆为阳。故背为阳，阳中之阳，心也；（心为阳脏，位处上焦，以阳居阳，故谓阳中之阳。《灵枢》曰：心为牡脏。牡，阳也。）背为阳，阳中之阴，肺也；（肺为阴脏，位于上焦，以阴居阳，故谓阳中之阴。《灵枢》曰：肺为牝脏。牝，阴也。）腹为阴，阴中之阴，肾也；（肾为阴脏，位于下焦，以阴居阴，故谓阴中之阴。《灵枢》曰：肾为牝脏。牝，阴也。）腹为阴，阴中之阳，肝也；（肝为阳脏，位处中焦，以阳居阴，故谓阴中之阳。《灵枢》曰：肝为牡脏。牡，阳也。）腹为阴，阴中之至阴，脾也。（脾为阴脏，位处中焦，以太阴居阴，故谓阴中之至阴。《灵枢》曰：脾为牝脏。牝，阴也。）此皆阴阳表里内外雌雄，相输应也，故以应天之阴阳也。（以其气象参合，故能上应于天。）<br />
　　<br />
　　卷一　《内经》纂要阴阳应象大论篇<br />
　　《阴阳应象大论》曰：阴阳者，天地之道也，（谓变化生成之道也。）万物之纲纪，（滋生之用也，阳与之正气以生，阴为之主持以立，故为万物之纲纪也。）变化之父母，（异类之用也。何者？鹰化为鸠，田鼠化为 ，腐草化为萤，雀入大水为蛤，雉入大水为蜃，如此皆异类因变化而成物也。）生杀之本始，（寒暑之用也。万物假阳气温而生，因阴气寒而死，故生杀本始，是阴阳之所运为也。）神明之府也，（言所以生杀变化之多端者，以神明居其中也。）治病必求于本。（阴阳与万类生杀变化，在于人身，同相参合，故治病之道必先求之。）故积阳为天，积阴为地，阴静阳躁，阳生阴长，阳杀阴藏。（明前天地生杀之殊用也。神农曰：天以阳生阴长，地以阳杀阴藏。坤者，阴也。位西南隅，时在六月七月之交，万物之所盛长也，安谓阴无长之理。干者，阳也。位戌亥之分，时在九月十月之交，万物之所收杀也，孰谓阳无杀之理。以是明之，阴长阳杀之理可见矣。）阳化气，阴成形。寒极生热，热极生寒。寒气生浊，热气生清。清气在下，则生飧泄。浊气在上，则生 胀。此阴阳反作，病之逆从也。故清阳为天，浊阴为地，地气上为云，天气下为雨；雨出地气，云出天气。（阴凝上结，则合以成云，阳散下流，则注而为雨，雨从云以施化，故言雨出地，云凭气以交合，故言云出天。天地之理且然，人身清浊，亦如是也。）故清阳出上窍，浊阴出下窍；（气本乎天者亲上，气本乎地者亲下，各从其类也。上窍，谓耳目鼻口。下窍，谓前阴后阴。）清阳发腠理，浊阴走五脏；（腠理，谓渗泄之门，故清阳可以发散；五脏为包藏之所，故浊阴可以走之。）清阳实四肢，浊阴归六腑。（四肢外动，故清阳实之。六腑内化，故浊阴归之。）水为阴，火为阳，（水寒而静，故为阴。火热而躁，故为阳。）阳为气，阴为味。（气惟散布，故阳为之，味日从形，故阴为之。）味归形，形归气，气归精，精归化，（形食味，故味归形，气养形，故形归气，精食气，故气归精，化生精，故精归化。）精食气，形食味，（气化则精生，味和则形长，故云食之也。）化生精，气生形。（精微之液，惟血化而成，形质之有，资气行营立，故斯二者各奉生乎。）味伤形，气伤精，（过其节也。）精化为气，气伤于味。（精承化养则食气，精若化生则不食气，精血内结，郁为秽腐攻胃，则五味倨然不得入也。女人重身，精化百日，皆伤于味也。）阴味出下窍，阳气出上窍。（味有质，故下流于便泻之窍，气无形，故上出于呼吸之门。）味浓者为阴，薄为阴之阳。气浓者为阳，薄为阳之阴。（阳为气，气浓者为纯阳。阴为味，味浓者为纯阴。故味薄者，为阴中之阳，气薄者，为阳中之阴。）味浓则泄，薄则通。气薄则发泄，浓则发热。（阴气润下，故味浓则泄利；阳气炎上，故气浓则发热。味薄为阴少，故通泄，薄为阳少，故汗出。发泄，谓汗出也。）壮火之气衰，少火之气壮。（火之壮者，壮已必衰。火之少者，少已则壮。）壮火食气，气食少火，壮火散气，少火生气。（气生壮火，故云壮火食气；少火滋气，故云气食少火。以壮火食气，故气得壮火则耗散；以少火益气，故气得少火则生长。）阴胜则阳病，阳胜则阴病。（胜则不病，不胜则病。）阳胜则热，阴胜则寒。重寒则热，重热则寒。<br />
　　（物极则反，犹壮火之气衰，少火之气壮也。）寒伤形，热伤气。（寒则卫气不利，故伤形；热则荣气内消，故伤气。）气伤痛，形伤肿。（气伤则热结于肉分，故痛；形伤则寒薄于皮腠，故肿。）故先痛而后肿者，气伤形也；先肿而后痛者，形伤气也。（先气证而病形，故曰气伤形；先形证而病气，故曰形伤气。）风胜则动，（风胜则庶物皆摇故曰动。）热胜则肿，（热胜则阳气内结，故浮肿暴作，甚则荣气逆于肉里，聚为痈脓之肿。）燥胜则干，（燥胜则津液竭涸，故皮肤干燥。寒胜则浮，（寒胜则阴气结于玄府，玄府闭密，阳气内攻，故为浮。）湿胜则濡泻。（湿胜则内攻于脾胃，脾胃受湿则水谷不分，故大肠传道而注泻也。）故喜怒伤气，寒暑伤形，（喜怒之所生，皆生于气，故云喜怒伤气，寒暑之所胜，皆胜于形，故云寒暑伤形。细而言之，则热伤于气，寒伤于形。）暴怒伤阴，暴喜伤阳，（怒则气上，喜则气下，故暴卒气上则伤阴，暴卒气下则伤阳。）厥气上行，满脉去形，（厥，气逆也。逆气上行，满于经络，则神气浮越，故满离形骸也。）喜怒不节，寒暑过度，生乃不固。（《灵枢经》曰：智者之养生也，必顺四时而适寒暑，和喜怒，安居处。若喜怒不常，寒暑过度，天真之气何可久长也。）故重阴必阳，重阳必阴。（言伤寒，伤暑亦如是。）天地者，万物之上下也；（观其覆载，而万物之上下可知矣。）阴阳者，血气之男女也；（阴主血，阳主气。阴生女，阳生男。）左右者，阴阳之道路也；（阴阳间气，左右循环，故左右为阴阳之道路也。阴气右行，阳气左行。）水火者，阴阳之征兆也；（观水火之气，则阴阳征兆可知矣。）阴阳者，万物之能始也。故曰：阴在内，阳之守也；阳在外，阴之使也。（阴静故为阳之镇守，阳动故为阴之役使。）年四十，而阴气自半也，起居衰矣。（人年四十，腠理始疏，荣华稍落，发斑白，起居衰之次也。）年五十，体重，耳目不聪明矣。（衰之渐也。）年六十，阳痿气大衰，九窍不利，下虚上实，涕泣俱出矣。（衰之甚也。）故曰：知之则强，不知则老。（知，谓知七损八益，全角保生之道也。）愚者不足，智者有余，有余则耳目聪明，身体轻强，老者复壮，壮者益治，是以圣人为无为之事，乐恬淡之能，从欲快志于虚无之守，故寿命无穷，与天地终，此圣人之治身也。（圣人不为无益，以害有益，不为害性而顺性，故寿命长远，与天地终。）天不足西北，故西北方阴也，而人右耳目不如左明也。（在上故法天。）地不满东南，故东南方阳也，而人左手足不如右强也。（在下故法地。）东方阳也，阳者其精并于上，并于上，则上明而下虚，故使耳目聪明，而手足不便也。西方阴也，阴者其精并于下，并于下，则下盛而上虚，故其耳目不聪明，而手足便也。俱感于邪，其在上则右甚，在下则左甚，此天地阴阳所不能全也，故邪居之。（阴阳之应天地，犹水之在器，器圆则水圆，器曲则水曲。人之血气亦如是，故随不足，则邪气留居之。）故天有精，地有形，天有八纪，地有五理，（阳为天，降精气以施化，阴为地，布和气以成形，五形为生育之井理，八风为变化之纲纪。八纪，为八岁之纪。<br />

                    <br>
                        　　五理，谓五行化育之理。）故能为万物之父母。（阳天化气，阴地成形，五理营运，八风鼓折，收藏生长，无替时宜，故能为万物变化之父母。）清阳上天，浊阴归地，天地之动静，神明为之纲纪。（清阳上天，浊阴归地，然其动静，盖由神明之纲纪耳。）天气通于肺，（以纳至清之气，以象天。）地气通于嗌，（以纳水谷之浊，以象地。）风气通于肝，（风生木故。）雷气通于心，（雷象火之有声故。）谷气通于脾，（谷空虚脾受纳故。）雨气通于肾，（肾注水故。）六经为川，（流注不息故。）肠胃为海，（以皆受纳也。）九窍为水注之气。（清明者，象水之内明。流注者，象水之流注。）以天地为之阴阳，（以人事配象，则近指天地，以为阴阳。）阳之汗，以天地之雨名之；（夫人汗泄于皮腠者，是阳气之发泄耳。然其取类于天地之间，则云腾雨降而相似也。）阳之气，以天地之疾风名之。<br />
　　（阳气散发疾风飞扬，故以应之。）暴风象雷，逆气象阳，故治不法天之纪，不用地之理，则灾害至矣。（背天之纪，违地之理，则六经反作，五气更伤，真气既伤，灾害之至可知矣。）故天之邪气，感则害人五脏；（八风发邪，以为经风，触五脏，邪气发病，故天之邪气，感则害人五脏。）水谷之寒热，感则害于六腑；（热伤胃及膀胱；寒伤肠及胆气。）地之湿气，感则害皮肉筋脉。（湿气胜，则荣卫之脉不行，故感则害于皮肤筋脉也。）故因其轻而扬之，（轻者发扬则邪去。）因其重而减之，（重者则减去之。）因其衰而彰之。（因病气衰，攻令邪去，则真气坚固，血色彰明。）形不足者，温之以气；精不足者，补之以味。（卫气者，所以温分肉充皮肤，肥腠理，司开阖，故卫气温，则形分足矣。肾者主水，受五脏六腑之精而藏之，故五脏盛，乃能泻，由此则精不足者，补五脏之味也。）其高者，因而越之；（越，谓越扬也。）其下者，引而竭之；（引，谓泄引也。）中满者，泻之于内。（内，谓腹内。）其有邪者，渍形以为汗；（邪，谓风邪之气，风中于表，则汗而发之。）其在皮者，汗而发之；（在外，故汗发泄也。）其 悍者，按而收之；（ ，疾也。悍，利也，气候疾利，则按之以收敛。）其实者，散而泻之。（阳实则发散，阴实则宣泻。）审其阴阳，以别柔刚，（阴曰柔，阳曰刚。）阳病治阴，阴病治阳。<br />
　　（所谓从阴引阳，从阳引阴，以右治左，以左治右也。）定其血气，各守其乡，血实宜决之，（决，谓决破其血。）气虚宜掣引之。（掣，读为导。导，引也。则气行条畅。）<br />
　　<br />
　　卷一　《内经》纂要阴阳离合论篇<br />
　　《阴阳离合篇》曰：东方青色，入通于肝，开窍于目，藏精于肝。南方赤色，入通于心，开窍于耳，藏精于心。中央黄色，入通于脾，开窍于口，藏精于脾。西方白色，入通于肺，开窍于鼻，藏精于肺。北方黑色，入通于肾，开窍于二阴，藏精于肾。天覆地载，万物方生，未出地者，命曰阴处，名曰阴中之阴；（处阴之中，故曰阴处，形未动出，亦是为阴，以阴居阴，故曰阴中之阴。）则出地者，命曰阴中之阳。（形动出者，是则为阳，以阳居阴，故曰阴中之阳。）阳予之正，阴为之主。（阳施正气，万物方生，阴为主持，群形乃立。）故生因春，长因夏，收因秋，藏因冬，失常则天地四塞。（失其常道，则四时之气闭塞，阴阳之气无所营运矣。）<br />
　　<br />
　　卷一　《内经》纂要阴阳别论篇<br />
　　《阴阳别论》曰：脉有阴阳，知阳者知阴，知阴者知阳。（深知谓备识其变易。）凡阳有五，五五二十五阳。（凡阳经有五，正以一腑之中，包藏五腑之脉，故五五有二十五阳，由此推之，则一脏之中，包藏五脏之脉，亦五五有二十五阴。）所谓阴者，真脏也，见则为败，则必死也。（所谓阴者，五脏之真脉也，真脏来现，其脏已败，败者必至于死也，故曰：真脏脉见者死。）所谓阳者，胃院之阳也。（胃脘之阳，谓人迎之气也，察其气脉动静大小，与脉口应否也。人迎在结喉两旁，脉动应手，其脉之动，常左小而右大，左小常以候脏，右大常以候腑，盖胃为五脏六腑之大主，虽有五五二十五阳之异，而实不外乎胃脉之见耳。若吉者，为有胃气也，若至于凶，则无胃气者也。）别于阳者，知病处也；别于阴者，知死生之期。（阳者卫外而为固，然外邪所中，别于阳则知病处，阴者藏神而内守，若考真正成败，别于阴则知病者死生之期。）三阳在头，三阴在手，所谓一也。（头，谓人迎。手，谓气口。两者相应，俱往俱来，若引绳小大齐等者，名曰平人，故云所谓一也。气口在手鱼际之后一寸，人迎在结喉两旁一寸五分，皆可以候脏腑之气。）所谓阴阳者，去者为阴，至者为阳；静者为阴，动者为阳；迟者为阴，数者为阳。<br />
　　（此言脉体分阴阳，脉有去来，即去至而阴阳分；脉有动静，即动静而阴阳分；脉有迟数，即迟数而阴阳分。）所谓生阳死阴者，肝之心谓之生阳，（得阳则生，失阳则死，故曰生阳死阴也。自肝传心，以木生火，得之生气，是谓生阳，不过四日而愈。）心之肺谓之死阴，（心传肺者，为火克金，故谓死阴，不过三日死。）肺之肾谓之重阴，（肺金肾水，虽曰子母相传，而金水俱病，则重阴而阳绝矣。）肾之脾谓之辟阴，死不治。（土本制水，而水反侮脾，是谓辟阴，辟阴者放僻也。）<br />
　　<br />
　　卷一　《内经》纂要灵兰秘典论篇<br />
　　《灵兰秘典论》曰：十二脏之相使，贵贱何如？心者，君主之官也，神明出焉。（任治于物，故为君主之官。清静栖灵，故曰神明出焉。）肺者，相傅之官，治节出焉。（位高非君，故官为相傅。主行营卫，故治节由之。）肝者，将军之官，谋虑出焉。（勇而能断，故曰将军。潜发未萌，故谋虑出焉。）胆者，中正之官，决断出焉。（刚正果决，故官为中正。直而不疑，故决断出焉。）膻中者，臣使之官，喜乐出焉。（膻中者，在胸中两乳间，为气之海。心主为君，以敷宣教令，膻中主气，以气布阴阳，气和志适，则喜乐由此而生，分布阴阳，故官为臣使也。）脾胃者，仓廪之官，五味出焉。（包容五谷，是为仓廪之官。营养四旁，故云五味出焉。）大肠者，传道之官，变化出焉。（传道，谓传不洁之道；变化，谓变化物之形，故云传道之官，变化出焉。）小肠者，受盛之官，化物出焉。（承奉胃司，受盛糟粕，受已复化，传入大肠，故云受盛之官，化物出焉。）肾者，作强之官，伎巧出焉。（强于作用，故曰作强。造化形容，故云伎巧，在女则当其伎巧，在男则正曰作强。）三焦者，决渎之官，水道出焉。（引导阴阳，开通闭塞，故官司决渎，水道出焉。）膀胱者，州都之官，津液藏焉，气化则能出矣。（位当孤腑，故谓都官。居下而藏津液，若得气海之气施化，则溲便注泄，故曰气化则能出矣。）凡此十二官者，不得相失也。（失则灾害至，故不得相失。）故主明则下安，以此养生则寿，主不明则十二官危，使道闭塞而不通，形乃大伤，以此养生则殃。<br />
　　<br />
　　<br />
　　卷一　《内经》纂要六节脏象论篇<br />
　　《六节脏象论》曰：天以六六之节，以成一岁，人以九九制会，计人亦有三百六十五节以为天地久矣。（六六之节，谓六竟于六甲之日，以成一岁之节限。九九制会，谓九周于九野之数，以制人形之会通也。言人之三百六十五节，以应天之六六之节久矣。）夫六六之节，九九制会者，所以正天之度，气之数也。（六六之节，天之度也。九九制会，天之数也。所谓气数者，生成之气也。周天之分，凡三百六十五度四分度之一，以十二节气均之，则气有三百六十日而终，兼之小月，日又不足其数矣。是以六十四气而常置闰矣。何者？以其积差分故也。天地之生育，本 于阴阳，人神之运为，始终于九气，然九之为用，岂不大哉！《律书》曰：黄钟之律，管长九寸，冬至之日，气应灰飞，由此则万物之生，咸因于九气矣。古之九寸，即今之七寸三分，大小不同，以其先 黍之制而有异也。）天度者，所以制日月之行也。气数者，所以纪化生之用也。（制，谓准度。纪，谓纲纪。准日月之行度者，所以明日月之行迟速也；纪化生之为用者，所以彰气至而斯应也。气应无差，则生成之理不替，迟速以度，大小之月生焉。故日异长短，月移寒暑，收藏生长，无失时宜也。）天为阳，地为阴；日为阳，月为阴；行有分纪，周有道理，日行一度，月行十三度而有奇，故大小月三百六十五日而成岁，积气余而盈闰矣。（日行迟，故昼夜行天之一度，而三百六十五日一周天，而犹有度之奇分矣。月行速，故昼夜行天之十三度余，而二十九日一周天也。言有奇者，谓十三度外，复行十九分度之七，故云月行十三度而有奇也。《礼义》及汉《律历志》云：二十八宿及诸星，皆从东而循天西行，日月及五星，皆从西而循天东行，今太史说云：并循天而东行，从东而西转也。诸历家说：月一日至四日，月行最疾，日夜行十四度余，自五日至八日行次疾，日夜行十三度余，自九日至十九日，其行迟，日夜行十二度余，二十日至二十三日行又小疾，日夜行十三度余，二十四日至晦日，行又大疾，日夜行十四度余。今太史说：月行之率不如此矣，月行有十五日前疾，十五日后迟者，有十五日前迟，有十五日后疾者，大率一月四分之，而皆有迟疾，迟速之度固无常准矣。虽尔，终以二十七日，月行一周天，凡行三百六十一度。二十九日日行二十九度，月行二百八十七度，少七度而不及日也，至三十日，日复迁，计率至十三分，日之八，月方及日矣，此大尽之月也。大率其计率至十三分日之半者，亦大尽法也。其计率至十三分之五之六而及日，小尽之月也。故云大小月三百六十五日而成岁也。正言之者，三百六十五日四分日之一乃一岁，法以奇不成者，故举六以言之。若通以六小为法，则一岁止有三百五十四日，岁少十一日余矣。取月所少之辰，加岁外余之日，故从闰后三十二日而盈闰焉。<br />
　　《尚书》曰：期三百有六旬有六日，以闰月定四时以成岁，则其义也。积余盈闰者，尽以月之大小，不尽天度故也。）立端于始，表正于中，推余于终，而天度毕矣。（立端于始，言先王之正时也。履端于始，以冬至之日为岁首也。表正于中，举中气以正月。推余于终，月有余日，则归之于终，积而为之闰月，故能令天度毕焉。）天以六六为节，地以九九制会，天有十日，日六竟而周甲，甲六复而终岁，三百六十日法也。（十日，谓甲乙丙丁戊己庚辛壬癸之日也。十者，天地之至数也。《易•系辞》曰：天九地十，则其义也。六十日而周甲子之数，甲子六周而复始，则终一岁之日，是三百六十五日之岁法也。）夫自古通天者，生之本，本于阴阳，其气九州九窍，皆通乎天气。（元气，即天真也。形假地生，命惟天赋，故奉生之气，通系于天，禀于阴阳，而为根本也。故曰人生于地，悬命于天也，天地合气，命之曰人。地列九州，人施九窍，精神往复，气与参同。）故其生五，其气三，（形之所存，假五行而运用，征其本始，从三气以生成，故云其生五、其气三也。）三而成天，三而成地，三而成人，（非惟人独由三气以生，天地之道亦如是矣。故《易》干、坤诸卦，皆必三矣。）三而三之，合则为九，九分为九野，九野为九脏，（九野者，应九脏而为邑也。邑外为郊，郊外为甸，甸外为牧，牧外为林，林外为 ， 外为野，此之谓九野也。）故形脏四，神脏五，合为九脏以应之也。（形脏四者，一头角，二耳目，三口齿，四胸中也。形合于外，故以名焉。神脏五者：肝、心、脾、肺、肾也。神藏于内，故以名焉。所谓神脏者，肝魂、心神、脾意、肺魄、肾志也。）天食人以五气，地食人以五味。（五气食人者：臊气凑肝，焦气凑心，香气凑脾，腥气凑肺，腐气凑肾也。五味食人者；酸味入肝，苦味入心，甘味入脾，辛味入肺，咸味入肾也。清阳化气而上为天，浊阴成味而下为地，故天食人以气，地食人以味也。）五气入鼻，藏于心肺，上使五色修明，声音能彰。五味入口，藏于肠胃，味有所藏，以养五气，气和而生，津液相成，神乃自生。<br />
　　（心荣面色，肺主音声，故气藏于心肺，上使五色修洁分明，音声彰着。气为水母，故味藏于肠胃，内养五气，五气合化，津液方生，津液与气，相副化成，神气乃能生而宣化也。）脏象何如？（象谓所见于外，可阅者也。）心者，生之本，神之变也。其华在面，其充在血脉，为阳中之太阳，通于夏气。（心者，君主之官，神明出焉。万物系之以兴亡。故曰心者生之本，神之变也。火气炎上，故华在面，心养血，其主脉，故充在血脉，心主于夏，气合太阳，以太阳居夏火之中，故曰阳中之太阳，通于夏气。）肺者，气之本，魄之处也。其华在毛，其充在皮，为阳中之太阴，通于秋气。（肺藏气，其神魄，其养皮毛，故曰肺者气之本，魄之处，华在毛，充在皮也，肺脏为太阴之气，上主于秋，昼日为阳气所行，位非阴处，以太阴居于阳分，故曰阳中之太阴，通于秋气。）肾者，主蛰封藏之本，精之处也。其华在发，其充在骨，为阴中之少阴，通于冬气。（地户封闭，蛰虫深藏，肾又主水，受五脏六腑之精而藏之，故曰肾者主蛰封藏之本，精之处也。脑者，髓之海，肾主骨髓。发者，脑之所养，故华在发，充在骨也。以盛阴居冬阴之分，故曰阴中之少阴，通于冬气。）肝者，罢极之本，魂之居也。其华在爪，其充在筋，以生血气，为阳中之少阳，通于春气。（夫人之运动者，皆筋力之所为，肝主筋，其神魂，故曰肝者罢极之本，魂之居也。爪者筋之余，筋者肝之养，故华在爪，充在筋，东方为发生之始，故以生血气也。以少阳居于阳位，而王于春，故曰阳中之少阳，通于春气。）脾、胃、大肠、小肠、三焦、膀胱者，仓廪之本，营之居也，名曰器，能化糟粕，转味而入出者也。（皆可受盛而转运不息，故为仓廪之本，名曰器。营起于中焦，中焦为脾胃之位，故云营之居也。然水谷滋味入于脾胃，脾胃糟粕转化其味，出于三焦膀胱，故曰转味而入出者也。）其华在唇四白，其充在肌，此至阴之类，通于土气。（口为脾官，脾主肌肉，故曰华在唇四白，充在肌也。四白，谓唇四际之白色肉也。脾藏土气，上合至阴，故曰至阴之类也，通于土气。）凡十一脏，取决于胆也。（上从心脏，下至于胆，为十一也。胆者，中正刚断无偏，此明十一脏象，总取决于胆也。夫脏在内而形之于外者可阅，斯之谓脏象也。<br />

                    <br>
                        　　天之在我者，德也。地之在我者，气也。德流气薄而生者也。故生之来谓之精，两精相搏谓之神，随神往来者谓之魂，并精而出入者谓之魄，所以任物者谓之心，心有所忆谓之意，意之所存谓之志，因志而存变谓之思，因思而远慕谓之虑，因虑而处物谓之智。）故人迎一盛病在少阳，二盛病在太阳，三盛病在阳明，四盛已上为格阳。（阳脉法也。少阳，胆脉也。太阳，膀胱脉也。阳明，胃脉也。《灵枢经》曰：一盛而躁在手少阳，二盛而躁在手太阳，三盛而躁在手阳明、手少阳，三焦脉；手太阳，小肠脉；手阳明，大肠脉；一盛者，谓人迎之脉，大于寸口一倍也，余盛同法。四倍以上，阳盛之极，故拒而食不得入也。《正理论》曰：格则吐也。<br />
　　）寸口一盛病在厥阴，二盛病在少阴，三盛病在太阴，四盛已上为关阴。（阴脉法也。厥阴，肝脉也。少阴，肾脉也。太阴，脾脉也。《灵枢经》曰：一盛而躁在手厥阴，二盛而躁在手少阴，三盛而躁在手太阴。手厥阴，心包络也。手少阴，心脉也。手太阴，肺脉也。盛法同阳。四倍已上，阴盛之极，故关闭而溲不得通也。《正理论》曰：闭则不得溺溲小便也。）人迎与寸口俱盛，四倍已上为关格，关格之脉羸，（羸当作盈。）不能极于天地之精气，则死矣。（俱盛，谓俱大于平常四倍之脉也。物不可以久盛，极则衰败，故不能极于天地之精气则死矣。《灵枢经》曰：阴阳俱盛，不得相营，故曰关格，关格者，不得尽期而死矣。）<br />
　　<br />
　　卷一　《内经》纂要五脏生成篇<br />
　　《五脏生成篇》曰：诸脉者，皆属于目；（脉者，血之脏，久视伤血。明诸脉皆属于目也。）诸髓者，皆属于脑；（脑为髓海，故诸髓属之。）诸筋者，皆属于节；（筋气之坚结者，皆络于骨节之间也。久行伤筋，明诸筋皆属于节也。）诸血者，皆属于心：（血居脉内，属于心也。血气者，人之神。然神者，心之主，由此故谓血皆属于心也。）诸气者，皆属于肺。（肺脏主气故也。）故人卧血归于肝，（肝藏血，心行之，人动则血运于诸经，人静则血归于肝脏，何者？肝主血海故也。）肝受血而能视，（言其用也。目为肝之官，故肝受血而能视。）足受血而能步，（气行乃血流，故足受血而能行步也。）掌受血而能握，（以当把握之用。）指受血而能摄。（以当摄受之用也。血气者，人之神，故所以受血者，皆能运用。）<br />
　　<br />
　　卷一　《内经》纂要五脏别论篇<br />
　　《五脏别论篇》曰：脑、髓、骨、脉、胆、女子胞，此六者地气之所生也，皆藏于阴而象于地，故藏而不泻，名曰奇恒之腑。（脑、髓、骨、脉虽名为腑，不正与神脏为表里。胆与肝合，而不同六腑之传泻。胞虽出纳，纳则受纳精气，出则化出形容，形容之出谓化极而生。然出纳之用，有殊于六腑，藏而不泻，其脏为奇，有恒不变，名曰奇恒之腑也。）夫胃、大肠、小肠、三焦、膀胱，此五者天气之所生也，其气象天，故泻而不藏，此受五脏浊气，名曰传化之腑，此不能久留输泻者也。魄门亦为五脏使，水谷不能久藏。（魄门者，即肛门也。以肺主魄，通于大肠，故名之。）谓五脏者，藏精气而不泻也，故满而不能实。（精气为满，水谷为实，但藏精气，故满而不能实。）六腑者，传化物而不藏，故实而不能满。（以其不藏精气，而受水谷故也。）所以然者，水谷入口，则胃实而肠虚。（以未下也。）食下，则肠实而胃虚。（水谷下也。）故曰实而不能满，满而不实也。<br />
　　气口何以独为五脏主？（气口，则寸口也，亦谓脉口。以寸口可候气之盛衰，故云气口，可以切脉之动静，故云脉口。）胃者，水谷之海，六腑之大源也。（人有四海，水谷之海则其一也。受水谷，营养四旁，故以其当运化之源者，所以为六腑之大源也。）五味入口，藏于胃，以养五脏气，气口亦太阴也。（气口之所候，脉动者是手太阴脉气所行，故言气口亦太阴也。）是以五脏六腑之气味，皆出于胃，变见于气口。故五气入鼻，藏于心肺，心肺有病，而鼻为之不利也。（此明气口之脉，独为五脏主。气口者，右手之寸口脉，即手太阴经肺经太渊穴也。《灵枢》名曰脉口，皆以脉气必会于此也。名之曰寸口，以此部即太渊穴，去鱼际仅一寸也。其左手寸部，则《内经》诸篇皆谓之人迎耳。脉之动静，气之盛衰，人之生死，虽见气口，而实本之于脾胃也。胃者，足阳明也；脾者，足太阴也。足阳明为六腑之先，足太阴为五脏之本，胃主纳受，凡水谷以是为市，为六腑之大源。五味入口，藏于胃而得脾以为之运化，致五脏之气无不籍之以资养。则是脾者，足太阴也。肺者，手太阴也。其气本相为流通。谷入于胃，气传于肺，而肺气行于气口，故云变见于气口也。《玉机真脏论》云：五脏者，皆禀气于胃，胃者，五脏之本也。脏气者，不能自致于手太阴，必因于胃气乃致于手太阴也，盖言胃而脾可知矣。五味入口，入于腑，五气入鼻，入于五脏，五脏惟心肺居于膈上受此五气，故心肺有病，而鼻为之不利矣，然则脾有病者，安能辨其五味哉。）<br />
　　<br />
　　卷一　《内经》纂要移精变气论篇<br />
　　《移精变气论》曰：变化相移，以观其妙，以知其要，故欲知其要，则色脉是矣。<br />
　　（言所以知四时五行之气，变化相移之要妙者何？以色脉故也。）色以应日，脉以应月，常求其要，则其要也。（言脉应月色应日者，占候之期准也，常求色脉之差忒，则是平人之诊要也。）粗工凶凶以为可攻，故病未已，新病复起，（谓粗工不料事宜，非病妄治，则其害反增矣。）治之要极，无失色脉，用之不惑，治之大则。（惑，谓惑乱。则，谓法则也。言色脉之应，昭然不欺，但顺用而不乱纪纲，则治病极当之大法也。）得神者昌，失神者亡。（此详言治法，以色脉为要之极，而其要之一，唯在于得神而已。神者，病者之神气也。）<br />
　　<br />
　　卷一　《内经》纂要汤液醪醴论篇<br />
　　《汤液醪醴论》曰：精神不进，志意不治，故病不可愈。（动离于道，耗散天真故耳。）精坏神去，荣卫不可复收，何者？嗜欲无穷，而忧患不止，精神弛坏，荣泣卫除，故神去之而病不愈也。（精神者，生之源；荣卫者，气之主。气主不辅，生源复消，神不内居，病何能愈！）其有不从毫毛生，而五脏阳以竭也。津液充郭，其魄独居，孤精于内，气耗于外，形不可与衣相保，此四极急而动中，是气拒于内，而形施于外，治之奈何？（不从毫毛，言生于内也。阴气内盛，阳气竭绝，不得入于腹中，故言五脏阳以竭也。津液者，水也。充，满也。郭，皮也。<br />
　　阴于中，水气胀满，上攻于肺，肺气孤危，鼻者，肺神，肾为水害，子不救母，故云其魄独居也。夫阴精损削于内，阳气耗减于外，则三焦闭溢，水道不通，水满皮肤，身体痞肿，故云形不可与衣相保也。凡此之类，皆四肢脉数急而内鼓动于脉中也。肺动者，谓气急而咳也。言如是者，皆水气格拒于腹膜之内，而浮肿施张于身形之外，欲穷标本，其可得乎？四极言四末，则四肢也。）平治于权衡，去宛陈 ，是以微动四极，温衣缪刺其处，以复其形。开鬼门，洁净腑，精以时服，五阳已布，疏涤五脏，故精自生，形自盛，骨肉相保，巨气乃平。（平治权衡，察脉之轻重浮沉，宛积也。陈 ，陈草也。邪气之在人身，犹草 之陈积，五阳五脏，皆有阳气。巨气，大气也，正气也。脉浮在表宜汗，沉在里宜泄，如去宛积之陈草，又微动四肢以导引入，温暖其衣以流通之，缪刺其处以复其形体，盖经脉满则络脉溢，缪刺之以调其经脉，开鬼门以发其汗，洁净腑以利其水，使五脏之精，渐以时复，五脏之阳，渐以宣布，疏涤五脏，邪气去而精自生，形自盛，骨肉相保，巨气乃平。）<br />
　　<br />
　　卷一　《内经》纂要诊要经终论篇<br />
　　《诊要经终论》曰：正月、二月，天气始方，地气始发，人气在肝。三月、四月，天气正方，地气正发，人气在脾。五月、六月，天气盛，地气高，人气在头。七月、八月，阴气始杀，人气在肺。九月、十月，阴气始水，地气始闭，人气在心。十一月、十二月，水复，地气合，人气在肾。（此举天气、地气、人气而言之，见人气所在，乃诊家之至要也。诊，视验也。诊之为义，所赅者广，有自诊脉言者，有自诊病言者。善诊者，察色按脉，不止于脉而已。方，正也。杀，肃也。正、二月者，寅卯月也，月建属木，木治东方，天气始正，地气始发，人气在肝，以肝属东方木也。三、四月者，辰巳月也，月建属土与火，治东南方，天气正方，地气之发者已定，人气在脾，以脾属土，而土又生火也。五、六月者，午未月也，月建属火，火治南方，天气已盛，地气已高，人气在头，头属南方火也。七、八月者，申酉月也，月建属金，金治西方，天地之阳气已下，阴气已上，始皆肃杀，人气在肺，以肺属西方金也。九月、十月者，戌亥月也，月建属水，阴气始冰，地气闭，人气在心，阳气入藏也。十一、十二月者，子丑月也，月建属水，水治北方，水已复凝，地气已合，人气在肾，以肾属北方水也。善诊者，常以是为法矣。）十二经脉之终奈何？（终，谓尽也。）太阳之脉，其终也戴眼反折螈 ，其色白，绝汗乃出，出则死矣。（此先以太阳之终者言之也。足太阳之脉，起于目内 ，上额交巅，入络脑，还出别下项，循肩膊内侠脊抵腰中；其支别者，下循足至小指外侧。手太阳之脉，起于手小指之端，循臂上肩入缺盆；其支别者，从缺盆循颈上颊，至目外 ，故太阳之终也。戴眼，谓睛不转而仰视也。反折螈 ，谓手足身体反张，而或急为螈，或缓为 。其色则白，足太阳之水主黑，手太阳之火主赤，其二色不见，而色止白也。绝汗乃出，谓汗暴出如珠，而不复渗入者也。盖至于绝汗一出而死矣。）少阳终者，耳聋，百节皆纵，目环绝系，绝系一日半死，其死也色先青白，乃死矣。（此举少阳之终者言之也。足少阳之脉，起于目锐 ，上抵头角，下耳后；其支别者，从耳后入耳中，出走耳前，手少阳之脉，其支别者，从耳后入耳中，出走耳前。故终则耳聋。少阳主筋，故终则百节皆纵，其目环之系则绝，盖至于系绝，而一日半则死，且其死也，色必青白，以金木相薄也。）阳明终者，口目动作，善惊妄言，色黄，其上下经盛，不仁则终矣。（此举阳明之终者言之也。足阳明之脉，起于鼻，交额中，下循鼻外上入齿中，侠口环唇，循颊车上耳前，循发际至额颅；其支者，从人迎前下人迎，循喉咙入缺盆下膈。手阳明之脉，起于手次指之端，循臂至肩，出于柱骨之会，下循缺盆络肺；其去别者，从缺盆上颈贯颊，下入齿中，还挟口交人中，上侠鼻孔，故终则口目动作，胃病则恶人与火，闻木音则惕然而惊，詈骂不避亲疏，故善惊妄言也。黄者，土色也。上，谓手脉，下，言足脉。经盛，谓面、目、颈、颔、足、跗、腕、胫皆躁盛而动也。不仁，谓不知痛痒也。此皆气极之征，故终也。）少阴终者，面黑齿长而垢，腹胀闭，上下不通而终矣。（此举少阴之终者言之也。手少阴气绝则血不流，血不流则皮毛死，故面色如漆而不赤，足少阴气绝则骨不软，骨不软则龈上宣，故齿长而积垢。手少阴之脉，起于心中，出属心系，下鬲络小肠也，足少阴之脉，从肾上贯肝鬲入肺中，故其终则腹胀闭，而上下不通也。）太阴终者，腹胀闭不得息，善噫善呕，呕则逆，逆则面赤，不逆则上下不通，不通则面黑皮毛焦而终矣。（此举太阴之终者言之也，足太阴之脉，从股内前廉入腹，属脾络胃上鬲。手太阴之脉，起于中焦，下络大肠，还循胃口，上鬲属肺，唯其从脾络胃，故腹胀闭不得息，为噫为呕，且呕则气逆而上行，故面色赤，不呕则不逆，不逆则上下通，下又复闭，则上下不通，心气外燔，故皮毛焦而终矣。何者？足太阴脉支别者，从胃别上鬲注心中也。）厥阴终者，中热嗌干，善溺心烦，甚则舌卷卵上缩而终矣。此十二经之所败也。（此举厥阴之终者言之也。足厥阴之脉，循胫上睾结于茎，其正经入毛中，过阴器上抵少腹，侠胃循喉咙之后，上入项颡。手厥阴之脉，起于胸中，出属心包，故终则中热嗌干，善溺心烦也。《灵枢》云：肝者，筋之合。筋者聚于阴器而脉络于舌本，甚则舌卷卵上缩而终也。若此者十二经皆至于败，其死也宜矣。）<br />
　　<br />
　　卷一　《内经》纂要脉要精微论篇<br />
　　《脉要精微论》曰：诊法常以平旦，阴气未动，阳气未散，饮食未进，经脉未盛，络脉调匀，气血未乱，乃可诊有过之脉。（荣卫之气，昼则行阳，夜则行阴，至平旦皆会于寸口，故诊脉以平旦为常。阴气正平而未动，阳气将盛而未散，饮食未进，虚实易明，经脉未盛，络脉调匀。气血未因动作而扰乱，乃可诊有过之脉。过者，病也。）夫脉者，血之府也。（府，聚也。言血之多少皆聚见于经脉之中，故曰：脉实血实，脉虚血虚。）长则气治，短则气病；数则烦心，大则病进；（夫脉长为气和故治，短为不足故病，数急为热故烦心，大为邪盛故病进。长脉者往来长，短脉者往来短，数脉者往来急速，大脉者往来满大。）上盛则气高，下盛则气胀；代则气衰，细则气少；涩则心痛。（上谓寸口，下谓尺中，盛谓盛满。代脉者，动而中止，不能自还。细脉者，动如莠蓬。涩脉者，往来时不利而蹇涩也。）浑浑革至如涌泉，病进而色弊，绵绵其去如弦绝死。（浑浑言脉气浊乱也。革至者，谓脉来弦而大，实而长也。如涌泉者，言脉汨汨，但出而不返也。绵绵，言微微似有，而不甚应手也。如弦绝者，言脉卒断，如弦之绝去也。如此之脉，皆必死也。）夫五脏者，身之强也。（脏安则神守，神守则身强，故曰身之强也。）头者，精明之府，头倾视深，精神将夺矣。背者，胸中之府，背曲肩随，府将坏矣。腰者，肾之府，转摇不能，肾将惫矣。膝者筋之府，屈伸不能，行则偻俯，筋将惫矣。骨者，髓之府，不能久立，行则振掉，骨将惫矣。（皆以所居所由而为之府也。）得强则生，失强则死。（强谓中气强，固以镇守也。此言五脏为身之强，而失强则死也。）是知阴盛则梦涉大水恐惧，（阴为水，故梦涉水而恐惧。）阳盛则梦大火燔灼，（阳为火，故梦大火而燔灼。）阴阳俱盛则梦相杀毁伤，（亦类交争之象。）上盛则梦飞，下盛则梦堕，（气上则梦上故飞，气下则梦下故坠。）甚饱则梦予，（内有余故。）甚饥则梦取，（内不足故。）肝气盛则梦怒，（肝在志为怒。）肺气盛则梦哭，（肺声哀故梦哭。）短虫多则梦聚众，（内多短虫，神梦应象。）长虫多则梦相击毁伤。（长虫多则内不安，神躁扰，故梦是矣。）<br />

                    <br>
                        　　<br />
　　卷一　《内经》纂要平人气象论篇<br />
　　《平人气象论》曰：人一呼脉再动，一吸脉亦再动，呼吸定息脉五动，闰以太息，命曰平人。平人者，不病也。（经脉一周于身，凡长十六丈二尺。呼吸脉各再动，定息脉又一动，则五动也，计二百七十定息，气行环周。然尽五十营，以一万三千五百定息，则气都行八百一十丈。如是则应天常数，脉气无不及太过，气象平调，故曰平人。）常以不病调病患，医不病，故为病患平息以调之为法。<br />
　　（此言一息五至之脉为无病也。鼻中出气曰呼，入气曰吸，呼吸定息，总为一息，言医人一呼而彼脉遂再动，一吸而彼脉遂再动，呼吸定吸脉遂五动，犹岁之有闰，是闰以太息之脉，乃所谓一息五至也。如此者，名曰平人。平人者，不病也。盖医人一息，则无病之人亦一息，所以知其脉之五动，为不病也。常以不病之人，调彼有病之人，缘医者自己不病，故因彼病患乃平自己之息以调候之耳，所以此为诊法也。人身之脉，总计一十六丈二尺，一呼脉行三寸，一吸脉行三寸，一百三十五息，脉行八丈一尺，二百七十息，行十六丈二尺为一周，一昼一夜，总计一万三千五百息，脉行八百一十丈为五十周，即一十六丈二尺之脉积之如是也。）人一呼脉一动，一吸脉一动，曰少气。（呼吸脉各一动，候减平人之半，计二百七十定息，气行八丈一尺，以一万三千五百定息，都行四百五丈，少气之理，从此可知。此言一息二至之脉为少气，自平脉之不及者言之。）人一呼脉三动，一吸脉三动而躁，尺热曰病温，尺不热脉滑曰病风，脉涩曰痹。（呼吸脉各三动，准过平人之半，计二百七十息，气行凡三十四丈三尺，病生之兆，由斯着矣。夫尺者，阴分位也。寸者，阳分位也。然阴阳俱热是则为阴阳独躁盛，则风中阳也。《脉要精微论》曰：中恶风者，阳气受也。滑为阳盛，故病为风。涩为无血，故为病痹也。此言一息六至之脉为诸病，平脉太过者言之也。）平人之常气禀于胃，胃者，平人之常气也。（常平之气，胃海致之，故曰：谷入于胃，脉道乃行。）人无胃气曰逆，逆者死。（脉以胃气为本，无胃气曰逆，逆者死。）春胃微弦曰平，（言微似弦，不谓微而弦也，钩及软弱、毛、石义并同。）夏胃微钩曰平，长夏胃微软弱曰平，秋胃微毛曰平，冬胃微石曰平。（此承上文而言，五脏皆以胃气为本。）脉从阴阳，病易已，脉逆阴阳，病难已。（脉病相应谓之从，脉病相反谓之逆，此言脉当与病相应而相顺也。）脉得四时之顺，曰病无他，脉反四时及不间脏，曰难已。（春行秋脉，夏得冬脉，秋得夏脉，冬得四季脉，皆谓反四时，气不相应。间脏者，如肝病乘土，当传之于脾，乃不传之于脾，而传之于心，则间其所胜之脏，而传之于所生之脏矣。《难经》所谓间脏者生是也。及无间脏之脉，皆谓之难已耳。<br />
　　此言脉当与时相应而相顺也。）人以水谷为本，故人绝水谷则死，脉无胃气亦死，所谓无胃气者，但得真脏脉，不得胃气也。所谓脉不得胃气者，肝不弦，肾不石也。（不弦不石，皆谓不微似也。）妇人手少阴脉动甚者，任子也。（手少阴脉，谓掌后陷者中，当小指动而应手者也。岐伯曰：其外经病而脏不病，故独取其经于掌后锐骨之端谓之此也。动，谓动脉也。动脉者，大如豆，厥厥动摇也。<br />
　　《正理论》曰：脉阴阳相薄，名曰动也。）<br />
　　<br />
　　卷一　《内经》纂要玉机真脏论篇<br />
　　《玉机真脏论》曰：见真脏曰死，何也？岐伯曰：五脏者皆禀气于胃，胃者五脏之本也。（胃为水谷之海，故五脏禀焉。）脏气者，不能自致于手太阴，必因于胃气，乃至于手太阴也。（人禀气于胃，脏气者平人之常气，故脏气因胃乃能致于手太阴也。）故五脏各以其时，自为而至于手太阴也。（自为其状，至于手太阴也。）故邪气胜者，精气衰也，故病甚者，胃气不能与之俱至于手太阴，故真脏之气独见。独见者，病胜脏也，故曰死。（是所谓脉无胃气也。）形气相得，谓之可治，（气盛形盛，气虚形虚，是相得也。）色泽以浮，谓相易已，（气色浮润，血气相营，故易已。）脉从四时，谓之可治，（脉春弦夏钩秋浮冬营，谓顺四时。从，顺也。）脉弱以滑，是有胃气，命曰易治，取之以时。（候可取之时而取之，则万举万全，当以四时血气所在而为疗耳。）形气相失，谓之难已；（形盛气虚，气盛形虚，皆相失也。）色夭不泽，谓之难已；（夭，谓不明而晦。不泽，谓枯燥也。）脉实以坚，谓之益胜；（脉实以坚，是邪气盛，故益甚也。）脉逆四时，谓不可治。（以气逆故不治。）五实死，五虚死，（五实，谓五脏实。五虚，谓五脏虚。）脉盛，皮热，腹胀，前后不通，闷瞀，此谓五实。（实，谓邪气盛实。脉盛，心也。皮热，肺也。腹胀，脾也。前后不通，肾也。闷瞀，肝也。）脉细，皮寒，气少，泄利前后，饮食不入，此谓五虚。（虚，谓真气不足也。脉细，心也。皮寒，肺也。气少，肝也。泄利前后，肾也。饮食不入，脾也。）其时有生者何也？浆粥入胃，泄注止，则虚者活；身汗得后利，则实者活，此其候也。（饮粥得入于胃，胃气和调，其利渐止，胃气得实，虚者得活。言实者得汗外通，后得便利，自然调平。）<br />
　　<br />
　　卷一　《内经》纂要三部九候论篇<br />
　　《三部九候论》曰：有下部，有中部，有上部，部各有三候，三候者，有天、有地、有人也。上部天，两额之动脉；（在额两旁，动应于手，足少阳脉气之所行也。）上部地，两颊之动脉；（在鼻孔下两旁，近于至 之分，动应于手，足阳明脉气之所行。）上部人，耳前之动脉。（在耳前陷者中，动应于手，手少阳脉气之所行也。）中部天，手太阴也；（谓肺脉也。在掌后寸口中，是谓经渠，动应于手。）中部地；手阳明也；（大肠脉也。在手大指次指岐骨间，合谷之分，动应于手也。）中部人，手少阴也。（谓心脉也。在掌后锐骨之端，神门之分，动应于手。）下部天，足厥阴也；（谓肝脉也。在毛际外，羊矢下一寸半陷中，五里之分，卧而取之，动应于手也。女子取太冲，在足大指本节后二寸陷中是也。）下部地，足少阴也；（谓肾脉也。在足内踝后跟骨上陷中，太溪之分，动应于手也。）下部人，足太阴也。<br />
　　（谓脾脉也。在鱼腹上越筋间，直五里下，箕门之分，宽巩足单衣，沉取乃得之，而动应于手也。候胃气者，当取足跗之上，冲阳之分穴中。）故下部之天以候肝，（足厥阴之脉行其中。）地以候肾，（足少阴脉行其中也。）人以候脾胃之气。（足太阴脉行其中也。）中部之候奈何？亦有天，亦有地，亦有人。天以候肺，（手太阴脉当其处也。）地以候胸中之气，（手阳明脉当其处也。经云：肠胃同候，故以候胸中也。）人以候心。（手少阴脉当其处也。）上部以何候之？亦有天，亦有地，亦有人。天以候头角之气，（位在头角之分，故以候头角之气也。）地以候口齿之气，（位近口齿，故以候之。）人以候耳目之气。（以位当耳前，脉抵于目外 ，故以候之。）三部者，各有天，各有地，各有人。三而成天，（详三而成天至合为九脏。）三而成地，三而成人。三而三分，合则为九，九分为九野，九野为九脏。（以是故应天地之至数。）故神脏五，形脏四，合为九脏。（神脏者，肝藏魂，心藏神，脾藏意，肺藏魄，肾藏志也。以其皆神气居之，故云神脏五也。形脏者，如器外张，虚而不屈，合藏于物，故云形脏也。一头角，二耳目，三口齿，四胸中也。）五脏已败，其色必夭，夭必死矣。（夭，谓死色，异常之候也。色者神之旗，脏者神之舍，故神去则脏败矣。脏败则见异常之色者，死候也。）形盛脉细，少气不足以息者危。（形气相得，谓之可治。今脉气不足，形盛有余，证不相扶，故危者也。）形瘦脉大，胸中多气者死。<br />
　　（是则形气不足，脉气有余，形瘦脉大，胸中气多，形脏已伤，故死也。凡如是类，皆形气不相得也。）形气相得者生，参伍不调者病。（参，谓参校。伍，谓类伍。参校类伍，而有不调，谓不率其常，则病也。）三部九候皆相失者死。（失，谓气候不相类也。相失之候，诊凡有七，七诊之状，如下文云。）上、下、左、右之脉相应如参舂者病甚。上、下、左、右相失不可数者死。（三部九候，上下左右，凡十八诊也。参春者，谓大数而鼓，如参舂杵之上、下也。大则病进。故病甚也。不可数也，谓一息十至已上了。死。）中部之候虽独调，与众脏相失者死。中部之候相减者死。（中部左、右，凡六诊也。上部下部已不相应，中部独调，故非其久，减于上下，是亦气衰，皆死者也。减，谓偏少也。）目内陷者死。（太阳之脉，起于目内 。目内陷者，太阳绝也，故死。所以言太阳者，太阳主诸阳之气，故独言之。）形肉已脱，九候虽调，犹死。（亦谓形气不相得也。经云：脉气有余，形气不足生。盖不足，未至脱也，脱则大肉去尽，脾主肌肉，肉脱者脾绝矣。九候虽平调，犹必死也。）察九候独小者病，独大者病，独疾者病，独迟者病，独热者病，独寒者病，独陷下者病。（相失之候，诊凡有七者，此也。然脉见七诊，谓参伍不调，随其独异，以言其病耳。此言九候之中，有七诊之法也。）脱肉身不去者死。（谷气外衰，则肉脱尽，天真内竭，故身不能行，真谷并衰，死之至矣。去，犹行去也。）九候之脉，皆沉细悬绝者为阴，主冬，故以夜半死。盛躁喘数者为阳，主夏，故以日中死。（位无常居，物极则反也。乾坤之义，阴极则龙战于野，阳极则亢龙有悔，是以阴阳极脉，死于夜半日中也。）寒热病者，以平旦死。（亦物极则变也，平晓木王，木气为风，故木王之时，寒热病死。）热中及热病者，以日中死。（阳之极也。）病风者，以日夕死。（卯酉冲也。）病水者，以夜半死。（水王故也。其脉乍疏、乍数、乍迟、乍疾者，日乘四季死。（辰戌丑未，土寄王之，脾气内绝，故脉无定，则日乘四季而死也。<br />
　　此详言诸病死期也矣。）<br />
　　<br />
　　卷一　《内经》纂要经脉别论篇<br />
　　《经脉别论》曰：人之居处动静勇怯，脉亦为之变乎？凡人之惊、恐、恚、劳、动、静，皆为变也。<br />
　　（变，谓变易常候。）是以夜行则喘出于肾，（肾主于交，气合幽冥，故夜行则喘息内从肾出也。）淫气病肺。（夜行肾劳，因而喘息，气淫不次，则病肺也。）有所堕恐，喘出于肝，（恐生于肝，堕损筋血，因而奔喘，故出于肝也。）淫气害脾。（肝木妄淫，害脾土也。）有所惊恐，喘出于肺，（惊则心无所根据，神无所归，气乱胸中，故喘出于肺也。）淫气伤心。（惊则神越，故气淫反伤心也。）度水跌仆，喘出于肾与骨，（湿气通肾，骨，肾主之，故度水跌仆，喘出肾骨矣。跌，谓足跌。仆，谓身倒也。）当是之时，勇者气行则已，怯者则着而为病。（气有强弱，神有壮懦，故殊状也。）故曰：诊病之道，观人勇怯骨肉皮肤，能知其情，以为诊法也。（通达性怀，得其情状，乃为深识，诊契物宜也。）饮食饱甚，汗出于胃。（饱甚胃满，故汗出于胃。）惊而夺精，汗出于心。（惊夺心精，神气浮越，阳内薄之，故其汗出于心也。）持重远行，汗出于肾。（骨劳气越，肾复过疲，故持重远行，汗出于肾。）疾走恐惧，汗出于肝。（暴役于筋，肝气罢极，故疾走恐惧，汗出于肝。）摇体劳苦，汗出于脾。（摇体劳苦，谓动作施力，非疾走远行也。动作用力，则谷精四布，脾化水谷，故汗出于脾。）食气入胃，散精于肝，淫气于筋。（肝养筋，故胃散谷精之气入于肝，则浸淫滋养于筋络矣。）食气入胃，浊气归心，淫精于脉。（浊气，谷气也。心居胃上，故谷气归心，淫溢精微入于脉也。何者？心主脉故。）脉气流经，经气归于肺，肺朝百脉，输精于皮毛。（脉气流运，乃为大经，经气归宗，上朝于肺，肺为华盖，位复居高，治节由之，故受百脉朝会。乃布化精气，输于皮毛也。）毛脉合精，行气于腑。（腑，谓气之所聚处也。是调气海，在两乳间，名曰膻中也。）腑精神明，留于四脏，气归于权衡。<br />
　　（膻中之布气者分为三隧：其下者走于气街，上者走于息道，宗气留于海，积于胸中，命曰气海也。如是分化，乃四脏安定，三焦平均，中外上下各得其所。）权衡以平，气口成寸，以决死生。（三世脉法，皆以三寸为关尺之分，故中外高下，气绪均平，则气口之脉而成寸也。气口者，脉之大要会也，百脉尽朝，故以其分决死生也。）饮入于胃，游溢精气，上输于脾。（水饮流下，至于中焦，水化精微，上为云雾，云雾散变，乃注于脾也。上焦如雾，中焦如沤是也。）脾气散精，上归于肺，通调水道，下输膀胱。（水土合化，上滋肺金，金气通肾，故调水道，转注下焦，膀胱禀化，乃为溲矣。下焦如渎，此之谓也。）水精四布，五经并行，合于四时五脏阴阳，揆度以为常也。（水精布，经气行，筋骨成，血气顺，配合四时寒暑，证符五脏阴阳，揆度盈虚，用为常道。）<br />
　　<br />
　　卷一　《内经》纂要脏气法时论篇<br />
　　《脏气法时论》曰：夫邪气之客于身也，以胜相加，（邪者，不正之目，风寒暑湿饥饱劳逸是也。）至其所生而愈，（谓至己所生也。）至其所不胜而甚，（谓至克己之气也。）至于所生而持，（谓至生己之气也。）自得其位而起。（居所主处，谓自得其位也。）肝病者，两胁下痛引少腹，令人善怒，（肝厥阴脉，自足而上，环阴器，抵少腹，又上贯肝鬲，布于胁肋，故两胁下痛引少腹，其气实则善怒。）虚则目KTKT无所见，耳无所闻，善恐如人将捕之。（肝厥阴脉，自胁肋循喉咙入颃颡连目系。胆少阳脉，其支者，从耳后耳中出走耳前至目锐 后。故病如是也。恐，谓恐惧，魂不安也。）心病者，胸中痛，胁支满，胁下痛，膺背肩甲间痛，两臂内痛，（心少阴脉，支别者，循胸出胁。又手心主厥阴之脉，起于胸中；其支别者，亦循胸出胁，下腋三寸，上抵腋下，下循 内，行太阴少阴之间，入肘中，下循臂行两筋之间。又心少阴之脉，直行者，复从心系却上肺，上出腋下，下循 内后廉，行太阴心主之后，下肘内，循臂后内廉抵掌后锐骨之端。又小肠太阳之脉，自臂 上绕肩甲，交肩上。故病如是。）虚则胸腹大，胁下与腰相引而痛。（手心主厥阴之脉，从胸中出属心包，下鬲历络三焦；其支别者，循胸出胁。心少阴之脉，自心系下鬲络小肠。故病如是。）脾病者，身重善肌肉痿，足不收行，善 脚下痛，（ ，小儿病。脾象土而主肉，故身重肉痿也。脾太阴之脉，起于足大指之端，循指内侧上内踝前廉，上 内。肾少阴之脉，起于足小指之下，斜趋足心，上 内，出 内廉。故病如是，则足不收行，善 ，脚下痛也。）虚则腹满肠鸣，飧泄食不化。（脾太阴脉，从股内前廉入腹属脾络胃，故病如是。《灵枢经》曰：中气不足，则腹为之善满，肠为之善鸣。）肺病者，喘咳逆气，肩背痛，汗出尻阴股膝髀 足皆痛，（肺藏气而主喘息，在变动为咳，故病则喘咳逆气也。背为胸中之府，肩接近之，故肩背痛也。肺养皮毛，邪盛则心液外泄，故汗出也。肾少阴之脉，从足下上循 内出 内廉，上股内后廉，贯脊属肾络膀胱。今肺病则肾脉受邪，故尻阴股膝髀足皆痛。）虚则少气不能报息，耳聋嗌干。（气虚少，故不足以报息也。肺太阴之络会于耳中，故聋也。肾少阴之脉，从肾上贯肝鬲入肺中，循喉咙侠舌本。今肺虚则肾气不足，不能上润于咽，故以嗌干也。）肾病者，腹大胫肿，喘咳身重，寝汗出憎风，（肾少阴脉，起于足面上循 ，复从横骨中侠脐循腹里上行而入肺，故腹大胫肿而喘咳也。肾病则骨不能用，故身重也。<br />

                    <br>
                        　　肾邪攻肺，心气内微，心液为汗，故寝汗出也。胫既肿矣，汗复津泄，阴凝玄府，阳灼上焦，内热外寒，故汗出憎风也。）虚则胸中痛，大腹小腹痛，清厥意不乐。（肾少阴脉，从肺出络心，注胸中。肾气既虚，心无所制，心气灼肺，故痛聚胸中也。足太阳脉，从项下行而至足，肾虚则太阳之气不能盛行于足，故足冷而气逆也。清，谓气冷。厥，谓气逆也。以清冷气逆，故大腹小腹痛。志不足则神躁扰，故不乐也。）<br />
　　<br />
　　卷一　《内经》纂要宣明五气论篇<br />
　　《宣明五气论》曰：五气所病：心为噫，（象火炎上，烟随焰出，心不受秽，故噫出之。）肺为咳，（象金坚劲，扣之有声，邪击于肺，故为咳也。）肝为语，（象木枝条，而形支别，语宣委曲，故出于肝。）脾为吞，（象土包容，物归于内，翕如皆受，故为吞也。）肾为欠为嚏，（象水下流，上生云雾，气郁于胃，故欠生焉。太阳之气和利而满于心，出于鼻则生嚏。）胃为气逆为哕为恐，（胃为水谷之海，肾与为关，关门不利，则气逆而上行也。以包容水谷，性喜受寒，寒谷相薄，故为哕也。寒盛则哕起，热盛则恐生。何者？胃热则肾气微弱，故为恐也。）大肠小肠为泄，下焦溢为水，（大肠为传导之腑，小肠为受盛之腑，受盛之气既虚，传道之司不禁，故为泄利也。下焦为分注之所，气窒而不泻，则溢而为水矣。）膀胱不利为癃，不约为遗溺，（膀胱为津液之府，水注由之。然足三焦脉实，约下焦而不通，则不得小便；足三焦脉虚，不约下焦，则遗溺也。）胆为怒，（中正决断，无私无偏，其性刚决，故为怒也。）是为五病。五精所并：精气并于心则喜，（精气，谓火之精气也。肺虚而心精并之，则为喜。《灵枢经》曰：喜乐无极则伤魄，魄为肺神，明心火并于肺金也。）并于肺则悲，（肝虚而肺气并之，则为悲。《灵枢》曰：悲哀动中则伤魂。魂为肝神，明肺金并于肝木也。）并于肝则忧，（脾虚而肝气并之，则为忧。《灵枢》曰：愁忧不解则伤意。意为脾神，明肝木并于脾土也。）并于脾则畏，（肾虚而脾气并之，则为畏。《灵枢》曰：恐惧不解则伤精，精为肾之神，明脾土并于肾水也。）并于肾则恐。（心虚而肾气并之，则为恐。《灵枢》曰：怵惕思虑则伤神。神为心主，明肾水并于心火也。怵惕惊惧也，此皆由于正气不足而胜气并之也。）是为五并，虚而相并者也。五脏所恶：心恶热，（热则脉溃浊。）肺恶寒，（寒则气留滞。）肝恶风，（风则筋燥急。）脾恶湿，（湿则肉痿肿。）肾恶燥。（燥则精竭涸。）是谓五恶。五味所禁：辛走气，气病无多食辛；咸走血，血病无多食咸；（咸先入肾，此云走血者，肾合三焦，血脉虽属肝心，实为中焦之道，故咸入而走血也。）苦走骨，骨病无多食苦；（苦走心，此云走骨者，水火相济，骨气通于心也。）甘走肉，肉病无多食甘；酸走筋，筋病无多食酸。是谓五禁。<br />
　　五病所发：阴病发于骨；阳病发于血；阴病发于肉；（骨肉阴静，故阳气从之。血脉阳动，故阴气乘之。）阳病发于冬；阴病发于夏。（夏阳气盛，故阴病发于夏，冬阴气盛，故阳病发于冬，各随其少也。）是谓五发。五邪所乱：邪入于阳则狂；邪入于阴则痹；（邪居于阳脉之中，则四支热盛，故为狂。邪入于阴脉之内，则六经凝涩不通，故为痹。）搏阳则为颠疾；（邪内搏于阳，则脉流薄疾，故为上颠之疾。）搏阴则为喑；（邪内搏于阴，则脉不流，故令喑不能言。）阳入之阴则静；阴出之阳则怒。（随所之而为疾也。之，往也。）是谓五乱。五劳所伤：久视伤血，（劳于心也。）久卧伤气，（劳于肺也。）久坐伤肉，（劳于脾也。）久立伤骨，（劳于肾也。）久行伤筋，（劳于肝也。）是谓五劳所伤。<br />
　　<br />
　　<br />
　　卷一　《内经》纂要宝命全角论篇<br />
　　《宝命全角论》曰：夫盐之味咸者，其气令器津泄；（夫咸为苦，而生咸从水而有，水也润下而苦泄，故能令器中生津液润渗泄焉。）弦绝者，其音嘶败；（弦绝者，其音嘶嗄，败易旧声音。）木敷者，其叶发；（木陈者，叶必脱。）病深者，其声哕。（哕，谓声浊恶也。）人有此三者，是谓坏腑，（三者，谓弦绝、叶发、声哕也。）毒药无治，短针无取，此皆绝皮伤肉，血气争黑。（病遗于内，故毒药无治，短针无取，皮肉血气交争伤绝，故当血见色黑也。言欲知病征者，须知其候。盐之在于器中，津液泄于外，见津液而知盐之有咸也。声嘶，知琴瑟之弦将绝。叶落者，知陈木之已尽。举此三物衰坏之征，以比声嘶识病深之候。故针药不能取，以其皮肉血气各不相得故也。）<br />
　　<br />
　　卷一　《内经》纂要八正神明论篇<br />
　　《八正神明论》曰：是故天温日明，则人血淖液而卫气浮，故血易泻，气易行；天寒日阴，则人血凝泣而卫气沉。（泣，谓如水中居雪也。）月始生，则血气始精，卫气始行；月郭满，则血气实，肌肉坚；月郭空，则肌肉减，经络虚，卫气去，形独居。是以因天时而调血气也。是以天寒无刺，（血凝泣而卫气沉也。）天温无凝，月生无泻，月满无补，月郭空无治。（言刺法必法天时也。）八正者，所以候八风之虚邪以时至者也。（八正，谓八节之正气也。八风者，东方婴儿风，南方大弱风，西方刚风，北方大刚风，东北方凶风，东南方弱风，西南方谋风，西北方折风也。虚邪，谓乘之虚而为病者也。以时至者，谓之天应太一移居，以八节之前后，风朝中宫而至焉者也。）四时者，所以分春秋冬夏之气所在，以时调之也；八正之虚邪，而避之勿犯也。（四时之气所在者，谓春气在经脉，夏气在孙络，秋气在皮肤，冬气在骨髓也。感冒虚邪，动伤真气，避而勿犯，乃不病焉。圣人避邪，如避矢石。以其能伤真气也。）以身之虚，而逢天之虚，两虚相感，其气至骨，入则伤五脏，（以虚感虚，同气而相应也。）工候救之，弗能伤也。（候知而止，故弗能伤之。）故曰：天忌不可不知也。（人忌于天，故云天忌，犯之则病，故不可不知也。）虚邪者，八正之虚邪气也。（八正之虚邪，谓八节之虚邪也。以从虚之乡来，袭虚而入为病，故谓之八正虚邪。）正邪者，身形若用力汗出，腠理开，逢虚风，其中人也微，故莫知其情，莫见其形。（正邪者，不从虚之乡来。以人中微，故莫知其情意，莫见其形状。）上工救其萌芽，必先三部九候之气，尽调不败而救之，故曰上工。下工救其已成，救其已败。救其已成者，言不知三部九候之相失，因病而败之也。<br />
　　故养神者，必知形之肥瘦，荣卫血气之盛衰。血气者，人之神，不可不谨养。（神安则寿延，神去则形弊，故不可不谨养也。此俱解《针经》之义也。）<br />
　　<br />
　　卷一　《内经》纂要离合真邪论篇<br />
　　《离合真邪论》曰：天地温和，则经水安静；天寒地冻，则经水凝泣；天暑地热，则经水沸溢；卒风暴起，则经水波涌而陇起。夫邪之入于脉也，寒则血凝泣，暑则气淖泽，虚邪因而入客，亦如经水之得风也。<br />
　　诛罚无过，命曰大惑，反乱大经，真不可复，用实为虚，以邪为真，用针无义，反为气贼，夺人正气。以从为逆，荣卫散乱，真气已失，邪独内着，绝人长命，予人夭殁。不知三部九候，故不能久长。（识非精辨，学未该明，且乱大经，又为气贼，动为残害，安可久乎！）因不知合之四时五行，因加相胜，释邪攻正，绝人长命。（非惟昧三部九候之为弊，若不知四时五行之气序，亦足殒绝其生灵也。）邪之新客来也，未有定处，推之则前，引之则止，逢而泻之，其病立已。（此亦解《针经》补泻法也。）<br />
　　<br />
　　卷一　《内经》纂要通评虚实论篇<br />
　　《通评虚实论》曰：何谓虚实？邪气盛则实，精气夺则虚。（夺，谓精气减少，如夺去也。）乳子而病，热脉悬小者何如？（悬，谓如悬物之动也。）手足温则生，寒则死。乳子中风热，喘鸣肩息者，脉何如？喘鸣肩息者，脉实大也，缓则生，急则死。（此言乳子脉与病反者，复有他证可验。病证俱甚者，复有脉体可据。而决其死生也。乳子而热病，阳证也。脉则悬小，是阳证见阴脉也。然手足温和，正气犹存，脉虽悬小，特未大耳。故可以得生。否则手足寒而死矣。又乳子中风发热，喘鸣肩息者，阳证也。脉当实大，唯实大中而缓，则邪气渐退，可以得生。若实大中而急，则邪气愈增，其病当死矣。）肠 便血何如？身热则死，寒则生。（热为血败，故死。寒为荣气在，故生。）肠 下白沫何如？脉沉则生，脉浮则死。（阴病而见阳脉，与证相反，故死。）肠 下脓血何如？脉悬绝则死，滑大则生。肠 之属，身不热，脉不悬绝何如？滑大者曰生，悬涩者曰死。以脏期之。（肝见庚辛死，心见壬癸死，肺见丙丁死，肾见戊己死，脾见甲乙死，是谓以脏期之。此言肠 之属；有便血者，有下白沫者，有下脓血者，随证随脉而可以决其死生者。）癫疾何如？脉搏大滑，久自已；脉小坚急，死不治。（脉小坚急为阴，阳病而阴脉，故死不治。）癫疾之脉，虚实何如？虚则可治，实则死。（言癫疾之脉，得阳脉虚脉而生也。癫疾者，阳证也。故搏大滑，则阳证得阳脉，所以病久自已。若脉小坚急，则得阴脉，故死不治。然癫疾之脉，当有取于虚也，必搏大滑中带虚可治，若带实则邪气有余，乃死候也。）消疸虚实何如？脉实大，病久可治；脉悬小坚，病久不可治。（久病血气衰，脉不宜实大，故不可治。）黄胆暴痛，癫疾厥狂，久逆之所生也。五脏不平，六腑闭塞之所生也。头痛耳鸣，九窍不利，肠胃之所生也。（此言病有所由生者，皆从内起也。）<br />
　　<br />
　　卷一　《内经》纂要太阴阳明论篇<br />
　　《太阴阳明论》曰：太阴阳明为表里，脾胃脉也。生病而异者何也？岐伯对曰：阴阳异位，更虚更实，更逆更从，或从内，或从外，所从不同故病异名也。（脾脏为阴，胃腑为阳，阳脉下行，阴脉上行，阳脉从外，阴脉从内，故言所以不同，病异名也。春夏阳明为实，太阴为虚，秋冬太阴为实，阳明为虚，即更实更虚也。春夏太阴为逆，阳明为从，秋冬阳明为逆，太阴为从，即更逆更从也。）阳者，天气也，主外；阴者，地气也，主内。（是所谓阴阳异位也。）故阳道实，阴道虚。（是所谓更实更虚也。）犯贼风虚邪者，阳受之；食饮不节起居不时者，阴受之。（是所谓或从内，或从外也。）阳受之则入六腑，阴受之则入五脏。入六腑则身热不时卧，上为喘呼；入五脏则满闭塞，下为飧泄，久为肠 。（是所谓所从不同，病异名也。）故喉主天气，咽生地气。故阳受风气，阴受湿气。（同气相求耳。）故阴气从足上行至头，而下行循臂至指端；阳气从手上行至头，而下行至足。（是所谓更逆更从也。《灵枢》曰：手之三阴，从脏走手；手之三阳，从手走头。<br />
　　足之三阳，从头走足；足之三阴，从足走腹。所行而异，故更逆更从也。）故曰阳病者上行极而下，阴病者下行极而上。故伤于风者，上先受之；伤于湿者，下先受之。<br />
　　脾不主时何也？（肝主春，心主夏，肺主秋，肾主冬，四脏皆有正应，而脾无正主也。）脾者土也，治中央，常以四时长四脏，各十八日寄治，不得独主于时也。脾脏者常着胃土之精也，土者生万物而法天地，故上下至头足。足太阴者三阴也，故太阴为之行气于三阴。阳明者表也，五脏六腑之海也，亦为之行气于三阳。脏腑各因其经而受气于阳明。<br />
　　<br />
　　<br />
　　卷一　《内经》纂要阳明脉解篇<br />
　　《阳明脉解篇》曰：足阳明之脉病，恶人与火，闻木音则惕然而惊，（胃热内郁，故恶人、恶火。胃属土，故闻木音而惊。）病甚则弃衣而走，登高而歌，或至不食数日，逾垣上屋，所上之处，皆非其素所能也。病反能者何也？四支者，诸阳之本也。阳盛则四支实，实则能登高也。（阳受气于四支，故四支为诸阳之本。）热盛于身，故弃衣欲走也。阳盛则使人妄言骂詈，不避亲疏，而不欲食，故妄走也。（言胃病所以能登高而歌，弃衣而走，妄言而骂者，皆以其邪气之盛也。邪盛故热盛，热盛故阳盛，阳盛则三者之证由于此矣。）<br />
　　<br />
　　卷一　《内经》纂要评热病论篇<br />
　　《评热病论》曰：有病温者，汗出辄复热，而脉躁疾不为汗衰，狂言不能食，病名为何？岐伯曰：病名阴阳交，交者死也。（交，谓交合，阴阳之气不分别也。）人所以汗出者，皆生于谷，谷生于精，（言谷气化为精，精气胜乃为汗。）今邪气交争于骨肉而得汗者，是邪却而精胜也，（言初汗也。）精胜则当能食而不复热。复热者邪气也，汗者精气也，今汗出而辄复热者，是邪胜也，不能食者，精无俾也，（无俾，言无可使为汗也。谷不化则精不生，精不化流，故无可使。）病而留者，其寿可立而倾也。（如是者，其人寿命立致倾危也。）汗出而脉尚躁盛者死。（汗后脉当迟静，而反躁急以盛满者，是真气竭而邪盛，故知必死也。）今脉不与汗相应，此不胜其病也，其死明矣。（脉不静而躁盛，是不相应。）狂言者是失志，失志者死。（志舍于精，今精无可使，是志无所居，志不留居则失志也。）今见三死，不见一生，虽愈必死也。（汗出脉躁盛，一死；不胜其病，二死；狂言失志者，三死也。）<br />

                    <br>
                        　　<br />
　　卷一　《内经》纂要逆调论篇<br />
　　《逆调论》曰：阴气少而阳气胜，故热而烦满也。（言病有热而烦满者，阴气少而阳气多也。）阳气少，阴气多，故身寒如从水中出。（言病有寒从中生者，阳气少而阴气多也。）不得卧而息有音者，是阳明之逆也，足三阳者下行，今逆而上行，故息有音也。阳明者胃脉也，六腑之海，（即水谷之海。）其气亦下行，阳明逆不得从其道，故不得卧也。胃不和则卧不安，此之谓也。夫起居如故而息有音者，此肺之络脉逆也，络脉不得随经上下，故留经而不行，络脉之病患也微，故起居如故而息有音也。夫不得卧，卧则喘者，是水气之客也，夫水者循津液而流也，肾者水脏，主津液，主卧与喘也。<br />
　　<br />
　　<br />
　　卷一　《内经》纂要举痛论篇<br />
　　《举痛论》曰：百病生于气也。（气之为用，虚实逆顺缓急皆能为病，故发此问。）怒则气上，喜则气缓，悲则气消，恐则气下，寒则气收，炅则气泄，惊则气乱，劳则气耗，思则气结，九气不同，何病之生？怒则气逆，甚则呕血及飧泄，故气上矣。（怒则阳气逆上肝气乘脾，故甚则呕血及飧泄也。）喜则气和志达，荣卫通利，故气缓矣。（气脉和调故志达畅。荣卫通利，故气徐缓。）悲则心系急，肺布叶举，而上焦不通，荣卫不散，热气在中，故气消矣。（悲则损于心，心系急则动于肺，肺气系诸经，逆则肺布而叶举。）恐则精却，却则上焦闭，闭则气还，还则下焦胀，故气不行矣。（恐则阳精却上而不下流，故却则上焦闭也。上焦既闭，气不行流，下焦阴气，亦还回不散，而聚为胀。然上焦固禁，下焦气还，各守一处，故气不行也。）寒则腠理闭，气不行，故气收矣。（身寒则卫气沉，故皮肤文理及渗泄之处，皆闭密而气不流行，卫气收敛于中而不发散也。）炅则腠理开，荣卫通，汗大泄，故气泄矣。（热则肤腠开发，荣卫大通，津液外渗而汗大泄。）惊则心无所倚，神无所归，虑无所定，故气乱矣。（气奔越故不词理。）劳则喘且汗出，外内皆越，故气耗矣。<br />
　　（疲力役则气奔速，故喘息。气奔速则阳外发，故汗出。喘且汗出，内外皆逾越于常纪，故气耗损也。）思则心有所存，神有所归，正气留而不行，故气结矣。（系心不散，故气亦停留。以九气为问而言之也。）<br />
　　<br />
　　卷一　《内经》纂要腹中论篇<br />
　　《腹中论》曰：何以知怀子之且生也？岐伯曰：身有病而无邪脉也。（言怀子之将生者，身虽经闭而脉则无病也。身有病者，经闭也。无邪脉者，尺中之脉和匀也。凡妇人怀妊三月，则阴阳之精尚未变化，三月则精气正变，其气熏蒸冲胃而为恶阻，三、四月则恶阻少止，脉甚滑疾，盖男女正成形质，其气未定也。五、六月以后则形质已定，男女已分，及八、九、十月其脉平和如无娠然，非医工深明脉理，病家肯明言者，难以诊而知也。《脉诀》云：滑疾不散，胎三月。但疾而散，五月至六月，已后则疾速亦无矣。然亦有始终洪数不变者，其气甚盛，不可以一例拘也。）<br />
　　<br />
　　卷一　《内经》纂要痹论篇<br />
　　《痹论篇》曰：痹，其时有死者，或疼久者，或易已者，其故何也？岐伯曰：其入脏者死，其留连筋骨间者疼久，其留皮肤间者易已。（入脏者死，以神去也。筋骨疼久，以其定也。皮肤易已，以浮浅也。由斯深浅，故有不同。）荣者，水谷之精气也，和调于五脏，洒陈于六腑，乃能入于脉也。（《正理论》曰：谷入于胃，脉道乃行，水入于经，其血乃成。）故循脉上下，贯五脏，络六腑也。（荣行脉内，故无所不至。）卫者，水谷之悍气也，其气 疾滑利，不能入于脉也，（悍气，谓浮盛之气也。以其浮盛之气，故 疾滑利，不能入于脉中也。）故循皮肤之中，分肉之间，熏于肓膜，散于胸腹，（皮肤之中分肉之间，谓脉外也。肓膜，谓五脏之间鬲中膜也。以其浮盛，故能布散于胸腹之中，空虚之处，熏其肓膜，令气宣通也。）逆其气则病，从其气则愈，不与风寒湿气合，故不为痹。（夫荣卫之所行者如此，必逆荣卫之气则病，而顺荣卫之气则愈。则此荣卫者，乃气也，非筋骨肌皮脉与五脏六腑之有形者也。不与风寒湿三气相合者也。故荣卫在人不为痹也。）痹或痛，或不痛，或不仁，或寒，或热，或燥，或湿，其故何也？痛者，寒气多也，有寒故痛也。其不痛不仁者，病久入深，荣卫之行涩，经络时疏，故不通，皮肤不营，故为不仁。（不仁者，皮顽不知有无也。）其寒者，阳气少，阴气多，与病相益，故寒也。（病本生于风寒湿气，故阴气益之也。）其热者，阳气多，阴气少，病气胜阳遭阴，故为痹热。（阴气不胜故为热。）其多汗而濡者，此其逢湿甚也，阳气少，阴气盛，两气相感，故汗出而濡也。（言痹之所以痛者，以其寒气多也，有寒故痛也。故曰：其寒气胜者，为痛痹也。痹之所以不痛者，以病久则邪气日深，荣卫之行涩，经络之脉有时而疏，故亦不为痛也。痹之所以不仁者，以其皮肤之中，少气血以为之营运，故皮顽不动，而为不仁也。痹之所以体寒者，以卫气少，营气多，惟营气多则与病相益，故寒冷也。痹之所以体热者，以卫气多，营气少，故邪气胜，则风气为阳，阳与营气相遭，而阴气不能胜之，故为痹热也。痹之所以湿者，以其遇湿甚也，卫气少，营气多，两阴相感，故汗出而湿也。痹之所以燥者，虽未之言而即湿者，以反观之，则卫气多，营气少，遇热太甚两阳相感，则可以知其为燥矣。）夫痹之为病，不痛何也？痹在于骨则重，在于脉则血凝而不流，在于筋则屈不伸，在于肉则不仁，在皮则寒，故具此五者，则不痛也。凡痹之类，逢寒则虫，逢热则纵。（虫，谓皮中如虫行。纵，谓纵缓不相就。）<br />
　　<br />
　　卷一　《内经》纂要痿论篇<br />
　　《痿论》曰：五脏使人痿何也？（痿，谓痿弱无力以运动。）肺主身之皮毛，心主身之血脉，肝主身之筋膜，（膜者，皮下肉上筋膜也。）脾主身之肌肉，肾主身之骨髓，（所主不同，痿生亦各归其主。）故肺热叶焦，则皮毛虚弱急薄着，则生痿 也。（ ，谓挛 ，足不得伸以行也。肺热则肾受热气故耳。）心气热，则下脉厥而上，上则下脉虚，虚则生脉痿，枢折挈，胫纵而不任地也。（心热盛则火独光炎上，肾之脉常下行，令火盛上炎用事，故肾脉亦随火炎灼而逆上行也。阴气厥逆，火复内燔，阴上隔阳，下不守位，心气通脉，故生脉痿。肾气主足，故膝枢纽如折。胫筋纵缓而行不能任地也。）肝气热，则胆泄口苦筋膜干，筋膜干则筋急而挛，发为筋痿。（胆约肝叶而汁味至苦，肝热则胆液渗泄，故口苦也。肝主筋膜，热则筋膜干而挛急，发为筋痿。）脾气热，则胃干而渴，肌肉不仁，发为肉痿。（脾与胃以膜相连，脾气热则胃液渗泄，故干而渴。脾主肌肉，热搏于内，故肌肉不仁，发为肉痿。）肾气热，则腰脊不举，骨枯而髓减，发为骨痿。（腰为肾府，又肾脉上股内贯脊属肾，故肾气热则腰脊不举。肾主骨髓，热则骨枯而髓减，故发为骨痿。）治痿者独取阳明何也？阳明者，五脏六腑之海，（阳明，胃脉也，为水谷之海。）主润宗筋，宗筋主束骨而利机关也。（宗筋，谓阴毛中横骨上下之坚筋也。上络胸腹下贯髋尻，又经于背腹上头顶，故云宗筋主束骨而利机关。然腰者，身之大关节，所以司屈伸，故曰机关。）冲脉者，经脉之海也，（《灵枢》曰：冲脉者，十二经之海。）主渗灌溪谷，与阳明合于宗筋，（寻此则横骨上下脐两旁坚筋，正宗筋也。冲脉循腹侠脐旁各同身寸之五分而上，阳明脉亦侠脐旁各同身寸之一寸五分而上，宗筋脉于中，故曰与阳明合于宗筋也。以为十二经海，故主渗灌溪谷也。肉之大会为谷，小会为溪。）阴阳总宗筋之会，会于气街，而阳明为之长，皆属于带脉，而络于督脉。（宗筋聚会，会于横骨之中，从上而下，故云阴阳总宗筋之会也。宗筋侠脐下合于横骨，阳明辅其外，冲脉居其中，故云会于气街而阳明为之长。气街，阴毛两旁脉动处也。带脉者，起于季胁，回身一周，而络于督脉也。督脉者，起于关元，上下循腹。故云皆属于带脉而络于督脉也。督脉任脉波脉三者，同起而异行，故经文或参差引之。）故阳明虚则宗筋纵，带脉不引，故足痿不用也。（阳明之脉，从缺盆下乳内廉，下侠脐至气街中；其支别者，起胃下口，循腹里下至气街中而合，以下髀，抵伏兔，下入膝膑中，下循 外廉，下足跗，入中指内间；其支别者，下膝三寸而别，以下入中指外间。故阳明虚则宗筋纵，带脉不引，而足痿不用也。）<br />
　　<br />
　　卷一　《内经》纂要厥论篇<br />
　　《厥论篇》曰：厥之寒热者何也？阳气衰于下，则为寒厥；阴气衰于下，则为热厥。（阳，谓足之三阳脉。阴，谓足之三阴脉，下，谓足也。此言厥病之分寒热者，以足之阴阳六经其气有偏胜也。）热厥之为热也，必起于足下者何也？（阳主外而厥在内，故问之。）阳气起于足五指之表，阴脉者集于足下而聚于足心，故阳气胜则足下热也。（足太阳脉出于足小指之端外侧，足少阳脉出于足小指次指之端，足阳明脉出于足中指及大指之端，并循足阳而上，肝脾肾脉集于足下，聚于足心，阴弱所以足下热也。此言热厥之热在于阴分者，以其阳胜阴也。）寒厥之为寒也，必从五指而上于膝者何也？（阴主内而厥在外，故问之。）阴气起于五指之里，集于膝下而聚于膝上，故阴气胜则从五指至膝上寒，其寒也，不从外，皆从内也。（足太阴脉起于足大指之端内侧，足厥阴脉起于足大指之端三毛中，足少阴脉起于足小指之下斜趣足心，并循足阴而上循股阴入腹，故云集于膝下而聚于膝之上也。此言寒厥之厥上于膝，以其阴胜阳也。）厥或令人腹满，或令人暴不知人，或至半日远至一日乃知人者何也？阴气盛于上则下虚，下虚则腹胀满，阳气盛于上则下气重上而邪气逆，逆则阳气乱，阳气乱则不知人也。（阴气盛于上，则腹胀满者，乃寒厥。阳气盛于上，则不知人者，乃热厥耳。）<br />
　　<br />
　　卷一　《内经》纂要病能论篇<br />
　　《病能论》曰：人有卧而有所不安者何也？岐伯曰：脏有所伤及，精有所之寄则安，故人不能悬其病也。（言有卧而不安者，以脏气伤而精气耗也。盖五脏为阴，各藏其精，脏有所伤而精耗也，卧不安也。必精有所寄，各在本脏而无失，则卧斯安矣。寄者，藏也。如肝藏魂，肺藏魄之类。凡卧有不安者，血不归肝，卫气不能入于阴，此人之所以不能悬其病者也。悬者，绝也。）人之不得偃卧者何也？（谓不得仰卧也。）肺者脏之盖也，居高布叶，四脏下之，故言肺者，脏之盖也。）肺气盛则脉大，脉大则不得偃卧，（肺之邪气盛满，则气促喘奔，故不得偃卧。）有病怒狂者，此病安生？生于阳也。（怒不虑祸，故谓之狂。）阳气者，因暴折而难决，故善怒也，病名曰阳厥。（言阳气被折郁不散，或曾因暴折而心不舒畅者，皆阳逆躁极所生，病名阳厥。）治之奈何？夺其食即已。夫食入于阴，长气于阳，故夺其食即已。（食少则气衰，故节去其食，即病自已。）使之服以生铁落为饮。夫生铁落者，下气疾也。（取金平肝也。）<br />
　　<br />
　　卷一　《内经》纂要奇病论篇<br />
　　《奇病论》曰：人有重身，九月而喑，此为何也？（重身，谓身中有身，则怀妊者也。喑，谓不言语也。妊娠九月，足少阴脉养胎。）胞之络脉绝也。（绝，谓脉断绝不流通，而不能言，非天真之气断绝也。）胞络者系于肾，少阴之脉，贯肾系舌本，故不能言。（少阴，肾脉也。气不营养，故舌不能言。）无治也，当十月复。（十月胎去，胞络复通，肾脉上营，故复旧而言也。）无损不足，益有余，以成其疹。（疹，谓久病，反法而治，则胎死不去，遂成久固之疹病。）人有病头痛以数岁不已，此安得之，名为何病？（头痛之病，不当逾月，数年不愈，故怪而问之。）当有所犯大寒，内至骨髓，髓者以脑为主，脑逆故令头痛，齿亦痛，（脑为髓主，齿是骨余，脑逆犯寒，骨亦寒，故令头痛齿亦痛。）病名曰厥逆。（人先生脑，有脑则有骨髓。齿者，骨之本也。）有病口甘者，病名为何？何以得之？此五气之溢也，名曰脾瘅。（瘅，热也。脾热则四脏同禀，故五脏上溢也。甘因脾热，故曰脾瘅。）夫五味入口，藏于胃，脾为之行其精气，津液在脾，故令人口甘也。（脾热内渗，津液在脾，胃谷化余，精气随溢，口通脾气，故口甘。津液在脾，是脾之湿。）此肥美之所发也，此人必数食甘美而多肥也。肥者令人内热，甘者令人中满，故其气上溢，转为消渴。（食肥则腠理密，阳气不得外泄，故肥令人内热。甘者性气和缓而发散逆，故令人中满。然内热则阳气炎上，炎上则欲饮而嗌干，中满则陈气有余，有余则脾气上溢，故曰其气上溢则转为消渴也。）治之以兰，除陈气也。（兰，兰草也。言兰除陈久甘肥不化之气者，以辛能发散也。）有病口苦，取阳陵泉，口苦者病名为何？何以得之？病名曰胆瘅。（亦谓热也。胆汁味苦，故口苦。）夫肝者，中之将也，取决于胆，咽为之使。（肝者，将军之官，谋虑出焉。胆者，中正之官，决断出焉。肝与胆合，气性相通，故诸谋虑取决于胆。咽胆相应，故咽为使焉。）此人者，数谋虑不决，故胆虚气上溢而口为之苦，治之以胆募俞。（胸腹曰募，背脊曰俞，胆募在乳下二肋外，期门下同身寸之五分。俞在脊第十椎下两旁，相去各同身寸之一寸半。）有癃者，一日数十溲，此不足也。身热如炭，颈膺如格，人迎躁盛，喘息气逆，此有余也。（是阳气太盛于外，阴气不足，故有余也。）太阴脉细微如发者，此不足也。<br />

                    <br>
                        　　其病安在？名为何病？（癃，小便不得也。溲，小便也。颈膺如格，言颈与胸膺，如相格拒，不顺应也。人迎躁盛，谓结喉两旁脉动，盛满急数，非常躁速也，胃脉也。太阴脉细缕如发者，谓手大指后同身寸之一寸骨高脉动处脉，则肺脉也。此正手太阴脉气之所流，可以候于五脏也。）病在太阴，其盛在胃，颇在肺，病名曰厥，死不治，（病癃数溲，身热如炭，颈膺如格，息气逆者，皆手太阴脉当洪大而数，今太阴脉反微细如发者，是病与脉相反也。何以致之？肺气逆陵于胃，上使人迎躁盛，故曰病在太阴，其盛在胃也。以喘息气逆，故云颇亦在肺也。病因气逆，证不相应，故病名曰厥，死不治也。）此所谓得五有余二不足也。所谓五有余者，五病之气有余也。二不足者，亦病气之不足也。今外得五有余，内得二不足，此其身不表不里，亦正死明矣。（外有五余者，一身热如炭，二颈膺如格，三人迎躁盛，四喘息，五气逆也。内二不足者，一病癃日数十溲，二太阴脉微细如发。在表则内有二不足，在里则外得五有余，表里既不足凭，补泻固难为法，故曰此其身不表不里，亦正死明矣。）人生而有病颠疾者，病名曰何？安所得之？（百病皆生于风雨寒暑，阴阳喜怒，然始生未犯邪气，已有颠疾，岂邪气素伤。巅，谓上巅，则头首也。）病名为胎病，此得之在母腹中时，其母有所大惊，气上而不下，精气并居，故令子发为巅疾也。（精气，谓阳之精气也。言人初生有顶巅之疾者，胎中之病也。在腹之时，母有大惊，气上而不下，精气并居于上，令子发为巅疾。）<br />
　　<br />
　　卷一　《内经》纂要刺禁论篇<br />
　　《刺禁论》曰：脏有要害，不可不察，肝生于左，（肝象木王于春，春阳发生，故生于左。）肺藏于右，（肺象金，王于秋，秋阴收杀，故藏于右。肝为少阳，阳长之始，故曰生。肺为少阴，阴藏之初，故曰脏。）心部于表，（阳气主外，心象火也。）肾治于里，（阴气主内，肾象水也。心为五脏部主，故称部。肾间动气，内治五脏，故曰治。）脾为之使，（营动不已。糟粕水谷，故使者也。）胃为之市。（水谷所归，五味皆入如市，故为市也。）鬲肓之上，中有父母，（鬲肓之上，气海居中，气者生之原，生者命之主，故气海为人之父母也。又云，心下鬲上为肓，心为阳，父也，肺为阴，母也，肺主于气，心主于血，其荣卫于身，故为父母。）七节之旁，中有小心，（小心、谓真心神灵之宫室。脊有三七二十一节，肾在下七节之旁，肾神曰志，五脏之灵皆名为神，神之所以得名为志者，为心之神也。）从之有福，逆之有咎。（八者人之所以生，形之所以成，顺之则福延，逆之则咎至。此陈禁刺脏腑之有定次也。）无刺大醉，令人气乱。无刺大怒，令人气逆。无刺大劳人，（经气越也。）无刺新饱人，（气盛满也。）无刺大饥人，（气不足也。）无刺大渴人，（血脉干也。）无刺大惊人。（神荡越也。此举不可轻刺之人，刺禁之大义也。）<br />
　　<br />
　　卷一　《内经》纂要刺志论篇<br />
　　《刺志论》曰：气实形实，气虚形虚，此其常也，反此者病。（形归气，故虚实同焉。形气相反，故病生。气，脉气。形，身形。）谷盛气盛，谷虚气虚，此其常也，反此者病。（营气之道，内谷为实，谷入于胃，气传于肺，精者上行经隧。故谷气虚实，占必同焉。候不相应，则为病也。）脉实血实，脉虚血虚，此其常也，反此者病。（脉者血之府，故虚实同焉。反不相应，则为病也。）如何而反？气虚身热，此谓反也。（气虚为阳气不足，阳气不足当身寒，反身热者，脉气当盛，脉不盛而身热，证不相符，故谓反也。《甲乙经》云：气盛身寒，气虚身热，此谓反也。）谷入多而气少，此谓反也。（谷入于胃，脉道乃行，今谷入多而气少者，是胃气不散，故反也。）谷不入而气多，此谓反也。（胃气外散，肺并之也。）脉盛血少，此谓反也。脉少血多，此谓反也。（经脉行气，络脉受血，经气入络，络受经气，候不相合，故皆反常。）气盛身寒，得之伤寒。气虚身热，得之伤暑。（伤，谓感冒也。寒伤形，故气盛身寒。热伤气，故气虚身热。）<br />
　　<br />
　　卷一　《内经》纂要皮部论篇<br />
　　《皮部论》曰：百病之始生也，必先于皮毛，邪中之则腠理开，开则入客于络脉，留而不去，传入于经，留而不去，传入于腑，廪于肠胃。（廪，积也，聚也。）邪之始入于皮也，沂然起毫毛，开腠理；（沂然，恶寒也。起，谓毛起竖也。腠理，谓皮空及文理也。）其入于络也，则络脉盛色变，（盛，谓盛满。变，谓易其常也。）其入客于经也，则感虚乃陷下；（经虚邪入，故曰感虚。脉虚气少，故陷下也。）其留于筋骨之间，寒多则筋挛骨痛，热多则筋弛骨消，肉烁破，毛直而败。（挛，急也。弛，缓也。消，烁也。寒则筋急，热则筋缓。寒胜为痛，热胜为气消。 者肉之标，故肉消则 破毛直而败也。）<br />
　　<br />
　　卷一　《内经》纂要骨空论篇<br />
　　《骨空论》曰：任脉者，起于中极之下，以上毛际，循腹里上关元，至咽喉，上颐循面入目。（言任脉之所起所止也。任脉，奇经八脉之一也。中极者，脐下四寸，起于中极之下，始于会阴穴也。两阴间，任由会阴而行腹，督由会阴而行背，从会阴以上，曲骨之毛际横骨上，中极下一寸陷中，动脉应手，复循腹里之中极，上关元、气海、下脘、中脘、上脘、巨阙、膻中至廉前、承浆，以上咽喉中，其脉至上颐循面以入于目也。）冲脉者，起于气街，并少阴之经，侠脐上行，至胸中而散。（言冲脉之所起所止也。冲脉，亦奇经八脉之一也。任脉当脐中而上行，冲脉挟脐两旁而上行，起于气街，并足少阴肾经挟脐上行至胸中而散也。气街者，穴名也。在毛际两旁，鼠鼷上，同身寸之一寸也。而冲脉起于气街者，亦从少腹之内与任脉并行而至于是，乃循腹也。又曰：冲脉、任脉者，皆起于胞中，上循脊里，为经络之海，其浮而外者，循腹各行，会于咽喉，别而络唇口。由此言之，则任脉波脉从少腹之内上行，并由中极之下，气街之内明矣。）任脉为病，男子内结七疝，女子带下瘕聚。（言任脉之为病也。内者，腹也。腹之中行，乃任脉所行之脉路，则宜其为病。若是男子为七疝，女子为瘕聚。七疝者，按《内经》各篇有狐疝、风疝、肺疝、脾风疝、心风疝、心疝、肾风疝、肝风疝，有妇人 疝、有男子 疝、厥疝、 疝、疝气，且尝总计其数，乃五脏疝及狐疝疝也。其大义俱见各篇后。丹溪七疝，寒、水、筋、血、气、狐、 。《袖珍方》七疝：厥、 、寒、气、盘、附、野狼。似丹溪合于经旨，虽名色各异，岂出《内经》范围耶！然世但知病在下部者为疝，岂知五脏皆有疝。又但知男子有疝，岂知妇人亦有疝，盖皆不考《内经》故耳。瘕聚者，即积聚也。《大奇论》曰：三阳急为瘕，后世有八瘕者，亦因七疝之名，而遂有八瘕名色也。即蛇瘕、脂瘕、青瘕、黄瘕、燥瘕、血瘕、狐瘕、鳖瘕是也。<br />
　　《内经》则无之。）冲脉为病，逆气里急。（言冲脉之为病也。冲脉起于气街，并足少阴侠脐上行，至胸中而散，则里者其所行之脉络也。病则气逆而不能上，何以至胸中而散也。气聚腹中而不能散，何以免在里之急也。）督脉为病，脊强反折。（督脉，亦奇经也。任脉波脉督脉者，本一源而三歧，故经或谓冲脉为督脉也。何以明之？今《甲乙》及古《经脉流注图经》以任脉循背者谓之督脉，自少腹直上者谓之任脉，亦谓之督脉，是则背腹阴阳别为名目。任脉自胞中过带脉贯脐而上，故男子为病内结七疝，女子为病则带下瘕聚。冲脉挟脐而上，并少阴之经上至胸中，故冲脉为病则逆气里急也，以督脉上循脊里，故督脉为病则脊强而反折也。）督脉者，起于少腹以下骨中央，女子入系廷孔，（亦犹任脉波脉起于胞中也，其实乃起于肾下，至于少腹，则下行于腰横骨围之中央也。系廷孔者，谓窈漏，近所谓前阴穴也。以其阴廷系属于中，故名之。）其孔，溺孔之端也，（孔，则窈漏也。窈漏之中，其上有溺孔焉。端，谓阴廷在此溺孔之上端也。而督脉自骨围中央则至于是。）其络循阴器合篡后，绕篡后，（督脉别络，自溺孔之端，分而各行，下循阴器，乃合篡间也。所谓间者，谓前阴后阴之两间也。自两间之后，复分而行，绕篡之后也。）别绕臀，至少阴与巨阳中络者，合少阴上股内后廉，贯脊属肾，（别，谓别络分而各行之也。足少阴之络者，自股内后廉贯脊属肾，足太阳络之外行者，循髀枢络股阳而下；其中行者，下贯臀，至 中与外行络合。故言少阴与巨阳中络，合少阴上股内后廉贯脊属肾也。）与太阳起于目内 ，上额交巅上，入络脑，还出别下项，循肩膊内，侠脊抵腰中，入循膂络肾；（接绕臀而上行也。）其男子循茎下至篡，与女子等；其少腹直上者，贯脐中央，上贯心入喉，上颐环唇，上系两目之下中央。（自与太阳起于目内 ，下至女子等，并督脉之别络也。其直行者，自尻上循脊里而至于人中也。自其少腹直上，至两目之下中央，并任脉之行，而云是督脉所系，由此言之，则任脉、督脉、冲脉，名异而同一体也。）此生病，从少腹上冲心而痛，不得前后，为冲疝。（寻此生病正是任脉，经云：为冲疝者，正明督脉以别主而异目也。）其女子不孕，癃痔遗溺咽干。（亦以冲脉任脉并自少腹上至于咽喉，又以督脉循阴器、合篡间、绕篡后、别绕臀，故不孕、癃痔、遗溺、嗌干也。谓之任脉者，女子得之以任养也。故经云：此病女子不孕也。谓之冲脉者，以其气上冲也。故经云：此生病从少腹上冲心而痛也。谓之督脉者，以其督领经脉之海也。由此三用，经或通呼，然任督冲三脉一源而三歧，督由会阴而行背，任由会阴而行腹，冲由气冲而行足少阴，惟督脉由会阴而起，而会阴在少腹之下，横骨之中央，女子入系廷孔，循阴器合篡间，又自两间之后，又别络者分而行之，绕其臀肉，内廉，贯脊属肾。彼足太阳膀胱经之络，从外行者，循髀枢，络股阳而下，其中行者，下贯臀，至 中，与外行络合足少阴肾经，自股内后廉，贯脊属肾，又与足太阳起于目内 ，上额交巅，上入络脑还出别下项，循肩膊，内侠脊抵腰中，入循膂络肾，一如足太阳经脉之所行也。然而督脉、任脉，名色虽异，而气脉不殊，其督脉所行者，一如任脉之行，故自少腹直上者，贯脐中央，上贯心入喉，上颐环唇，上系两目之中央，其督脉为病者，又如任脉之病，从少腹上冲心而痛不得前后为冲疝，其女子所生之病，一如任冲之病，故其脉相交，引病亦互名耳。）<br />
　　<br />
　　卷一　《内经》纂要水热穴论篇<br />
　　《水热穴论》曰：少阴何以主肾？肾何以主水？肾者至阴也，至阴者盛水也，肺者太阴也，少阴者冬脉也，故其本在肾，其末在肺，皆积水也。（阴者，谓寒也。冬月至寒，肾气合应，故云肾者至阴也。水旺于冬，故云至阴者盛水也。肾少阴脉，从肾上贯肝鬲，入肺中，故云其本在肾，其末在肺也。肾气上逆，则水气客于肺中，故云皆积水也。）肾何以能聚水而生病？肾者胃之关也。关闭不利，故聚水而从其类也。（关者，所以司出入也。肾主下焦，膀胱为府，主其分注，关窍二阴，故肾气化则二阴通，二阴闭则胃 满，故云肾者胃之关也。<br />
　　关闭则水积，水积则气停，水积气溢，气水同类，故云关闭不利，聚水而从其类也。）上下溢于皮肤，故为肿。 肿者，聚水而生病也。（上谓肺，下谓肾，肺肾俱溢，故聚水于腹中而生病也。）帝曰：诸水皆生于肾乎？伯曰：肾者牝脏也。（牝，阴也。主阴位，故曰牝脏。）地气上者属于肾，而生水液也。故曰至阴。勇而劳甚则肾汗出，肾汗出逢于风，内不得入于脏腑，外不得越于皮肤，客于玄府，行于皮里，传于 肿，本之于肾，名曰风水。（勇而劳甚，谓力房也。劳勇汗出则玄府开，汗出逢风则玄府复闭，闭则余汗未出，内伏皮肤，专化为水，从风而水，故名风水。）所谓玄府者，汗空也。（汗液色玄，从空而出，以汗聚于里，故谓之玄府。此言风水之病，本之于肾，传之于肺也。）水俞五十七处者，是何主也？肾俞五十七穴，积阴之所聚也，水所从出入也。尻上五行行五者，此肾俞。（背部之俞，凡有五行，当其中者，督脉气所发，次两旁四行，皆太阳脉气也。）故水病下为跗肿大腹，上为喘呼，（水下居于肾，则腹至足而跗肿。若上入于肺，则喘息贲急而大呼也。）不得卧者，标本俱病，（标本者，肺为标，肾为本。是肺肾俱水为病也。）分为相输，俱受者水气之所留也。（分其居处以名之，则是气相输应。本其俱受病气，则皆水所留也。）伏兔上各二行行五者，此肾之街也。（街，谓道也。腹部正俞凡有五行，侠脐两旁则肾脏足少阴脉及冲脉气所发，次两旁则胃府足阳明脉气所发，此四行穴则伏兔之上也。）三阴之所交结于脚也。踝上各一行行六者，此肾脉之下行也，名曰太冲。凡五十七穴者，皆脏之阴络，水之所客也。（经所谓五十七者，尻上计有五行，每行计有五穴，此肾之俞也。其中行系督脉一经，旁四行系足太阳膀胱经，以肾与膀胱为表里也，伏兔上各二行，每行有五穴者，此肾脉所通之街，谓夹中行任脉两旁冲脉也。且足经三阴之所交者，必结于脚内踝上三寸，有穴名三阴交。肾肝脾三经之所交也。其踝上各一行，每行六穴者，此肾脉之所行，名曰太冲，以肾与冲脉并皆下行于足，合而盛大，故曰太冲，其穴在内踝之上，凡此五十七穴者，皆阴脏之阴络，水之所客处也。故治水者，治此诸穴耳。）<br />

                    <br>
                        　　<br />
　　卷一　《内经》纂要标本病传论篇<br />
　　《标本病传论》曰：有其在标而求之于标，有其在本而求之于本，有其在本而求之于标，有其在标而求之于本。故治有取标而得者，有取本而得者，有逆取而得者，有从取而得者。（得病之情，知治大体，则逆从皆可，施必中焉。）故知逆与从，正行无问，知标本者，万举万当。（道不疑惑，识既深明，则无问于人，正行皆当。）不知标本，是谓妄行。（识犹偏浅，道未高深，举且见违，故行多妄。）夫阴阳逆从标本之为道也，小而大，言一而知百病之害，（别阴阳，知顺逆，法明着，见精微则小，寻其所利则大，以斯明着，故言一而知百病之害。）小而多，浅而博，可以言一而知百也。（言少可以贯多，举浅可以料大者，可以言一而知百病也。）以浅而知深，察近而知远，言标与本，易而勿及。（虽事极玄，人非咫尺，略以浅近，而悉贯之。然而标本之道，虽易可为言，而世人识见无能及者。）病发而有余，本而标之，先治其本，后治其标。病发而不足，标而本之，先治其标，后治其本。（本而标之，谓有先病复有后病也。以其有余，故先治其本后治其标也。<br />
　　标而本之，谓先发轻微缓者，后发重大急者。以其不足，故所以先治其标，而后治其本也。）谨察间甚，以意调之，（间，谓多也。甚，谓少也。多，谓多形证而轻易。少，谓少形证而重难。审量标本不足有余，以意调之也。）间者并行，甚者独行。先小大不利而后生病者治其本。（并，谓他脉共受邪而合病也。独，谓一经受病而无异气相参也。并甚则相传，传急则亦死。此论病有标本，刺有逆从也。）<br />
　　<br />
　　卷一　《内经》纂要天元纪大论篇<br />
　　《天元纪大论》曰：天有五行，御五位，以生寒、暑、燥、湿、风，人有五脏，化五气，以生喜怒思忧恐，（御，犹临御。化，谓生化也。天真之气，无所不周，气象虽殊，参应一也。）论言五运相袭而皆治之，终期之日，周而复始，已知之矣，其与三阴三阳之候奈何合之？（论，谓《六节藏象论》也。运，谓五行。应天之五运，各周三百六十五日而为纪者也。故曰终期之日，周而复始也。以六合五，数未参同，故问之也。）对曰：五运阴阳者，天地之道也，万物之纲纪，变化之父母，生杀之本始，神明之府也，可不通乎！（道，谓化生之道。纲纪，谓生长化成收藏之纲纪也。父母，谓万物形之先也。本始，谓生杀皆因而有之也。夫有形禀气而不为五运阴阳之所摄者，未之有也。凡所以造化不极，能为万物生化之原始者，以其是其神明之育故也。）故物生谓之化，物极谓之变，阴阳不测谓之神，神用无方谓之圣。（谓变化神圣之道也。化，施化也。变，散易也。神，无期也。圣，无思也。气之施化故曰生，气之散易故曰极，无期禀候故曰神，无思测量故曰圣。由化与变也，故万物无能逃五运阴阳，由圣与神，故众妙无能出幽玄之理矣。）夫变化之为用也，在天为玄，（玄，远也，天道玄远，变化无穷。）在人为道，（道，妙用之道也。经术政化，非道不成。）在地为化，（化，生化也。生万物者地，土气孕育，则形质乃成。）化生五味，（金石草木，根叶华实，酸苦甘淡辛咸，皆化气所生，随时而有。）道生智，（智通妙用，惟道所生。）玄生神。（玄远幽深，故生神也。神之为用，触遇玄通，契物化成，无不应也。）神在天为风，（风者，教之始，天之使也，天之号令也。）在地为木，（东方之化。）在天为热，（应火为用。）在地为火，（南方之化。）在天为湿，（应土为用，）在地为土，（中央之化。）在天为燥，（应金为用。）在地为金，（西方之化。）在天为寒，（应水为用。）在地为水，（北方之化。神之为用，如上五化，木为风所生，火为热所炽，金为燥所发，水为寒所资，土为湿所全，盖初因而成立也。虽初因之以化成，卒因之以败散耳。岂五行之独有是哉！凡因所因而成立者，悉因所因而散落耳。）故在天为气，在地成形，（气，谓风热湿燥寒。形，谓木火土金水。）形气相感而化生万物矣。（此造化生成之大纪。）然天地者，万物之上下也。（天覆地载，上下相临，万物化生，无遗略也。故万物自生自长，自化自成，自盈自虚，自复自变也。夫变者何？谓生之气极本而更始化也。）左右者，阴阳之道路也；（天有六气御下，地有五行奉上。当岁者为上，主司天。承岁者为下，主司地。不当岁者，二气居右，北行转之，二气居左，南行转之。金木水火运，北而正之，常左为右，右为左，则左者南行，右者北行而反之也。）水火者，阴阳之征兆也；（征，信也。兆，先也。以水火之寒热，彰信阴阳之先兆也。）金木者，生成之终始也。<br />
　　（木主发生应春，春为生化之始，金主收敛应秋，秋为成实之终。终始不息，其化常行，故万物生长化成收藏自久。）气有多少，形有盛衰，上下相召而损益彰矣。（气有多少，谓天之阴阳三等，多少不同秩也。形有盛衰，谓五运之气，有太过不及也。由是多少盛衰，天地相召，而阴阳损益昭然彰着也。）帝曰：愿闻五运之主时也？鬼臾区曰：五气营运，各终期日，非独主时也。（一运之日，终三百六十五日四分度之一乃易之，非主王时也。此言五运治政令于内，合于六气之治政令于外者也。五行者，金、木、水、火、土也。在天则为天干之五行，如甲乙属木之类；在运则为气化之五行，如甲己化土之类；在中运则为甲己太宫少宫之类；在地则为地支之五行，如子丑寅卯之类；在岁气则为子午属少阴君火之类；故天有五行生六气，天之六气又生在地有形之五行，无非五行之妙也。五位者，东西南北中央也。寒暑燥湿风火者，即六气也。五脏者，心肝脾肺肾也。五气者，五脏之气也。喜怒思忧恐者，五志也。三阴者，少阴、太阴、厥阴也。三阳者，少阳、太阳、阳明也。天地初分之时，天分五气，地列五行，五行定位，布政于四方，五气分流散支于十干，当是时黄气横于甲己，白气横于乙庚，黑气横于丙辛，青气横于丁壬，赤气横于戊癸，故甲己应土运，乙庚应金运，丙辛应水运，丁壬应木运，戊癸应火运，天有此五行之气，以御于东西南北中央之五位，而寒暑燥湿风火所由以生，正谓之六气也，在人则有心肝脾肺肾之五脏，以化五脏之气，而喜怒思忧恐之五志，所由以生也。《六节脏象论》云：五日谓之候，言五日即有一候，如立春初五日东风解冻之类。三候谓之气，言半月有三候，则为一气，如立春正月节为一气之类。六气谓之时，然六气则有三月而为一时，如立春、雨水、惊蛰、春分、清明、谷雨而为春，自立夏、小满、芒种、夏至、小暑、大暑而为夏之类。四时则合春夏秋冬而为一岁，皆各从其所旺之时而主治之。木而火，火而土，土而金，金而水，水而木，五运之气，相为承袭，而皆治之。每终一岁之日，周而复始，今岁之候如此，明岁之候亦然，帝言已知五运相袭而皆治之，终期之日周而复始，但五运者，地之木火土金水，治政令于内者也。三阴三阳者，天之风热湿燥寒，治政令于外者也。故五运相袭而治者，其于三阴三阳外治之候，如何合之？区言太极分为阴阳，阴阳分为五行，故五行一阴阳，阴阳一太极，彼五运乃天地初分之气，而列之于五方者也。阴阳者，虽有三阴三阳之分，而天气运气地气举不能外之也，天干主于降，地支主于升，而五运则主于升降，行于天地之间，乃谓之中运，是谓天地之道也。万物以之为纲纪，变化以之为父母，生杀以之为本始，真有神明为之府也。盖万物初生，谓之化，物之已极谓之变，阴阳莫测谓之圣，神用无方谓之神，由化与变，故万物无能逃五运阴阳，由圣与神，故众妙无能出幽玄之理，物之生从于化，物之极由乎变，变化之相薄，茂败之所由也。又《五常政论》云：气始而生化，气散而有形，气布而蕃育，气终而象变其致一也。在天为玄，其理玄远，而玄之所生者为神。在人为道，其性咸备，而道之所生者为智。在地为化，孕育万物，而化之所生者为五味。惟玄生神，而为风、为热、为湿、为燥、为寒，此乃三阴三阳之气也。故风之气为木，热之气为火，湿之气为土，燥之气为金，寒之气为水，而成五运之形，由是在天之气，与在地之形相感而化生万物也。然天地者，万物之上下。《五营运大论》曰：所谓上下者，岁上下见阴阳之所在也。左右者，阴阳之道路。《五营运大论》曰：左右者，俱上见厥阴，左少阴右太阳，见少阴，左太阴右厥阴，见太阴，左少阳右少阴，见少阳，左阳明右太阴，见阳明，左太阳右少阳，见太阳，左厥阴右阳明，所谓面北而命其位，言其见也。帝曰：何谓下？岐伯曰：厥阴在上，则少阳在下，左阳明右太阴，少阴在上，则阳明在下，左太阳右少阳，太阴在上，则太阳在下，左厥阴右阳明，少阳在上，则厥阴在下，左少阴右太阳，阳明在上，则少阴在下，左太阴右厥阴，太阳在上，则太阴在下，左少阳右少阴，所谓面南而命其位，言其见也。王注云：面北者面向北而言之也。上，南也。下，北也。左，西也。右，东也。主岁者，位在南，故面北而言其左右在下者，位在北，故面南而言其左右也。上，天位也。下，地位也。<br />
　　面南，左东也，右西也，上下异而左右殊也。此在天三阴三阳之气，右旋于外，以加地也，水火者，阴阳之征兆，金木者生成之终始，此在地五运之形，左转于内以临天也，天上之气有多少，地下之形有盛衰，故天上多少之气，与地下盛衰之形相召，而损益彰，以为物极之变也，其气之多。与形之盛相召者，益益为变之盛也。气之少与形之衰相召者，损损为变之虚也。盖物生之化者，天地之常，气在五运曰平，气在六气曰常化也。物极之变者，天地之变，气在五运曰太过不及，在六气曰淫胜反胜相胜也。其变之盛者，则五运之太过，六气之淫胜也，其变之虚者，则五运之不及，六气之反胜相胜也。凡此五运六气，所谓变化盛虚，本经后篇，千言万语，皆所以发明此四者，学人当清心以究之也。五运气行各终期日，非独主时者，言木火土金水治政，各终一岁之期日，不独治岁内六步之时令也。）帝曰：何谓气有多少，形有盛衰？区曰：阴阳之气各有多少，故曰三阴三阳也。（由气有多少，故随其升降，分为二别也。阴阳之三也何谓？太阴为正阴，太阳为正阳，次少者为少阴，次少者为少阳，又次为阳明，又次为厥阴。）形有盛衰，谓五行之治，各有太过不及也。<br />
　　（气至不足，太过迎之，气至太过，不足随之，天地之气，亏盈如此，故云形有盛衰也。）故其始也，有余而往，不足随之，不足而往，有余从之，知迎知随，气可与期。（言亏盈无常，互有胜负耳。）应天为天符，承岁为岁直，三合为治。（应天，谓木运之岁上见厥阴，火运之岁上见少阳、少阴，土运之岁上见太阴，金运之岁上见阳明，水运之岁上见太阳，此五者天气下降，如合符运，故曰应天为天符也。承岁，谓木运之岁，岁当亥卯；火运之岁，岁当寅午；土运之岁，岁当辰戌丑未；金运之岁，岁当巳酉；水运之岁，岁当申子，此五者岁之所直，故曰承岁为岁直也。三合，谓水运之岁上见少阴，年辰临午；土运之岁，上见太阴，年辰临丑未；金运之岁，上见阳明，年辰临酉，此三者天气，运气与年辰俱会，故云三合为治也。岁直亦曰岁位，三合亦为天符。《六微旨大论》曰：天符岁会，曰太一天符。谓天、运与岁俱会也。此承上文而明气有多少，形有盛衰之义，不外乎天气、地气、运气而已，阴阳之气合有多少者，谓三阴三阳之气各分多少，阴多者为太阴正阴，次少者为少阴，而又次者为厥阴也。阳多者为太阳正阳，次少者为少阳，而又次者为阳明也。形有盛衰，谓五行之治各有太过不及者也。五运之形，各有盛衰。土有太少宫，金有太少商，水有太少羽，木有太少角，火有太少征，而太者太过，少者不及也。始，谓甲子岁也。<br />
　　《六微旨大论》曰：天气始于甲，地气始于子，子甲相合，命曰岁立。《运气全书》曰：运有盛衰，气有虚实，更相迎随，以司岁也。阳盛阴衰，如土运甲阳而己阴，阴虚阳实，如六气子实而丑虚，迎随如六十甲子，一阳一阴，盛衰虚实，递相接送，以司岁次而推之以终。六甲故有余，已则不足，随不足，已则有余，从亦有岁运非有余非不足者，盖以同天地之化也，若余已复余，少已复少，则天地之道变常，而灾害苛疾至矣。知其来而迎之，知其往而随之，则岁气自可与期也。）寒暑燥湿风火，天之阴阳也，三阴三阳上奉之。（太阳为寒，少阳为暑，阳明为燥，太阴为湿，厥阴为风，少阴为火，皆其元在天，故曰天之阴阳也。）木火土金水火，地之阴阳也，生长化收藏下应之。（木，初气也。火，二气也。相火，三气也。土，四气也。金，五气也。水，终气也。以其在地应天，故云下应也。气在地，故曰地之阴阳也。）天以阳生阴长，地以阳杀阴藏。（生长者天之道，藏杀者地之道。<br />
　　天阳主生，故以阳生阴长。地阴主杀，故以阳杀阴藏。天地虽高下不同，而各有阴阳之运用也。）天有阴阳，地亦有阴阳。（天有阴故能下降，地有阳故能上腾，是以各有阴阳也。阴阳交泰，故变化由之成也。）木火土金水火，地之阴阳也，生长化收藏。故阳中有阴，阴中有阳。（阴阳之气，极则过亢，故各兼之。<br />

                    <br>
                        　　阳中兼阴，阴中兼阳。易之卦，离中虚，坎中满，此其义象也。）所以欲知天地之阴阳者，应天之气，动而不息，故五岁而右迁，应地之气，静而守位，故六期而环会，（天有六气，地有五位，天以六气临地，地以五位承天，盖以天气不加君火故也。<br />
　　以六加五，则五岁而余一气，故迁一位。若以五承六，则常六岁乃备尽天元之气，故六年而环会，所谓周而复始也。地气左行，往而不返，天气东转，常自火运数五岁已，其次气正当君火之上，法不加临，则右迁君火气上，以临相火之上，故曰五岁而右迁也。由斯动静，上下相临，而天地万物之情，变化之机可见矣。）动静相召，上下相临，阴阳相错，而变由生也。（天地之道，变化之微，其由是也。孔子曰：天地设位，而易行乎其中，此之谓也。上下相遘寒暑相临，气相得则和，不相得则病。又云：上者右行，下者左行，左右周天，余而复位是也。）天以六为节，地以五为制。周天气者，六期为一备；终地纪者，五岁为一周。（六节，谓六气之分。五制，谓五位之分。位应一岁，岁统一年，故五岁为一周，六年为一备。备，谓备历天气。周，谓周行地位。所以地位六而言五者，天气不临君火故也。）君火以名，相火以位。（君火在相火之右，但立名于君位，不立岁气，故天之以气，不偶其气以行，君火之正，守位而奉天之命，以宣行火令耳。以名奉天，故曰君火以名。守位禀命，故曰相火以位。）五六相合而七百二十气，为一纪，凡三十岁；千四百四十气，凡六十岁，而为一周，不及太过，斯皆见矣。（历法一气十五日，因而乘之，积七百二十气，即三十年，积千四百四十气即六十年也。《经》曰：有余而往，不足随之。不足而往，有余从之。<br />
　　故六十年中，不及太过，斯皆见矣。此承上文论上下相召之义，而合之以周纪之数也。上者，天也；下者，地也。上下相召，天右旋之阴阳加于地下，地左旋之阴阳临于天上而相召，以治岁治步也。天之阴阳，风热燥湿寒，又增火为六数者，在天之热分为暑火二气，故三阴三阳各上奉之也，地之阴阳，木火土金水，亦增火为六数者，在地之火分为君相二形，故生长化收藏各下应之也。生长者，天之道，藏杀者，地之道，天阳主生，阳中有阴，故以阳生阴长，地阴主杀，阴中有阳，故以阳杀阴藏，天地虽高下不同，而各有阴阳之运用，天惟有阴，故能下降，地惟有阳，故能上升，是以谓之各有阴阳也。即如木火土金水火，地之阴阳也。生长化收藏，故阳中有阴，阴中有阳，所以欲知天地之阴阳者，天之阴阳下加地气，共治岁也。则应天之气动而不息，盖地之治岁，君火不主运，惟五运循环，故天之六气加之，常五岁右余一岁，与地迁移，一位而动不息也。地之阴阳，上临天气，共治步也，则应地之气静而守位，盖地之治步，其木君相土金水无殊，皆各主一步以终期，故其上临天之六气，共治也常六，期齐周复于始，治之步环会而静守位也。故治岁动者，与治步静者相召，外旋上者与内运下者相临，则阴阳相错，而损益盈虚之变所由生也。天以六为节，地以五为制者，上下相召之数也。盖天之六气各治一岁，故六期一备，地之六位，其君火以名，相火以位，故五岁一周，五六相合，凡三十岁为一纪，六十岁为一周，其间相错之阴阳，或气类同，多而益，为太过之盛者，或气类异，少而损，为不及之虚者，斯皆可见其变也。<br />
　　<br />
　　<br />
　　卷一　《内经》纂要五营运大论篇<br />
　　《五营运大论》曰：臣览《太始天元册》文，丹天之气经于牛女戊分， 天之气经于心尾己分，苍天之气经于危室柳鬼，素天之气经于亢氐昂毕，玄天之气经于张翼娄胃。所谓戊己分者，奎壁角轸，则天地之门户也。（戊土属干，己土属巽，六戊为天门，六己为地户。）夫候之所始，道之所生，不可不通也。（其五天之象，所经星宿分野，独当五运之干位，不及六气之支位者，盖干之与支，即根本之与枝叶。《经》言：干则支在其中矣。故其化皆干与支之同属者，运位齐化是根本与枝叶同化者也。夫五气之至，各有五色，经于分野，气太过则先天而至，气不及则后天而至，赏以寅卯前候之，自然可见。故曰：候之所始，道之所生，不可不通也。）所谓上下者，岁上下见阴阳之所在也。左右者，诸上见厥阴，左少阴右太阳；见少阴，左太阴右厥阴；见太阴，左少阳右少阴；见少阳，左阳明右太阴；见阳明，左太阳右少阳；见太阳，左厥阴右阳明。所谓面北而命其位，言其见也。（面向北而言之也。上，南也。下，北也。左，西也。右，东也。）何谓下？厥阴在上则少阳在下，左阳明右太阴；少阴在上则阳明在下，左太阳右少阳；太阴在上则太阳在下，左厥阴右阳明；少阳在上则厥阴在下，左少阴右太阳；阳明在上则少阴在下，左太阴右厥阴；太阳在上则太阴在下，左少阳右少阴。所谓面南而命其位，言其见也。（主岁者位在南，故面北而言其左右。在下者位在北，故面南而言其左右也。上，天位也。<br />
　　下，地位也。面南，左东也，右西也，上下异而左右殊也。）上下相遘，寒暑相临，气相得则和，不相得则病。（木火相临，金木相临，水木相临，火土相临，土金相临，为相得也。木土相临，土水相临，水火相临，火金相临，金木相临，为不相得也。上临下为顺，下临上为逆。逆亦郁抑而病生，土临相火君火之类者也。）气相得而病者何也？以下临上，不当位也。（六位相临，假令土临火，火临木，木临水，水临金，金临土，皆以为下临上，不当位也。父子之义，子为下，父为上，以子临父，不亦逆乎！）动静何如？（言天地之行左右也。）上者右行，下者左行，左右周天，余而复会也。（上，天也。下，地也。周天，谓天周地五行之位也。天垂六气，地布五行，天顺地而左回，地承天而右转，木运之后，天气常余，余气不加于君火，却退一步加临相火之上，是以每五岁已，退一位而右迁，故曰左右周天，余而复会。会，遇也，合也。言天地之道，常五岁毕，则以余气迁加，复与五行座位再相会合，而为岁法也。周天，谓天周地位，非周天之六气也。）夫变化之用，天垂象，地成形，七曜纬虚，五行丽地。地者，所以载生成之形类也。虚者，所以列应天之精气也。形精之动，犹根本之与枝叶也，仰观其象，虽远可知也。（观五星之东转，则地体左行之理，昭然可知。）地为人之下，太虚之中者也。（言人之所居，可谓下矣。征其至理，则是太虚之中一物耳。《易》曰：坤浓载物，德合无疆。此之谓也。）大气举之也。（大气，谓造化之气，任持太虚者也。所以太虚不屈，地久天长者，盖由造化之气任持之也。气化而变，不任持之，则太虚之器亦败坏矣。凡有形，处地之上，皆有生化之气任持之也。<br />
　　然器有大小不同，坏有迟速之异，及至气不任持，则大小之坏一也。）燥以干之，暑以蒸之，风以动之，湿以润之，寒以坚之，火以温之。故风寒在下，燥热在上，湿气在中，火游行其间，寒暑六入，故令虚而化生也。（地体之中，凡有六入：一曰燥，二曰暑，三曰风，四曰湿，五曰寒，六曰火。受燥故干性生焉，受暑故蒸性生焉，受风故动性生焉，受湿故润性生焉，受寒故坚性生焉，受火故温性生焉，此则天之六气也。）故燥胜则地干，暑胜则地热，风胜则地动，湿胜则地泥，寒胜则地裂，火胜则地固矣。（六气之用，此言天右旋于外，而寒暑六入以举其地，地受天六入以为五行，左转化生人物于天之中也。天地万物之上下左右阴阳之道路者，天右旋六节之位也。上下，在上者司天之位，在下者在泉之位。左右，谓在上之左右，即司天左间右间之位，在下之左右，即在泉左间右间之位也。故天之三阴三阳于其六位，右旋如巳亥岁，上见厥阴而左间少阴，右间太阳，至子午岁，上见少阴，而左间太阴，右间厥阴，逐岁自上旋降于右也，面北命其位，言其见者谓司天之位在南而面北，命其左右，则西南为左间之位，东南为右间之位，而言其所见之阴阳也，面南命其位，言其见者谓地之位在北而面南，命其左右，则东北为左间之位，西北为右间之位，而言其所见之阴阳也。自天地万物之上下，至此独论天右旋之气也，上下相遘，寒暑相临，气相得则和，不相得则病者，言天之右旋迭地方位，而其气与地方位气相遘相临，其遘同类相生之气则和，不同类相制之气则病也，或气相同类相得亦病者，惟相火临于君火为不当位故也。君位臣顺，臣位君则逆，逆则病近者速者是也。动静何知者。帝谓天动能临于地，地静不能临天，而难上下相遘，寒暑相临之语，伯言上者右行，下者左行，则知天常于上，自右降东南而旋回以临地，地常于下，自左升东北而循显明，木君相土金水之位，循环临天而皆动也，故左右临动，各皆周天，遇则复相会也。应地者静，天地之体动静虽殊，而其用之变化，在地则五行丽地，而载生成之形，类运于内，在天则七曜纬虚而列，应天之精，气运于外，其形类与精气之相随运动，犹根本之与枝叶，同乎一气而不殊，故但仰观七曜之象周旋，虽远可知其动也。）天地之气，何以候之？天地之气，胜复之作，不形于诊也。《脉法》曰：天地之变，无以脉诊，此之谓也。（言天地平气及胜复，皆以形证观察，不以诊知也。）间气何如？（惟间气偏治一位，故可随其所在，期于尺寸左右也。）随气所在，期于左右。（于左右尺寸四部分位承之，以知应与不应，过与不及也。）从其气则和，违其气则病，（谓当沉不沉，当浮不浮，当涩不涩，当钩不钩，当弦不弦，当大不大之类也。）不当其位者病，（见于他位也。）迭移其位者病，（谓左见右脉，右见左脉。）失守其位者危，（已见于他乡，本宫见贼杀之气，故病危。）尺寸反者死，（子午卯酉四岁有之。反，谓岁当阴在寸而脉反见于尺，岁当阳在尺而脉反见于寸，尺寸俱乃谓反也。若尺独然，或寸独然，是不应气，非反也。）阴阳交者死。（寅申亥巳丑未辰戌八年有之。交谓岁当阴在右脉反见左，岁当阳在左脉反见右，左右交见是谓交。若左独然，或右独然，是不应气，非交也。）先立其年，以知其气，左右应见，然后乃可以言死生之逆顺。（此言天地之气，可随其所在期之于尺寸左右也。盖五运以甲乙土运为尊，六气以少阴君火为尊，故甲乙土运为南政，乃南面而行令，其余四运为北政，以臣事之，则面北而受令者也。又以少阴为君主，凡脉之司天在泉，而尺寸不应者，皆以少阴而论之，其脉主于沉也。是以期之之法，阳之所在，其脉应不沉，阴之所在，其脉不应，北政之岁，人气面北而寸北尺南，地左间之气在右寸，右间之气在左寸，天左间之气在左尺，右间之气在右尺。所以少阴在泉，则左间太阴，右间厥阴，而两寸之脉俱不应。厥阴在泉，则左间少阴，右间太阳，而少阴在左，其右寸之脉不应。太阴在泉，左间少阳，右间少阴，而少阴在右，其左寸之脉不应。故曰北政之岁，三阴在下则寸不应者此也。少阴司天则左间太阴，右间厥阴，而两尺之脉俱不应。厥阴司天，则左间少阴，右间太阳，而少阴在左，其左尺之脉不应，太阴司天，则左间少阳，右间少阴，而少阴在右，其右尺之脉不应。故曰北政之岁，三阴在上则尺不应者此也。南政之岁，人气面南而寸南尺北，天左间之气在右寸，右间之气在左寸，地左间之气在左尺，右间之气在右尺，右尺，所以少阴司天，则左间太阴，右间厥阴，而两寸之脉俱不应。厥阴司天，则左间少阴，右间太阳，而少阴在左，其右寸之脉不应。太阴司天，则左间少阳，右间少阴，而少阴在右，其左寸之脉不应。故曰南政之岁，三阴在天则寸不应者此也。少阴在泉，则左间太阴，右间厥阴，而两尺之脉俱不应，厥阴在泉，则左间少阴，右间太阳，而少阴在左，其左尺之脉不应，太阴在泉，则左间少阳，右间少阴，而少阴在右，其右尺之脉不应也。故曰南政之岁，三阴在泉，则尺不应者此也。从其气则和者，阴阳各当尺寸本位也。违其气则病者，即所谓阴阳或不当其位，或迭移其位，或失守其位，或尺寸反，或阴阳交也。南北二政，内行运法，甲巳为南政，余四运为北政，南政司天在泉，皆行土运，其余北政，皆以在泉行运，如北政巳亥，厥阴司天，则行在泉，少阳火运，又如寅申，少阳司天，则行在泉，厥阴木运，余仿此。惟有北政，辰戌年太阳司天，当行在泉，太阴土运，缘北政以臣不敢行君之令，故行金运，是土之子，以足木火金水四运焉。）<br />
　　<br />
　　卷一　《内经》纂要五常政大论篇<br />
　　《五常政大论篇》曰：天不足西北，左寒而右凉，地不满东南，右热而左温，其故何也？（面巽言也。）阴阳之气，高下之理，大小之异也。（高下，谓地形。大小，谓阴阳之气盛衰之异。中原地形，西北方高，东南方下，西方凉，北方寒，东方温，南方热。）东南方，阳也，阳者其精降于下，故右热而左温。（阳精下降，故地气以温而和之于下矣。阳气生于东而盛于南，故东方温南方热，此则气之多少明矣。）西北方，阴也，阴者其精奉于上，故左寒而右凉。（阴精奉上，故地以寒而和之于上矣。阴气生于西而盛于北，故西方凉而北方寒，君面巽而言，臣面干而对也。）是以地有高下，气有温凉，高者气寒，下者气热。（《六元正纪论》云：至高之地，冬气常在。至下之地，春气常在。）阴精所奉其人寿，阳精所降其人夭。（阴精所奉，高之地也。阳精所降，下之地也。阴方之地，阳不妄泄，寒气外持，邪不数中正气坚守，故寿延。阳方之地，阳气耗散，发泄无充，风湿数中，真气倾竭，故夭折。今中原之地，西北方人多寿，东南人多夭，中间犹各有微甚耳。）西北之气散而寒之，东南之气收而温之，所谓同病异治也。（西方北方人皮肤闭，腠理密，人皆食热，故宜散宜寒。东方南方之人皮肤疏，腠理开，人皆食冷，故宜收宜温。散，谓温浴，使中外条达。收，谓温中，不解表也。）根于中者，命曰神机，神去则机息。根于外者，命曰气立，气止则化绝。（凡禀乎天者，以神为主，禀乎地者，以气为主。诸有形之类，根于中者，生源系天，其所动浮，皆神气为机发之主，其所为也，物莫之知，是以神舍去，则机发动用之道息矣。又以其生气之根本，乃发自身形之中，故曰：根中也，其根于外者，生源系地，故其所生长化收藏，皆为造化之气所成立，其所出也，物亦莫之知。是以气止息，则生化结成之道绝灭矣。其木火土金水，燥湿液坚柔，虽常性不易，及乎外物去，生气离，根化绝止，则其常体性颜色，皆必变移其旧也。）气始而生化，气散而有形，气布而蕃育，气终而象变。（始动而生化，流散而有形，布化而成结，终极而万象皆变也。）气反者，病在上，取之下；病在下，取之上；病在中，傍取之。（下取，谓寒逆于下，而热攻于上，不利于下，气盈于上，则温下以调之。上取，谓寒积于下，温之不去，阳藏不足，则补其阳也。旁取，谓气并于左，则药熨其右，气并于右，则药熨其左以和之。）有毒无毒，服有约乎？病有久新，方有大小，有毒无毒，固宜常制矣。大毒治病，十去其六，（下品药毒，毒之大也。）常毒治病，十去其七，（中品药毒，次于小也。）小毒治病，十去其八，（上品药毒，次于小也。）无毒治病，十去其九，（上品、中品、下品无毒药，悉谓之平。）谷肉果菜，食养尽之，无使过之，伤其正也。（大毒之性烈，其为伤也多。小毒之性和，其为伤也少。常毒之性，减大毒之性一等，加小毒之性一等，所伤可知也。故至约必止之。故十去其或六或七或八而即已。然无毒之药，性虽平和，久而多之，则气有偏胜，则有偏绝，不可长也。故十去其九而止。服至约已，则以五谷、五肉、五果、五菜，随五脏宜者食养尽之。）不尽，行复如法，（法，谓前四约也。余病不尽，然再行之，毒之大小，至约而止，必无过也。）必先岁气，无伐天和，无盛盛，无虚虚，而遗人天殃，（不察虚实，但思攻击，盛者转盛，虚者转盛，虚者转虚，万端之病，从兹而甚，真气日消，病势日侵，则殃咎之来，苦夭之兴，难可逃也。）无致邪，无失正，绝人长命。（所谓伐天和也。攻虚谓实，是则致邪。不识脏之虚，斯为失正。正既失，则为死之由矣。）夫经络以通，血气以从，复其不足，与众齐同，养之和之，静以待时，谨守其气，无使倾移，其形乃彰，生气以长。（病去而瘠者，其经络已通，血气已顺，当复其不足之脏，而与足者同，必养之和之，静以待时，形自彰而不瘠矣。）<br />

                    <br>
                        　　<br />
　　卷一　《内经》纂要六元正纪大论篇<br />
　　《六元正纪大论》曰：数之始，起于上而络于下，岁半之前，天气主之，岁半之后，地气主之，（岁半，谓立秋之日也。）上下交互，气交主之，岁纪毕矣。（上下交互，则三四气之际。<br />
　　即天地之气交主之，此则一岁之纪毕矣。）春气西行，夏气北行，秋气东行，冬气南行。（观万物生长收藏，如斯言。）故春气始于下，秋气始于上，夏气始于中，冬气始于标。春气始于左，秋气始于右，冬气始于后，夏气始于前。此四时正化之常。（察物以明之，可知也。）故至高之地，冬气常在，至下之地，春气常在，（高山之颠，盛夏冰雪，污下川泽，严冬草生，常在之义足明矣。春夏之气，本主东南，而其气则降于西北。秋冬之气，本主西北，而其气则升于东南。故春气者，始于往年，在下之气所升。秋气者，由于今年，在上之气所降。夏气者，始于今年，中气所升。）必谨察之。<br />
　　厥阴所至为里急，（筋软缩，故急。）少阴所至为疡胗身热，（火气生也。）太阴所至为积饮否隔，（土气也。）少阳所至为嚏呕，为疮疡，（火气生也。）阳明所至为浮虚，（浮虚，薄肿按之复起也。）太阳所至为屈伸不利，病之常也。厥阴所至为支痛，（支柱，妨也。）少阴所至为惊惑恶寒、战栗、谵妄，（谵，乱言也。）太阴所至为畜满，少阳所至为惊躁、瞀昧、暴病，阳明所至为鼽、尻阴股膝髀 足病，太阳所至为腰痛，病之常也。厥阴所至为软戾，少阴所至为悲妄衄蔑，（蔑，污血也。）太阴所至为中满霍乱吐下，少阳所至为喉痹、耳鸣、呕涌，（涌、谓溢食，食不下也。）阳明所至为胁痛、皴揭，（身皮麸象。）太阳所至为寝汗痉，（寝汗，谓睡中汗发于胸嗌颈腋之间也。俗呼为盗汗。）病之常也。厥阴所至为胁痛、呕泄，（泄，谓利也。）少阴所至为语笑，太阴所至为重 肿，（ 肿，谓肉泥按之不起也。）少阳所至为暴注、 螈、暴死，阳明所至为鼽嚏，太阳所至为流泄禁止，病之常也。凡此十二变者，报德以德，报化以化，报政以政，报令以令，气高则高，气下则下，气后则后，气前则前，气中则中，气外则外，位之常也。（气报德报化，谓天地气也。高下前后中外，谓生病所也。手之阴阳其气高，足之阴阳其气下，足太阳气在身后，足阳明气在身前，足少阳、太阴、厥阴气在身中，足少阳气在身侧，各随所在言气变生病象也。凡正文厥阴、少阴、太阴等语，俱主岁言，而人病则合于岁也。凡此十二变者，言前德化、政令、病变、十二节之候。若不当岁步，主客正位而至者，则属变气，而为胜复也。凡胜复之候，至其胜气，变德则报复以德，变化则报复以化，变政令则报复以政令，而其气之往复不能相移也。所变之气，居高则报复亦高，居下则报复亦下，居后则报复亦后，居前则报复亦前，居中则报复亦中，居外则报复亦外，而其位之高下，亦不能相移也。由是言之，则天下风寒暑湿燥火之变，常不能同也。）故风胜则动，（不宁也。）热胜则肿，（热胜气则为丹 ，胜血则为痈肿，胜骨肉则为 肿，按之不起。）燥胜则干，（干于外则皮肤皴揭，干于内则精血枯涸，干于气及津液，则肉干而皮着于骨。）寒胜则浮，（浮，谓浮起按之处见也。）湿胜则濡泄，甚则水闭肿，（濡泄，水利也。 肿，肉泥按之陷而不起也。水闭，则逸于皮中也。）随气所在，以言其变耳。<br />
　　天气不足，地气随之，地气不足，天气从之，运居其中而常先也。（运，谓木火土金水各主岁者也。地气胜则岁运上升，天气胜则岁运下降，上升下降，运气常先迁降也。）恶所不胜，归所同和，随运归从而生其病也。（非其位则变生，变生则病作。）故上胜则天气降而下，下胜则地气迁而上，（胜，谓多也。上多则自降，下多则自迁，多少相移，气之常也。）胜多少而差其分，（多则迁降多，少则迁降少，多少之应，有微有甚之异也。）微者小差，甚者大差，甚则位易气交易，则大变生而病作矣。《大要》曰：甚纪五分，微纪七分，其差可见。此之谓也。（以其五分七分之所以知天地阴阳过差矣。）热无犯热，寒无犯寒，奈何？发表不远热，攻里不远寒。（汗泄故用热不远热，下利故用寒不远寒，皆谓不获己而用之也。）时必顺之，犯者治以胜也。（春宜凉，夏宜寒，秋宜温，冬宜热，此时之宜，用不可不顺。然犯热治以寒，犯寒治以热，犯春宜用凉，犯秋宜用温，是以胜也。）妇人重身，毒之何如？有故无殒，亦无殒也。（谓有大坚 瘕，痛甚不堪，则治以破积愈痛之药。是谓不救必乃尽死，救之以存其大也。上无殒者，言毋必全。亦无殒者，言子亦不死者也。）大积大聚，其可犯也，衰其大半而止，过者死。（衰其大半，不足以害生，故衰大半则止其药。若过禁待尽，毒气内余，无病可攻，以当毒药，则败损中和，故过则死。）木郁达之，火郁发之，土郁夺之，金郁泄之，水郁折之，然调其气，（达，谓吐之，令其条达也。发，谓汗之，令其疏散也。夺，谓下之，令无壅碍也。泄，谓渗泄，解表利小便也。折，谓抑之，制其冲逆也。通是五法也，乃气可调，后再观其虚盛而调理之。）过者折之，以其畏也，所谓泻之。（过，太过也。太过者，以味泻之，咸泻肾，酸泻肝，辛泻肺，甘泻脾，苦泻心。过者畏泻，故谓泻为畏也。）<br />
　　<br />
　　卷一　《内经》纂要至真要大论篇<br />
　　《至真要大论》曰：阴之所在寸口何如？（阴之所在，脉沉不应。）视岁南北，可知之矣。北政之岁，少阴在泉，则寸口不应；（木火金水四运，面北受气。凡气之在泉者，脉息不见，惟其左右之气脉可见之。在泉之气，善则不见，恶者可见，病以气及客主淫胜名之。在天之气，其亦然矣。）厥阴在泉，则右不应；（少阴在右故。）太阴在泉，则左不应。（太阴在左故。）南政之岁，少阴司天，则寸口不应。（土运之岁，面南行令，故少阴司天，则二手寸口不应也。）厥阴司天，则右不应；太阴司天，则左不应。（亦左右义也。）诸不应者，反其诊则见矣。（不应皆谓脉沉，脉沉下者抑手而沉，复其手则沉为浮，细为大也。）帝曰：尺候何如？伯曰：北政之岁，三阴在下，则寸不应；三阴在上，则尺不应。（司天曰上，在泉曰下。）南政之岁，三阴在天，则寸不应；三阴在泉，则尺不应。左右同。（尺不应寸，左右悉同。此言南北二政之司天在泉其尺寸之脉，各有所不应也。）天地之气，内淫而病如何？岁厥阴在泉，风淫所胜，则地气不明，平野昧，草乃早秀。民病洒洒振寒，善呻数欠，心痛支满，两胁里急，饮食不下，鬲咽不通，食则呕，腹胀善噫，得后与气，则快然如衰，身体皆重。（谓寅申岁也。<br />
　　洒洒振寒，善呻数欠，为胃病。食则呕，腹胀善噫，得后与气，则快然如衰，身体皆重，为脾病。饮食不下，鬲咽不通，邪在胃脘也。盖厥阴在泉之岁，木王而克脾胃，故病如是。）岁少阴在泉，热淫所胜，则焰浮川泽，阴处反明。民病腹中常鸣，气上冲胸，喘不能久立，寒热皮肤痛，目瞑齿痛 肿，恶寒发热如疟，少腹中痛腹大，蛰虫不藏。（谓卯酉岁也。齿痛 肿，为大肠病。腹中雷鸣，气上冲胸，喘不能久立，邪在大肠也。盖少阴在泉之岁，火克金，故大肠病也。）岁太阴在泉，草乃早荣，湿淫所胜，则埃昏岩谷，黄反见黑，至阴之交。民病饮积，心痛，耳聋浑浑 ，咽肿喉痹，阴病血见，少腹痛肿，不得小便，病冲头痛，目似脱，项似拔，腰拟折，髀不可以回， 如结， 如别。（谓辰戌岁也。太阴为土，色见应黄于天中，而反见于北方黑处也。水土同见，故曰至阴之交，合其颜色也。冲头痛，谓脑后眉间痛也。 ，谓膝后曲脚之中也。 ， 后软肉处也。耳聋浑浑 ，咽肿喉痹，为三焦病。病冲头痛，目似脱，项似拔，腰似折，髀不可以回， 如结， 如别，为膀胱足太阳病。又少腹肿痛，不得小便，邪在三焦。盖太阴在泉之岁，土王克太阳，故病如是也。）岁少阳在泉，火淫所胜，则焰明郊野，寒热更至。民病注泄赤白，少腹痛溺赤，甚则血便。少阴同候。（谓巳亥岁也。处寒之时，热更其气，热气既往，寒气后来，故云更至也。余候与少阴在泉同。）岁阳明在泉，燥淫所胜，则 雾清瞑，民病喜呕，呕有苦，善太息，心胁痛不能反侧，甚则嗌干面尘，身无膏泽，足外反热。（谓子午岁也。 雾，谓雾暗不分，似雾也。清，薄寒也。言雾起瞀暗，不分物形而薄寒也。心胁痛，谓心之傍，胁中痛也。面尘，谓面上如有触冒尘土之色也。呕有苦，善太息，心胁痛不能反侧，甚则面尘，身无膏泽，足外反热，为胆病。嗌干面尘，为肝病。阳明在泉之岁，金王克木，故病如是。）岁太阳在泉，寒淫所胜，则凝肃惨栗，民病少腹控睾，引腰脊，上冲心痛，血见，咽痛颔肿。（谓丑未岁也。凝肃，谓寒气霭空，凝而不动，万物静肃其仪形也。惨栗，寒甚也。控，引也。睾，阴丸也。颔，颊车前牙之下也。咽痛颔肿，为小肠病。又少腹控睾，引腰，上冲心肺，邪在小肠也。盖太阳在泉之岁，水克火，故病如是。）诸气在泉，风淫于内，治以辛凉，佐以苦甘，以甘缓之，以辛散之。热淫于内，治以咸寒，佐以甘苦，以酸收之，以苦发之。湿淫于内，治以苦热，佐以酸淡，以苦燥之，以淡泄之。火淫于内，治以咸冷，佐以苦辛，以酸收之，以苦发之。燥淫于内，治以苦温，佐以甘辛，以苦下之。寒淫于内，治以甘热，佐以苦辛，以咸泻之，以辛润之，以苦坚之。<br />
　　（此言六气之在泉，淫胜在病者，各有治之之法也。）天气之变何如？厥阴司天，风淫所胜，则太虚埃昏，云物以扰，寒生春气，流水不冰。民病胃脘当心而痛，上支两胁，鬲咽不通，饮食不下，舌本强，食则呕，冷泄腹胀，溏泄瘕水闭，蛰虫不出，病本于脾。（谓巳亥岁也。是岁民病集于中也。风自天行，故太虚埃起。<br />
　　风动飘荡，故云物扰也。埃，青尘也。不分远物，是为埃昏。土之为病，其善泄利。若病水，则小便闭而不下。<br />
　　若大泄利，则经水亦多闭绝也。舌本强，食则呕，腹胀溏泄瘕水闭，为脾病。又胃病者，腹脾胀，胃脘当心痛，上支两胁，鬲咽不通，食饮不下。盖厥阴司天之岁，木胜土，故病如是。）冲阳绝，死不治。（冲阳在足跗上动脉应手，胃之气也。冲阳脉微则食饮减少，绝则药食不入，亦下咽还出也。攻之不入，养之不生，则邪气日强，真气内绝，故死。）少阴司天，热淫所胜，怫热至，火行其政。民病胸中烦热，嗌干，右 满，皮肤痛，寒热咳喘，大雨且至，唾血血泄，鼽衄嚏呕，溺色变，甚则疮疡 肿，肩背臂 及缺盆中痛，心痛肺 ，腹大满，膨膨而喘咳，病本于肺。（谓子午岁也。<br />
　　怫热至，是火行其政乃尔。是岁民病集于右，盖以小肠通心故也。病自肺生，故曰病本肺也。盖少阴司天之岁，火克金，故病如是也。）尺泽绝，死不治。（尺泽在肘内廉大纹中，动脉应手，肺之气也。火灼于金，承天之命，金气内绝，故必危亡。）太阴司天，湿淫所胜，则沉阴且布，雨变枯槁， 肿骨痛阴痹，阴痹者按之不得，腰脊头项痛，时眩，大便难，阴气不用，饥不欲食，咳唾则有血，心如悬，病本于肾。（谓丑未岁也。沉，久也。肾气受邪，水不能润，下焦枯涸，故大便难也。饥不欲食，咳唾则有血，心悬如饥状，为肾病。又邪在肾，则骨痛阴痹，阴痹者按之而不得，腹胀腰痛，大便难，肩背颈项强痛，时眩。盖太阴司天之岁，土克水，故病如是。）太溪绝，死不治。（太溪在足内踝后跟骨上，动脉应手，肾之气也。土邪胜水而肾气内绝。）少阳司天，火淫所胜，则温气流行，金政不平。民病头痛，发热恶寒而疟，热上皮肤痛，色变黄赤，传而为水，身面 肿，腹满仰息，泄注赤白，疮疡咳唾血，烦心胸中热，甚则鼽衄，病本于肺。（谓寅申岁也。火来用事，则金气受邪，故曰金政不平也。火炎于上，金肺受邪，客热内灼，水无能救，盖少阳司天之气，火克金，故病如是。）天府绝，死不治。（天府在肘后内侧上，腋下同身寸之二寸，动脉应手，肺之气也。火胜而金肺绝，故死。）阳明司天，燥淫所胜，则木乃晚荣，草乃晚生，筋骨内变，民病左 胁痛，寒清于中，感而疟，大凉革候，咳，腹中鸣，注泻 溏，名木敛，生菀于下，草焦上首，心胁暴痛，不可反侧，嗌干面尘腰痛，丈夫疝，妇人少腹痛，目 ，疡疮痤痈，蛰虫来见，病本于肝。（谓卯酉岁也。金胜，故草木晚荣也。配于人身，则筋骨内应而不用也。大凉之气，变易时候，则人寒清发于中，内感寒气，则为 疟也。大肠居右，肺气通之，今肺气内淫，肝居下左，故左 胁痛，如刺割也。其岁民自注泄，则无淫胜之疾也。大凉，次寒也。<br />
　　大凉且甚，阳气不行，故木容收敛，草容悉晚。生气已升，阳不布令，故行积生气而 于下也。在人之应，则少腹之内，痛气居之。疮疡痤痈，腰痛不可以俯仰，丈夫 疝，妇人少腹痛，甚则咽面尘，胸满洞泄，为肝病。又心胁痛不能反侧，目锐 痛，缺盆中肿痛，腋下肿马刀，振寒疟，为胆病。盖阳明司天之岁，金克木，故病如是。）太冲绝，死不治。（太冲在足大指本节后二寸，脉动应手，肝之气也。金来伐木，肝气内绝，真不胜邪，故死。）太阳司天，寒淫所胜，则寒气反至，水且冰，血变于中，发为痈疡，民病厥心痛，呕血血泄鼽衄，善悲，时眩仆。运火炎烈，雨暴乃雹，胸腹满，手热肘挛掖肿，心澹澹大动，胸胁胃脘不安，面赤目黄，善噫嗌干，甚则色 ，渴而欲饮，病本于心。（谓辰戌岁也。太阳司天，寒气布化，故水且冰，而血凝皮肤之间，卫气结聚，故为痈也。若乘火运而火炎烈，与水交战，故豪雨半珠形雹也。是岁民病集于心胁之中也。阳气内郁，温气下蒸，故心厥痛而呕血，血泄鼽衄，面赤目黄，善噫，手热肘挛腋肿，嗌干。甚则寒气胜阳，水行凌火，火气内郁，故渴而欲饮也。病始心生，为阴凌犯，故云病本于心也。盖太阳司天之岁，水克火，故病如是。）神门绝，死不治。（神门在手之掌后锐骨之端，动脉应手，真心气也。水行胜火，而心气内绝，神气已亡，不死何待？）所谓动气，知其脏也。（所以诊视而知其死者何？以皆是脏之经脉动气，知神脏之存亡耳。）司天之气；风淫所胜，平以辛凉，佐以苦甘，以甘缓之，以酸泻之。热淫所胜，平以咸寒，佐以苦甘，以酸收之。湿淫所胜，平以苦热，佐以酸辛，以苦燥之，以淡泄之。湿上甚而热，治以苦温，佐以甘辛，以汗为故而止。火淫所胜，平以酸冷，佐以苦甘，以酸收之，以苦发之，以酸复之，热淫同。燥淫所胜，平以苦温，佐以酸辛，以苦下之。寒淫所胜，平以辛热，佐以苦甘，以咸泻之。（此言六气之司天、淫胜为病者，各有治之之法也。）治诸胜复，寒者热之，热者寒之，温者清之，清者温之，散者收之，抑者散之，燥者润之，急者缓之，坚者软之，脆者坚之，衰者补之，强者泻之，各安其气，必清必静，则病气衰去，归其所宗，此治之大体也。（太阳气寒，少阴少阳气热，厥阴气温，阳明气清，太阴气湿，有胜复则各倍其气调之也，故可使平也。宗，属也。调不失理，则余之气自归其所属，少之气自安其所居。胜复衰已，则各补养而平定之，必清必静，无妄挠之，则六气循环，五神安泰。若运气之寒热，治之平之，亦各归司天地气也。此总结言治胜复之大体者也。）身半以上，其气三矣，天之分也，天气主之。身半以下，其气三矣，地之分也，地气主之。以名命气，以气命处，而言其病。半，谓天枢也。（身之半，正谓脐中也。或以腰为身半，当伸臂指天，舒足指地，以绳量之，中正当脐也，故又曰半，所谓天枢也。司天者其气三，司地者其气三，故身半以上三气，身半以下三气也。以名言其气，以气言其处，以气处寒热，而言其病之形证也。欲知病诊，常随气所在以言之，当阴之分，冷病归之，当阳之分，热病归之，故胜复之作，先言病生寒热者，必根据此物理也。《六微旨大论》云：天枢之上，天气主之。天枢之下，地气主之。气交之分，人气从之。）夫气之胜也，微者随之，甚者制之。气之复也，和者平之，暴者夺之。皆随胜气，安其屈伏，无问其数，以平为期，此其道也。（随，谓随之，安之。制，谓止制。平，谓平谓。夺，谓夺其胜气也。治此者，不以数之多少，但以气平和为准度耳。此言复之，所以反病而有治之之法也。）高者抑之，下者举之，有余者折之，不足者补之，佐以所利，和以所宜，必安其主客，适其寒温，同者逆之，异者从之。（高者抑之，制其胜也。下者举之，济其弱也。有余者折之，屈其锐也。<br />

                    <br>
                        　　不足者补之，全其气也。虽制胜扶弱，而客主须安。一气失所，内淫外并，而危败之由作矣。同，谓寒热温清，气相比和者。异，谓水火木金土，不比和者，气相得者，则逆所胜之气以治之。不相得者，则顺所不胜气以治之。<br />
　　此其治主客之大体也。）气有高下，病有远近，证有中外，治有轻重，适其至所为故也。（脏位有高下，腑气有远近，病证有表里，药用有轻重，调其多少，和其紧慢，令药气至病所为故，勿太过不及也。）《大要》曰：君一臣二，奇之制也；君二臣四，偶之制也；君二臣三，奇之制也；君三臣六，偶之制也。（奇，谓古之单方。偶，谓古之复方。单复一制皆有大小，故奇方云君一臣二君二臣三，偶方云君二臣四君三臣六也。病有大小，气有远近，治有轻重所宜，故云制者也。）故曰：近者奇之，远者偶之，汗者不以奇，下者不以偶，补上治上制以缓，补下治下制以急，急则气味浓，缓则气味薄，适其至所，此之谓也。（汗药不以偶方，气不可以外发泄。下药不以奇制，药毒攻而致过。治上补上，方迅急则止不住而迫下。治下补下，方缓慢则湿道路而力又微。制急方而气味薄，则力与缓等。制缓方而气味浓，则势与急同。如是为缓不能缓，急不能急，浓而不浓，薄而不薄。大小非制，轻重无度。则虚实寒热，脏腑纷挠，无由致理，岂神灵而可望安哉！）近而奇偶，制小其服也。远而奇偶，制大其服也。大则数少，小则数多。多则九之，少则二之。（汤丸多少，凡如此也。近远，谓腑脏之位也。心肺为近，肝肾为远，脾胃居中。三阳胞 胆亦有远近，身三分之上为近，下为远也。或识见高远，权以合宜，方奇而分两偶，方偶而分两奇，如是者近而偶制，多数服之，远而奇制，少数服之。故曰小则数多，大则数少也。）奇之不去则偶之，是谓重方。偶之不去，则反佐以取之，所谓寒热温凉，反从其病也。（方与其重也宁轻，与其毒也宁善，与其大也宁小。是以奇方不去，偶方主之，偶方病在，则反其一佐，以同病之气而取之也。<br />
　　夫热与寒背，寒与热违。微小之热，为寒所折，微小之冷，为热所消。甚大寒热，则必能与违性者争雄，能与异气者相格，声不同不相应，气不同不相合，如是则且惮而不敢攻之，攻之则病气与药气抗衡，而自为寒热以开闭固守矣。是以圣人反其佐以同其气，令声气应合，复令寒热参合，使其终异始同，凌润而败坚，刚强必折，柔脆同消耳。此言约方之法不越奇偶，而必当曲尽其制也。）李东垣七方图（大）君一臣三佐九，制之大也。远而奇偶，制大其服也，大则数少，少则二之。肾肝位远，服汤散不厌频而多。<br />
　　（小）君一臣二，制之小也。近而奇偶，制小其服也，小则数多，多则九之。心肺位近，服汤散不厌频而少。<br />
　　（缓）补上治上制以缓，缓则气味薄。治主以缓，缓则治其本。<br />
　　（急）补下治下制以急，急则气味浓。治客以急，急则治其标。<br />
　　（奇）君一臣二，奇之制也。君二臣三，奇之制也。阳数奇。<br />
　　（偶）君二臣四，偶之制也。君二臣六，偶之制也。阴数偶。<br />
　　（复）奇之不去则偶之，是谓重方也。<br />
　　是故百病之起，有生于本者，有生于标者，有生于中气者，有取本而得者，有取标而得者，有取中气而得者，有取标本而得者，有逆取而得者，有从取而得者。（反佐取之，是为逆取。奇偶取之，是为从取。寒病治以寒，热病治以热，是为逆取。从，顺也。）逆，正顺也。若顺，逆也。（寒盛格阳，治热以热，热盛拒阴，治寒以寒之类，皆时谓之逆，外虽用逆，中乃顺也。此逆乃正顺也。若寒格阳而治以寒，热拒寒而治以热，外则虽顺，中气乃逆，故方若顺，是逆也。）故曰：知标与本，用之不殆，明知逆顺，正行无问。不知是者，不足以言诊，足以乱经。粗工嘻嘻，以为可知，言热未已，寒病复殆，同气异形，迷诊乱经。（六气之用，粗之与工，得其半也。厥阴之化，粗以为寒，其乃是温。太阳之化，粗以为热，其乃是寒。由此参互，用失其道，故其学问识用，不达工之道半矣。夫一经之标本，寒热既殊，言本当究其标，论标合寻其本。言气不穷其标本，论病未辨其阴阳，心既迷正理，治益乱其经，呼曰粗工。）夫标本之道，要而 ，小而大，可以言一而知百病之害，言标与本，易而勿损，察本与标，气可令调，明知胜复，为万民式。（此言六气各有所从之标本，而百病皆当知标本也。）愿闻病机何如？诸风掉眩，皆属于肝。（风性动。木气同之。）诸寒收引，皆属于肾。（收，谓敛也。引，谓急也。寒物收缩，水气同也。）诸气 郁，皆属于肺。（高秋气凉，露气烟集，凉至则气热，复甚则气殚，征其物象，属可知矣。 ，谓 满。郁，谓奔迫也。气之为用，金气同之。）诸湿肿满，皆属于脾。<br />
　　（土薄则水浅，土浓则水深，土平则干，土高则湿，湿气之有，土气同之。）诸热瞀螈，皆属于火。（火象征。）诸痛痒疮，皆属于心。（心寂则病微，心躁则痛甚，百端之起，皆自心生，痛痒疮疡，生于心也。）诸厥固泄，皆属于下。（下，谓下焦肝肾气也。夫守司于下，肾之气也，门户束要，肝之气也，故诸厥固泄皆属下也。<br />
　　厥，为气逆。固，谓禁固。诸有气逆上行，及固不禁，出入无度，燥湿不恒，皆由下焦之主守也，）诸痿喘呕，皆属于上。（上，谓上焦心肺气也，炎热薄烁，心之气也，承热分化，肺之气也，热郁化上，故病属上焦。此皆五脏之疾病机，由于内动者也，）诸禁鼓栗，如丧神守，皆属于火。（热之内作。）诸痉项强，皆属于湿。（太阳伤湿。）诸热冲上，皆属于火。（炎上之性用也。）诸胀腹大，皆属于热。（热郁于内，肺胀所生。）诸躁狂越，皆属于火。（热盛于胃，及四末也。）诸暴强直，皆属于风。（阳内郁而阴行于外。）诸病有声，鼓之如鼓，皆属于热。（谓有声也。）诸病 肿疼酸惊骇，皆属于火。（诸气多也。）诸转反戾，水液混浊，皆属于热。（反戾，筋转也，水液，水便也。）诸病水液，澄澈清冷，皆属于寒。（上下所出，及吐出溺出也。）诸呕吐酸，暴注下迫，皆属于热。（酸，酸水及沫也。此皆十二经络之邪，病机由于外入者也。）故《大要》曰：谨守病机，各司其属，有者求之，无者求之，盛者责之，虚者责之，必先五胜，疏其血气，令其调达，而致和平。此之谓也。（深乎圣人之言，有无求之，虚盛责之。如大寒而甚，热之不热，是无火也；热来复去，昼见夜伏，夜发昼止，时节而动，是无火也，当助其火。又如大热而甚，寒之不寒，是无水也；热动复止，倏忽往来，时动时止，是无水也，当助其水。内格呕逆，食不得入，是有火也。病呕而吐，食入反出，是无火也。夫寒之不寒，责其无水。热之不热，责其无火。热之不久，责心之虚。寒之不久，责肾之少。<br />
　　有者泻之，无者补之，虚者补之，盛者泻之，令上下无碍，血气通调，则寒热自和，阴阳调达矣。此言病机，计有十九而有善治之法也。）愿言其制。君一臣二，制之小也；君一臣三佐五，制之中也；君一臣三佐九，制之大也。寒者热之，热者寒之，微者逆之，甚者从之，（夫病之微小者，犹人火也，遇草而 ，得木而燔，可以湿伏，可以水灭，故逆其性气以折之攻之。病之大甚者，犹龙火也，得湿而焰，遇水而燔，不知其性以水湿折之，适足以光焰诣天，物穷方止矣；识其性者，反常之理，以火逐之，则燔灼自消，焰火扑灭。夫逆之者，谓以寒攻热，以热攻寒。从之者，谓攻以寒热，从其性，用是以下文曰：逆者正治，从者反治，从少从多，观其事也。）坚者削之，客者除之，劳者温之，结者散之，留者攻之，燥者濡之，急者缓之，散者收之，损者益之，逸者行之，惊者平之，上之下之，摩之浴之，薄之劫之，开之发之，适事为故。（量病证候，适事用之。）帝曰：何谓逆从？伯曰：逆者正治，从者反治，从少从多，观其事也。（言逆者，正治也。从者，反治也。逆病气而正治，则以寒攻热，以热攻寒，虽从顺病气，乃反治法也。）帝曰：反治何谓？伯曰：热因寒用，寒因热用，塞因塞用，通因通用，必伏其所主，而先其所因，其始则同，其终则异，可使破积，可使溃坚，可使气和，可使必已。（热因寒用，热物冷服，下咽之后，冷体既消，热性便发。寒因热用，冷物热服也。中满下虚，乃疏启其中，峻补于下，少服则资壅，多服则宣通，由是而中满自除，下虚斯实，此则塞因塞用也。又大热内结，注泄不止，热宜寒疗，结复须除，以寒下之，结散利止，此则通因通用也。投寒以热，凉而行之，投热以寒，温而行之，始同终异，斯之谓也。）逆之从之，逆而从之，从而逆之，疏气令调，则其道也。（逆，谓逆病气以正治。从，谓从病气而反疗。逆其气以正治，使其从顺，从其病以反取，令彼和调，故曰逆从也。下疏其气令道路开通，则气感寒热而为变。）病之中外何如？从内之外者，调其内；从外之内者，治其外；（各绝其源。）从内之外而盛于外者，先调其内而后治其外；从外之内而盛于内者，先治其外而后调其内；（此谓先除其根属，后消其枝条。）中外不相及，则治主病。（中外不相及，自各一病也。此方治表里之病有三法：有本标，有先后，有分主也。）治寒以热，治热以寒，而方士不能废绳墨而更其道也。有病热者寒之而热，有病寒者热之而寒，二者皆在，新病复起，奈何治？（谓治之而病不退，反因药寒热而随生寒热，病之新者。）伯曰：诸寒之而热者取之阴，热之而寒者取之阳，所谓求其属也。<br />
　　（言益火之源，以消阴翳，壮水之主，以制阳光，故曰求其属也。夫粗工偏浅，以热攻寒，以寒疗热，治热未已而冷疾已生，攻寒日深而热更起，热起而中寒尚在，寒生而外热不除，欲攻则惧热不前，欲疗热则思寒寒又止，进退交战，危亟已臻，岂知脏腑之源，有寒热温凉之主哉。夫取心者不必齐以热，取肾者不必齐心寒，但益心之阳，寒亦通行，强肾之阴，热之犹可，或治热以热，治寒以寒，万举万全也。）帝曰：服寒而反热，服热而反寒，其故何也？伯曰：治其王气，是以反也。（物体有寒热，气性有阴阳，触王之气，则强其用也。夫肝气温和，心气暑热，肺气清凉，肾气寒冽，脾气兼并之。故也春以清治肝而反温，夏以冷治心而反热，秋以温治肺而反清，冬以热治肾而反寒，盖由补益王气太甚也。补王太甚，则脏之寒热气自多矣。）夫五味入胃，各归所喜，故酸先入肝，苦先入心，甘先入脾，辛先入肺，咸先入肾，久而增气，物化之常也。气增而久，夭之由也。（夫入肝为温，入心为热，入肺为清，入肾为寒，入脾为至阴而四气兼之，皆为增其味而益其气，故各从本脏之气用耳。故久服黄连、苦参而反热者，此其类也，余味皆然。但人意疏忽，不能精候耳。<br />
　　故曰久而增气，物化之常也。气增不已，脏气偏胜，脏有偏绝则有暴夭者。故曰气增而久，夭之由也。是以服饵百药，不具五味，不借四气，而久服之，虽且获胜益，久必致暴夭。此之谓也。绝粒服饵，则不暴亡，斯何由哉？无五谷味资助故也。复令食谷，其亦夭焉。）调气之方，必别阴阳，定其中外，各守其乡，内者内治，外者外治，微者调之，其次平之，盛者夺之，汗之下之，寒热温凉，衰之以属，随其攸利，（病有中外，治有表里。在内者，以内治法和之；在外者，以外治法和之；其次大者，以平气法平之；盛甚不已，则夺其气，令其衰也。假如小寒之气，温以和之；大寒之气，热以取之；甚寒之气，则下夺之；夺之不已，则逆折之；折之不尽，则求其属以衰之。小热之气，凉以和之；大热之气，寒以取之；甚热之气，则汗发之；发之不尽，则逆制之不尽，则求其属以衰之。故曰汗之下之，寒热温凉，衰之以属，随其攸利。攸，所也。）谨道如法，万举万全，气血正平，长有天命。（守道以行，举无不中，故能驱役草石，召遣神灵，血气保平和之候，则天真无耗竭之由也。）<br />
　　<br />
　　卷一　《内经》纂要疏五过论篇<br />
　　《疏五过论》曰：凡未诊病者，必问尝贵后贱，虽不中邪，病从内生，名曰脱营。<br />
　　（神屈故也，贵之尊荣，贱之屈辱，心怀眷慕，志结忧惶，虽不中邪，病从内生，血脉虚减，故曰脱营。）尝富后贫，名曰失精，五气留连，病有所并。（富而从欲，贫夺丰财，内结忧煎，外悲故物。则心从想慕，神随往计，营卫之道，闷以迟留，气血不行而积并为病。）身体日减，气虚无精，（气血相迫，形肉消灼，故身体日减。气归精，精食气。今气虚不化，精无所滋故也。）病深无气，洒洒然时惊，（病气深，谷气尽，阳气内薄，故恶寒而惊。洒洒，寒貌。）病深者，以其外耗于卫，内夺于荣。（血为忧煎，气随悲减，故外耗于卫，内夺于荣，病深者何？以此耗夺故耳。）良工所失，不知病情，此亦治之一过也。（失，谓失问其所始也。）凡欲诊病者，必问饮食居处，（饮食居处，五方不同，故问之也。）暴乐暴苦，始乐后苦，皆伤精气，精气竭绝，形体毁沮。（喜则气缓，悲则气消。悲哀动中者，竭绝而失生，故精气竭绝，形体残毁，心神沮丧矣。）愚医治之，不知补泻，不知病情，精华日脱，邪气乃并，此治之二过也。（不知喜怒哀乐之殊情，概为补泻而同贯，则五脏精华之气日脱，邪气薄蚀而乃并于真正之气矣。）善为脉者，必以比类奇恒从容知之，为工而不知道，此诊之不足贵，此治之三过也。（奇恒，谓气候奇异于恒常之侯也。从容，谓分别脏气虚实，脉见上下，几相似也。《示从容论》曰：脾虚浮似肺，肾小浮似脾，肝急沉散似肾，此皆工之所时乱，后容分别而得之矣。）诊有三常，必问贵贱，封君败伤，及欲侯王。（贵则形乐志乐，贱则形苦志苦，音乐殊贯，故先问也。封君败伤，降君之位，封公卿也。<br />

                    <br>
                        　　及欲侯王，谓情慕富贵，而妄为不已也。）故贵脱势，虽不中邪，精神内伤，身必败亡。（忧惶煎迫，怫结所为。）始富后贫，虽不伤邪，皮焦筋屈，痿 为挛。（以五脏气留连，病有所并而为是也。）医不能严，不能动神，外为柔弱，乱至失常，病不能移，则医事不行，此治之四过也。（严，谓戒，所以禁非也，所以令从命也。外为柔弱，言委随而顺从也。然戒不足以禁非，动不足以从令，委随任物，乱失天常，病且不移，何医之有！）凡诊者，必知终始，有知余绪，切脉问名，当合男女。（终始，谓气色也。知外者终而始之。明知五色气象，终而复始也。余绪，谓病发端之余绪也。切，谓以指按脉也。问名，谓问病诊之名也。男子阳气多而左脉大为顺，女子阴气多而右脉大为顺，故宜先合之也。）离绝莞结，忧恐喜怒，五脏空虚，血气离守，工不能知，何术之语。（离，谓离间亲爱。绝，谓绝念所怀。莞，谓莞结思虑。结，谓结固余怨。间亲爱者魂游。绝所怀者意丧，积所虑者神劳，结余怨者志苦，忧愁者闭塞而不行，恐惧者荡惮而失守，盛怒者迷惑而不治，喜乐者惮散而不藏，由是八者，故以五脏空虚，血气离守，工不能思晓，又何言哉！）此治之五过也。<br />
　　<br />
　　<br />
　　卷一　《内经》纂要征四失论篇<br />
　　《征四失论》曰：诊不知阴阳逆从之理，此治之一失也。受师不卒，妄作杂术，谬言为道，更名自功，妄用砭石，后遗身咎，此治之二失也。不适贫富贵贱之居，坐之薄浓，形之寒温，不适饮食之宜，不别人之勇怯，不知比类，足以自乱，不足以自明，此治之三失也。诊病不问其始，忧患饮食之失节，起居之过度，或伤于毒，不先言此，卒持寸口，何病能中，妄言作名，为粗所穷，此治之四失也。（第一失者，不知阴阳逆顺之理也。阴阳逆顺之理，非止一端，左手人迎为阳，春夏洪大为顺，沉细为逆，右手气口为阴，秋冬沉细为顺，洪大为逆，男子左手脉大为顺，阴脉为逆，阴病见阳脉为顺，阴脉为逆，内伤阳病见阳脉为顺，阴脉为逆，阴病见阴脉为顺，阳脉为逆。又色见上下左右各在其要，上为逆，下为从；女子右为逆，左为从；男子左为逆，右为从。第二失者，不受师术之正，妄效杂术之邪，以非为是，苟用砭石也。第三失者，不适病患之情，不明此类之义也。第四失者，不究始时致病之由，妄持寸口之脉，不中病情伪指病名也。）<br />
　　<br />
　　卷一　《内经》纂要阴阳类论篇<br />
　　《阴阳类论篇》曰：三阳为经，二阳为维，一阳为游部，此知五脏终始。三阳为表，二阳为里，一阴至绝作朔晦，却具合以正其理。（此言六经为人身之表里，以太阳、太阴为贵也。三阳者，足太阳膀胱经也。从目内 上头分为四道，下项并正别脉，上下六道，以行于背为人身之大经，二阳者，足阳明胃经也，从鼻起下咽，分为四道，并正别脉。六道上下，行腹为人身之维系。一阳者，足少阳胆经也。起自外 络头，分为四道，下缺盆并正别脉，六道上下，为人身之游行诸部者也。曰经，曰维，曰游部，此可以知五脏终始赖此三经以为之表也。三阳为之表，则二阴为之里，二阴者，足少阴肾经也。二阳为之表，则三阴为之里，三阴者，足太阴脾经也。一阳为之表，则一阴为之里，一阴者，足厥阴肝经也。太阴为正阴，而次少为少阴，又次为厥阴，太阳为正阳，而次少为少阳，又次为阳明，以其气有多少异用，故各有三者之分耳。然少太之义易知，而阳明厥阴之义难释，足之十二经合于十二月，故寅者正月之生阳也，主左足之少阳，六月建未则为右足之少阳，皆两足第四指脉气所行也。二月建卯，主左足之太阳，五月建午则为右足之太阳，皆足小指外侧已上脉气所行也。三月建辰，主左足之阳明，四月建巳则为右足之阳明，皆两足次指已上脉气所行也。<br />
　　然正二五六月为少阳太阳，而三四为辰巳月，居于其中，则彼两阳合明于其前，故曰阳明也。七月建申，主阴之生主右足之少阴，而十二月建丑则为左足之少阴，皆两足心以上脉气所行也。八月建酉，主右足之太阴，而十二月建子，则为左足之太阴，皆两足大指内侧以上脉气所行也。九月建戌，主右足之厥阴，而十月建亥则为左足之厥阴，皆两足大指外侧以上脉气所行也。然七、八、十一、十二月为少阴、太阴，而九、十为戌亥月，则为两足之阴已尽，故曰厥阴也。厥者，尽也。而应之者戌亥，则一阴几于绝矣。岂知一阴至绝而有复作之理，朔晦相生之妙，却具于其中，盖阴尽为晦，阴生为朔，气尽为晦，气生为朔，既见其晦，又见其朔，厥阴之绝，而复作合，当以彼晦朔之妙，而正此厥阴之理也。正者，证也。）三阳为父，二阳为卫，一阳为纪。三阴为母，二阴为雌，一阴为独使。（三阳者，即太阳也。太阳为表之经，覆庇群生，尊犹父也。二阳者，即阳明也。阳明为表之维，捍卫诸部，所以为卫也。一阳者，即少阳也。少阳为表之游部，布络诸经，所以为纪也。三阴者，即太阴也。太阴为里之经，长养诸经，尊犹母也。二阴者，即少阴也。少阴为里之维，生由此始，所以为维也。一阴者，即厥阴也。厥阴为里之游部，将军谋虑，所以为独使也。）<br />
　　<br />
　　卷一　《内经》纂要方盛衰论篇<br />
　　《方盛衰论》曰：形弱气虚死；（中外俱不足也。）形气有余，脉气不足死；（脏衰，故脉不足也。）脉气有余，形气不足生。（脏盛，故脉气有余。）是以诊有大方，坐起有常，（坐起有常，则息力调适，故诊之方法，必先用之。）出入有行，以转神明，（言所以贵坐起有常者何？以出入行运，皆神明随转也。）必清必静，上观下观，司八正邪，别五中部，按脉动静。（上观，谓气色也。下观，谓行气也。<br />
　　八正，谓八节之正候。五中，谓五脏之部分。然后按寸尺之动静而定死生矣。）<br />
　　<br />
　　卷二论诊候入式法<br />
　　夫医者，人之司命也。脉者，医之大业也。盖医家苟不明脉，则如冥行索途，动致颠覆矣。夫大方脉、妇人、小儿、风科，必先诊脉后，对证处药，独疮科之流，多有不诊其脉候，专于治外，或有证候疑难，别召方脉诊察，于疮科之辈，甘当浅陋之名，噫！其小哉如是！　r左手表里脉图　p04-a41a1.bmp　r<br />
　　寸 表手太阳小肠经，里足少阴心经。<br />
　　<br />
　　关 表足少阳胆经，里足厥阴肝经。<br />
　　<br />
　　尺 表足太阳膀胱经，里足少阴肾经。<br />
　　　r右手表里脉图　p04-a41a2.bmp　r<br />
　　尺 半表半里手厥阴心包络经，里命门。<br />
　　<br />
　　关 表足阳明胃经，里足太阴脾经。<br />
　　<br />
　　寸 表手阳明大肠经，里手太阴肺经。<br />
　　原夫疮肿之生，皆由阴阳不和，气血凝滞，若不诊候，何以知阴阳勇怯，血气聚散耶？由是观之，则须信疗疮肿于诊候之道，不可阙也。历观古人治疗疮肿方书甚多，其间诊候之法，略而未详，皆夫诸科甚有灭裂，愚虽不才，辄取《黄帝素问》、《难经》、《灵枢》、《甲乙》以及叔和、仲景、扁鹊、华佗，《千金》、《外台》、《圣济总录》，古今名医诸家方论之中，诊候疮肿之说，简编类次，贯成篇帙，首载诊候入式之法，次论血气色脉参应之原，后明脉之名，脉所主证候及疮肿逆从之方，庶使为疮肿科者，览此则判然可晓，了无疑滞于胸次，一朝临疾，诊候至此，则察逆从，决成败，若黑白之易分耳。<br />
　　　r详证脉照图　p04-a41a3.bmp　r<br />
　　<br />
　　卷二论持手诀消息法<br />
　　夫诊候之脉法，常以平旦为纪，阴气未散，阳气未动，饮食未进，血气未乱，经脉未隆，络脉调匀，故乃可诊有疾之脉。若遇仓卒病患，不拘此论。《内经》所谓持脉有道，以虚静为宝，但可澄神静虑，调息凝心，视精明，察五色，听声音，问所苦，方始按尺寸，别浮沉，以此参照，决死生之分矣。复观患人身形长短肥瘦，老少男女，性情缓急，例各不同，故曰形气相得者生，三五不调者病。谓如室女尼冠，脉当濡而弱；婴儿孺子之脉，细而疾；三四岁者，呼吸之间，脉当七八至为平，比夫常人特不同耳。<br />
　　大抵男子先诊左手，女子先诊右手，男子左脉大则顺，女子右脉大则顺。<br />
　　大凡诊脉，先以中指揣按掌后高骨，骨下为关，得其关位，然后齐下两左右二指，若臂长人疏排其指，若臂短人密排其指，三指停稳，先诊上指曰寸口，浮按消息之，中按消息之，重按消息之，上竟消息之，下竟消息之，推而外之消息之，推而内之消息之；然后先关后尺消息之，亦类此。若诊得三部之中，浮、沉、滑、涩、迟、疾不调，何病所主，外观形色，内察脉候，参详处治以忠告之，不可轻言谈笑，乱说是非，左右瞻望，举止忽略，此庸医也。<br />
　　　r输经络孙图　p04-a41a4.bmp　r　r左手经络图　p04-a41a5.bmp　r《皇极经》云：人之四肢各有脉也，一脉三部，一部三候，以应天数也，一脉三部，寸、关、尺也；一部三候，浮、中、沉也，所以应之九数也，可谓脉之理亦微矣。<br />
　　人有四时之正脉，有平生之常脉，有内伤之变脉，有外感之邪脉，有重阴之脉，有重阳之脉，有阳虚而阴乘之脉，有阴虚而阳乘之脉，有阳极而阴生之脉，有阴极而阳生之脉，有独见之脉，有兼见之脉，有初病之脉，有将愈之脉，有可治之脉，有不治之脉，有左右、上下、表里之间，有余不足，惟在乎分别阴阳，能分别阴阳，斯可以识脉之体。<br />
　　刘复真曰：昔王叔和以七表八里脉决人之生死，然又文理浩繁，莫若撮其枢要，以浮、沉、迟、数四脉为宗，知风气冷热主病，且浮而有力者为风，浮而无力为虚，沉而有力为积，沉而无力为气，迟而有力为痛，迟而无力为冷，数而有力为热，数而无力为疮。更分三部，在何部得之，若在寸部，主上焦头面胸隔之疾，关部主中焦肚腹脾胃之疾，尺部主下焦小腹腰足之疾，诊其五脏，何脏得之，六腑亦然，学者又当以意会而加精别，庶不致按寸握尺之诮云。<br />
　　<br />
　　<br />
　　卷二论荣卫色脉参应之法<br />
　　夫天地之道，曰阴与阳，阴阳在人，曰血与气。盖血者，荣也；气者，卫也。荣者，荣于中；卫者，卫于外。所以荣行脉中，卫行脉外。脉者，血气之先也。血非脉则焉能荣于中，气非脉则焉能卫于外，二者相资而行，内则通于五脏六腑、十二经络，外则濡于九窍四肢、百节、万毛，昼夜循行，如环无端，以成其度，会于寸口，变见于脉。故气血者，人之神也。脉者，气血之神也。所以治病之始，五决为纪。盖五决者，五脏之色脉也。脉应于内，色应于外，其色之与脉，当相参应，故曰能合色脉，可以万全也。凡为医先须调明色脉，况为疮科，若于此不精，虽聪慧辩博，亦不足委也。<br />
　　<br />
　　<br />
　　卷二黄韫兮先生《脉确》<br />
　　脉理作为歌，便诵习也。其以浮沉至数辨，及不以浮沉至数辨者，各从其类，欲其易分别也。浮沉等脉，即用浮沉等字之韵，欲其不混淆也。脉之应病，以《内经》为主，《内经》未详者，以《脉经》补之，《脉经》未详者，以历代名医之说补之，欲其简而赅也。有是脉即有主是病之由，复逐句笺释于其下，欲其明且畅也，较前人脉赋脉诗，颇有胜处，有志医学人，由此入门，虽曰快捷方式，实为正路矣。<br />
　　脉以轻取辨者，曰浮，轻手便得，如木浮水上。其以浮辨者，曰洪，浮大来有力，去无力。曰虚，浮大按之无力。曰芤，浮大无力，按之中央空，两边实。曰散，浮大无力，至数不齐，涣漫不收。曰微，浮细无力，按之如欲绝，若有若无。（凡六脉）　r右手经络图　p04-a41a6.bmp　r（浮）《内经》谓之毛。<br />
　　浮脉轻手得，如木水中浮，（浮，秋脉也，春夏冬见之，则病脉也。然在秋轻虚以浮，来急去散，则为平脉，若中央坚，两边虚，此谓太过，细而微，此谓不及，亦病脉也。）有力表邪清涕嗽，恶寒发热令人愁，（风邪自皮毛入，皮毛合肺，肺开窍于鼻，肺受寒，金寒则生水，故鼻流清涕。风邪迫肺则气逆，故嗽。肺主卫，风邪入则皮毛闭固，卫气不能温外，故恶寒。肺与心皆在上，肺邪传心则心火郁，心主营，营行血脉，故一身发热。仲景谓：冬月寒伤营，则发热恶寒无汗。风伤卫，则发热恶风有汗，此固然矣。然四时感冒者，亦发热恶寒，必用表药而愈。盖表药其昧皆辛，辛开毛孔，散火郁，毛孔开则卫气外达，火郁散则营血内安，营卫调和则汗出而寒热解矣，）寸主头疼关腹满，尺司癃闭好推求。（自胸至头，寸主之。诸阳经起于头，风邪自皮毛深入则归经，故头痛，肝脾与肾，其脉常沉，今脉浮乃阳亡乘阴也，阳盛则热。木之性，寒则凋，热则旺，肝木旺则克脾土，脾虚则不欲食而腹满；肾窍于二阴，其性恶燥，热盛则血燥而大肠不润，故闭，气燥而膀胱不化，故癃。癃者、小便不利也。）浮紧伤寒浮虚暑，（寒伤营，营行脉中，寒气劲急，故脉紧；暑伤气，故脉虚。）浮缓风湿自宜搜，（湿气濡滞故脉缓，凡头重身重，腿膝痛，浮肿，大便泄，小便黄者，风湿证也。）浮滑风痰浮数热，（滑主痰，带浮则为风痰；数主热，带浮则为风热。）无力须将血弱谋。（阳盛故脉浮，阴虚故无力，遇此等脉，不宜轻用表药。）　r《内经》切脉图　p04-a41a7.bmp　r（洪）《内经》谓之钩，又谓之大。<br />
　　应指虽浮大，来盛去衰便曰洪，（洪，夏脉也，春秋冬见之，则病脉也。然在夏来盛去衰如钩，则为平脉，若来盛去亦盛，此为太过，来不盛去反盛，此为不及，亦病脉也。如钩者，浮候之，来盛下垂曲如钩状，去衰则又柔和矣，故为平脉。）真阴不足，邪气相攻，（人之正气，阴阳相配者也。阴阳和则无病，阴不足则阳盛，阳盛则生火，火者偏胜之气也，偏胜之气为邪气，邪气即邪火。）寸洪身热兼肤痛，咳唾烦心亦可穷，（阳盛故生热，火不得泄故肤痛，火伤肺故咳唾，心恶热故烦。）呕与胀，察关中，（胃喜清凉而恶热，呕者，火上炎也，火郁而不散也。）尺虚宜壮水，泄痢不宜逢。（尺脉洪，相火旺也，宜壮水以制阳光；若泄痢尺脉洪者，难治。）李濒湖谓：洪脉非夏，升阳散火宜。愚按：新病身强及洪见寸关者，升阳散火可也。若久病身弱及洪见两尺者，又宜以滋阴降火为是。<br />

                    <br>
                        　　（虚）濒湖引《内经》云：气来虚微为不及，病在内。愚按：虚脉浮大无力，微脉浮细无力，大中不能见细，则虚不可兼言微矣。今考《内经》谓：气来不实而微为不及。不实者细，无力之谓也，故可言微。濒湖便以不实改作虚字，误。<br />
　　虚来浮大软无力，夏月逢之暑病居，（暑病，发热有汗脉虚者，宜清暑益气；若发热恶寒无汗，脉浮数而不虚者，宜清暑解表。）寸虚自汗多惊悸，（虚脉主气血虚，正气虚则邪气实，邪气实便是火，火愈甚则表虚，汗者，心之液也，血所化，表既虚则营亦不固，血随火化，外泄于表自为汗；心藏神，血虚则神失所养，故多惊；火气冲心，故跳动而多悸。）关主中宫胀不舒，（血虚肝郁则胀；脾胃虚，中气不足，亦胀。）潮热骨蒸痿候尺，（阳气终巳，阴气始午，阴虚则交午时阴分，而阳气并之，阳胜则外越为肌肤热，内烁为骨髓热，热在骨谓之骨蒸，曰如潮水之应时而至，谓之潮热，骨枯髓竭，足不任身，谓之骨痿。）却怜久病定亡躯。<br />
　　（芤革）芤而弦曰革，主阴虚失血，与芤同，今附于此。《脉经》谓：芤脉浮大而软，按之中央空，两边实。旧谓前后为两边，固非矣。李士材以浮沉为两边，亦不是，有力谓之实，浮中沉相去无几，岂有浮候实，沉候实，而中候独见其空者乎？据《内经》论浮脉云：其气来毛，中央坚，两旁虚，此谓太过。由是推之，则两边指两旁也，盖芤脉浮大而软，按之两旁实而中央独陷下，此血不充之象，故主失血诸证。<br />
　　轻手取之浮大软，重按中空边实芤，（芤，草名。中空如葱。血行脉中，失血者其脉中空，故以芤比之。）寸关吐衄肠痈病，尺部崩淋便血流。（吐血，衄血、肠痈、血崩、血淋、大便下血等证，皆阳盛阴虚也，惟阳盛故其脉浮大，惟阴虚故其脉中空。）（散）有表无里大而散，至数不齐，杨花无定空中泛，左寸怔忡，右寸自汗，（散主气实血虚，心主血，血虚则心神恍愧不宁曰怔忡。气实，邪气实也，邪气实则热，热则气泄，故自汗。）左关溢饮兮，（阴虚生内热，胃热则津液耗而发渴，渴多饮，渗入肌肤肠胃之外，谓之溢饮。）右关食痹 肿亦堪断，（胃热则不和，不和则不消谷，因而痞闷，曰食痹。 ，足胫也。阳明胃经下循胫外廉，胃热故 肿。）尺为血大虚，两足如斯终寿算。（经以肾脉散为血少。戴同父曰：肾脉散，诸病脉代散，皆不可治也。）（微）重手按之如欲绝，若有若无极其微，微属阴阳虚弱候，（惟阴阳皆虚，故其脉见若有若无之象，而名之曰微。）恶寒发热汗霏霏，（阳虚则生寒，阴虚则生热，阳不外固，阴不内守则多汗。）寸微衄血惊兼喘，关主中寒拘急危，（气血虚则中寒，寒则心下拘急。拘急，不宽畅也。）尺中厥逆元阳损，（阳火生于阴精，阴精虚则阳火弱，阳火热则手足寒而为厥，阴阳不交，气上冲而为逆也。）女子崩中带下亏。<br />
　　脉以重取辨者，曰沉，重按始得。其以沉辨者，曰伏，重按之，着骨乃得。（凡二脉。）（沉）《内经》谓之石，又谓之营。（牢）牢即沉脉，长大弦而有力者，主寒主痛，与沉同，今削于此。<br />
　　按始有，则为沉，（沉，冬脉也。春夏秋见之，则病脉也。然在冬其气来沉以搏，则为平脉；若来如弹石者，此谓太过；其去如数者，此为不及，亦病脉也。）寸沉胸胁痛，水气膈间停，若居关与尺，腹背及腰痛。（沉主阴，阴盛则克伐元气，故三部得沉者，皆主痛，宜温之；有水气者，宜利之。）沉缓寒湿沉数热，沉滑当知痰食真，沉如无力，气虚甚明。（沉有力为实邪，故主寒主积，沉无力则气虚也。）（崔紫虚《四言举要》云：沉牢痼冷，沉实热极。愚按：牢脉沉而长大有力，实脉沉取亦长大有力，同一沉取长大有力，何以辨其为痼冷热极乎？）（伏）何以谓之伏，推筋按至骨，伤寒欲汗阳邪解，厥逆脐疼温药服。（濒湖曰：伤寒一手伏曰单伏，两手伏曰双伏，不可以阳证见阴为诊，及火邪内郁，不得发越，阳极似阴，故脉伏必有大汗而解，不可发表。又有夹阴伤寒，先有伏阴在内，外复感寒，阴盛阳衰，四肢厥逆，六脉俱伏，须投姜附及灸关元，脉乃复出，若太溪、冲阳皆无脉者，必死。）寸司呕吐关思痛，尺部疝瘕利水谷。（霍乱呕吐，腹痛，男子疝，女子瘕聚痛甚者，其脉多伏，暴泄者，脉亦多伏。）脉以浮沉合辨者，曰实，大而长，浮沉皆得。（凡一脉）（实）实脉大而长，浮沉皆有力，风热蕴蓄深，谵语发狂疾。（邪气盛则实，浮有力、表实也；沉有力，里实也。所以然者，由风邪深入，郁而变热，热甚则丧其神守，故谵语，更甚则发狂，所谓重阳者狂也。左于脉实者，宜发之，右手脉实腹满者，宜下之。）寸实呕吐频，心胸苦气逆，积聚腹痛候在关，大便不通候在尺。（濒湖曰：《脉诀》言尺实小便不禁，与《脉经》尺实小腹痛，小便难之说何反？洁古不知其谬，药用姜附愈谬矣。愚按：《脉诀》所言，亦出《脉经》。《脉经》云：尺脉实，小腹痛，小便不禁，宜服当归汤加大黄一两。据用大黄，则《脉经》以尺实为热，明矣。洁古用姜附，可谓大误。但虚寒不足之证，火不能摄水，则小便不禁。此系实热，而《脉经》何以亦有小便不禁之言？意者，热渴饮多，大便秘塞，水独归膀胱则小便数，小便数则不及溺之，即自出，亦谓之小便不禁耶。）脉以至数辨者，曰迟，一息三至。曰缓，一息四至。曰数，一息六至。曰结，缓时一至。曰促，数时一至。曰代，止有常数，还入脉中，良久方来。（凡六脉）（迟）一息三至，号之曰迟，浮迟寒在表，沉迟作里医，有力无力皆寒证，抑阴扶阳不用疑。寸迟心痛吐酸水，（寒气攻心故痛，胃虚而寒气客之，则水入于胃，不输于脾，停于胃脘，水得寒气熏蒸，变而为酸，此是寒证，故《脉经》治以附子汤、茱萸汤。然此证亦有热者，肝移热于胃，土受木制，不能胜水，水得木味，蕴而成酸，经所谓诸呕吐酸，皆属于热是也，当清热燥湿，此以脉之滑数辨之。）关尺寒疼厥可知。（阴气盛，则从足五指至膝上寒，谓之寒厥，）迟涩 结，（迟滑则血虚寒，血虚寒则凝滞不行，渐成结。）迟滑胀宜。（滑主气虚，主食积，气虚则寒，寒则气收，故胀；寒饮食积于肠胃，亦作胀。）（缓）缓脉均均来四至，贵无偏胜软而和，（缓主脾胃，又主风湿，在四季之月，不大不小，浮沉同等，软而和者，平也；若三部不齐，则为偏胜，或又兼他脉者，病脉也。不在四季之月，他脉中带缓者，胃气也；若独见缓者，病脉也。）肌肉不仁缓在寸，（风气之伤人多在上，寸部，心肺也。心主血脉，肺主皮毛，风邪入客血脉，故肌肉之间不知痛痒曰不仁。）关知脾胃食难磨，（风气通肝，肝气移之于脾胃，脾胃实故不欲食。<br />
　　实者，邪实也。）尺为脚弱下体肿，（湿气之伤人多在下，湿濡筋故脚弱，湿渗肌肤故下肿。）小便难而余沥多，（湿积下焦，蕴而成热，湿热壅滞，则膀胱之气不化，故小便难，有余沥也。）浮缓为风沉缓湿，若逢缓滑热为 。（经以缓而滑为热中。李士材以缓滑为湿痰，误。）缓涩营虚缓细痹，（风寒湿三气皆能为痹，风胜为行痹，寒盛为痛痹，湿盛为着痹，脉缓细主风湿痹。）推详三部自无讹。<br />
　　（数）一息六至称为数，只有儿童独安乐，（儿童以六至为平脉，外此皆为火。）浮沉实数散且清，（浮数有力为实火在表，宜散；沉数有力为实火在里，宜清。）无力为虚宜补药。（数而无力，虚火也，宜补气或益火之元。）寸为喉舌疼，呕吐嗽烦渴，（胃口当心，亦寸主之，胃有火故呕吐，火迫肺故为嗽为烦，肺金燥故渴。）关中消谷易于饥，（胃有火则消谷善饥。）尺部恶寒气淋作。（《脉经》谓：尺脉数，恶寒，小便黄赤。又曰：少阴脉数，男子气淋。盖肾为阴属水，阴虚而阳凑之，凶热故外恶寒，火伏水中，故小便黄赤，甚则膀胱之气不化，小便不利，痛而为淋。）（结）（《脉经》载扁鹊之言曰：脉有表无里者死，经名曰结。何谓结脉，在指下如麻子动摇。按如麻子动摇者，轻取之则散乱无纪，重按之则不可得，故有表无里，乃肾绝也。与缓时一止之结不同。）缓时止，谓之结。阴盛阳衰凝气血，（气，温血行血者也。气虚不能温血，则血寒；气虚不能行血，则血滞；血寒而滞则结，血结气亦结矣。）浮为痛积在外攻，沉为痛积内相迫。<br />
　　（促）数时一至何其促，阳有余，阴不足，痰火煎熬，或为喘嗽，或斑毒。（肉上紫红成片者，斑也，黑斑难治，痈疽皆毒也。）（代）动而中止不能还，止有常数斯名代，不是伤寒心悸多，即有腹疼泄痢害，久病固为凶。（扁鹊曰：脉五至一止，不复增减，或七来一止，不复增减者，经名曰代，死。）平人亦脏败，（《灵枢》曰：一日一夜五十营，以营五脏之精。所谓五十营者，持其脉口，数其至也。五十动而不一代者，五脏皆受气；四十动一代者，一脏无气；三十动一代者，二脏无气；二十动一代者，三脏无气；十动一代者，五脏无气，予之短期。据《脉经》谓：四十动一止，四岁死；三十动一止，三岁死；二十动一止，二岁死；十动一止，岁内死；五动一止，五日死，此亦概言之也，不必泥。）女胎三月余，见之不为碍。（旧谓胎三月，其脉代。按胎脉有五月七月亦代者，当于两尺候之；如脉来或九至，或十至一止，良久方来，又九至或十至一止，良久方来，此所谓有常数也，再来或九至或十至不止，又于十二至或十五至一止，但又常数，皆是代脉。代之止，有常数，乃信也；土主信，此脾胃之气至也。土为万物之生气，脾胃乃五脏之生气，生气至，故有胎也。且天一生水，次生火木金土而五行备；胎之初结，乃天一之水也，次生火、木、金、土而五行备；胎之初结，乃天一之水也，次生火、木、金、土而五脏之气全，五脏之气全，故脉代也。代又何以为死脉？以生数论，五脏之气全，应天五生土之数，故其脉代以成数论，有形之后，则营卫之气与天地之昼夜周流而无一息之止者也。五脏无气，独胃气尚存，故其脉亦代，然此胃气乃油尽之灯，故亦久必死。）脉不以浮沉至数辨，而以形辨者，曰弦，直而长如按弓弦。曰紧，往来有力左右弹，人手如转索无常。曰长，迢迢自若，如揭长竿末梢。曰短，不能满部，两头缩缩。曰细，直而软，应指如丝线。曰涩，细长往来难应指，如轻刀刮竹。曰滑，往来前却，流利如珠。曰动，大如豆，厥厥摇动。（凡八脉。）（弦）《脉经》谓：弦脉举之无有。按：疟脉有浮弦者，未尝举之无有也。经曰：疟皆生于风，惟生于风，故脉浮弦，且头痛如破也。即《脉经》伤寒条中，亦有阳明中风脉弦浮之语，则所谓弦，举之无有，疑其误也。<br />
　　挺然在指下，端直似弓弦，（弦，春脉也。夏秋冬见之，则病脉也，然在春软弱而滑，平脉也。若实而强，此谓太过，不实而微，此谓不及，亦病脉也。）夏秋则主疟相缠，（风寒暑湿之气，皆为疟，其脉皆弦。<br />
　　惟夏秋患疟者甚多，冬春亦间有之。）弦数热，弦迟寒，寸弦头痛膈多痰，（弦主痰，痰随厥气上升，故头痛。）关苦 瘕胃气逆，（血凝气滞，久而坚硬在脐旁曰 瘕，胃中寒气冲塞心下曰逆。）尺当 疝脚拘挛。（ 疝者，睾丸肿痛，上连小腹也。盖肝脉络阴器，主 疝，或寒或湿，或热或虚，或气分，或血分，临证以脉之迟数强弱辨之。肝主筋，肾主骨，筋束骨者也，寒则筋急故拘挛。拘挛者，屈伸不利也。）（紧）《内经》谓之急。<br />
　　左右弹手其力强，状如转索名为紧，（紧主寒，浮紧表寒，沉紧里寒。）人迎主伤寒，还把风痫诊，（左手寸关之间曰人迎。人迎紧主伤寒头痛，恶寒发热，风气通肝，木得风则动摇，故身螈 ，肝火鼓动心火，火炎神越，故卒不知人，吐涎沫曰风痫。）气口主伤食，喘嗽亦宜审，（右手寸关之间曰气口。气口紧，主伤食，心下苦满；肺恶寒，寒则气逆，故曰喘与咳。《脉经》曰：紧为实，以上皆实邪，故其脉紧。）关尺见紧时，痹疝极其准。（经谓青脉之至也。长而左右弹人手，有积气在心下支 ，名曰肝痹，得之寒湿与疝。）（长）迢迢自若指间长，倘带搏坚便失常，（长脉在春乃肝脉也，软弱如揭长竿末梢曰肝平，实而滑如循长竿曰肝病。按长则气治，若应指搏坚而不软弱。则气不治矣。）伤寒传变，阳明可详。（伤寒二三日，脉长，目痛，鼻干，不得眠，阳明病也。）左寸足疼舌卷缩，（经曰：寸口脉长曰足胫痛，按左寸心为阳，主血脉，长主有余之病，上有余则下不及，血脉不通，故足胫痛。肾脉挟舌本，舌为心苗，心火盛则水急，水急则舌本缩而舌卷，不能言矣。）右寸分明唾血伤，（肾主唾，其脉入肺中，循喉咙，血随火升，故唾血。）关中少气髀如折，（长本肝脉，木邪克土，故脾虚中气不足。股内曰髀，胃脉之所下，胃虚故髀痛如折。又脾有邪，其气亦留于两髀。）尺则腰痛不可当。（火盛则水衰，腰为肾府，肾虚则腰痛。）（短）本位不能及，缩缩其形短，（短则气病，若秋时肺脉短涩，乃平脉也。）滑短酒伤浮短嗽，寸主头疼尺腹满。（短主不及之病，酒伤与嗽则气不及也，上不及则头痛，下不及则腹满也。）（细）《内经》谓之小。（濡）同软。（弱）《脉经》以浮细为软，沉细为弱。岂细脉无浮沉二候，独于不浮不沉候之乎？而《内经》何以有沉细之说也。且经曰脉弱以滑，是有胃气。滑者，流利如珠之谓。若以沉细为弱，则沉细如丝之中，不能见滑矣。且《经脉》既以沉细为弱，而论肺痿，何以又有浮弱之言乎？今据《内经》以弦脉软弱为肝之平脉，则所谓软弱者，无力之谓，不得以浮细为软，沉细为弱矣。况软弱所主之病，大概与细同，今附于此。<br />

                    <br>
                        　　直软如丝细，劳伤损血气，（细主气血两虚。）身汗来，心慌至，（浮细属阴虚，多盗汗；沉细属阳虚，多自汗。汗多心虚故慌。）寸须呕吐关须胀，（脾胃虚寒，上则呕吐，下则腹满。）尺属骨蒸痢与痹。<br />
　　（骨蒸久痢，皆属肾虚，故脉细；痹为寒湿之阴邪，故脉亦细。）（涩）往来难，细短涩，细刀刮竹形容切，血少气有余，寸涩心疼神亦怯，（胃属阳明，多血多气，其上口当心，血虚则气凑之，气血攻冲则当心而痛；阳明又主惊，惊气归心故神怯。）关中胁胀胃虚呕，（肝藏血，属厥阴，其脉布胁肋，血少气腾故胁肋胀；胃为水谷之海，血少则燥，气腾则逆，燥则血枯，逆则气上，故不纳水谷而呕吐也。）尺部肠枯五心热，（血虚则肠枯涩，血虚而相火动则肝热；肝热下移之于母，则肾热；下移之于子，则心热，肾之脉起于足心，心之脉入于手心，故手足心热。）妇人当为经不通，或为胎病宜区别。（血养胎，故脉涩。崔紫虚谓：涩主自汗，濒湖士材皆宗之。愚按《内经》云，涩者，阴有余也，阴气有余则为身热无汗，当以经言为是。）（滑）流利如珠便是滑，多汗阴有余，风痰更可察，（经曰：滑者阴气有余也。阴气有余为多汗身寒，滑脉主风不主痰。）寸滑吞酸咳嗽呕，（滑又主热，胃中湿气与热气熏蒸，蕴而成酸，停在胃脘故吞酸；湿热生痰故咳嗽及呕吐。）当关积热掌中发，（食积胃，胃生热，胃热上熏，则包络与心肺皆热，包络之脉入掌中，肺脉行其前，心脉行其后，故掌中亦热。经所谓掌中热者，腹中热是也。）痢疾 癃尺部看，（滑又主宿食，食积成痢。 者，睾丸肿大，病连小腹也。癃者，小便不通。《脉经》谓：尺滑当溺血也。）女子或为经闭煞。（《脉经》谓：尺脉滑女子经脉不利。按：滑为血有余，若滑而结，及浮滑迟滑者，蓄血也。不然则是胎脉。）（动）仲景《伤寒论》曰：数脉见于关上，上下无头尾，如豆大厥厥动摇者，名曰动。愚按：两上字其一乃后人误添也，当是数脉见于关上下。经曰：女子手少阴脉动甚者，妊子也。手少阴属心，是寸有动脉矣。又曰：阴虚阳搏谓之崩。肾之阴虚阳搏之，故见崩证，是尺有动脉矣。王叔和着《脉经》，不知两上字，其一乃衍字，因曰动脉见于关上，遂令后之论脉者，皆曰动脉只见于关，与经不合矣。<br />
　　动脉如豆形，数而厥厥动，阴动出汗兮惊痛堪忧，（成无己曰：阴阳相搏则虚者动，按阴搏阳则阳虚，阳虚故出汗。经谓肝主惊，阳明主惊。按胆附于肝，肝气强者胆大，肝气弱者胆小，胆小尝有畏惧之心，故易惊，此惊之生于内者也；阳明属土，土性静，故闻木声，惕然而惊，此惊之生于外者也；由是观之，则自惊者属肝，物触而惊者，属阳明，然而惊则皆归于心也。阴阳相搏，阴邪胜故痛。）阴动发热兮，血崩为重。（阳搏阴则阴虚，阴虚故发热，阳邪胜迫血妄行，故崩。）（胎脉）尺脉滑疾，心脉动来，三部浮沉脉相等，五十不止确为胎。疾而按散兮，其胎三月；但疾不散兮，五月可猜。沉则为男浮则女，阴阳推测贯三才。（女子以血脉为本，尺脉尝滑，然滑，属血，阴也；疾，属气，阳也；滑而疾是阳之交阴也。女子心脉尝沉，今阴阳相搏而其脉动，是阴之交阳也，阴阳相交，而三部之脉无偏浮偏沉，五十不止，无或结或促，其为胎也，明矣。三月之胎，其形未实，故其脉按之而散。五月之胎，其形渐实，故其脉按之不散，而其疾如故者，盖疾为阳气，万物得天地之阳气以生，成胎必得母之阳气以长养也。沉，阴脉，何以反为男？浮，阳脉，何以反为女？盖男胎得阳气多，胎得阳气多，则母之阳不足，阴有余矣。阴有余，阳不足，故其脉沉；女胎得阴气多，胎得阴气多，则母之阴不足，阳有余矣。阳有余，阴不足，故其脉浮。亦犹坎为男，阴多于阳，且阴外而阳内也；离为女，阳多于阴，且阳外而阴内也。疾与滑何以不主病？盖疾而不滑，则为阴虚火盛，滑而疾，则非病矣，尺既滑而疾，则寸之动，亦非病矣。《脉经》辨男女法：左手沉实为男；右手浮大为女；左右手俱沉实生二男；俱浮大生二女；又左尺脉偏大为男；右尺脉偏大为女；左右俱大生二子。）<br />
　　<br />
　　卷二论三部脉所主杂病法诀<br />
　　夫三部之中，俱见一脉，所主杂病，略而言之。《脉经》曰：阳邪来，见浮洪；阴邪来，见微细；水谷之邪来，见实坚；寒 之邪来，见弦小。又曰：浮而滑者，宿食也。短而滑者，酒病也。迟而滑者，脉满也。洪而大者，伤寒也。浮而数者，伤风也。浮而急者，饮食不消，脾不磨也。沉而弦者，寒气结而阴痛也。浮而缓者，皮肤不仁也。滑而散者，瘫痪也。迟而缓者，寒症也。浮而涩者，霍乱也。弱而涩者，反胃也。紧而滑者，吐逆也。短而数者，心痛也。弦而数者，为疟也。紧而急者，尸遁也。实小而坚者，病在内而冷也。浮滑而紧者，病在外而热也。短而急者，病在上也。长而缓者，病在下也。长而弦者，病在肝也。滑而洪者，病在心也。微而软者，病在脾也。浮而涩者，病在肺也。沉而紧者，病在肾也。又诀曰：诸浮为风，或为虚也。诸紧为痛，或为积也。诸涩为痹，诸弦为饮，诸数为热，诸迟为寒，芤则为失血，软则为虚，若脉沉沉泽泽，四肢不仁者，亡祟也；或大而 ，社祟也；若脉来乍大乍小，乍短乍长者，鬼祟也。<br />
　　（寸部主上焦头面之疾）凡诊脉按之骨而见者，谓之有力；按至骨而无者，谓之无力。余皆仿此。<br />
　　浮而有力主风，无力主虚。主头面眼目，虚浮体重，风寒齿痛，口眼 斜。<br />
　　沉而有力主积，无力主气。主胸膈痞满，咳嗽气急，膈气反胃，胸满不食。<br />
　　迟而有力主痛，无力主冷。主呕吐痞满，不入水谷，虚汗拘急，疼痛不已。<br />
　　数而有力主热，无力主疮。主上焦烦躁，口苦嗌干，客热烦渴，头痛口疮。<br />
　　（关部主中焦胸腹之疾）浮而有力主风，无力主虚。主两胁拘挛，不能举运，背脊筋疼，身体麻木。<br />
　　沉而有力主积，无力主气。主膨胀虚鸣，心腹疼痛，上下关格，不思饮食。<br />
　　迟而有力主积，无力主冷。主 癖腹痛，游走不定，上下攻刺，反胃吐食。<br />
　　数而有力主热，无力主疮。主口热作渴，呕吐霍乱，怔忡烦躁，寒热交争。<br />
　　（尺部主下焦腰足之疾）浮而有力主风，无力主虚。主寒邪腰痛，腿膝麻木，阴茎肿痛，二便不利。<br />
　　沉而有力主积，无力主气。主脐下肿痛，脚膝酸痛，下虚盗汗，小便频数。<br />
　　迟而有力主痛，无力主冷。主小腹急痛，外肾偏坠，小便频数，大便泄泻。<br />
　　数而有力主热，无力主疮。主小便不通，大便闭塞，或作肾痈，烦渴不止。<br />
　　（五脏见浮脉，主风虚之病）心脉浮 主心虚，触事易惊，神不守舍，舌强不语，语言错乱。<br />
　　肝脉浮 主中风瘫痪，筋脉挛搐，面肿牙疼，肠风下血。<br />
　　脾脉浮 主脾虚作膨，饮食不进，上气喘急，呕逆泄泻。<br />
　　肺脉浮 主咳嗽气急，大便风秘，面浮面疮，吐血唾脓。<br />
　　肾脉浮 主腰疼牙痛，小腹气痛，腿足生疮，足膝无力。<br />
　　（五脏见沉脉，主积气之病）心脉沉 主小便淋沥，咯血尿血，小便不通，寤而不寐，心惊。<br />
　　肝脉沉 主怒气伤肝，胁痛肥气，眼目昏痛，肚腹胀满。<br />
　　脾脉沉 主中满不食，痞气色黄，手足不仁，呕吐泄泻，贪睡。<br />
　　肺脉沉 主咳嗽多痰，上气喘急，呕血失音，息贲肺痈。<br />
　　肾脉沉 主风滞腰痛，小便小利，阴 作胀，奔豚腹满。<br />
　　（五脏见迟脉，主冷痛之病）心脉迟 主小便频数，心疼呕水，怔忡多悸，伏梁脐痛。<br />
　　肝脉迟 主筋挛骨痛，目昏多泪，触事易惊，转筋麻木。<br />
　　脾脉迟 主咳嗽泄泻，腹中有虫，痰涎多壅，饮食不化。<br />
　　肺脉迟 主寒嗽喘满，大便溏泻，皮肤燥涩，梦涉大水。<br />
　　肾脉迟 主小便频数，滑精不禁，膝胫酸疼，阴湿盗汗。<br />
　　（五脏见数脉，主疮热之病）心脉数 主烦躁狂言，舌上生疮，小便赤涩，眼目昏花。<br />
　　肝脉数 主眼痛翳膜，目昏多泪，头风眩晕，妇人血热骨蒸及中风。<br />
　　脾脉数 主口臭胃翻，齿痛牙宣，多食不饱，四肢不举。<br />
　　肺脉数 主咳嗽唾血，喉腥目赤，大便闭结，面赤痱痤。<br />
　　肾脉数 主消渴不止，小便血淋，下疰生疮，阴囊湿痒。<br />
　　<br />
　　<br />
　　卷二龚云林论七表八里总归四脉<br />
　　浮脉，属阴，主表，举指轻按而得之，曰浮。<br />
　　浮而有力为洪。<br />
　　浮而无力为芤。<br />
　　浮而长大为实。<br />
　　沉脉，属阴，主里，举指重按而得之，曰沉。<br />
　　沉而有力为滑。<br />
　　沉而无力为弱。<br />
　　沉而似有似无为微。<br />
　　沉而至骨为伏。<br />
　　迟脉，属阴，在脏，举指半重，按之在内，再按乃见，一息三至，曰迟。<br />
　　迟而有力为涩。<br />
　　迟而无力为濡。<br />
　　迟而似有似无为缓。<br />
　　数脉，属阳，在腑，举指轻按而极急，一息六至，曰数。<br />
　　数而有力为弦。<br />
　　数而无力为紧。<br />
　　<br />
　　<br />
　　卷二论五脏见四脉应病诗<br />
　　左寸心部 浮数头痛热梦惊，浮迟腹冷胃虚真，沉数狂言并舌强，沉迟气短力难成。（主气不相接续。）左关肝部 浮数患风筋脉抽，浮迟冷眼泪难收，沉数背疮常怒气，沉迟不睡损双眸。<br />
　　左尺肾部 浮数劳热小便赤，浮迟阴肿浊来侵，沉数腰疼生赤浊，沉迟白浊耳虚鸣。<br />
　　右寸肺部 浮数中风喉热闭，浮迟冷气泻难禁，沉数风痰并气喘，沉迟气弱冷涎停。<br />
　　右关脾部 浮数龈宣并盗汗，浮迟胃冷气虚膨，沉数热多兼口臭，沉迟腹满胀坚生。<br />
　　右尺命门 浮数世精三焦热，浮迟冷气浊时淋，沉数渴来小便数，沉迟虚冷小便频。<br />
　　<br />
　　<br />
　　卷二论三因脉证歌<br />
　　内因脉（喜怒忧思悲恐惊，内应气口。）喜怒伤心脉必虚，思伤脾脉结中居，因忧伤肺脉必涩，怒气伤肝脉更濡，恐伤于肾脉沉是，缘惊伤胆动相须，脉紧因悲伤胞络，七情气口内因之。<br />
　　外因脉（风寒暑湿燥火，内应人迎。）紧则伤寒肾不移，虚因伤暑向胞推，涩缘伤燥须观肺，细缓伤湿要观脾，浮则伤风肝部应，弱为伤火察心知，六邪合脉须当审，免使将寒作热医。<br />
　　不内不外因脉 劳神役虑定伤心，虚涩之中仔细寻，劳役阴阳伤肾部，忽然紧脉必相侵，房帷任意伤心络，微涩之中宜忖度，疲极筋力更伤肝，指下寻之脉弦弱，饮食饥饱定伤脾，未可轻将一例推，饥则缓弦当别议，若然滑实饱无疑，叫呼损气因伤气，燥弱脉中宜熟记，能推不内外中因，生死吉凶都在是。<br />
　　<br />
　　<br />
　　卷二论脉证名状二十六种所主病证<br />
　　夫脉之大体二十六种，此诊候之纪纲也。细而论之，毫厘少差，举治必远。总而言之，逆从虚实，阴阳而已，两者议之，以要其中，谨于诸家脉法中撮其机要，删去繁芜，载其精义。<br />
　　浮脉之诊，浮于指下，按之不足，举之有余，再再寻之，状如太过，瞥瞥然见于皮毛间，其主表证，或为风，或为虚。浮而大散者，心也；浮而短涩者，肺也；浮而数者，热也；浮数之脉应发热，其不发热而反恶寒者，疮疽之谓也。<br />
　　洪脉之诊，似浮而大，按举之则泛泛然满三部，其状如水之洪流，波之涌起，其主血实积热疮肿。论曰：脉洪大者，疮疽之病进也。如疮疽结脓未成者，宜下之；脓溃之后，脉见洪大，则难治；若自利者，不可救治也。<br />
　　滑脉之诊，实大相兼，往来流利如珠，按之则累累然滑也，其主或为热，或为虚，此阳脉也。疮疽之病，脓未溃者，宜内消也；脓溃之后，宜托里也；所谓始为热，而继为虚也。<br />
　　数脉之诊，按之则呼吸之间动及六至，其状似滑而数也。若浮而数，则表热也；沉而数，即里热也。又曰：诸数为热。仲景曰：脉数不时见，则生恶疮也。又曰：肺脉洪数，则生疮也，诊诸疮洪数者，里欲有脓结也。<br />
　　散脉之诊，似浮而数，按之则散而欲去，举之则大而无力，其主气实而血虚，有表有里。疮肿脓溃之后而烦痛，尚未痊退者，诊其脉洪滑粗散，难治也，以其正气虚而邪气实也。又曰：肌体沉重，肺脉大而毙，谓浮散者也。<br />
　　芤脉之诊，似浮而软，按之中央空，两边实，其主血虚，或为失血。疮肿之病，诊得芤脉，脓溃后易治，以其脉病相应也。<br />
　　长脉之诊，按之得洪大而长，出于本位，其主阳气有余也。伤寒得之，欲汗出自解也。长而缓者，胃脉也，百病皆愈，谓之长则气治也。<br />
　　牢脉之诊，按之则实大而弦，且沉且浮，而有牢坚之意，若瘰 结肿，诊得牢脉者，不可内消也。<br />
　　实脉之诊，按举有力而类结曰实。经曰：邪气甚则实，久病则虚，人得此最忌。<br />
　　疮疽之人得此，宜急下之，以其邪气与脏腑俱实故也。<br />
　　弦脉之诊，按之则紧而弦，其似紧者为弦，如按弦而不移，紧如内绳而转动，以此为异。春脉浮弦而平，不时见则为饮为痛，主寒主虚。疮疽论曰：弦洪相搏，外紧内热，欲发疮疽也。<br />
　　紧脉之诊，似弦而紧，按之如切绳而转动，其主切痛积癖也。疮肿得之，气血沉涩也，亦主痛也。<br />
　　涩脉之诊，按之则散而复来，举之则细而不足，脉涩，则气涩也，亦主血虚疮肿。溃后得之无妨也。<br />
　　短脉之诊，按举则不及本位。《内经》曰：短则气病，以其无胃气也。诸病脉短，皆难治也；疮肿脉短，真气短也。<br />

                    <br>
                        　　细脉之诊，按之则萦萦如蜘蛛之丝而欲绝，举之如无而似有，细而微，其主亡阳。疮肿之病，脉来细而沉时直者，里虚而欲变证也。<br />
　　微脉之诊，按之则软小而极微，其主虚也。真气复者生，邪气胜者危；疮肿之病溃后，脉微而匀举自差也。<br />
　　迟脉之诊，按举来迟，呼吸定息，方得三至，其状似缓而稍迟。痼疾得之，则善；新疾得之，则正气虚惫。疮肿得之，溃后自痊。<br />
　　缓脉之诊，按举似迟而稍疾于迟。仲景曰：阳脉浮大而濡，阴脉浮大而涩，阴阳同等谓之缓。脉见长缓，百疾自瘳；凡诸疮肿溃后，其脉涩迟缓者，皆易愈，以其脉候相应，是有胃气也。<br />
　　沉脉之诊，举之不足，按之方见如烂绵，其主邪气在脏也。水气得之则逆，此阴脉也；疮肿得之，邪气深也。<br />
　　伏脉之诊，比沉而伏，举之则无，按之至骨方得，与沉相类，而邪气益深矣。<br />
　　虚脉之诊，按之不足，迟大而软，轻举指下豁然而空。经曰：脉虚则血虚，血虚生寒，阳气不足也。疮肿脉虚，宜托里，和气养血也。<br />
　　软脉之诊，按之如帛在水中，极软而细，亦谓之濡。其主胃气弱，疮肿得之，补虚排脓托里。<br />
　　弱脉之诊，似软而极微，来迟而似有。仲景曰：微弱之脉，绵绵如泻漆之绝。其主血气俱虚，形精不足，大抵疮家沉迟濡弱，皆宜托里。<br />
　　促脉之诊，按之则去数，来时一止而复来。仲景曰：阳盛则促，主热蓄于里也，下之则和，疮肿脉促，亦急下之。<br />
　　结脉之诊，按之则往来迟缓，时一止而复来。仲景曰：阴盛则结。经曰：促结则生，代则死。<br />
　　代脉之诊，按之则往来，动则中止，不能自还，因而复动者，曰代脉也。因其止有常数而不忒，如十动一止，虽数十次，皆见于十动之后；如二十动一止，虽数十次，皆见于二十动之后。代者，气衰也，诸病见之不祥。大凡疮肿之病，脉促结者难治，而况是代脉乎！动脉之诊，见于关上，无头尾，如豆大，厥厥然而动摇者是也。《脉经》曰：阴阳相搏，故谓之动。动于阳则阳气虚而发厥，动于阴则阴气虚而发热，是阳生于尺而动于寸，阴生于寸而动于尺，不可不辨也。<br />
　　《脉诀》曰：气血沉涩脉来紧，身有痛处，即发疮疽之兆。身应发热，脉浮数，人反恶寒，即为疮疽之萌。<br />
　　张仲景曰：脉数不时见，则生恶疮。<br />
　　又曰：肺脉俱数则生疮。<br />
　　又曰：脉实大洪大，初起为病进，已溃为邪气未退。<br />
　　又曰：脉沉实沉伏，初起主邪气深伏，难痊，溃为余毒。<br />
　　又曰：脉芤、涩、迟、缓，溃后为脉证相应，无妨，若短细则将变证，此六脉宜于溃后，不利于初起。<br />
　　又曰：脉浮大浮数，初起为邪正相搏，有余，若促结则非吉兆，此六脉宜于初起，不利于溃后。<br />
　　朱丹溪曰：脉数，热也，多兼实，阳证之所由生，若兼虚，后必陷为阴。脉迟，寒也，多兼阴证之所由生，若兼实，后必返为阳。<br />
　　王肯堂曰：脉沉实，发热烦躁，外无 赤痛，其邪深在里，宜先疏通，以绝其源。<br />
　　浮大数， 肿在外，当先托里，恐邪入内。<br />
　　脉不沉不浮，内外证无，知其在经，当和营卫。<br />
　　脉数，身无热，内有痈脓。<br />
　　脉数，应当发热，而反恶寒，若有痛处，当发痈。<br />
　　若数脉不时见，当生恶疮。<br />
　　浮，肿疡为虚为风；溃疡为虚宜补。<br />
　　洪，肿疡为虚，为热盛，宜宣热拔毒，年壮形实，宜下；溃疡为邪气盛，服药久不退者，难治。<br />
　　滑，肿疡为热；溃疡为热为虚，为邪气未退。<br />
　　数，肿疡为病退，为热，数而洪者欲脓。溃疡为难愈，数甚者难治。<br />
　　散，肿疡为气不收敛，溃疡为痛未退，洪滑大散难治。<br />
　　芤，肿疡为血虚。溃疡为脉病相应。<br />
　　长，肿疡宜消退之法。溃疡为易愈，谓长则气治也。<br />
　　牢，肿疡为邪盛，为欲脓；溃疡为邪气不退。<br />
　　实，肿疡为邪气太盛；溃疡为邪不退，为实，缓豁大者为虚。<br />
　　弦，肿疡为痛，为欲脓；弦洪相搏，外紧内热，为疽发也；溃疡为血虚、为痛。<br />
　　紧，肿疡浮而紧，发热恶寒，或有痛处，是为痈疽；溃疡主气血沉涩，为痛，为有外寒。<br />
　　涩，肿疡为气实，为气滞，溃疡为血虚，为脉病相应。<br />
　　短，肿疡为元气不足；溃疡为大虚，宜补。<br />
　　微，肿疡为虚，服药渐充者佳；溃疡为虚，若微而匀者，为脉病相应。<br />
　　迟，肿疡为寒为虚，尺迟为血少；溃疡为虚，为气血不能滋荣于疮，为有外寒。<br />
　　缓，肿疡为可治，大而缓为虚；溃疡缓而涩者愈；以其病脉相应，及胃气充也。<br />
　　沉，肿疡为邪气深。溃疡为遗毒在内，寸沉为胸有痰。<br />
　　伏，肿疡为阴中伏阳邪；溃疡为阳伏阴中，为内蚀，为流注浸淫，难治。<br />
　　虚，肿疡便宜补而内托；溃疡脓既泄，宜大补血气。<br />
　　弱，肿疡为元气不足，宜内补托里。<br />
　　结，肿疡为邪气结；溃疡渐匀则愈，不调则危。<br />
　　促，肿疡为热，为病进；溃疡为热不减，渐进则死，渐退则生。<br />
　　代，肿疡为气血败坏，元气损伤；溃疡为元气竭绝。<br />
　　薛立斋曰：谨按脉者，人身之造化，病机之外见，医家之准绳，不可不精究而熟察；至于太溪、冲阳，又为诊法之要，生死之机也。故十二经脉皆系于生气，气乃人之根本，寸口脉平而死者，生气独绝于内也。《难经》云：上部有脉，下部无脉，其人当吐不吐者死；上部无脉，下部有脉，难困无能为害，是脉有根本，人有元气也。<br />
　　夫人受气于谷，乃传于脏腑，清者为荣，浊者为卫，荣行脉中，卫行脉外，阴阳相贯，如环无端，周流一身，昼夜各有常度，其不相应者，病也。病至于甚，脉道乃乖，抑尝治雀啄屋漏之类，若因药饵克伐所致，急用参 归术姜附之剂，多有复生者，不可遂弃而不治也。<br />
　　又曰：痈疽未溃而脉先弱者，何以收敛。<br />
　　<br />
　　<br />
　　卷二论三部脉所主证候<br />
　　夫寸关尺者，脉之位也。浮沉滑涩者，脉之体也。奠位分体，指文语证者，诊脉之要道也。《脉经》曰：大凡诊候，两手三部，脉滑而迟，不浮不沉，不长不短，去来齐等者，无病也。<br />
　　寸口脉浮者，伤风也；紧者，伤寒也；弦者，伤食也；浮而缓者，中风也；浮而数者，头痛也；浮而紧者，膈上寒，胁下饮冷也；沉而紧者，心下寒而积痛也；沉而弱者，虚损也；缓而迟者，虚寒也；微弱者，血气俱虚也；弦者，头痛，心下有水也；双弦者，两胁下痛也；偏绝者，不遂也；HT HT 如羹上肥者，阳气微也；连连如蜘蛛丝者，阳气衰也。<br />
　　关主中焦胸腹中事，去来徐而缓者，无病也。浮者，腹满而不欲食，胃虚胀也；滑者，客热在内也；数者，热结中焦也；沉伏者，中焦水气，或呕逆而吞酸也；弱者，胃气虚也，虽有虚热，不可大攻，须防热去则生寒也；牢而实者，腹满向向，噎塞而不通，或腹大痛涩者，气逆也；芤则泻血，涩坚大实，按之不减而有力者，中焦实有结伏在胃也；微浮者，积热不消，蛔动心悸也。<br />
　　尺主下焦，腰肾膝胫足中事也。尺脉浮者，风热小便难也；沉者，腰背痛而神气不足；数者，脐下热痛，小便赤色而恶寒也；迟者，下焦寒而阴虚也；紧者，脐下小腹急痛也；缓者，脚弱下肿而痿痹也；弱者，下冷而肾气衰也；软者，脚不收而风痹，小便难也；伏者，小腹痛而疝瘕，谷不化也；细者，溏泄而下冷也；芤者，小便涩血而下虚也；牢而小者，足膝寒痹，脚下隐隐疼痛也；细而急者，筋挛不能行也；来而断绝者，男子小腹有滞气也，妇人月水不利也。<br />
　　<br />
　　<br />
　　卷二论三部所主脏腑病<br />
　　夫诊候之道，医者之难精也，若非灯下辛苦，勤于记诵，参师访友，昼夜不遑，造次颠沛，寤寐俯仰，存心于此，安能知圣神之妙哉！古人曰：按其脉，知其疾，命曰神，以悟其探赜索隐之妙。又曰：切其脉，治其病，谓之巧，以明其指别之功也。<br />
　　盖三指相去毫厘之近，主病若千里之远，观夫指别之功，世人固以为难，命曰神，岂容易可至哉！常考于经，脉有三部，寸、关、尺也。从鱼际至高骨，却行一寸曰寸，从寸上一分曰鱼际，从寸至尺曰尺泽，寸后尺前为关，关前为阳，即寸口也。关后为阴，即尺脉也。阳出阴入，以关为界，寸主上焦，头手皮毛，关主中焦，腹及腰，尺主下焦，小腹及足，此三部所主大略也。又有左右两手三部，为之六脉也。又有人迎、气口、神门所主，又各不同，盖左手关前曰人迎，右手关前曰气口，两关之后一分，即曰神门。故《脉法》赞曰：肝心主左，肺脾主右，肾为命门，俱出尺部，魂魄谷神，皆见寸口，所谓左手关前，心之部也，其经手少阴与手太阳为表里，小肠合为腑；左手关上，肝之部也，其经足厥阴与足少阳为表里，胆合为腑；左手关后，肾之部也，其经足少阴与足太阳为表里，膀胱合为腑；右手关前，肺之部也，其经手太阴与手阳明为表里，大肠合为腑；右手关上，脾之部也，其经足太阴与足阳明为表里，胃合为腑；右手关后，命门之部也，其经手厥阴与手少阳为表里，三焦合为腑；此谓六部所主脏腑，十二经之义也。<br />
　　又《脉要精微论》曰：尺内两旁，则季胁也，尺外以候肾，尺里以候腹，中附上，左外以候肝，内以候膈；右外以候胃，内以候脾，上附上，右外以候肺，内以候胸中；左外以候心，内以候膻中，前以候前，后以候后；上竟上者，胸喉中事也，下竟下者，小腹腰股膝胫足中事也。粗大者，阴不足，阳有余，为热中也。来疾去徐，上实下虚，为厥颠疾；来徐去疾，上虚下实，为恶风也。故中风者，阳气受也，有脉俱沉细数者，少阴厥也；沉细数散者，寒热也；浮而散者，为 仆；诸浮而数者，皆在阳为热，其有躁者在手。诸细而沉者，皆在阴，则为骨痛，其有静者在足；数动一代者，病在阳之脉也，泄及便脓血。诸过者切之，涩者阳气有余也，滑者阴气有余也；阳气有余，为身热无汗，阴气有余，为多汗身寒，阴阳有余，则无汗身寒。推而外之，内而不外者，有心腹积也；推而内之，外而不内者，身有热也；推而上之，上而不下者，腰足痛也；推而下之，下而不上者，头项痛也；按之至骨，脉气少者，腰脊痛而身有痹也。以上诸疾，若非指明心了，焉可得而妙也。<br />
　　又《平人气象论》曰：一呼脉再动，一吸脉亦再动，呼吸定息，脉行五动，为以大息，不大不小，不长不短，不滑不涩，不浮不沉，不迟不数，命曰平人。平人者，不病也。盖平人之常气禀乎胃，胃气者，平人之常气也，所以人常禀气于胃，故脉以胃气为本也。《正理论》曰：谷入于胃，脉道乃行合。《灵枢经》曰：胃为水谷之海也。<br />
　　又曰：脉应四时曰平，四时之脉，皆以胃气为本，谓春弦夏洪，秋毛冬石，春之胃脉微弦曰平，余皆仿此，逆四时则病矣。<br />
　　若诊妇人之脉，妊身则慎勿乱投汤散，其妇人之脉，诊得少阴脉动甚，则有子也。<br />
　　又曰：阴搏阳，则有子也。又曰：身汗而无脉者，即有妊也。盖重身者，问其月事，观其体貌，然主治不可忽也。<br />
　　又经曰：察色按脉，先别阴阳。盖阴阳者，天地之道也，是以治病者，必求其本，本于阴阳寒暑，四时五脏之根也。以脉言之，则浮沉也。以部言之，则尺寸也。<br />
　　故经云：脉者阴阳之法，以应五脏，是谓呼出心与肺，吸入肾与肝，呼吸之间，脾受谷味，其味在中也。以浮沉论之，则曰：浮者阳也，沉者阴也，应在脏腑，则浮而大散者心，浮而短涩者肺也，所以心肺俱浮也。牢而长者肝也，按之而大，举指来实者肾也，所以肝肾俱沉也。迟缓而长者脾也，脾为中州，所以脉在中也。仲景曰：大、浮、数、动、滑，皆阳也，沉、涩、弱、弦、微，皆阴也。阳者热也，阴者寒也，所以寒则脉来沉而迟，热则脉来浮而数，故曰：诸数为热，诸迟为寒，无如此验也。<br />
　　《脉经》曰：诸浮为风，诸紧为痛，诸伏为聚，诸弦为饮，芤者失血，长则气治，短则气病，涩则烦心，大则病进，浮为在表，沉为在里，迟为在脏，数为在腑。又形壮脉细，少气不足以息者危；形瘦脉大，胸中气多者毙。形气相得者生，三五不调者死，三部九候，皆相失者死，此先圣诊脉之大法也。故曰：凡治病，则察其形气色泽治之，无候其时也。所以形气相得者生，色泽以浮者病易已，脉从四时者可治，脉弱似滑者，是有胃气，此皆易治也。若形气相失，或色夭不泽，及脉逆四时，或脉益坚，皆不可治，经所谓必察四难而明告之。又若病热脉静，泄而脉大，脱血脉实，汗后脉躁，此皆难治也。若疮疽之人，脓血大泄，脉滑数者，难治也。凡 脓多，或如清泔，脉滑大散，寒热发渴者，治之无功也。若患肺疮也，咳嗽脓血，脉见洪滑，治之难痊矣。大凡诊脉见浮数，应当发热，而反恶寒，虽头项拘急，四肢烦痛，或复战栗渴甚者，但有痛处，欲发疮肿也。<br />
　　<br />
　　<br />
　　卷二五脏六腑脉病虚实例<br />
　　（肝脏脉病虚实）肝象木，王于春，其脉弦，其神魂，其候目，其华在爪，其充在筋；其声呼，其臭臊，其味酸，其液泣，其色青，其藏血，足厥阴其经也。与胆合为腑，而主表，肝为脏而主里。肝气盛为血有余，则病目赤，两胁下痛引小腹，善怒；气逆则头眩，耳聋不聪，额肿，是肝气之实也，则宜泻之。肝气不足，则病目不明，两胁拘急，筋挛不得太息，爪甲枯而青，善怒，恐如人将捕之，是肝气之虚也，则宜补之，禁当风。<br />

                    <br>
                        　　肝部在左手关上是也。关部脉来绰绰，如按琴瑟之弦，如揭长竿；春以胃气为本，春肝木旺，其脉弦细而长，是平脉也。反得微涩而短者，是肺之乘肝，金之克木，谓之贼也，大逆不治。反得浮大而洪者，是心乘肝，子之乘母，为实邪，虽病当愈。反得沉濡而滑者，是肾乘肝，母之克子，为虚邪，虽病当愈。反得缓而大者，是脾之乘肝，是土之凌木，为微邪，虽病不死。肝脉来盈实而滑，如循长竿曰平。病肝脉来，急益劲，如新张弓弦，曰肝死。真肝脉至，中外急，如循刀刃责责然，如新张弓弦，色青白不泽，毛折乃死。<br />
　　（心脏脉病虚实）心象火，王于夏，其脉如钩而洪大，其候舌，其声言，其臭焦，其味苦，其液汗，其养血，其色赤，其藏神，手少阴其经也。与小肠为腑而主表。心气盛主神有余，则病胸内痛，胁支满，胁下痛，膺背膊髀间痛，两臂内痛，喜笑不休，是心气之实也，则宜泻之。心气不足，则胸腹大，胁下与腰背相引痛，惊悸恍惚，少颜色，舌本强，善忧悲，是心气之虚也，则宜补之，禁温衣热食。<br />
　　心部在左手寸口是也。寸口脉来，累累如连珠，如循琅 曰平，心以胃气为本，夏心火旺，其脉浮洪大而散，名曰平脉也。反得沉濡而滑者，肾之乘心，水之克火，大逆不治。反得弦而长，是肝乘心，母之克子，虽病当愈。反得缓而大，是脾乘心，子之乘母，虽病当愈。反得微涩而短，是肺之乘心，金之凌火，为微邪，虽病不死。心脉来，湍湍连属，冥中微曲，曰心病。死心脉，前曲后倨，如操带钩，曰心死。真心脉至，牢而搏，如循薏苡累累然，其色赤黑不泽，毛折乃死。<br />
　　（脾脏脉病虚实）脾象土，旺于长夏，其脉缓，其候口，其声歌，其臭香，其味甘，其液涎，其养形肉，其色黄，其藏意，足太阴其经也。与胃合为腑，主表，脾为脏，主里。脾气盛，为形有余，则病腹胀，溲不利，身重若饥，足痿不收行，善 脚下痛，是为脾气之实也，则宜泻之。脾气不足，则四肢不用，后泄食不化，呕逆腹胀肠鸣，是为脾气之虚也，则宜补之，禁温食饱食，湿地濡衣。<br />
　　脾部在右手关上是也。六月脾土旺，其脉大阿阿而缓，名曰平脉也。长夏以胃气为本，反得弦而急，是肝之乘脾，木之克土，为大逆不治。反得微涩而短，是肺之乘脾，子之乘母，不治而愈。反得浮而洪者，是心之乘脾，母之归子，当瘥不死。反得沉濡而滑者，是肾之克脾，水之凌土，为微邪，当瘥。脾长而弱，来疏去数，再至曰平，三至曰离经，四至曰夺精，五至曰命尽，六至曰死。病脾脉来，实而盛。如鸡举足，曰脾病。死脾脉来，坚锐如鸟之啄，如鸟之距，如屋之漏，如水之溜，曰脾绝。真脾脉弱而乍数疏，然其色不泽，毛折乃死。<br />
　　（肺脏脉病虚实）肺象金，王于秋，其脉如毛而浮，其候鼻，其声哭，其臭腥，其味辛，其液涕，其养皮毛，其藏气，其色白，其神魄，手太阴其经也。与大肠合，大肠为腑，主表，肺为脏，主里。肺气盛，为气有余，则病喘咳上气，肩背痛，汗出，尻阴股膝 胫足皆痛，是为肺气之实也，则宜泻之。肺气不足，则少气不能报息，耳聋嗌干，是为肺气之虚也，则宜补之。禁寒饮食寒衣，肺欲收，急食酸以收之，用辛泻之。<br />
　　肺部在右手关前寸口是也。肺脉微短涩如毛，名曰平脉。秋以胃气为本，脉来上下如循鸡羽，曰病肺脉。其色白，身体但寒无热，时时欲咳，其脉微迟，为可治。<br />
　　秋金肺王，其脉浮涩而短，是曰平脉也。反得浮大而洪者，是心之乘肺，火之克金，为大逆不治。反得沉濡而滑者，是肾之乘肺，子之乘母，不治而愈。反得缓大而长，阿阿者，是脾之乘肺，母之归子，虽病当愈。反得弦而长者，是肝之乘肺，木之凌金，为微邪，虽病当愈。肺脉来泛泛而轻，如微风吹鸟背上毛，再至曰平，三至曰离经，四至曰夺精，五至曰死，六至曰命尽。肺脉来如物之浮，如风吹毛，曰肺死。秋胃微毛曰平；胃气少毛多曰肺病；但如毛无胃气曰死；毛有弦曰春病；弦甚曰金病。真肺脉至，大而虚，如毛羽中人肤，然其色青白不泽，毛折乃死。<br />
　　（肾脏脉病虚实）肾象水，王于冬，其脉如石而沉，其候耳，其声呻，其臭腐，其味咸，其液唾，其养骨，其色黑，其神志，足少阴其经也。与膀胱合，膀胱为腑主表，肾为脏主里。肾气盛，为肾有余，则病腹胀飧泄，体肿喘咳，汗出憎风，面目黑，小便黄，是为肾气实也，则宜泻之。肾气不足，则厥腰背冷，胸内痛，耳鸣苦聋，是为肾气之虚也，则宜补之。毋犯尘垢，毋衣炙衣，肾欲坚，急食苦以坚之，咸以泄之，苦以补之。<br />
　　肾部在左手关后尺中是也。肾脉来如引葛，按之益坚，曰肾病。肾属水，其脉大紧，身无痛，形不瘦，不能食，善惊悸，以心萎者死。冬肾水王，其脉沉濡而滑，名曰平脉也。反得浮大而缓者，是脾之乘肾，土之克水，为大逆不治。反得浮涩而短者，是肺之乘肾，母之归子，为虚邪，虽病可治。反得弦细而长者，是肝之乘肾，子之乘母，为实邪，虽病自愈。反得浮大而洪者，是心之乘肾，火之凌水，虽病不死。肾死脉来，发而夺索，辟辟如弹石，曰肾死。冬胃微石曰平；胃少石多曰肾病；但石无胃气者死；石而有钩曰夏病；钩甚曰今病；脏真下于肾，藏骨髓之气。真肾脉至，搏而绝，如弹石辟辟然，其色黄黑不泽，毛死。<br />
　　诸真脏见者，皆不治。<br />
　　（胆经虚实病候）胆象木，王于春，足少阳其经也。肝之腑也，谋虑出焉，诸腑脏皆取决断于胆。<br />
　　其气盛，为有余，则病腹内冒冒不安，身躯习习，是为胆气之实也，则宜泻之。胆气不足，其气上嗌而口苦，善太息，呕宿汁，心下澹澹如人将捕之，嗌仲介介数唾，是为胆气之虚也，则宜补之。<br />
　　（小肠虚实病候）小肠象火，王于夏，手太阳其经也。心之腑也，水液之下行为溲便也，流于小肠。<br />
　　其气盛，为有余，则病小肠热，焦竭干涩，小腹 胀，是为小肠之气实也，则宜泻之。<br />
　　小肠不足，则寒气客之，肠病惊跳不言，乍来乍去，是为小肠气之虚也，则宜补之。<br />
　　（胃经虚实病候）胃象土，王于长夏，足阳明其经也。脾之腑也，为水谷之海，诸脏腑皆受水谷之气于胃。胃气盛，为有余，则病腹 胀气满，是为胃气之实也，则宜泻之。胃虚不足，则饥而不受水谷，飧泄呕逆，是为胃气虚也，则宜补之。胃脉实则胀，虚则泄，关脉沉，胃中有寒，脉滑为实，气满不欲食，关脉浮，积热在胃内。<br />
　　（大肠虚实病候）大肠象金，王于秋，手阳明其经也。肺之腑也，为传道之官，变化糟粕出焉。气盛为有余，则病肠内切痛，如锥刀刺无休息，腰背寒痹挛急，是为大肠之气实也，则宜泻之。大肠气不足，则寒气客之善泄，是大肠之气虚也，则宜补之。诊其右手寸口脉，手阳明经也，脉浮则为阳，阳实者，大肠实也。<br />
　　（膀胱经虚实病候）膀胱象水，王于冬，足太阳其经也。肾之腑也，五谷五味之津液，悉归于膀胱气化，分入血脉，以成骨髓也，而津液之余者，入胞则为小便。其气盛，为有余，则病热胞涩，小便不通，小便偏肿痛，是为膀胱气之实也，则宜泻之。膀胱气不足，则寒气客之，胞滑小便数而多也，面色黑，是膀胱之气虚也，则宜补之。<br />
　　（三焦虚实病候）三焦者，上焦、中焦、下焦是也。上焦之气出于上口，并咽以贯膈布胸内，走腋，循太阴之分而行，上至舌，下至足阳明，当与荣卫俱行，主纳而不出也。中焦之气亦并于胃口，出于上焦之后，此受气者，泌糟粕，承津液，化为精微，上注于肺脉，乃化而为血，主不上不下也。下焦之气别回肠，注于膀胱而渗入焉，主出而不纳，故水谷常并居于胃，成糟粕，而俱下于大肠也。谓此三气，焦干水谷，分别清浊，故名三焦。<br />
　　三焦为水谷之道路，气之所终始也。三焦气盛，为有余，则胀气满于皮肤内，轻轻然而不牢，或小便涩，或大便难，是为三焦之实也，则宜泻之。三焦之气不足，则寒气客之，病遗尿，或泻利，或胸满，或食不消，是三焦之气虚也，则宜补之。诊其寸口脉迟，上焦有寒；尺脉迟，下焦有寒；尺脉浮者，客阳在下焦。<br />
　　<br />
　　<br />
　　卷二论定死脉形候歌<br />
　　指下如汤沸涌时，旦占夕死定无疑，尾掉摇摇头不动，鱼翔肾绝亦如期，去疾来迟势劈劈，命绝脉来如弹石，三阳谷气久虚空，胃气分明屋漏滴，散乱还同解索形，髓竭骨枯见两尺，虾游状如蛤蟆游，魂去行尸定生忧，雀啄连连来数急，脾无谷气定难留，欲知心绝并荣绝，如刀压刀细推求，更有肺枯并胃乏，如麻戚促至无休，指下浑然如转豆，三光正气已漂流。<br />
　　洞虚子曰：虾游雀啄，代止之脉，故名死证。须知痰气关格者，时复有之，若非谙练数历，未免根据经断病，不无贻笑大方也。盖病势消烁殆尽者，其气不能相续，如虾游水动，屋漏滴点而无至者，死脉也，其或痰凝气滞，关格不通，则其脉固有不动者，有三两路乱动，时有时无者，或尺寸一有一无者，有关脉绝骨不见者，或时动而大小不常者，有平居之人忽然而然者，有素禀痰病而不时而然者，有僵仆卒中而然者，皆非死脉也。学人当细心参探。<br />
　　<br />
　　<br />
　　卷二论诊杂病生死脉歌<br />
　　五十不止身无病，数内有止皆知定。（止，犹代脉也。脉来五十动而不见一止者，无病也。五十配天地造化之数，《易•系辞》曰：大衍之数五十，五十乃备，一乃数之始，十乃数之极，人之脉息，昼夜循环五脏，脉一动，循环一脏，五动循环五脏遍，五十动是十次五数循环遍，则数皆极处而不见止者，五脏皆平，故无病也。）四十一止一脏绝，却后四年多没命，三十一止即三年，二十一止二年应，十五一止一年殂，已下有止看暴病。（四十动而见一止者，是一脏欠动，脉之极数，故知一脏绝也，先绝肾经，所以言之。夫天一生水，肾属水，生成之一数也。人之五脏所生，先生乎肾，肾水生肝木，木生心火，命门火生脾土，土生肺金，所以先绝肾，期应四年而死。三十动而见止者，两脏欠动，脉之极数，是知肾与肝二经无气，期应三年而死。二十动而止者，三脏欠动，脉之极数，是肾肝心三脏无气，期应二年而死。十五动而一止者，知肾肝心脾四脏皆无气，期一年而绝也。）新注云：上言脉之动止，未知诊切何部而取据，谨按《素问》《难经》云：每于平旦寅时，日未出，饮食未进，血气未乱，医者可以存神定意，心无外驰，诊于指下，右手寸口，默数脉息至止，以决之。夫寸口者，右手气口也。《内经》曰：气口何以独为五脏主？岐伯曰：胃者，水谷之海，六腑之大源也。五味入口，藏于胃，变现于气口。又曰：脉会大渊，寸口是太渊穴也。是知寸口为脉大会之处，故能决断五脏六腑生死吉凶矣。<br />
　　<br />
　　<br />
　　卷二论诊暴病脉歌<br />
　　两动一止或三四，三动一止六七死，四动一止即八朝，以此推排但根据次。（池氏曰：暴病者，喜怒惊恐，其气暴逆，致风寒暑湿所侵，病生之暴，损动胃气而绝，即死不过十日也。脉两动而一止，乃胃气将绝，犹得三四日方死。三动一止，而胃气将尽，犹得六七日方死，谷气绝尽方死。仿此而推，若至十五动而二止，乃死期在于一年矣。）又歌曰：寸平无病何谓死，尺泽原来脉不存，君知此理是何物，犹如草木已无根。（人之有尺，犹树之有根，枝叶虽枯槁，根本将自生，病患两尺有根，虽病不死，若诊得两尺无根，有病必死，无病之人，亦主暴亡。）<br />
　　<br />
　　卷二论五脏六腑气绝证候<br />
　　病患肝绝八日死，何以知之？面青但欲伏眠，目视而不见人，汗（一作泣）出如水不止。（一曰二日死。）病患胆绝七日死，何以知之？眉为之倾。<br />
　　病患筋绝九日死，何以知之？手足爪甲青，呼骂不休。（一曰八日死。）病患心绝一日死，何以知之？肩息回视立死。（一曰口亭亭，二日死。）病患肠绝（一曰小肠绝。）六日死，何以知之？发直如干麻，不得屈伸，自汗不止。<br />
　　病患脾绝十一日死，何以知之？口冷足肿，腹热胪胀，泄利不觉，出无时度。（一曰五日死）病患胃绝五日死，何以知之？脊痛腰中重，不可反复。（一曰脬肠平，九日死。）病患肉绝六日死，何以知之？干舌皆肿，溺血，大便赤泄。（一曰足肿九日死。）病患肺绝三日死，何以知之？口张但气出而不收。（一曰鼻口虚张短气。）病患大肠绝不治，何以知之？泄利无度，利绝则死。<br />
　　病患肾绝四日死，何以知之？齿为暴枯，面为正黑，自中黄色，腰中欲折，自汗出如流水。（一曰人中平，七日死。）病患骨绝齿黄落，十日死。诸浮脉无根者皆死。已上五脏六腑为根也。<br />
　　<br />
　　<br />
　　卷二扁鹊华陀察听辨色秘诀<br />
　　病患五脏已夺，神明失守，声嘶者死。<br />
　　病患阴阳俱绝，掣衣撮空，妄言者死。<br />
　　病患阴阳俱绝，失音不能言者，三日半死。<br />
　　病患面黄目青者，不死；青如草滋者死。<br />
　　病患面黄目白者，不死；白如枯骨者死。<br />
　　病患面目俱等者，不死。<br />
　　病患面青目白者死。<br />
　　病患两目 有黄色起者，其病方愈。<br />
　　病患面赤目黄者，不死；赤如 者死。<br />
　　病患面黄目黑者，不死；黑如煤者死。<br />
　　病患面黑目青者，不死。<br />
　　病患面赤目青者，六日死。<br />

                    <br>
                        　　病患面黄目青者，九日必死。（此谓乱经，饮酒当风，邪入胃经，胆气妄泄，目则为青，虽有天赦，不可复生。）病患面赤目白者，十日死。忧恚思虑，心气内索，面色反好，急求棺 。<br />
　　病患面白目黑者死。（此谓荣华已去，血脉空索。）病患面黑目白者，八日死。肾气内伤，病因留积。<br />
　　病患面青目黄者，五日死。<br />
　　病患循衣缝，谵语者，不可治。<br />
　　病患妄语错乱及不能语者，不治。热病者可治。<br />
　　病患着床，心痛气短，脾竭内伤，百病难愈。（能起傍徨，因坐于地，其立倚床，能治此者，可谓神良。）病患面无精彩，若土气，不受饮食者，四日死。<br />
　　又目无精光及牙齿黑色者不治。<br />
　　病患口张者，三日死。<br />
　　病患耳目及颧颊赤者，死在五日中。<br />
　　病患黑色出于额上发际，下直鼻脊两颧上者，死在五日中。<br />
　　病患及健人，黑色若白色起，入目及口鼻者，死在三日中。<br />
　　病患及健人，面忽如马肝色，望之如青，近之如黑者死。<br />
　　病患面黑目直视，恶风者死。<br />
　　病患面黑唇青者死。<br />
　　病患面青唇黑者死。<br />
　　病患面黑，两胁下满，不能自转反者死。<br />
　　病患目不回，直视肩息者，一日死。<br />
　　病患阴结阳绝，目精脱，恍惚者死。<br />
　　病患阴阳竭绝，目眶陷者死。<br />
　　病患眉系倾者，七日死。<br />
　　病患口如鱼口，不能复闭，而气出多不反者死。<br />
　　病患耳目口鼻，有黑色起入于口者，必死。<br />
　　病患唇青，人中反者三日死。<br />
　　病患唇反，人中满者死。<br />
　　病患唇口忽干者，不治。<br />
　　病患唇肿齿焦者死。<br />
　　病患齿忽变黑者，十三日死。<br />
　　病患舌卷卵缩者，必死。<br />
　　病患汗出不流，舌卷黑者死。<br />
　　病患发直者，十五日死。<br />
　　病患发如干麻，善怒者死。<br />
　　病患发与眉冲起者死。<br />
　　病患爪甲青者死。<br />
　　病患爪甲白者，不治。<br />
　　病患手足爪甲内肉黑者，八日死。<br />
　　病患荣卫竭绝，面浮肿者死。<br />
　　病患卒肿，其面苍黑者死。<br />
　　病患手掌肿，无纹者死。<br />
　　病患脐肿反出者死。<br />
　　病患阴囊茎俱肿者死。<br />
　　病患脉绝，口张足肿者，五日死。<br />
　　病患足趺肿，呕吐头重者死。<br />
　　病患足趺上肿，两膝大如斗者，十日死。<br />
　　病患卧床，遗尿不觉者死。<br />
　　病患口臭者，不可治。<br />
　　心病目黑，肾之日，壬癸死。<br />
　　肝病皮白，肺之日，庚辛死。<br />
　　脾病唇青，肝之日，甲乙死。<br />
　　肺病颊赤目肿，心之日，丙丁死。<br />
　　肾病面肿唇黄，脾之日，戊己死。<br />
　　青欲如苍璧之泽，不欲蓝。<br />
　　赤欲如帛裹朱，不欲赭。<br />
　　白欲如鹅羽，不欲如盐。<br />
　　黑欲如重漆，不欲如炭。<br />
　　黄欲如罗裹雄黄，不欲如黄土。<br />
　　<br />
　　<br />
　　卷三内景图说（上）<br />
　　心 小肠 肝 胆 脾 胃 肺 大肠　r内景全图　p04-a41a8.bmp　r<br />
　　<br />
　　卷三　内景图说（上）心<br />
　　　r脏腑背面全图　p04-a41a9.bmp　r经曰：心者，君主之官，神明出焉。<br />
　　又曰：心者，惺也。言心气旺，则惺惺而运其神明也。<br />
　　《 言》曰：心，深也。言深居高拱，相火代之行事也。<br />
　　又曰：其合，脉也；其荣，色也。开窍于舌。<br />
　　《难经》曰：心重十二两，中有七孔三毛，盛精汁三合，主藏神。<br />
　　　r腑腑正面全图　p04-a41a10.bmp　r又曰：心象尖圆，形如莲蕊，其中有窍，多寡不同，以导引天真之气，下无透窍，上通乎舌。其有四系以通四脏，心外有赤黄裹脂，是为心包络；心下有膈膜，与脊胁周遭相着，遮蔽浊气，使不得上熏心肺也。<br />
　　经曰：手少阴经心。<br />
　　又曰：其经常少血多气。<br />
　　又曰：午时气血注于心。<br />
　　《黄庭经》曰：人身神名曰心神，丹元字守灵。<br />
　　《灵枢》曰：舌者，心之官也。心病者，舌卷短，颧赤。<br />
　　　r心图　p04-a41a11.bmp　r又曰：心居肺下肝上。<br />
　　又曰：心者，在天为热，在地为火，在人为心，在时为夏，在方为南，在色为赤，通窍于舌。<br />
　　经曰：南方，火也，万物所以盛长也。<br />
　　又曰：脏真通于心，心藏血，脉之气也。肝木为母，脾土为子，小肠为腑，克金，主血。若久视则伤血，司藏神，其类火，其畜羊，一作马。其卦离，其性礼，其华面，其应四时，上为荧惑星，其病在脉，其音征，征者，止也，物盛则止也，其数七，其臭焦，其声言，其气呵，其充血，其液汗，其味苦，外应掌，色赤，然赤如帛裹朱，不欲如赭。<br />
　　《灵枢》曰：心应脉，皮浓者脉浓，脉浓者小肠浓。更心主热，热则伤心。病主惊热，痘主红斑。若忧愁思虑则伤心，寒气胜则病，其病候面赤喜笑，心烦掌热而口干，开目妄语，脐上动气。若心实则上窜切牙口干，喜笑身热，汗血而肋胁膺背痛满，或叫哭而搐；若心虚则恍惚多惊，忧烦少色，咳嗽舌强，腰背酸疼；若心绝则摇头直视，形如烟熏。然心绝者，一日死。平脉则夏旺七十二日而脉洪缓，洪者，浮大而散，来疾去迟，其贼脉则沉濡而微，与面黑亦逆，其危脉钩，如操带钩。<br />
　　又曰：心主夏，其日丙丁，南方生热，热生火，火生苦，苦生心，心者，生之本也，神之变也，为阳中之太阳，通于夏气。<br />
　　又曰：在变动为忧，在声为笑，在虫为羽，在果为杏，在菜为薤。<br />
　　《仙经》曰：丹田有三，脑为髓海上丹田，心为绛宫中丹田，脐下三寸为下丹田。<br />
　　下丹田藏精之腑也，中丹田藏神之腑也，上丹田藏气之腑也。<br />
　　太乙真人曰：少思虑，养心气，薄滋味，养血气。<br />
　　《真诰》曰：面者，神之庭。发者，脑之华。心忧则面戚，脑减则发白。<br />
　　《回春》曰：心者，一身之主，清净之府，外有包络以罗之，其中精华之聚萃者，名之曰神，通阴阳，察纤毫，无所紊乱。<br />
　　邵子曰：神统于心，气统于肾，形统于首，形气交而神主乎其中，三才之道也。<br />
　　《内经》曰：太上养神，其次养形，故养神者，必知形之肥瘦，荣卫血气之盛衰，血气者，人之神，不可不谨养也。（注云：神安则寿延，神去则身毙，故可不谨养也。）又曰：天食人以五气，地食人以五味，五气入鼻，藏于心肺，上使五色修明，音声能彰，五味入口，藏于肠胃，味有所藏，以养五气，气和而生津液相成，神乃自生。<br />
　　曜仙曰：心者，神明之舍，中虚不过径寸，而神明居焉。事物之滑，如理乱棼，如涉惊涛，或怵惕，或惩创，或喜怒，若思虑一日之间，一时之顷，径寸之地，炎如火矣，若嗜欲一萌，即不善也，归而勿纳，是与良心兢也。凡七情六欲之生于心皆然，故曰心静可以通乎神明，事未至而先知，是不出户知天下，不窥牖见天道也。<br />
　　盖心如水之挠久而澄清，洞见其底，是谓灵明宜乎静，可以固元气，则万病不生，故能长久；若一念既萌，神驰于外，气散于内，血随气行，荣卫昏乱，百病相攻，皆因心而生也。大概恬养天君，疾病不作，此治心之法也。<br />
　　《内经》曰：心藏神，神有余则笑不休，神不足则悲。（注云：心藏脉，脉舍神，心气虚则悲，实则笑不休也。）皇甫士安曰：心虚则悲，悲则忧；心实则笑，笑则喜。<br />
　　经曰：神者，精气之化成也。<br />
　　又曰：五脏藏七神。（心藏神，肺藏魄，肝藏魂，脾藏意，肾藏志。又曰：脾藏意与智，肾藏精与志，是谓七神。）又曰：心在志为喜，喜伤心，恐胜喜。<br />
　　又曰：暴喜伤阳。<br />
　　又曰：喜怒伤气。<br />
　　又曰：喜怒不节，寒暑过度，生乃不固。<br />
　　又曰：喜则气缓。（盖喜则气和志达，荣卫通利，故气缓矣。）皇甫谧曰：喜发于心而成于肺，故过节则二脏俱伤。<br />
　　《灵枢》曰：喜乐者，神荡散而不藏。<br />
　　丹溪曰：喜伤心者，以恐胜之，以怒解之。<br />
　　经曰：得神者昌，失神者亡。（失神者，谓失精神而昏乱也。）《灵枢》曰：心气通于舌，心和则舌能知五味矣。（五脏当内通于上七窍也。）又曰：五脏不和，则七窍（七，一作九。）不通，六腑不和，则留结为痈。<br />
　　岐伯曰：愁、忧、恐、惧则伤心。<br />
　　《难经》曰：忧、愁、思、虑则伤心。<br />
　　又曰：邪客使魂魄不安者，血气少也。血气少者，属于心，心气虚者，其人多畏，合目欲眠，梦远行而精神离散，魂魄妄行，阴气衰者为癫，阳气衰者为狂。<br />
　　仲景曰：心伤者，其人劳倦，则头面赤而下重，心中痛而自烦，发热，脐上跳，其脉弦，此为心脏伤所至也。<br />
　　《灵枢》曰：邪在心，则病心痛喜悲，时眩仆。<br />
　　又曰：心实则胸中痛，胁支满，胁下痛，膺背肩胛间痛，两臂内痛，心虚则胸腹大，胁上与腰相引而痛。<br />
　　又曰：肾传之心，病筋脉相引而急，名曰螈。<br />
　　经曰：心热者，色赤而络脉溢也。<br />
　　《难经》曰：外证面赤口干善笑，内证脐上有动气，按之牢若痛，其病烦心，心痛掌中热而 ，有是者心也，无是者非也。<br />
　　《入门》曰：健忘失记，惊悸不安，心内懊 不乐，皆心血少也。<br />
　　《内经》曰：大骨枯槁，大肉陷下，胸中气满，喘息不便，内痛引肩项，一月死，真脏见，乃与之期日。（注曰：此心之藏也，期后三十日内死。）又曰：病在心，愈在长夏，长夏不愈，甚于冬，冬不死，持于春，起于夏。<br />
　　又曰：心病者，愈在戊己，戊己不愈，加于壬癸，壬癸不死，持于甲乙，起于丙丁。<br />
　　又曰：病者日中慧，夜半甚，平旦静。<br />
　　黄帝曰：手少阴之脉，独无输，何也？岐伯曰：少阴者，心脉也。心者五脏六腑之大主也，为帝主，精神之所舍，其脏坚固，邪不能容，容之则伤心，心伤则神去，神去则死矣。故诸邪在于心者，皆在心之包络，包络者，心主之脉也，故少阴无输也。帝曰：少阴无输，心不病乎？岐伯曰：在外，经病而脏不病，故独取其经于掌后锐骨之端。（即神门穴也。）《直指》曰：邪客于阴，神不守舍，故心有所感，梦而后泄也。其候有三：少年气盛，鳏旷矜持，强制情欲，不自知觉，此泄如瓶之满而溢者，人或有之，勿药可也；心家气不能主宰，或心受热邪，阳气不收，此泄如瓶之侧而出者，人多有之，其病犹轻，合用和平之剂；脏腑积弱，真元久亏，心不摄念，肾不摄精，此泄如藏之罅而出者，人少有之，其病最重，须当大作补汤。<br />
　　《入门》曰：盖交感之精，常有一点白膜裹藏于肾，而元精以为此精之本者，实在乎心，日有所思，夜梦而失之矣，宜黄连清心饮。<br />
　　经曰：无故而喑，脉不至，不治自已。谓气暴逆也，气复则已。<br />
　　皇甫谧曰：思虽发于脾，而成于心，过节则二脏俱伤。<br />
　　经曰：怵惕思虑则伤神，神伤则恐惧流淫而不止。<br />
　　又曰：血并于阴，气并于阳，故为惊狂。<br />
　　又曰：悸者，心跳动也。<br />
　　《纲目》曰：惊者，心卒动而不宁也。悸者，心跳动而怕惊也。<br />
　　《三因》曰：惊悸，因事有所大惊而成者，名曰心惊胆慑，病在心胆经，其脉大动。<br />
　　又曰：五饮停蓄，闭于中脘，最使人惊悸，属饮家。<br />
　　仲景曰：心悸者，火惧水也。惟肾欺心故为悸；伤寒饮水多，必心下悸。<br />
　　又曰：食少饮多，水停心下，甚者则悸，微者短气。<br />
　　丹溪曰：惊悸者，有时而作，大概属血虚与痰；瘦人多是血虚，肥人多是痰饮，时觉心跳者，亦是血虚。<br />
　　《入门》曰：惊悸，因思虑过度及大惊恐而作，甚则心跳欲厥，时作时止者，乃痰因火动。<br />
　　又曰：心胆虚怯，触事易惊，涎与气搏，变生诸证。<br />
　　《直指》曰：血虚心虚多惊。<br />
　　《正传》曰：忧、愁、思、虑伤心，令人惕然心跳动，惊悸不安。<br />
　　《医鉴》曰：忧、愁、思、虑伤心，或勤政劳心，以致心神不足，惊悸少睡，宜养心汤。<br />
　　又曰：劳心思虑，损伤精神，头眩目昏，心虚气短，惊悸烦热，宜清心补血汤。<br />
　　《纲目》曰：怔忡，心动而不宁也。<br />
　　戴氏曰：怔忡者，心中躁动不安，惕惕然如人将捕者是也。多因汲汲富贵，戚戚贫贱，不遂所愿而成也。<br />
　　《直指》曰：心虚而痰郁，则耳闻大声，目击异物，遇险临危，触事丧志，使人有惕惕之状，是为惊悸。心虚而停水，则胸中渗漉怏怏之状，是为怔忡。<br />
　　《正传》曰：怔忡者，心中惕惕然，动摇而不得安静，无时而作者是也。<br />
　　《入门》曰：怔忡因惊悸久而成也。痰在下，火在上。（加味温胆汤加川连、栀子、当归、贝母。）《直指》曰：心下有水气，怔忡，水饮为怔，头眩心悸。（宜五苓散。）《济生》曰：思虑过度，耗伤心血，怔忡恍惚，宜益荣汤。<br />
　　《得效》曰：痰饮蓄于心胃，怔忡不已，宜茯苓饮子。<br />
　　又曰：虚人停饮怔忡，宜姜术汤。<br />
　　《回春》曰：心中无血，如鱼无水，怔忡跳动，宜四物安神汤。<br />
　　《入门》曰：心神不定，恍惚健忘，火不下降，时复振跳，宜朱雀丸。<br />
　　怔忡亦曰怔忪，与惊悸同看。<br />
　　《灵枢》曰：黄帝问人之善忘者，何气使然？岐伯对曰：上气不足，下气有余，肠胃实而心肺虚，虚则荣卫留于下，久之，不以时上，故善忘也。<br />
　　《内经》曰：血并于下，气并于上。乱而善忘。<br />
　　丹溪曰：健忘之证，精神短少者多，亦有痰者。<br />
　　戴氏曰：健忘者，为事有始无终，言谈不知首尾，此以为病之名，非生成之愚顽，不知人事者。<br />
　　《入门》曰：怔忡久则健忘，由心脾血少神亏，引神归舍丹主之。（胆星、朱砂、附子、猪心血为丸，梧桐子大，萱草根煎汤送下五十丸。）又曰：如所禀阴魄不足，善忘者，宜定志丸、开心散。<br />

                    <br>
                        　　《医鉴》曰：健忘，陡然而忘其事，尽心力思量不来也，主心脾二经。盖心之官则思，脾之官亦主思，此由思虑过多，心伤则血耗散，神不守舍，脾伤则胃气衰惫而虑愈深，二者皆令人事卒然而忘，治法必先养其心血，培其脾土，以凝神定智之剂，调理之，亦当以幽闲之处，安乐之中，使其绝于忧虑，远其六淫七情，如此则日渐以安矣。<br />
　　《纲目》曰：心澹澹动也，因痰动也，谓不怕惊而心自动也，惊恐亦曰心中澹澹，谓怕惊而亦动也。<br />
　　舌血谓之舌衄，汗孔出血谓之肌衄，属心与肝也。<br />
　　凡惊而动血者属心。<br />
　　血吐水碗中，如半沉半浮者是心血。<br />
　　肿胀水肿，有十种之分，如气短不得卧，为心水。<br />
　　经曰：背为阳，阳中之阳，心也。心为牡脏，牡者，阳也。<br />
　　《金匮真言论》曰：夏气病在脏，心之应也。<br />
　　经曰：喜笑皆属心火，盖火得风而焰，笑之象也。<br />
　　又曰：诸血者，皆属于心。<br />
　　又曰：头者精明之府，头倾神深，精神将夺矣。<br />
　　又曰：诸痛痒疮，皆属于心。<br />
　　又曰：诸躁狂越，皆属于火。<br />
　　又曰：诸病跗肿，疼酸惊骇，皆属于火。<br />
　　又曰：诸热瞀螈，皆属于火。<br />
　　又曰：诸逆冲上，皆属于火。<br />
　　又曰：诸禁鼓栗，如丧神守，皆属于火。<br />
　　黄帝问曰：人生而有病癫疾者，病名曰何？安所得之？岐伯对曰：病为胎病，此得之在母腹中，时其母有所大惊，气上而不下，精气并居，故令子发为癫疾也。<br />
　　又曰：厥成为癫疾。<br />
　　又曰：邪搏阳则为癫疾。<br />
　　《资生》曰：风眩之病，起于心气不足，胸上蓄热，实痰热相感而动风，风心相乱则昏瞀，故谓之风眩。<br />
　　又曰：痰在膈间，则眩微不仆，痰溢膈上，则眩甚仆倒于地而不知人，名曰癫痫。<br />
　　又曰：仆倒不省，皆由邪气逆上阳分，而乱于头中也。癫痫者，痰邪逆上也，痰邪逆上则头中气乱，头中气乱则脉道闭塞，孔窍不通，故耳不闻声，目不识人，而昏眩仆倒也，以其病在头巅，故曰癫疾。<br />
　　《纲目》曰：痫有五：心曰马痫，肝曰鸡痫，脾曰牛痫，肺曰羊痫，肾曰猪痫，以病名状偶类，故为名，其实痰与火与惊，三者而已。<br />
　　又曰癫者异常也，平日能言；痫则沉默，平日不言。癫则呻吟，甚则僵仆直视，心常不乐，言语无伦，如醉发痴；痫者卒然昏倒，切牙作声，吐涎沫，不省人事，随后渐醒；身热脉浮，为阳痫，身凉脉沉为阴痫。<br />
　　《正传》曰：凡癫痫，仆时口中作声，将省事时吐涎沫，省后又复发，时作时止而不休息。中风、中寒、中暑、尸厥之类，则仆时无声，省时无涎，后不再发。<br />
　　《入门》曰：大率多因痰结于心胸间，宜开痰镇心神，若神不守舍，狂言妄作，经年不愈，如心经蓄热，当清心除热，如痰迷心窍，当去痰宁心，宜大吐大下而愈。大人曰癫，小儿曰痫，其实一也。<br />
　　《内经》曰：黄帝问曰：有病怒狂者，此病安生？岐伯对曰：生于阳也。帝曰：阳何以使人狂？岐伯曰：阳气者，因暴折而难决，故善怒也，病名曰阳厥。帝曰：治之奈何？岐伯曰：夺其食即已。夫食入于阴，长气于阳，故夺其食即已。使之服以生铁落为饮。夫生铁落者，下气疾也。<br />
　　又曰：多喜曰癫，多怒曰狂。<br />
　　又曰：阴不胜其阳，则脉流薄疾并乃狂。<br />
　　又曰：衣被不敛，言语善恶，不避亲疏，此神明之乱也。<br />
　　帝曰：阳明病甚，则弃衣而走，登高而歌，或至不食数日，逾垣上屋，所上之处，皆非其素能也，病反能者，何也？岐伯曰：四肢者，诸阳之本也。阳盛则四肢实，则能登高也。帝曰：其弃衣而走者，何也？岐伯曰：热甚于身，故弃衣欲走也。帝曰：其妄言骂詈，不避亲疏而歌者，何也？岐伯曰：阳盛则使人妄言骂詈，不避亲疏而不欲食，不欲食故妄言也。<br />
　　又曰：邪入于阳则狂。<br />
　　《难经》曰：重阳者狂，重阴者癫。<br />
　　又曰：狂之始发，少卧而多起，自高贤也，自辨智也，自贵倨也，妄笑好歌乐，妄行不休是也。癫疾始发，意不乐，直视僵仆，其脉三部阴阳俱盛者是也。<br />
　　《百要》曰：癫者，异常也。精神痴呆，言语失伦。狂者，凶狂也。轻则自高自是，好歌好舞，甚则弃衣走而逾垣上屋，又甚则披发大叫，不避水火，且欲杀人，此痰火壅盛而然。<br />
　　又曰：阳虚阴实则癫，阴虚阳实则狂。<br />
　　又曰：阳盛则狂，狂者欲奔走叫呼，阴盛则癫，癫者眩倒不省。<br />
　　《纲目》曰：狂谓妄言妄走也。癫谓僵仆不省也。经有言狂癫疾者，又言癫疾为狂者，是癫狂兼病也。<br />
　　《内经》曰：尝贵后贱，名曰脱营。尝富后贫，名曰失精。虽不中邪，病从内生，身体日减，气虚无精，病深无气，洒洒然时惊，病深者，以其外耗于卫，内夺于荣，（注云：血为忧煎，气随悲减，故外耗于卫，内夺于荣。）是证令人饮食无味，神倦肌瘦。<br />
　　《灵枢》曰：癫疾呕多涎沫，气下泄不治。<br />
　　又曰：癫痫之病，乍作乍醒者苏，不食痴迷者死。<br />
　　又曰：凡癫狂之病，若神脱而目瞪，如愚痴者不可治。<br />
　　又曰：癫疾者，疾发如狂，死不治。<br />
　　《医鉴》曰：人之所主者心，心之所养者血，心血一虚，神气不守，此惊悸之所肇端也。惊者，恐怖之谓；悸者，怔忡之谓。惊者与之豁痰定惊之剂，悸者与之逐水消饮之剂。<br />
　　《直指》曰：健忘者，心脾二脏血少神亏故也，宜养血安神以调之。<br />
　　《正传》曰：狂为痰火实盛，癫为心血不足，多为求望高远，不得志者有之，癫病独主乎痰，因火动之所作也。治法癫宜乎吐，狂宜乎下，癫则宜乎安神养血，兼降痰火。<br />
　　河间曰：五志过极，皆为火也。盖气为阳而主轻微，诸所动乱劳伤，皆为阳化之火，神狂气乱，而为病热者多矣。<br />
　　子和曰：河间治五志，独得言外之意，凡见喜、怒、悲、思、恐之证，皆以平心火为主，至于劳者伤于动，动便属阳，惊者骇于心，心便属火，二者亦皆以平心火为主也。（《丹心》）《灵枢》曰：心小则易伤以忧，心大则忧不能伤，心高则满于肺， 而善忘，难开以言，心下则易伤于寒，易恐以言，心坚则脏安守固，心脆则善病消瘅热中，心端正则和利难伤，心偏倾则操持不一，无守司也。<br />
　　又曰：心病，禁温食热衣。<br />
　　经曰：手少阴气绝则脉不通，故血不流；血不流则色不泽。故其黑如漆柴者，血先死，壬日笃，癸日死。<br />
　　仲景曰：形体如烟煤，直视摇头者，此为心绝。<br />
　　经曰：心绝一日死，何以知之，肩息回视立死。<br />
　　《脉经》曰：心绝二日死。<br />
　　《灵枢》曰：五脏皆小者，苦焦心，多忧愁；五脏皆大者，缓于事，难使以忧。五脏皆高者，好高举措；五脏皆下者，好出人下。五脏皆坚者，无病；五脏皆脆者，不离于病。五脏皆端正者，和利得人心；五脏皆偏倾者，邪心而善盗，不可以为人乎，反复言语也。<br />
　　又曰：心为血之主，而肝又为血之脏，是以血出于心，而纳之于肝也。<br />
　　经曰：主明，则下安，以此养生则寿；主不明，则十二官危，以此养生则死。<br />
　　又曰：心以膻中为腑。<br />
　　经曰：十二官皆听命于心。故主不明，则十二官危，使道闭塞而不通，形乃大伤。<br />
　　又曰：火王于夏，相于春，废于季夏，囚于秋，死于冬。其王日丙丁，王时日中。<br />
　　其困日庚辛，困时晡时。死日壬癸，死时半夜。<br />
　　又曰：心俞在脊第五椎旁，募在腹上巨阙。<br />
　　又曰：南方赤色，入通于心，开窍于耳。（火精之气其藏神，舌为心之官，当言于舌，舌用非窍，故云耳也。盖手少阴之路，会于耳中，故也。）又曰：心色赤而中虚，离之象也。<br />
　　又曰：心气通于舌，舌和则知五味矣。<br />
　　又曰：雷气通于心。<br />
　　又曰：背为阳，阳中之阳，心也。<br />
　　又曰：精气并于心则喜。<br />
　　又曰：心恶热。<br />
　　又曰：血病，无多食咸。<br />
　　又曰：久视伤血，劳伤心也。<br />
　　又曰：损其心者，调其荣卫。<br />
　　又曰：心热病，额先赤。<br />
　　又曰：心热病，先不乐数日，乃热。热争则卒心痛。烦闷善呕，头痛面赤无汗；壬癸甚，丙丁大汗气逆，则壬癸死。刺手少阴太阳。<br />
　　又曰：心疟者，令人烦心甚，欲得清水，反寒多，不甚热，刺手少阴神门。<br />
　　又曰：肝移寒于心，在隔中。肝移热于心，则死。<br />
　　又曰：心咳之状，咳则心痛，喉仲介介如梗状。（介音嘎。）甚则咽肿喉痹。<br />
　　又曰：心风之状，多汗恶风，焦绝善怒吓，（音下。）赤色，病甚则不可言快，胗在口，其色赤。<br />
　　又曰：心痹者，脉不通，烦则心下鼓，暴上气而喘，嗌干善噫，厥气上则恐。<br />
　　又曰：心气热，则下脉厥而上，上则下脉虚，虚则主脉痿，枢拆（音托。）挈，胫纵而不任地也。<br />
　　又曰：心病，烦闷少气，大热，热上烫心呕吐，咳逆狂语，汗出如珠，多厥；其脉当浮，今反沉而滑；其色当赤，而反黑者死。此水克火也。<br />
　　《脉经》曰：夏心脉欲洪大而散；脾脉欲洪而迟缓；肺脉欲洪而浮涩；肾脉欲洪而沉滑；命门与肾同；肝脉欲洪而弦长。<br />
　　又曰：心脉搏坚而长，当病舌卷不能言；其软而散者，当消渴自已。<br />
　　华陀曰：肺下右侧可见心系，系于脊髓，下通于肾，其心系有二，一则上与肺通；一则自心入肺两大叶间，曲折向后，并脊膂细络相连，贯通脉髓，而与肾系相通。<br />
　　愚谓四脏之系，皆通于心，心则通于四脏之系也，交相连输其血气，渗灌骨髓，故五脏有病，先干于心，其系上连于肺，其别自肺两叶向后，贯脊下肾，又自肾而之膀胱，与膀胱膜络并行之于溲溺处也。肺之系者，上通气喉，其中与心系相通。脾之系者，自膈中微近左胁，居胃之上，并胃胞络及胃脘相连贯，膈与心肺相通，与膈膜相缀也。肝之系，自膈下，着右胁肋，上贯膈入肺中，与膈膜相连。肾之系，贴脊膂脂膜中，两肾相系，相通而下，行其上与心系通也。（缀音坠。）经曰：是动病则嗌干心痛，渴而欲饮，是为肾厥，是主心。<br />
　　又曰：所生病者，目黄胁痛， 臂内后廉痛厥，掌中热痛。盛者寸口大，再倍于人迎；虚者寸口反小于人迎也。<br />
　　又曰：苦先入心。<br />
　　又曰：心宜食酸。<br />
　　又曰：心虚以炒盐补之，虚则补其母，木能生火，肝乃心之母，以生姜补肝，如无他证，用安神丸主之。<br />
　　又曰：心实以甘草泻之，如无他证，用泻心汤。<br />
　　又曰：凡心脏得病，必先调其肝肾二脏。肾者心之鬼；肝气通则心气和，肝气滞则心气乏。故心病必先求于肝，是澄源也。五脏有病，必先传其所胜，水能制火，则肾邪必传于心。故先制其肾，逐其邪，诊其肝肾俱和，而心自疾，则随其本经虚实而治之。<br />
　　手少阴心引经药歌：午心麻（黄）桂（心）独（活山）栀（黄）芩，生地（当）归（黄）连代（赭石紫）石英，更有细辛并半夏，熟地（北）五味泽（泻）同成。<br />
　　《针经》曰：心脉起足少阴，少冲穴在小指内端。<br />
　　又曰：赤如鸡冠者生，赤如 血者死。<br />
　　又曰：实则梦忧惊恐怖；虚则梦烟火焰明。<br />
　　又曰：心苦缓，急食酸以收之。（注曰：心苦缓，是心气虚也。）心欲软，急食咸以软之，用酸补之，甘泻之。<br />
　　补：枣仁、远志、天竺黄、山药、当归、麦门冬。<br />
　　泻：贝母、川黄连、木香、玄胡索。<br />
　　温：藿香、菖蒲。<br />
　　凉：牛黄、犀角、竹叶、连翘、朱砂。<br />
　　引经报使：独活、细辛。<br />
　　<br />
　　<br />
　　卷三　内景图说（上）小肠<br />
　　经曰：小肠者，受盛之官，化物出焉。<br />
　　又曰：后附于脊，前附于脐上，左回叠积，十六曲。大二寸半，径八分分之少半，长三丈二尺，受谷二斗四升，水六升三合之大半。<br />
　　　r小肠图　p04-a41a12.bmp　r又曰：小肠上口，在脐上二寸，近脊，水谷由此而入；复下一寸，外附于脐，为水分穴，当小肠下口；至是而泌别清浊，水液渗入膀胱，浮秽流入大肠。<br />
　　《难经》曰：重二斤十四两。<br />
　　经曰：小肠为赤肠。<br />
　　又曰：小肠若寒甚，独肩上热，及手小指次指之间热，若脉陷者，此其候也。<br />
　　又曰：小肠有寒则下重，便脓血，有热必痔。<br />
　　又曰：小肠有宿食，常暮发热，明日复止。<br />
　　又曰：小肠胀者，小肠 满，（ 音嗔，胀起也。）引腹而痛。<br />
　　又曰：膀胱移热于小肠，鬲肠不便，上为口糜。<br />
　　又曰：心咳不已，小肠受之，其状咳而失气，气与咳俱失。<br />
　　又曰：厥气客于小肠，则梦聚邑街衢。<br />
　　又曰：是动病，则嗌痛颈肿，不可回顾，肩似拔， 似折，是主液。<br />
　　又曰：所生病者，耳聋目黄，颊肿，颔肩 肘，臂外后廉痛。盛者，人迎大，再倍于寸口，虚者，人迎反小于寸口也。<br />
　　又曰：小肠热胀生口疮；小肠热结满不通；小肠虚寒，痛下赤白肠滑；小肠冷气，非时刺痛；小肠酒后饮冷，气裹热结伏脐下，结硬块不通，连外肾俱肿。<br />
　　经曰：手太阳小肠经。<br />
　　又曰：是经多血少气。<br />
　　又曰：未时气血注于小肠。<br />
　　《人门》曰：凡胃中腐熟水谷，其滓秽自胃之下口，传入于小肠上口，自小肠下口泌别清浊，水液入膀胱上口，滓秽入大肠上口。<br />
　　《难经》曰：小肠大肠会，谓之阑门，言由关阑分隔也。<br />
　　《灵枢》曰：唇浓，人中长，以候小肠。<br />

                    <br>
                        　　又曰：心应脉，皮浓者脉浓，脉浓者小肠浓。皮薄者脉薄，脉薄者小肠薄。皮缓者脉缓，脉缓者小肠大而长；皮薄而脉波小者，小肠小而短。诸阳经脉皆多纡屈，小肠结也。<br />
　　又曰：中气不足，肠为之苦鸣。<br />
　　又曰：小肠病者，小腹痛，腰脊控睾而痛，（睾，阴丸也。）时窘之候，当耳前热。<br />
　　又曰：小肠控睾，引腰脊，上冲心，邪在小肠也。<br />
　　《内经》曰：小肠为泄。<br />
　　《入门》曰：小肠有气则小腹痛；小肠有血则小便涩；小肠有热则茎中痛。<br />
　　又曰：小肠者，心之腑也；有病宜通利，用导赤散、赤茯苓汤。<br />
　　《脉经》曰：小肠绝，六日死。何以知之？发直如干麻，不得屈伸，自汗不止。<br />
　　溺血属小肠、膀胱经。<br />
　　肿胀水肿有十种之分，小腹急满，为小肠水。<br />
　　补：牡蛎、石斛。<br />
　　泻：葱白、木通、紫苏、荔枝核。<br />
　　温：大茴香、小茴香、乌药。<br />
　　凉：黄芩、天花粉。<br />
　　引经报使：羌活、 本上行，黄柏下行。<br />
　　<br />
　　<br />
　　卷三　内景图说（上）肝<br />
　　经曰：肝者，将军之官，谋虑出焉。<br />
　　又曰：肝者，干也。其性多动而少静，好干犯他脏者也。<br />
　　又曰：肝居膈下，并胃，着脊之九椎。<br />
　　又曰：其合筋也，其荣爪也，主藏魂，开窍于目，其系上络心肺，下亦无窍也。<br />
　　　r肝图　p04-a41a13.bmp　r《难经》曰：肝重四斤四两，左三叶，右四叶，凡七叶。<br />
　　滑伯仁曰：肝之为脏，其治在左，其脏在左胁左肾之前，并胃着脊之第九椎也。<br />
　　经曰：足厥阴经肝。<br />
　　又曰：是经多血少气。<br />
　　又曰：丑时气血注于肝。<br />
　　《黄庭经》曰：人身神名曰肝神，龙烟字含明。<br />
　　《灵枢》曰：目者，肝之官也，肝病者 青。<br />
　　经曰：肝者，在天为风，在地为木，在人为肝，通窍于眼，在时为春，在方为东，在色为青。<br />
　　经曰：东方木也，万物所以始生也。<br />
　　又曰：脏真散于肝，肝藏筋膜之气也。肾水为母，心火为子，与胆为腑，克土养筋，故久行则伤筋。<br />
　　司藏魂，其类草木，其畜鸡，（一作犬。）其虫为毛，其果为李，其菜为韭，其卦震，（生数三，成数八。一作巽。）其性仁，其充筋，其华爪，其谷麦（一作麻。）其应四时，上为岁星，是以春气在头也。<br />
　　其音角，角者触也，象阳气触动而生也，其数八，其病在筋，其臭臊，其声呼，在变动为握，其气嘘，其液泪，其味酸，有余怒，不足悲，外应爪甲，色青欲如青玉光泽，不欲如蓝。<br />
　　《灵枢》曰：爪浓者，胆亦浓。更肝主风，风喜伤肝，病主惊风，痘主水泡，若恚怒气逆则伤肝气，若燥气盛则病，其病候面青筋急多怒，眼痛目闭，不欲见人，或两目连札，脐左动气，若肝实则直视大叫，呵欠项急，顿闷目赤多怒，头眩痛引两胁小腹之下。若虚则目昏胸痛，切牙吹气，筋缩拘挛，恐惧如人将捕。若绝则唇腮反青，四肢多汗，然肝绝者，八日死。平脉则春旺七十二日，脉弦缓而长。然春弦者，端直之状，细弱而长，其贼脉则浮涩而短，与夫面白亦逆其危，脉弦如张弓弦。<br />
　　又曰：肝生于左。<br />
　　又曰：肝主春，其日甲乙，东方生风，风生木，木生酸，酸生肝，肝为阴中之少阳，通于春气。<br />
　　《灵枢》曰：肝者主为将，使之候外，欲短坚固，视目大小。<br />
　　又曰：肝小则脏安，无胁下之病；肝大则逼胃迫咽，苦膈中，且胁下痛。肝高则上支贲，切胁 ，为息贲；肝下则逼胃，胁下空，易受邪。肝坚则脏安难伤；肝脆则善病消瘅易伤。肝端正则和利难伤；肝偏倾则胁下痛。<br />
　　又曰：有所坠堕，恶血留内，有所大怒，气上不下，积于胁下则伤肝。<br />
　　又曰：邪在肝，则两胁中痛，寒中恶血在内。<br />
　　又曰：大怒气逆则伤肝。<br />
　　又曰：肝藏血，血舍魂。肝气虚则恐；实则两胁下痛引小腹，善怒。虚则目KT KT无所见，耳无所闻，善恐，如人将捕状。<br />
　　《难经》曰：恚怒气逆，上而不下，则伤肝。又曰：外证善洁，面青善怒，内证脐左有动气，按之牢若痛，其病四肢满闭淋涩，便难转筋，有是者肝也，无是者非也。<br />
　　《内经》曰：肝病者，两胁下痛引小腹，令人善怒。肺传之肝，病名曰肝瘅。一名曰厥，胁痛出食。肝热者色苍而爪枯。<br />
　　又曰：肝藏血，血有余则怒，不足则恐。<br />
　　又曰：大骨枯槁，大肉陷下，胸中气满，腹内痛，心中不便，肩项身热，破 脱肉，目眶陷，真脏见，目不见人立死，其见人者，至其所不胜之时，则死。（注曰：此肝之藏也。所不胜之时，谓庚辛之日也。）《入门》曰：人动则血运于诸经，静则血归于肝脏，肝主血海故也。<br />
　　经曰：病在肝，愈于愈，夏不愈，甚于秋，秋不死，持于冬，起于春。<br />
　　又曰：肝病者，愈在丙丁，丙丁不愈，加于庚辛，庚辛不死，持于壬癸，起于甲乙。<br />
　　又曰：肝病者，平朝慧，下晡甚，夜半静。<br />
　　又曰：肝苦急，急食甘以缓之，甘草；宜食粳米、牛肉、枣葵。（注曰：肝苦急，是其气有余也。肝欲散，急食辛以散之，川芎；肝虚以生姜、陈皮之类补之。）肝绝候。<br />
　　《灵枢》曰：足厥阴气绝，则筋绝。厥阴者，肝脉也。肝者，筋之合也。筋者聚于阴器，而络于舌本也。<br />
　　故脉不荣则筋急，筋急则引舌与卵，故唇青舌卷卵缩，则筋先死，庚日笃，辛日死。<br />
　　又曰：厥阴终者，中热嗌干，善尿，心烦甚，则舌卷卵上缩而终矣。<br />
　　仲景曰：唇吻反青，四肢 习。（伸缩也。）汗出者，此为肝绝也。<br />
　　《脉经》曰：肝绝，八日死。何以知之？面青但欲伏眠，而不见人，汗出如水不止。<br />
　　怒而动血者，属肝。<br />
　　自两胁逆上吐血者，属肝。<br />
　　血吐水碗中，沉者，是肝也。<br />
　　经曰：腹为阴，阴中之阳，肝也。肝为牡脏，牡者，阳也。<br />
　　又曰：膝者，筋之府，屈伸不能行，则偻俯，筋将惫矣。<br />
　　又曰：诸风掉眩，皆属于肝。<br />
　　太乙真人曰：莫嗔怒，养肝气。<br />
　　经曰：肝在志为怒，怒伤肝，悲胜怒。<br />
　　丹溪曰：怒伤肝者，以忧（一作悲。）胜之，以恐解之。<br />
　　《灵枢》曰：两精相薄，谓之神，随神往来，谓之魂。<br />
　　经曰：暴怒伤阴。<br />
　　又曰：大怒则形气绝，而血菀于上，使人薄厥。<br />
　　又曰：血并于上，气并于下，心烦惋善怒。<br />
　　又曰：怒则气上。<br />
　　又曰：怒则气逆，甚则呕血及飧泄矣。<br />
　　（注云：怒则阳气逆上，而肝木乘脾，故呕血及飧泄也。）经曰：肝者，罢极之本，魂之居也。<br />
　　又曰：肝青象木，肝得水而沉；木得水而浮；何也？然肝者非为纯木也，乙角也，庚之柔。大言阴与阳，小言夫与妇，释其微阳而吸其微阴之气，其意乐，金又行阴道多，故令肝得水而沉也。肝熟而复浮，故知乙当归甲也。<br />
　　又曰：木王于春，相于冬，废于夏，囚于季夏，死于秋，其王日甲乙，王时平旦日出，其困日戊己，困时食时日中，其死日庚辛，死时晡时日入。（晡音逋，申时。）又曰：病发惊骇。<br />
　　又曰：风气通于肝。<br />
　　又曰：精气并于肝则忧。<br />
　　又曰：肝恶风。<br />
　　又曰：久行伤筋，劳伤肝也。<br />
　　又曰：损其肝者，缓其中。<br />
　　又曰：肝俞在脊九椎旁；募在乳下期门。<br />
　　又曰：肝热病者，左颊先赤。<br />
　　又曰：肝气虚则恐，实则怒。<br />
　　又曰：肝热病小便先黄，腹痛多卧身热，热争则狂言及惊，胁满痛，手足躁，不得安卧，庚辛甚，甲乙大汗，气逆则庚辛死，刺足厥阴少阳。<br />
　　又曰：邪在肝则两胁痛，中寒中恶血在内， 善 ，节肘肿。（ 音记，狂也。）又曰：肝胀者，胁下满而痛引小腹。<br />
　　又曰：肝水者，腹大不能自转侧，两胁下腹中痛，时时津液微生，小便续通。<br />
　　又曰：肝着者，其病患常欲蹈其胸上，先未若时，但欲饮热。（着，本病也。若时，指病时也。）又曰：肝疟者，令人色苍苍然太息，其状若死者，刺足厥阴见血。<br />
　　又曰：脾移寒于肝，痈肿筋挛。<br />
　　又曰：脾移热于肝，则为惊衄。<br />
　　又曰：肝咳之状，咳则两胁下痛，甚则不可以转，转则两 下满。<br />
　　又曰：肝风之状，多汗恶风，善悲，色微苍，嗌干善怒，时憎女子，诊在目下，其色青。<br />
　　又曰：肝痹者，夜卧则惊，多饮数小便，上引小腹，如怀妊状。<br />
　　又曰：肝病主胸中喘，怒骂，其脉沉，胸中窒，欲令推，按之有热，鼻窒。（推，荡也，挤也。）又曰：凡有所坠堕，恶血留内。若有所大怒，气上而不下，积于左胁下则伤肝；肝伤者，其人脱肉不卧，口欲得张，时时手足青，目瞑，瞳人痛。<br />
　　又曰：肝气虚则梦园苑生花草，盛则梦怒，厥气客于肝，则梦山林树木。<br />
　　又曰：肝脉搏坚而长，色不青，当病坠；若搏因血在胁下，（胁音协，又音吸，左右胁下，胁子骨。）令人喘逆，其软而散；色泽者，当病溢饮，溢饮者渴暴多饮，而溢入肌皮肠胃之外也。<br />
　　又曰：肝脉急甚为恶言，微急为肥气在胁下。<br />
　　又曰：肝病胸满胁胀，善恚怒叫呼，身体有热而腹恶寒，四肢不举而目白身清；（清，冷也。）其脉当弦长而急，今反短涩；其色当清而反白者，此金克木，十死不治。<br />
　　又曰：是动病则腰痛不可以俯仰，丈夫 疝，妇人小腹肿，甚则嗌干，面尘脱色，是主肝。<br />
　　又曰：所生病者，胸满呕逆，洞泄狐疝，遣溺癃闭。盛者寸口大一倍于人迎；虚者寸口反小于人迎也。<br />
　　足厥阴肝引经药歌：丑肝龙胆（草）吴（茱萸）山萸（肉），瞿麦阿胶甘草扶，代赭（石）紫（石）英（当）归白术，青皮羌活蔓荆（子）都。<br />
　　又曰：肝实，以白芍药泻之。<br />
　　又曰：肝主风。自病则风搐拘急，急食甘以缓之；佐以酸苦，以辛散之。实搐力大，泻青丸。虚搐力小，地黄丸。<br />
　　又曰：心乘肝，实邪状热而搐。<br />
　　又曰：肺乘肝，贼邪气盛则前呻呵欠，微搐，法当泻肺。先补木脏肝，地黄丸；后泻肺，泻白散。<br />
　　又曰：脾乘肝，微邪多睡体重，搐，先当定搐，泻青丸；搐止，再见后证，则别法治之。<br />
　　又曰：肾乘肝，虚邪憎寒，呵欠而搐，羌活膏。<br />
　　又曰：凡肝经得病，必先察其肺肾两脏，原其起病，然后更审肝经之虚实。然肾者，肝之母。金者，木之贼。今肝得病，若非肾水不能相生，必是肺金鬼来相攻，故须审其来在肺，先治肺，攻其鬼也；其来在肾，滋其根也；方审本脏虚实而用寒温之剂以治之。若肺克肝，既受病，先诊肺脉，若洪宜杏苏菀桔。<br />
　　扁鹊曰：脉长而弦，病出于肝。脉大而洪，病出于心。脉下坚上虚，病出于脾。脉涩而浮，病出于肺。<br />
　　脉小而紧，病出于肾。<br />
　　喻嘉言曰：肝至春月之荣，不自春月始也。始于秋冬收藏之固，设冬月水脏所储者少，春月木即欲发荣，其如泉竭不足以溉苞穣何？蛰虫尚知闭户，岂君子可无居室之功耶！《 言》曰：肝者，干也，属木，象木枝干也。<br />
　　《脉经》曰：春胃微弦，曰平；弦多胃少曰肝病；但弦无胃，曰死；胃而有毛，曰秋病；毛甚，曰今病。<br />
　　经曰：风伤筋，燥胜风，酸伤筋，辛胜酸。<br />
　　又曰：酸走筋，筋病毋多食酸。<br />
　　又曰：多食辛，则筋挛急而爪枯。<br />
　　又曰：阴出之阳则怒。<br />
　　《丹心》曰：七情伤人，惟怒为甚。盖怒则肝木便克脾土，脾伤则四脏俱伤矣。<br />
　　（治怒方：香附、甘草各一两，和研细。每服三钱，白汤调下。）《延寿书》柳公度曰：但平生未尝以元气佐喜怒，使气海常温耳。<br />
　　先贤诗曰：怒来剧炎火，焚和徒自伤，触来勿与竞，事过心清凉。<br />
　　《灵枢》曰：悲哀动中则伤魂。<br />
　　经曰：肝虚而肺气并之，则为悲。<br />
　　又曰：悲则气消。<br />
　　子和曰：肝藏血，血不足则恐。盖肝胆实则怒而勇敢，虚则善恐而不敢也。<br />
　　《灵枢》曰：肝气通于目，肝和则能辨五色矣。<br />
　　经曰：诸暴强直，皆属于风。<br />
　　又曰：诸脉者，皆属于目。<br />
　　又曰：诸筋者，皆属于节。<br />
　　又曰：故人卧，血归于肝，目受血而能视，足受血而能步，掌受血而能握，指受血而能摄。<br />
　　《金匮真言论》曰：春气者，病在头，肝之应也。<br />
　　《真诰》曰：眼者，身之镜；耳者，体之牖。视多则镜昏；听众则牖闭。<br />
　　又曰：肿胀水肿有十种之分，两胁紧痛为肝水。<br />
　　经曰：青如翠羽者生，青如草色者死。<br />
　　又曰：实则梦山林大树，虚则梦细草苔藓。<br />
　　补：木瓜、枣仁、阿胶、薏苡仁。<br />
　　泻：青皮、柴胡、笠槐队诖缈冢恍檎撸 擞 葱∮诖缈谝病足少阳胆引经药歌：子胆柴胡半夏宜，草龙胆剂更为奇，柴胡又走青皮下，向道功多不必疑。<br />
　　《灵枢》曰：胆病者，善太息，口苦，呕有苦汁，心中淡淡，恐如人将捕之，嗌中 然，数唾。<br />
　　又曰：手厥阴之脉，是动则心中淡淡，大动。<br />
　　经曰：胆虚则恐畏不能独卧，胆实则怒。<br />
　　又曰：胆实则怒而勇敢，胆虚则善恐而不敢也。<br />
　　《入门》曰：胆虚则不眠，胆实则多睡。<br />
　　又曰：痛闷，左边五肋之中血瘀，生瘿马刀。<br />
　　又曰：胆候咽门，故热壅则生疮肿痛。<br />
　　又曰：胆病多寒热。<br />
　　又曰：胆虚宜仁熟散，胆实宜半夏汤。<br />
　　又曰：小柴胡汤治寒热住来，乃少阳经主药也。水煎，澄清温服，则能入胆。<br />
　　《灵枢》曰：胆为足少阳，其终者耳聋，百节皆纵，目罘（音轻，直视如惊貌。）绝系，绝系者一日半死矣。其死也，色先青白，乃死矣。<br />

                    <br>
                        　　《脉经》曰：胆绝七日死。何以知之？眉为之倾。<br />
　　又曰：肿胀水肿有十种之分，口苦嗌干为胆水。<br />
　　补：木通、龙胆草。<br />
　　泻：柴胡、青皮。<br />
　　温：半夏、川芎、生姜、陈皮。<br />
　　凉：黄连、竹茹。<br />
　　引经报使：柴胡本经，川芎上行，青皮下行。<br />
　　<br />
　　<br />
　　卷三　内景图说（上）脾<br />
　　脾者，卑也。在胃之下，裨助胃气，以化谷也。脾胃属土，俱从田字；胃居正中，田字亦中；脾处于右，田亦偏右。<br />
　　经曰：脾者，仓廪之官，五味出焉。<br />
　　遗篇《刺法论》曰：脾为谏议之官，知周出焉。<br />
　　　r脾图　p04-a41a15.bmp　r滑氏曰：掩乎太仓。<br />
　　华元化曰：脾主消磨，养于四旁。<br />
　　经曰：形如刀镰，与胃同膜，而附其上之左，俞当十一椎下，闻声则动，动则磨胃而主运化。其合肉也，其荣唇也，开窍于口。<br />
　　《难经》曰：脾重二斤三两，广扁三寸，长五寸，有散膏半斤，主裹血，温五脏，主藏意与智。<br />
　　经曰：足太阴脾经。<br />
　　又曰：是经多气少血。<br />
　　又曰：已时气血注于脾。<br />
　　《黄庭经》人身神名曰脾神，常在字魂停。<br />
　　又曰：脾藏意，意者，记而不忘者也。<br />
　　《内经》曰：脾在志为思。<br />
　　又曰：思则气结。（注云，系心不散，故气亦停留而结也。）皇甫谧曰：思发于脾而成于心，过节则二脏俱伤。<br />
　　《灵枢》曰：因志而存变谓之思，因思而远慕谓之虑。<br />
　　又曰：怵惕思虑则伤神，神伤则恐惧流淫而不止。<br />
　　又曰：心有所忆谓之意。意之所存谓之志。因虑而处物谓之智也。<br />
　　又曰：脾气通于口，脾和则能知五谷矣。<br />
　　又曰：口唇者，脾之官也，脾病者，唇黄。<br />
　　岐伯曰：有所击仆，若醉入房，汗出当风则伤脾。<br />
　　《难经》曰：饮食劳倦则伤脾。<br />
　　《入门》曰：脾居中脘一寸二分。上去心三寸六分；下去心三寸六分；中间一寸二分，名曰黄庭。脾居一身之中，故曰黄庭。<br />
　　经曰：脾者，在天之湿；在地之土；在人为脾；在时为四季；在方为中央；在色为黄；通窍唇口。<br />
　　经曰：脾脉者，土也。孤脏以灌四旁者也。<br />
　　又曰：脏真濡于脾脏，肌肉之气也。心火为母，肺金为子；与胃为腑，克肾水，主养肌肉，若久坐则伤肉。司藏意智。其类土，其畜牛，其卦坤，其性信，其华在唇四白，其谷稷，其虫蜾，其果枣，其菜葵，其应四时，上为镇星，其病在肉，其音宫，宫者中也，土位居中，为五行建级也。其数五，其臭香，其声歌，其气呼，其液涎，其味甘，外应四肢而色黄。然黄欲如罗裹雄黄，不欲如土。<br />
　　《灵枢》曰：脾应肉，肉 （ ，分理也。）坚大者胃浓。更脾主湿，然湿则伤脾。风气胜则病，其病之候，则必面黄，善思善嗜，体重卵痛，四肢不改而怠惰。脾实则肢体重着而不举，腹胀尿秘而善饥，昏睡身热而饮水。脾虚则少气，吐泻生风，或乳食不消，肿胀肠鸣，四肢无力。脾绝则脐突唇反，环口黧黑，柔汁发黄。然脾绝者十二日死。平脉则寄旺于四季之末各十八日，其脉温浓，盖因气行脏腑之间，故和平不得见其衰乃形焉；贼脉则弦长而紧，与夫面青皆逆；危脉则状如鸡雀啄，止而复来。<br />
　　经曰：脾主长夏，中央己土，中央生湿，湿生土，土生甘，甘生脾。<br />
　　又曰：脾变动为哕。<br />
　　《灵枢》曰：脾者，主为卫使之回粮，视唇舌好恶，以知吉凶。黄色小理者脾小，粗理者脾大，揭唇者脾高；唇下者脾下；唇坚者脾坚，唇大而不坚者脾脆；唇上下好者，脾端正；唇偏举者，脾偏倾也。脾小则脏安，难伤于邪；脾大则苦凑， 而痛，不能即行。脾高则 引季胁而痛；脾下则下加于大肠，脏苦受邪；脾坚则脏安难伤；脾脆则善病消瘅；脾端正则和利难伤；脾偏倾则善满善胀也。<br />
　　又曰：腹为阴，阴中之至阴，脾也。脾为牝脏，牝者，阴也。<br />
　　《入门》曰：脾为谏议大夫。盖饮食人之大欲，心所欲食，而脾不能化，则不敢食，故名为谏议也。巳脾土，辰胃土，位居中央，谓之孤脏，其形如马蹄，内包胃脘象土形也。诸经之气交归于中，以营运之气，意之舍也。<br />
　　又云：脾为阴脏，位处中焦，主养四脏，故呼吸以受谷气，以其上有心肺，下有肾肝，故曰在中。<br />
　　又曰：土寄王于四季，尤王于长夏。（六月也。）相于夏，废于秋，囚于冬，死于春。其王日戊己；王时食时日 ；（食时，侵晨至食时也。 ，日囚也。）困日壬癸；困时人定夜半；死日甲乙；死时平旦日出，皆本时也。（ ，音耋。）经曰：脾、胃、大小肠、三焦、膀胱者，仓廪之本，营之居也，名曰器。能化糟粕转味而出入者也。其华在唇四白，其充在肌，此至阴之类，通于土气。<br />
　　又曰：中央黄色入通于脾，开窍于口，藏精于脾，故病在舌本。<br />
　　又曰：谷气通于脾。<br />
　　又曰：精气并于脾则畏。<br />
　　又曰：脾恶湿。<br />
　　又曰：甘走肉，肉病无多食甘。<br />
　　又曰：久坐伤肉，劳于脾也。<br />
　　又曰：脾为万物之母。胃为水谷之海。<br />
　　帝曰：脾病而四肢不用，何也？岐伯曰：四肢皆禀气于胃，而不得径至，必因于脾，乃得禀也。今脾病不能为胃行其津液，四肢不得禀水谷气，气日以衰，脉道不利，筋骨肌肉皆无气以生，故不用也。<br />
　　帝曰：脾不主时，何也？曰：脾者，土也，治中央，常以四时长四脏，各十八日寄治，不得独主于时也。<br />
　　（脾脏者，常着胃土之精也。土者，生万物而法天地，故上不至头，下不至足，不得主时也。）帝曰：脾与胃以膜相连耳，而能为之行其津液，何也？答曰：足太阴者，三阴也。其脉贯胃属脾络嗌，故太阴为之行气于三阳。脏腑各因其经而受气于阳明。<br />
　　又曰：脾俞在背十一椎旁，募在腹傍章门。<br />
　　又曰：黄欲如罗裹雄黄，不欲如黄土。<br />
　　又曰：如缟裹栝蒌实者生。<br />
　　又曰：脾热病，鼻先赤。<br />
　　又曰：脾热病者，先头重颊痛，烦心欲呕，身热，热争则腰痛不可俯仰，腹满泄，两颔痛，甲乙甚，戊己大汗，气逆则甲乙死。刺足太阴、阳明。<br />
　　又曰：脉来实而盈，数如鸡举足曰脾病。<br />
　　又曰：脉来坚锐，如鸟之喙，如鸟之距，如屋之漏，如水之流，曰脾死。<br />
　　又曰：脾气盛，则体重肢不举。<br />
　　又曰：厥气客于脾，则梦丘陵大泽，坏屋风雨。<br />
　　又曰：脾弱病下利白肠垢，大便坚，不更衣，汗出不止，或五液注下五色。（不更衣，不大便也。贵者入厕必更衣，故名。）又曰：脾胀者善哕，四肢急，体重不能胜之，（哕，苑入声。）卧不安。<br />
　　又曰：脾水者，腹大，四肢重，津液不生，但苦少气，小便难。<br />
　　又曰：脾约者，大便坚，小便利，而反不渴。<br />
　　又曰：脾疟者，令人寒，腹中痛，热则肠中鸣，鸣已汗出，刺足太阴。<br />
　　又曰：肾移热于脾，传为虚，肠 死，不可治。<br />
　　又曰：脾咳之状，咳则右 下痛，阴阴引肩背，甚则不可以动，动则咳剧。（剧，音极，增也。）又曰：脾风之状，多汗恶风，身体怠情，四肢不欲动，色薄微黄，不嗜食，诊在鼻上，其色黄。<br />
　　（诊色，诊视也。）又曰：脾痹者，四肢懈惰，发咳呕汁，上为大塞。<br />
　　又曰：脾气热则胃干而渴，肌肉不仁发为肉痿。<br />
　　帝曰：四时之序，逆从之变异也。然脾脉独何主？岐伯曰：脾脉者土也。孤脏以灌四旁者也。帝曰：然则脾善恶，可得见之乎？曰：善者不可得见，恶者可见。曰：恶者何如可见？曰：其来如水之流者，此谓太过；病在外如鸟之喙者，（喙，音诲，鸟嘴也。）此谓不及；病在中，太过则令人四肢不举，不及则令人九窍不通，名曰重强。<br />
　　又曰：食管，乃胃管上原。<br />
　　《内景》云：脾长一尺掩太仓。而《灵枢》云：脾长五寸，何不侔也。<br />
　　《脉经》曰：脾脉急甚，为螈 。（音讼。）微急，为膈满不食。<br />
　　又曰：缓甚为痿厥，微缓为风痿，四肢不收。<br />
　　又曰：大甚为击仆，微大为痞气，裹大脓血，在肠胃之外。<br />
　　又曰：心乃脾之母，以炒盐补之。<br />
　　又曰：脾实以枳实泻之，如无他证，以黄连泻之。<br />
　　又曰：脾主湿，自病则泄泻多睡，体重倦怠，急以苦燥之。<br />
　　又曰：实则泻赤黄，睡不露睛，泻黄散。<br />
　　又曰：虚则泄泻白色，睡则露睛，白术散。<br />
　　又曰：肝乘脾，贼邪风胜，泻而呕，茯苓半夏汤。<br />
　　又曰：心乘脾，虚邪壮热，体重而泻，羌活黄芩苍术甘草汤。<br />
　　又曰：肺乘脾，实邪能食，不大便而呕嗽，煎槟榔大黄汤，下葶苈丸又曰：肾乘脾，微邪，恶寒而泄，理中丸。<br />
　　又曰：凡脾之得病，必先察其肝心两脏之虚实，原其所始而疗之。盖肝为脾鬼，心是脾母，肝气盛则鬼胜，心气亏则脾之生气不足，盛者抑之则退，亏者益之则平，故有抑肝益心二药，诊其脉，肝心二脏俱和，是脾自生疾矣，须察本经虚实而治之。（此即贵法）又曰：小甚为寒热，微小为消瘅。<br />
　　又曰：涩甚为颓癃。（颓，下坠也。）微滑为虫毒、肠鸣、热。<br />
　　又曰：滑甚为肠 ，（ ，音颓，阴病。）微涩为内 ，多下脓血也。<br />
　　经曰：是动则舌本强，食则呕，胃脘痛，腹胀善噫，得后与气则快然如衰，身体皆重，是主脾。（气音屁。强音降）又曰：所生病者，舌本痛，体不能动摇，食不下，烦心，心下急痛，寒疟，溏瘕泄，水闭，黄胆，不能卧，强立股膝内肿厥，（厥，发也。）足大指不用。盛者，寸口大三倍于人迎，虚者，寸口反小于人迎也。<br />
　　足太阴脾引经药歌：己脾（当）归缩（砂仁黄） 防（风益）智仁，代赭（石吴）茱萸赤茯苓，苍（术）白（术白豆）蔻（甘）草麻（黄饴糖）半夏，元胡（索）白芍缩砂行。（赭，音者，赤色。）经曰：脾受肝热邪，多吐逆；受肝冷邪，多飧泄。<br />
　　又曰：甘走肉，肉病无多食甘。<br />
　　又曰：谷气通于脾。<br />
　　又曰：久坐伤肉，劳于脾也。<br />
　　又曰：精气并于脾，则畏。<br />
　　又曰：损其脾者，调其饮食，适其寒温。<br />
　　经曰：湿胜则濡泻。（湿胜则内攻于脾胃，脾胃受湿，则水谷不分，故大肠传导而注泻也。）又曰：得谷者昌，失谷者亡。<br />
　　又曰：诸湿肿满，皆属于脾。<br />
　　又曰：脾实则身重善饥，肉痿足不收行，善螈，脚下痛。虚则腹满，肠鸣飧泄，食不化。脾有余则腹胀，泾溲不利；不足则四肢不用。<br />
　　《灵枢》曰：邪在脾胃，则病肌肉痛。阳气有余，阴气不足，则热中善饥；阳气不足，阴气有余，则寒中肠鸣腹痛。<br />
　　又曰：脾藏营，营舍意，脾气虚则四肢不用，五脏不安，实则腹胀，泾溲不利。<br />
　　（注曰：泾，大便也。溲，小便也。）《难经》曰：外证面黄，善噫，善思，善味，内证当脐有动气，按之牢苦痛，其病腹胀，满食不消，体重节痛，怠惰嗜卧，四肢不收，有是者脾也，无是者非也。<br />
　　经曰：大骨枯槁，大肉陷下，胸中气满，喘息不便，内痛引肩项，身热，脱肉破，真脏见，十月之内死。（注曰：此脾之脏也。期三百日内死。）又曰：肝传之脾，病名曰脾风，发瘅腹中热，烦心目黄。脾热者色黄而肉蠕动。<br />
　　又曰：病在脾，愈在秋，秋不愈，甚于春，春不死，持于夏，起于长夏。（凡病以五脏时日占病愈甚，极准。钱仲阳深得其理，学人宜究心焉。《纲目》）又曰：脾病者，愈在庚辛，庚辛不愈，加于甲乙，甲乙不死，持于丙丁，起于戊己。<br />
　　又曰：脾病者，日 慧，日出甚，下晡静。<br />
　　又曰：脾在志为思，思伤脾，怒胜思。<br />
　　丹溪曰：思伤脾者，以怒胜之，以喜解之。（五志之火，郁而成痰，为癫狂；宜以人事制之，所谓五志相胜为治也。妇女思想气结之证，惟不食困卧如痴，无他病，多向里床坐。盖脾主思，过思则脾气结而不食。怒属肝木，怒则木气升发而冲开脾气也，故怒胜之。夫医贵有才，无才则何以应变无穷。）经曰：脏气绝，则神见于外。（一士人喜观书，忘食。一日有紫衣人立于前曰：公不可苦思，思则我死矣。问其何人？曰：我谷神也。于是绝思而食如故矣。）经曰：脾苦湿，急食苦以燥之。脾欲缓，急食甘以缓之。脾苦湿，是有余，宜白术。脾欲缓，是不足，宜甘草。以甘补之，人参；以苦泻之，黄连；脾虚以甘草、大枣之类补之；脾实以枳实泻之。<br />
　　《灵枢》曰：足太阴气绝，则脉不荣肌肉。唇舌者，肌肉之本也。脉不荣则肌肉软，肌肉软则舌痿，人中满，人中满则唇反，唇反者，肉先死。甲日笃，乙日死。<br />
　　《灵枢》曰：愁忧不解则伤意，意为脾神也。<br />
　　思而动血者，属脾。<br />
　　肿胀水肿有十种之分，四肢苦重为脾水。总而论之，肾虚不能行水，脾虚不能制水，凡肿先起于腹，而散于四肢者，可治；自四肢而归于腹者，难疗。<br />
　　经曰：黄如蟹膏者生，黄如枳实者死。<br />
　　又曰：实则梦欢歌快乐，虚则梦饮食相争。<br />
　　又曰：太阴终者，腹胀闭，不得息，善噫善呕，呕则逆，逆则面赤，不逆则上下不通。上下不通则面黑，皮毛焦而终矣。<br />
　　《脉经》曰：脾绝十二日死。（一云：五日死。）何以知之？口冷足肿，腹热胪胀，泄利不觉，出时无度。<br />
　　仲景曰：环口黧黑，柔汗发黄者，此为脾绝。<br />
　　补：人参、黄 、甘草、莲子、扁豆、苍术、白术、茯苓、山药、芡实、陈皮。<br />

                    <br>
                        　　泻：枳实、石膏、青皮。<br />
　　温：丁香、藿香、胡椒、吴茱萸、附子、肉桂、良姜。<br />
　　凉：玄明粉、滑石。<br />
　　引经报使：升麻、白芍。<br />
　　<br />
　　<br />
　　卷三　内景图说（上）胃<br />
　　　r胃图　p04-a41a16.bmp　r经曰：胃者，仓廪之官，五味出焉。<br />
　　又曰：胃者，汇也。号为都市，五味汇聚，何所不容，万物归土之义也。<br />
　　又曰：胃大一尺五寸，径五寸，长二尺六寸，横屈受水谷三斗五升，其中之谷，常留二斗，水一斗五升而满。<br />
　　《难经》曰：胃重二斤一两。<br />
　　经曰：足阳明胃经。<br />
　　又曰：是经常多气多血。<br />
　　又曰：辰时气血注于胃。<br />
　　又曰：胃为水谷之海。<br />
　　《灵枢》曰：人所受气者，谷也。谷之所注者，胃也。胃者，水谷气血之海也。海之所行云气者，天下也。胃之所出气血者，经隧也。经隧者，五脏六腑之大络也。<br />
　　又曰：胃者，五脏六腑之海也。水谷皆入于胃，脏腑皆禀气于胃，五味各走其所喜，酸先走肝，苦先走心，甘先走脾，辛先走肺，咸先走肾，谷气津液已行，荣卫大通，乃化糟粕，以次传下。<br />
　　又曰：饮食入胃，则胃实而肠虚，食下则肠实而胃虚，胃满则肠虚，肠满则胃虚，更虚更实，故气得上下而无病矣。<br />
　　《入门》曰：胃为水谷之海，脾为消化之器。水入于经，其血乃成；谷入于胃，脉道乃行；血不可不养，卫不可不温，血温卫和，得尽天年。<br />
　　《灵枢》曰： HT 以下至天枢，长八寸。过则胃大，不及则胃小。<br />
　　又曰：胃为之海，广骸大颈胀胸，五谷乃容。<br />
　　又曰：脾应肉。肉 坚大者胃浓；肉 松者胃薄；肉 小而松者，胃不坚；肉不称身者胃下；胃下者，下脘约不利也。肉 不坚者胃缓；肉 无小裸累者胃急；肉多小裸累者胃结；胃结者，上脘约不利也。（ ，谓肘膝后肉如块者。）又曰：胃病者，腹 胀，胃脘当心而痛，上支两胁，膈噎不通，饮食不下。<br />
　　又曰：饮食不下，膈塞不通，邪在胃脘也。<br />
　　又曰：胃中寒则手鱼际之络脉多青。胃中热则手鱼际之络脉多赤。<br />
　　又曰：面热者，足阳明病；两跗之上脉竖坚者，足阳明病；此胃脉也。<br />
　　经曰：饮食自倍，肠胃乃伤。<br />
　　东垣曰：胃伤之证，不思饮食，胸腹胀痛，呕哕恶心，噫气吞酸，面黄肌瘦，怠惰嗜卧，常多自利。<br />
　　又曰：胃中元气盛，则能食而不伤，过时而不饥。脾胃俱旺，则能食而肥。脾胃俱虚，则不能食而瘦，或少食而肥；虽肥而四肢不举。<br />
　　又曰：胃病治法，调其饮食，适其寒温，澄心息虑，从容以待真气之复常也。<br />
　　经曰：胃脉实则胀，虚则泄。<br />
　　又曰：胃为足阳明，其终者，口目动作，善惊妄言，色黄，其上下经盛不仁，则终矣。<br />
　　又曰：呕吐血，成盆成碗者，属胃经。<br />
　　又曰：牙宣出血，属胃肾虚火。<br />
　　《丹心》曰：人无根本，水食为命，盖脾胃属土，主纳水谷，人之根本也。<br />
　　《回春》曰：五味淡薄，令人神爽气清。<br />
　　《必用》曰：胃实宜平胃散。虚宜补中益气汤。不进饮食，宜养胃进食汤。（苍术、白术、人参各一钱，陈皮、浓朴、白茯苓、炙甘草各七分，神曲、麦芽各五分，姜枣引或蜜丸，米饮下二钱。）《脉经》曰：胃绝五日死。何以知之？脊痛腰中重，不可反复。<br />
　　太乙真人曰：美饮食，养胃气。<br />
　　吐出多者为吐血。<br />
　　又曰：胃者，仓廪之官，布养四脏，故五脏皆禀气于胃，乃五脏之本。故食气入胃，散精于肝，淫气于筋。食气入胃，浊气归心，淫精于脉。脉气流经，经气归于肺；肺朝百脉，输精于皮毛；毛脉合精，行气于腑；腑精神明，留于四脏；气归于权衡，权衡以平气口成寸，以决死生。<br />
　　东垣治内伤，主于脾胃，其谓脾司转运之职，胃为受气，营养于身，是平人也。若饮食失节，脾胃乃伤，脾伤则不能运化，胃伤则不能容纳而诸病生矣。<br />
　　丹溪云：百病先观胃气何如。<br />
　　经曰：厥气客于胃，则梦饮食。<br />
　　又曰：胃胀者腹满，胃脘痛，鼻闻焦臭，妨于食，大便难。<br />
　　又曰：胃疟者，令人疸病也。善饥而不能食，食而支满腹大，刺足阳明、太阴，横脉出血。<br />
　　又曰：胃风之状，颈多汗恶风，食饮不下，鬲塞不通，腹善满，失衣则 胀，食寒则泄，胗形瘦而腹大。（胗，唇也。）孙真人曰：新食竟取风，为胃风。<br />
　　经曰：谷入于胃，脉道乃行。<br />
　　又曰：大肠移热于胃，善食而瘦，又谓之食 。（ 音亦。）又曰：人以水谷为本。故人绝水谷则死，脉无胃气亦死；所谓无胃气者，但得真脏脉，不得胃气也。<br />
　　又曰：胃者，水谷之海，主禀四时，皆以胃气为本。是谓四时之变病，死生之要会也。<br />
　　又曰：胃之大络，名曰虚里，贯膈络肺，出于左乳下，其动应衣。脉，宗气也。<br />
　　又曰：胃为之市，水谷所归，五味所入，如市之杂也。<br />
　　《太素》曰：胃者，太仓也。胃之五窍，（谓咽、胃、大肠、小肠、膀胱也。）闾里门户也。<br />
　　经曰：脾之大络，名曰大包。其系自膈下正中，微着左胁，于胃之上，与胃包络相附矣。其胃之包，在脾之上，与胃相并，结络周回，漫脂遍布上下有二系；上者贯膈入肺中，与肺系相并，而在肺系之后，其上即咽门也。咽下，胃脘也。胃脘下即胃上口，贲门是也。水谷自此而入，以胃出谷气，传之于肺，肺在膈上，因曰贲门，其门处膈膜相贴之间，亦漫脂相包，若胃中腐熟水谷，则自幽门而传入小肠，故曰：太仓之下，口为幽门，其位幽隐，故名之也。<br />
　　《脉经》曰：胃脉搏坚而长，其色赤，当病折髀；（音陛。）其软而散者，当病食痹。<br />
　　又曰：趺（音夫）阳脉浮者，胃气虚也。数者，胃有热，即消谷引食。涩者，胃中有寒，水谷不化。粗而浮者，其病难治。浮迟其久病。<br />
　　又曰：胃脉若沉涩者，气逆；气逆者，人迎盛；人迎者，胃脉也。逆则盛而热聚于胃口而不行，故胃脘为痈也。<br />
　　又曰：是动则洒洒然振寒，善伸数欠，颜黑，病至则恶人与火，闻木声则惕然而惊，心欲动，独闭户牖而处，甚则欲上高而歌，弃衣而走，贲响腹胀，是为 厥，是主血。（ ，音干，胫骨也。）又曰：所生病者，狂疟湿淫，汗出鼽衄，口 唇胗，（音疹，唇疮。）颈肿喉痹，大腹水肿，膝膑肿痛，循膺乳气街，股伏兔， 外廉，足跗上背痛，中指不用。气盛则身以前皆热，其有余于胃则消谷善饥，溺色黄。气不足则身以前皆寒栗，胃中寒则胀满。盛者，人迎（左手）大二倍于寸口（右手）。虚者，人迎反小于寸口也。（ 音歪。）足阳明胃引经药歌：辰胃丁（香）防（风）砂（仁豆）寇（白）术，半（夏）知（母）葱（白）葛（根神）曲苍（术）乌（药），石膏白芷升（麻）檀（香）木（香），下治相沿效不辜。<br />
　　经曰：胃脉实则胀，虚则泄。<br />
　　帝曰：见真脏脉者死，何也？岐伯曰：五脏皆禀气于胃，胃者，五脏之本也。脏气者，不能自致于手太阴，必因于胃气，乃至于手太阴也。故五脏各以其时，自为而至于手太阴也。故邪气盛者，精气衰也。故病甚者，胃气不能俱至于太阴，故真脏之气独见，病胜脏故死。<br />
　　又曰：胃实不眠。<br />
　　又曰：卧寐不宁，乃胃中之津液干枯，不能内荣其魂魄也。<br />
　　凡饮食减而大便转觉艰涩者，胃病而运化之机迟也。肌肉消瘦者，胃主肌肉也。<br />
　　形体困倦者，胃病而约束之机关不利也。<br />
　　阳明邪实。（恶人与火，闻木声则惕然而惊。）阳明正虚。（故喜火，喜日月光者，喜助正也。）肿胀水肿有十种之分，小便闭涩为胃水。<br />
　　经曰：得谷者昌，失谷者亡。<br />
　　冯鲁瞻曰：脾胃尤为后天元气之本，化源生发之机，五脏六腑之大源，气血精微莫不赖之以长养也。<br />
　　补：白术、黄 、芡实、陈皮、扁豆、莲子、山药、半夏、苍术、百合。<br />
　　泻：枳实、朴硝、大黄。<br />
　　温：藿香、香附、良姜、益智、胡椒、吴茱萸、肉豆寇、丁香、浓朴、木香、干姜、草寇、生姜、白豆寇。<br />
　　凉：滑石、山栀、黄连、竹茹、玄明粉、黄芩、石膏、连翘、石斛、升麻、天花粉、葛根、知母。<br />
　　引经报使：升麻、葛根上行。白芷、石膏下行。<br />
　　<br />
　　<br />
　　卷三　内景图说（上）肺<br />
　　经曰：肺者，相傅之官，治节出焉。为生气之源，其形四垂，附着于脊之第三椎中，有二十四空，行列分布以行诸脏之气，为脏之长，为心之盖。<br />
　　又曰：是经多气少血，其合皮也，其荣毛也，开窍于鼻。<br />
　　《难经》曰：肺重三斤三两，六叶两耳，凡八叶，主藏魄。肺叶白莹，谓为华盖，以覆诸脏。虚如蜂窠，下无透窍，吸之则满，呼之则虚，一呼一吸，消息自然，司清浊之运化，为人身之橐钥。<br />
　　又曰：寅时气血注于肺。<br />
　　　r肺图　p04-a41a17.bmp　r<br />
　　肺者市也，百脉朝会之所也。凡饮食入胃，不敢自专，地道卑而上行朝于肺。肺乃天道下济而光明。<br />
　　经曰：肺者，在天之燥，在地为金，在人为肺，在时为秋，在方为西，在色为白，通窍于鼻。<br />
　　经曰：西方金也。万物所以收成也。<br />
　　又曰：脏真高于肺，以行荣卫阴阳也。脾土为母，肾水为子。大肠为脏，克木主气，若久卧则伤气。司藏魄，其类金，其畜马，其卦干，其性义，其华毛，其候鼻，其谷稻，其应四时，上为太白星。其病在皮毛，其音商，商者，强也。象金，性之坚强也。其数九，其臭腥，其声哭，其气 ，其液涕，其味辛，外应皮毛而色白；然贵如白玉光泽，不欲如垩。<br />
　　《灵枢》曰：肺应皮，皮浓者大肠浓。更肺主燥，然燥则伤肺，病则为嗽。痘主脓泡，若热气胜则病，其病之候，则面白悲哭，手捏眉目鼻面，嚏涕吐衄，喘咳寒热，胁有动气。肺虚则叹息，呼吸少气，鼻涕嗌干，喘乏咳血而唇白。肺实则闷乱，喘促咳嗽，上气鼻塞，胫股肩痛而胸满。肺绝则汗出发润，喘而不休，毛发气出，然肺绝者，三日死。平脉则秋旺七十二日而脉浮毛，毛者，稀软之状，轻虚似浮，其贼脉浮大而牢，与夫面赤皆逆，危脉则毛如风吹。<br />
　　华元化曰：肺乃生气之原，五脏之华盖。<br />
　　经曰：肺属辛金，为阴中之太阴，通于秋气，肺配胸中与大肠为表里，其母脾土，其子肾水，其克肝木，其贼心火，主藏魄。其色白，其味辛，其臭腥，其华毛，其候鼻，其充皮，其液涕，其声哭，其气 ，其不足则太息，其有余则喘嗽，其平脉浮短，其贼脉洪，手太阴气绝则皮毛焦，皮毛焦则津液去，皮节伤，皮节伤则皮枯毛折，毛折者则毛先死。丙日笃，丁日死。肺绝三日死。肺至悬绝十二日死。白如豕膏者生，白如枯骨者死。实则梦兵戈兢扰，虚则梦田野平原。忧伤肺，喜胜忧，以酸补之，以辛泻之，以苦泄之。<br />
　　岐伯曰：形寒饮冷则伤肺，饮冷以其两寒相感，中外皆伤，故气逆而上行。<br />
　　《金匮真言论》曰：秋气者，病在肩背，肺之应也。<br />
　　又曰：脉变动为咳。<br />
　　《脉论》云：脉来厌厌聂聂，如落榆夹钱，曰肺平。脉来不上不下，如循鸡羽浮，曰肺病。脉来如物轻飘，如风吹毛，曰肺死。真肺脉至，大而虚，如以毛羽中人肌肤之状。<br />
　　经曰：肺之见证也，善嚏，悲愁欲哭，洒淅寒热，缺盆中痛，肩背痛，脐右少腹胀痛，小便数，溏泄，皮肤痛及麻木，喘少气，颊上气见。<br />
　　经曰：肺主气。<br />
　　又曰：诸气皆属于肺。<br />
　　又曰：肺藏气，气有余则喘咳上气，气不足则息利少气。<br />
　　《灵枢》曰：膻中为之气海，膻中者，肺室也。有余则胸面俱赤，不足则少气力，不多言。<br />
　　丹溪曰：冷气、滞气、逆气、上气，皆是肺受火邪，气得炎上之化，有升无降，熏蒸清导，甚而转成剧病，局方例用辛香燥热之剂，是以火济火也。<br />
　　张子和曰：诸病皆生于气，诸痛皆因于气。<br />
　　《回春》云：风伤气者为疼痛，寒伤气者为战栗，暑伤气者为热闷，湿伤气者为肿满，燥伤气者为闭结。<br />
　　《入门》曰：逸则气滞，亦令气结。轻者行动自愈；重者橘皮一物汤。（橘皮一两，洗净，新汲水煎服。）《直指》云：七气者，喜、怒、悲、思、忧、惊、恐，或以为寒、热、恚、怒、喜、忧、愁，皆通也。<br />
　　经曰：背为阳，阳中之阴，肺也。肺为牝脏，牝者，阴也。<br />
　　又曰：诸气 郁，皆属于肺。<br />
　　人有七情，病生七气，气结则生痰，痰盛则气愈结，故调气必先豁痰，如七情汤以半夏主治，而官桂佐之，盖良法也。<br />
　　太乙真人曰：少言语，养内气。<br />
　　象川翁曰：精能生气，气能生神，荣卫一身，莫大于此。<br />
　　黄帝问曰：余知百病生于气也。怒则气上；喜则气缓；悲则气消；恐则气下；寒则气收：炅则气泄；惊则气乱；劳则气耗；思则气结；九气不同，何病之生？岐伯对曰：怒则气逆，甚则呕血及飧泄，故气上矣。喜则气和志达，荣卫通利，故气缓矣。悲则心系急，肺布叶举而上焦不通，荣卫不散，热气在中，故气消矣。恐则精却，却则上焦闭，闭则气还，还则下焦胀，故气不行矣。寒则腠理闭，气不行，故气收矣。炅则腠理开，荣卫通，汗大泄，故气泄矣。惊则心无所倚，神无所归，虑无所定，故气乱矣。劳则喘息汗出，内外皆越，故气耗矣。思则心有所存，神有所归，正气留而不行，故气结矣。<br />
　　经曰：气为精神之根蒂。（李东垣曰：气者，神之祖，精乃气之子，气者，精神之根蒂也。）又曰：久卧伤气。<br />

                    <br>
                        　　《西山记》曰：近秽气，触真气，近死气，乱生气。<br />
　　《正传》曰：男子属阳，得气易散。女人属阴，遇气多郁。是以男子之气病常少，女人之气病常多。故治法曰：女人宜调其血，以耗其气；男子宜调其气，以养其血。<br />
　　气生于谷《灵枢》曰：人受气于谷，谷入胃以传与肺，五脏六腑皆以受气。其清者为荣，浊者为卫，荣在脉中，卫有脉外，营周不休，五十度而复大会，阴阳相贯，如环无端。<br />
　　又曰：上焦开发宣五谷味，熏肤，充身，泽毛，若雾露之溉，是谓气。<br />
　　又曰：气为卫，卫于外。<br />
　　《正理》曰：日啖饮食之精，熟者益气，此气生于谷，故气从米。<br />
　　上气《灵枢》曰：邪在肺，则寒热上气，上气者，呼多吸少，气息促急。<br />
　　《内经》曰：气有余则喘咳上气。<br />
　　下气《纲目》曰：下气属心。<br />
　　经曰：夏脉者，心也。心脉不及，下为气泄是也。<br />
　　又曰：癫痫劳瘵者，若气下泄不止者必死。此真气竭绝，肠胃腠理闭塞，谷气不能宣通于肠胃之外，故从肠胃中泄出也。<br />
　　河间曰：肠胃郁结，谷气内发而不能宣通于肠胃之外，故善噫而或下气也。<br />
　　仲景曰：伤寒阳明病，胃中有燥屎者，必转矢气下之即愈。转矢气，乃气下泄也。<br />
　　短气《明理》曰：短气者，气短而不能相续者是已。若有气上冲，而实非气上冲也，呼吸虽数而不能相续，似喘而不摇肩，似呻吟而无痛，实为难辨之证，要识其真者，气急而短促是也。<br />
　　仲景曰：平人寒热，短气不足以息者，实也。<br />
　　又曰：短气有微饮，当从小便去之，苓桂术甘汤主之。肾气丸主之。<br />
　　《入门》曰：气短者，呼吸不相接续是也。有结肿者，有停水怔忡者，有风湿相搏者，有素弱气虚者，大抵心腹胀满者为实，为邪在里，心腹濡满者为虚，为邪在表。<br />
　　东垣曰：气短，小便利者，四君子汤去茯苓加黄 补之。<br />
　　《入门》曰：气散则中虚，倦怠无力，短气不足以息，宜调中益气汤、人参养荣汤。<br />
　　《脉经》曰：寸口脉沉，胸中气短。<br />
　　少气《纲目》曰：少气者，气少不足以言也。<br />
　　《灵枢》曰：肺藏气，气不足则息微少气。<br />
　　又曰：肺虚则少气不能报息。<br />
　　又曰：肾主气，肾虚则少气乏言，吸吸骨酸，懈惰不能动。<br />
　　又曰：膻中为气之海。不足则少气不足以言。<br />
　　《内经》曰：怯然少气者，是水道不行，形气消索也。言而微，终日乃复言者，夺气也。宜生脉散。<br />
　　易老曰：真气虚弱，脉弱懒语，宜四君子汤、参 益气丸。<br />
　　东垣曰：内伤脾胃，致中气虚少，宜补中益气汤、益胃升阳汤。<br />
　　《活人心法》曰：气虚发热，百脉摇动，有如虫行，相火自足上升，心常烦悸，头重脑闷，黄 二钱，人参、甘草各一钱，当归五分，五味子九粒，煎服，名黄 汤，乃清和调匀，镇定之剂也。<br />
　　气痛《入门》曰：人身元气与血循环，被横行脏腑之间，而为疼痛，积聚 癖，壅逆胸臆之上，而为痞满刺痛等证。多因七情饮食，郁为痰饮，初起宜辛温开郁，行气豁痰消积，久则宜辛寒降火除根。气滞上焦为心胸痞痛，宜枳橘汤。气滞中焦为腹胁刺痛，宜木香破气散。气滞下焦为腰痛疝瘕，宜四磨汤。气滞于外，则周身刺痛，或浮肿，宜木香流气饮。<br />
　　气逆《灵枢》曰：黄帝曰：何为逆而乱？岐伯对曰：清气在阴，浊气在阳，荣气顺脉，卫气逆行，清浊相干，乱于胸中，是为太 。 与闷同。故气乱于心，则喘心密默，俯首静伏；乱于肺则俯仰喘喝，按手以呼；乱于肠胃，则为霍乱，于臂胫则为四厥；乱于头则为厥逆，头重眩仆。<br />
　　《入门》曰：气逆者，气自腹中时上冲也。<br />
　　丹溪曰：病患自言冷气从下而上者，此上升之气，自肝而出，中挟相火，其热为甚，自觉其冷，非真冷也。<br />
　　又曰：气之上逆，属阳，无寒之理，恶寒者乃火极似水也。<br />
　　《入门》曰：散火之法，必先破气，气降则火自降矣。<br />
　　气郁丹溪曰：气之初病，其端甚微，或因七情，或感六气，或因饮食，以故津液不行，清浊相干，自气成积，自积成痰，气为之郁，或痞或痛。<br />
　　《正传》曰：气郁而湿滞，湿滞而成热，故气郁之病，多兼浮肿胀满。<br />
　　《入门》曰：郁者，病结不散也。交感丹治诸气郁滞，一切公私拂情，名利失志，抑郁烦恼，七情所伤，不思饮食，面黄形羸，胸膈痞闷诸证神效，大能升降水火。香附子一斤，长流水浸三日，取炒茯神四两，捣末蜜丸，弹子大，每一丸细嚼，以二陈汤送下。<br />
　　气不足生病《灵枢》曰：邪之所在，皆为不足，故上气不足，脑为之不满，耳为之苦鸣，头为之苦倾，目为之眩。中气不足，溲便为之变，肠为之苦鸣。下气不足，乃为痿蹶心 。<br />
　　又曰：上气不足，推而扬之；下气不足，积而从之，阴阳皆虚火自当之。<br />
　　《入门》曰：七情总发于一心，七气总隶于一气，气，阳也，动则为火，故以降火，化痰，消积分治之，大概气虚，四君子汤，气实，小乌沉汤，火多合黄连解毒汤，痰多合二陈汤，积多合平胃散。<br />
　　丹溪曰：久患气证，气不归元，久服药无效者，破故纸为君。（破故纸炒一两，茴香炒、乳香各五钱为末，蜜丸梧桐子大，空心白汤下五十丸。）方氏曰：气病用气药而不效者，气之所藏，无以收也。盖肺主气，肾藏气，青木香圆、木香顺气丸皆用破故纸，所以使气升降，而归于肾脏也。<br />
　　《入门》曰：气病通用二陈汤。（上焦气滞加枳壳、桔梗、香附、砂仁。中焦气滞加浓朴、枳实、三棱、蓬术。下焦气滞加青皮、木香、槟榔。气痛加枳壳。气实加乌药、香附。气虚加参、术、木香。）丹溪曰：治上升之气，用芩、连、栀子、香附。<br />
　　又曰：气无补法，世俗之言也。不思正气虚者，不能营运邪气，着而为病。经曰：壮者气行则愈，怯者着而成病，苟或气怯不用补法，气何由行？又曰：气郁须用川芎、香附、栀子、芩、连。<br />
　　又曰：木香行中下焦气。香附快滞气。陈皮泄逆气。紫苏散表气。浓朴泄卫气。槟榔泄至高之气。藿香上行胃气。沉香升降真气。脑麝散真气。凡此皆泄气之标，不能治气之本。<br />
　　痰中带血丝者，此阴虚火动，劳伤肺脏也。<br />
　　凡吐血吐于水碗中辨之，浮于水上者，肺血也。<br />
　　《内景》曰：肺之为气三焦起。<br />
　　又曰：会厌，声音之门户。<br />
　　又曰：下溉喉咙神明通。<br />
　　又曰：璇玑、玉衡、色兰圩。<br />
　　又曰：重中楼阁十二环。<br />
　　《中景》曰：下念喉咙十二环，自下通流两乳间。<br />
　　《外景》曰：绛官重楼十二级。<br />
　　《人镜经》曰：会厌缀于舌本之下，正应乎气管之上。气管即喉咙也。居于前，主持呼吸，为声音之门户。<br />
　　又曰：吸门十二节，上三节微小，下九节微大，第四节乃结喉也。结喉可容得上三节于内，如进饮食，则结喉即起套于上三节之外，直抵于会厌之下而掩之，令水谷不得而漏入焉。一或误投之，即发呛而不已。<br />
　　又曰：肺白象金，肺得水而浮，金得水而沉，何也？然肺者非为纯金也，辛，商也，丙之柔。大言阴与阳，小言夫与妇，释其微，阴婚而就火，其意乐火，又行阳道多，故令肺得水而浮也，肺熟而复沉，是辛归庚也。（始由从化，终则归元。）又曰：五脏俱等而心肺独在膈上者，何也？然心者血，肺者气，血为荣，气为卫，相随上下，谓之荣卫，通行经络，荣周于身，故令心肺在膈上也。<br />
　　《内景》曰：肺部之宫似华盖。<br />
　　又曰：过华盖下，清且凉。<br />
　　又曰：还过华下，动肾精。<br />
　　又曰：肺之为气三焦起，开通百脉血液如。<br />
　　又曰：津液醴泉通六腑。<br />
　　又曰：肺属金，律应黄钟，象金石之有声也。<br />
　　经曰：金王于秋，相于季夏，废于冬，困于春，死于夏。其王日庚辛，王时日晡。困日甲乙，困时平旦。<br />
　　其死日丙丁，死时禺中。（晡音逋，申时也。禺中，日中也。禺音鱼，日在己日禺中。）又曰：肺者气之本，魄之处也。<br />
　　又曰：五气入鼻藏于肺，肺有病，鼻为之不利。<br />
　　又曰：脾胃一虚，肺气先绝。<br />
　　又曰：肺热病右颊先赤。<br />
　　又曰：损其肺者益其气。<br />
　　又曰：肺俞在背第三椎，募在胸傍中府。（俞为阳。扁鹊传作输，犹委输之输，经气由此而输于彼也。募为阴。犹募结之募，经气聚于此也。）又曰：肺气虚则鼻息不利，少气。实则喘喝。（音褐。）胸盈仰息。<br />
　　又曰：肺病热者，先淅然厥起毫毛，恶风寒，舌上黄，身热，热争则喘咳痛走胸膺背，不得太息，头痛不堪，汗出而寒，丙丁甚，庚辛大汗，气逆则丙丁死，刺手太阴、阳明，出血如大豆，立已。（淅，音昔，洒淅也，厥冷也，邪气也，即伤寒伤风类。）又曰：肺疟者，令人心寒，寒甚热，热间善惊，如有所见者，刺手太阴、阳明。（列缺穴。）又曰：心移热于肺，传为鬲消。<br />
　　又曰：肺咳之状，咳而喘息有音，甚则唾血，肺咳不已，则大肠受之，大肠咳而遗矢。（矢，屎也。）又曰：肺风之状，多汗恶风， 然白，时咳短气，昼日则瘥，暮则甚，诊在眉上，其色白。<br />
　　又曰：肺胀者，虚而满，喘咳倚息，目如脱状。<br />
　　又曰：肺水者，身重而小便难，时溏泄。<br />
　　又曰：肺中寒者，吐浊涕。<br />
　　又曰：肺痹者，烦满喘而呕。<br />
　　又曰：肺热叶焦，发为痿 。（ 音壁，跟也。）又曰：右寸，肺大肠脉所出。（浮短而涩，肺也。浮短而疾，大肠也。）又曰：肺脉其气来毛，而中央坚，两旁虚，此谓太过，病在外，则令人逆气而背痛愠愠然。其气来毛而微，此谓不及，病在中，则令人喘，呼吸少气而咳，上气见血，下闻病音。<br />
　　又曰：肺病身有热，咳嗽短气，吐出脓血，其脉当短涩，今反浮大，色当白而反赤，死，是火克金也。<br />
　　又曰：肺脉搏坚而长，当病吐血。其软而散者，当病灌汗，至令不复发散也。（血汗者，禁再汗。至令谓至盛暑之令也。）又曰：肺气盛，寸口（右手）大三倍于人迎；虚者，寸口反小于人迎也。<br />
　　又曰：肺为娇脏。<br />
　　又曰：肺形如人肩二布，大叶四垂如盖，附着于脊之第三椎，中有二十零四孔，以分布诸脏清浊之气。<br />
　　（椎音捶， 同。）又曰：所生病者，咳嗽上气，喘喝烦心胸满， 臂内前廉痛，掌中热。气盛有余，则肩背痛风，汗出中风，小便数而欠。虚则肩背痛寒，少气不足以息，溺色黄，卒遗矢无度。<br />
　　手太阴肺引经药歌：寅肺升麻南（星）款（冬花）桔（梗），元（参）台（香）山药麦（门冬）天（门）冬，阿胶茯（苓）味（子）葱（白）桑白（皮），枇杷（叶）杏（仁）麻（黄）豆蔻同，栀（子）缩（砂仁黄）芩知（母桔）梗藿（香）石（斛），葶苈（木）瓜（白）芍枳（壳紫）苏（木）通。<br />
　　经曰：鼻如烟煤，肺气已绝，当汗出大喘。（若身热无汗，乃大肠燥结之征，尚可生也。）《卮言》曰：肺者， 也。 然居乎上，为五脏之华盖。<br />
　　《医旨绪余》曰：肺者，勃也。言其气勃郁也。<br />
　　经曰：热伤皮毛，寒胜热；辛伤皮毛，苦胜辛。<br />
　　又曰：辛走气，气病毋多食辛。<br />
　　又曰：多食苦，则皮肤槁而毛拔。<br />
　　又曰：白色见于鼻准及正面，如枯骨，如擦残汗粉者，为肺气绝。若如腻粉、梅花、白绵者，是肺邪虚中寒，鼻衄出血，咳嗽有血，属肺经。<br />
　　忧而动血者属肺。<br />
　　气绝候。<br />
　　《灵枢》曰：五阴气俱绝，则目系转，转则目运，目运者为志先死，志先死则远一日半死矣。六阳气俱绝，则阴与阳相离，离则腠理发泄，绝汗乃出。故气绝于外者，上气脚缩，五脏气绝于内者，下利不禁，甚者手足不仁。<br />
　　又曰：若阳气前绝，阴气后竭者，其人死必身色青。阴气先绝，阳气后竭者，其人死身色必黄，腋下温，心下热也。<br />
　　《黄庭经》：人身神名曰肺神，皓华字虚成。<br />
　　七神注云：魄者，精气之匡佐也。<br />
　　《灵枢》曰：并精出入谓之魄。<br />
　　又曰：喜乐无极则伤魄，魄为肺神也。<br />
　　皇甫谧曰：脾胃一败，肺气先绝。<br />
　　经曰：肺在志为忧，肺之志为悲。<br />
　　又曰：忧则气沉。<br />
　　又曰：愁忧者，气闭塞而不行。盖忧则隔塞痞闭，气脉断绝，而上下不通也。气固于内，则大上便道偏，不得通泄也。<br />
　　经曰：精气并于肺则悲。<br />
　　又曰：肝虚而肺气并之，则为悲。<br />
　　又曰：悲则气消。<br />
　　又曰：肺主杀，故其志为悲。<br />
　　又曰：肺在志为忧，忧伤肺，喜胜忧。<br />
　　丹溪曰：忧伤肺者，以喜胜之，以怒解之。<br />
　　《灵枢》曰：肺色通于鼻，肺和则鼻能知香臭矣。<br />
　　又曰：鼻者，肺之官也，肺病则喘息鼻张。<br />
　　经曰：肺主秋，西方辛金，西方生燥，燥生金，金生辛，辛生肺，其畜为鸡，（一作马。）其虫为介，其果为李，其菜为韭，其经为手太阴肺。<br />
　　又曰：肺藏于石。<br />
　　《灵枢》曰：五脏六腑，肺为之盖。白色小理者肺小，粗理者肺大，巨肩反膺陷喉者肺高，合腋张胁者肺下，肩背浓者肺坚，肩背薄者肺脆，背膺浓者肺端正，胁偏疏者肺偏倾也。肺小则少饮，不病喘喝，肺大则多饮，善病胸痹喉痹逆气，肺高则上气，肩息咳，肺下则气贲迫肝，善胁下痛，肺坚则不病，咳上气，肺脆则苦消瘅易伤，肺端正则和利难伤，肺偏倾则胸偏痛也。<br />

                    <br>
                        　　《脉经》曰：肺伤者，其人劳倦则咳唾血，其脉细紧浮数，皆吐血，此为躁扰嗔怒得之，肺伤气壅所致。<br />
　　仲景曰：热在上焦，因咳为肺痿，其人咳，口中反有浊唾涎沫，寸口脉数，此为肺痿也。若口中辟辟燥咳，咳则胸中隐隐痛，脉反滑数，此为肺痈也。<br />
　　《灵枢》曰：邪在肺，则病皮肤痛，寒热，上气，喘汗出，咳动肩背。<br />
　　经曰：风寒入舍于肺，名曰肺痹，发咳上气。<br />
　　又曰：肺病者，喘咳逆气，肩背痛，汗出，尻阴股膝髀 足皆痛，虚则少气不能报息，耳聋嗌干。<br />
　　又曰：肺热者，色白而毛败。<br />
　　又曰：肺实则令人逆气，而背痛愠愠然。虚则令人喘，呼吸少气而咳，上气见血，下闻病音。<br />
　　又曰：大骨枯槁，大肉陷下，胸中气满。喘息不便，其气动形，期六月死。真脏脉见，乃予之期日，此肺之脏也，一百八十日内死。<br />
　　《难经》曰：外证面白善嚏，悲愁不乐欲哭，内证脐右有动气，按之牢苦痛，其病喘咳，洒淅寒热。肺苦气上逆，急食苦以泄之。（注曰：肺气上逆，是其气有余也。）肺欲收，急食酸以收之。用酸补之，辛泻之。<br />
　　又曰：肺病禁寒，饮食寒衣。<br />
　　经曰：病在肺，愈在冬。冬不愈，甚于夏；夏不死，持于长夏，起于秋。<br />
　　又曰：肺病者，愈在壬癸。壬癸不愈，加于丙丁；丙丁不死，持于戊己，起于庚辛。<br />
　　又曰：肺病者，下晡慧，日中甚，夜半静。<br />
　　又曰：肺受气于肾，传之于肝，气舍于脾，至心而死，此皆逆死也。一日一夜五分之，此所以占死者之早暮也。<br />
　　又曰：悲哀动中者，竭绝而失生。<br />
　　又曰：肺绝三日死。何以知之？口张（一云口鼻虚张短气）。气出而不返。<br />
　　仲景曰：汗出发润，喘而不休者，此为肺绝。<br />
　　血随咳出，或带痰中，为咳血。<br />
　　肿胀水肿有十种之分，大便 溏为肺水。<br />
　　肺为气之主，而肾又为气之脏，是以气出之于肺，而纳之于肾也。<br />
　　补：人参、山药、百部、五味子、阿胶、黄芩、紫菀、茯苓、麦门冬。<br />
　　泻：防风、葶苈、泽泻、枳壳、苏子、桑白皮。<br />
　　温：干姜、生姜、白豆蔻、木香、款冬花。<br />
　　凉：沙参、黄芩、桔梗、马兜铃、栝蒌仁、元参、栀子、川贝母、天门冬、人溺。<br />
　　引经报使：白芷、葱白、升麻。<br />
　　<br />
　　<br />
　　卷三　内景图说（上）大肠<br />
　　经曰：大肠者，传导之官，变化出焉。上受胃家之糟粕，下输于广肠，旧谷出而新谷可进，故字从肉从易，又畅也。通畅水谷之道也。手阳明经大肠。<br />
　　又曰：回肠当脐右，回十六曲，大四寸，径一寸半，长二丈一尺，受谷一斗，水七升半。<br />
　　　r大肠图　p04-a41a18.bmp　r又曰：广肠传脊以受，回肠乃出滓秽之路，大八寸，径二寸，寸之大半，长二尺八寸，受谷九升三合八分合之一。<br />
　　又曰：大肠一名回肠，以其回屈而受小肠之谷，故名之也。<br />
　　又曰：大肠脐右回三十六曲。<br />
　　又曰：大肠俞在脊十六椎旁，募在脐傍天枢。（俞为阳在背，募为阴在腹。）又曰：大肠为白肠。<br />
　　又曰：厥气客大肠，则梦田野。<br />
　　又曰：大肠有宿食，寒栗发热，有时如疟状。<br />
　　又曰：水气客于大肠，疾行则鸣，濯濯如囊裹浆。<br />
　　又曰：小肠移热于大肠，为 瘕，为沉。（ 即伏字，瘕，音假。）又曰：广肠一名肛门，言其处如车HT 形，故曰：肛门，即广肠也。<br />
　　又曰：直肠受大肠之谷而导出焉。<br />
　　又曰：魄门亦为五脏，使水谷不得久藏。<br />
　　又曰：是动病，则齿痛 肿，是主津液。（ 音拙。）手阳明大肠引经药歌：卯大肠有升麻（白）芷，薤白（火）麻仁肉（豆）蔻（阿）胶，白石脂（石）膏砂（仁）石（斛）使，将军（即大黄）麻葛（根）枳（壳）升（麻连）翘。<br />
　　又曰：是经多气多血。<br />
　　《难经》曰：大肠二斤十一两，肛门重十二两，按回肠者，以其回叠也。广肠即回肠之更大者，直肠又广肠之末节也，下连肛门，是为谷道，后阴一名魄门，总皆大肠也。<br />
　　又曰：上接小肠下口，下接直肠肛门。<br />
　　又曰：卯时气血注于大肠。<br />
　　《本脏篇》云：皮浓者，大肠浓，皮薄者大肠薄，皮缓腹理大者，大肠大而长，皮急者，大肠急而短，皮滑者，大肠直，皮肉不相离者，大肠结。<br />
　　大肠之见证也，大指次指难用，耳聋 ，耳鸣嘈嘈，耳后肩 肘臂外皆痛，气满，皮肤坚而不痛。<br />
　　经曰：鼻隧以长，以候大肠。<br />
　　《灵枢》曰：天枢以下至横骨，长六寸半，过则回肠广大，不满则狭短。<br />
　　又曰：大肠病者，肠中切痛，而鸣濯濯，冬日重感于寒即泄，当脐而痛，不能久立。<br />
　　又曰：腹痛肠鸣，气上冲胸，喘不能久立，邪在大肠。<br />
　　又曰：肠中寒则鸣飧泄，肠中热则出黄如糜。<br />
　　经曰：大肠小肠为泄。<br />
　　又曰：大肠乃肺之腑也。<br />
　　又曰：肠痹者数饮而出不得，中气喘争，时发飧泄。<br />
　　仲景曰：大肠有寒者，多 溏，有热者便肠垢。<br />
　　《入门》曰：肠虚则鸣，又寒气相搏，则为肠鸣。<br />
　　《灵枢》曰：黄帝问曰：胃恶热而喜清冷，大肠恶清冷而喜热，两者不和，何以调之？岐伯对曰：调此者，饮食衣服亦欲适寒温，寒无凄沧，暑无出汗，饮食热无灼灼，寒无沧沧，寒温中适，故气将持，乃不致邪僻也。<br />
　　大肠热宜泻白汤。大肠寒宜实肠散。<br />
　　《脉经》曰：大肠绝不治，何以知之？泄利无度，利绝则死。<br />
　　补：牡蛎、粟壳、五倍子、肉豆蔻、莲子、龙骨、诃黎勒。<br />
　　泻：枳壳、桃仁、麻仁、石斛、大黄、槟榔、芒硝。<br />
　　温：干姜、吴茱萸、肉桂。<br />
　　凉：槐花、条芩。<br />
　　引经报使：葛根、升麻、白芷上行。石膏下行。<br />
　　下血属大肠经。<br />
　　肿胀水肿有十种之分，乍虚乍实，为大肠水。<br />
　　<br />
　　<br />
　　卷四内景图说（下）<br />
　　肾 膀胱 心包络 三焦<br />
　　<br />
　　卷四　内景图说（下）肾<br />
　　经曰：肾者，作强之官，伎巧出焉。<br />
　　又曰：肾者，任也。主骨，而任周身之事，故强弱系之。<br />
　　　r肾图　p04-a41a19.bmp　r《甲乙经》曰：肾者，引也。能引气通于骨髓。<br />
　　《卮言》曰：肾者，神也。妙万物而言也。<br />
　　经曰：肾附于脊之十四椎下，其合骨也，其荣发也，开窍于二阴。<br />
　　《难经》曰：肾有两枚，重一斤二两，藏精与志。<br />
　　华元化曰：肾者，精神之舍，性命之根。<br />
　　肾有两枚，形如豇豆，相并而曲附于脊之两旁，相去各一寸五分，外有黄脂包裹，各有带两条，上条系于心，下条趋脊下大骨，在脊骨之端，如半手许，中有两穴，是肾经带过处，上行脊髓至脑中，连于髓海。<br />
　　又曰：命处于中，两肾左右开阖，正如门中枨 ，故曰命门。一阳处二阴之间，所以成坎也。静而阖，涵养乎一阴之真水，动而开，鼓舞乎龙雷之相火，静为阳本，阴为阳基也。<br />
　　又曰：足少阴经肾。<br />
　　又曰：是经常少血多气。<br />
　　又曰：酉时气血注于肾。<br />
　　《黄庭经》：人身神名曰肾神，玄冥字育婴。<br />
　　《灵枢》曰：耳者，肾之官也。肾病者，颧与颜黑，耳枯焦。<br />
　　象川翁曰：精生于谷。（然醴郁之味，不能生精。惟恬澹之味，乃能补精生气，气自生神。）经曰：精不足者，补之以味。<br />
　　《黄庭经》曰：急守精室，勿妄泄闭而宝之，可长活。<br />
　　经曰：肾者，主水，受五脏六腑之精而藏之。（原注：肾为都会关司之所，非肾一脏独有精也。）《真诠》曰：五脏各有藏精，并无停泊于其所。盖人未交感，精涵于血中，未有形状，交感之后，欲火动极而周身流行之血，至命门而变为精以泄焉。故以人所泄之精，贮于器，拌少盐酒，露一宿则复为血矣。<br />
　　经曰：肾者，在天为寒，在地为水，在人为肾，在时为冬，在方为北，在色为黑，通窍于耳。<br />
　　经曰：北方水也，万物所以合藏也。<br />
　　又曰：脏真下于肾，肾藏骨髓之气也。肺金为母，肝木为子，膀胱为腑，克火主骨，若久立则伤骨，司藏与志，其类水，其畜彘，其卦坎，其性智，其华在发，其谷豆，其应四时，上为辰星，其病在骨，其音羽，羽者舒也，阳气将复，万物舒生也。其数六，其臭腐，其声呻，其气吹，其液唾，在变动为栗，其味咸，其虫鳞，其果栗，其菜藿。下应腰肾而色黑，然黑欲如重漆光泽，不欲如炭。<br />
　　《灵枢》曰：肾应骨，密理浓皮者，三焦膀胱浓。更肾主寒，然寒则伤肾，病主为疝。痘主黑陷，若淫欲过度则伤骨，湿气胜则病，其病之候则面黑恐欠足寒，逆气腹痛，飧泄而后重，脐下动气。肾实则腹膨胀而体重，少气不言，骨疼飧泄，并小便少；肾虚则欲坠下缩身，面青 白，颅囟开解，下窜畏明，心悬如饥，胸痛引脊，厥逆溲多而耳鸣。肾绝则反目直视，狂言遗尿，腰折骨枯，然肾绝者四日死。平脉则冬旺七十二日而脉沉濡石，石者沉濡而滑，举指来疾，其贼则缓而大，并面大黄，皆逆。其危脉则石如转索，去如弹石。<br />
　　又曰：肾又为气之脏，主纳。<br />
　　又曰：其日壬癸，北方生寒，寒生水，水生咸，咸生肾，肾为阴中之少阴，通于冬气。<br />
　　《入门》曰：肾主受水谷之精而至静，惟子时浊气一动而已。<br />
　　又曰：肾与脐相对，与腰相应，腰者肾之外候。<br />
　　又曰：腹为阴，阴中之阴，肾也。肾为牝者，阴也。<br />
　　又曰：腰者，肾之府，转摇不能，肾将惫矣。<br />
　　又曰：骨者，髓之府，不能久立，行则振掉，骨将惫矣。<br />
　　又曰：诸寒收引，皆属于肾。<br />
　　《灵枢》曰：肾者主为外，使之远听，视耳好恶，以知其性。<br />
　　又曰：黑色小理者肾小，粗理者肾大，耳高者肾高，耳后陷者肾下，耳坚者肾坚，耳薄不坚者肾脆，耳好前居牙车者，肾端正，耳偏高者，肾偏倾也。<br />
　　又曰：肾小则脏安难伤，肾大则善病腰痛，易伤于邪，肾高则苦背膂痛，不可以俯仰；肾下则腰尻痛，或为狐疝。肾坚则不病腰背痛；肾脆则善病消瘅。肾端正则和利难伤；肾偏倾则苦腰尻痛也。<br />
　　又曰：呼出心与肺，吸入肾与肝。汗出浴水则伤肾。<br />
　　《难经》曰：久坐湿地，强力入水则伤肾。<br />
　　又曰：脏各有一，肾独有两者，何也？然肾两者，非皆肾也。其左为肾，其右为命门，命门者，精神之所舍，元气之所系也。男子以藏精，女子以系胞，故知肾有二也。<br />
　　《入门》曰：命门非正脏，三焦非正腑也。<br />
　　《灵枢》曰：邪在肾，则病骨痛阴痹，阴痹者，按之而不得，腹胀腰痛，大便难，肩背颈项痛，时眩。<br />
　　经曰：肾热者，色黑而齿枯。<br />
　　又曰：脾传之肾，病名曰疝瘕。少腹冤热痛，出白一名蛊。（注曰：出白，谓溲出白液也。）又曰：大骨枯槁，大肉陷下，肩髓内消，动作益衰，真脏来见，期一岁死，见其真脏，乃予之期日。（注曰：此肾之藏也，期三百六十五日内死。）《难经》曰：外证面黑，善恐，数欠。内证脐下有动气，按之牢苦痛，其病逆气，小腹急痛，泄如下重，足胫寒而逆。<br />
　　《灵枢》曰：肾气虚则厥，实则胀。<br />
　　又曰：肾实则腹大腔肿，喘咳身重，寝汗出憎风。虚则胸中痛，大腹小腹痛，清厥意不乐。<br />
　　《入门》曰：肾虚则心悬如饥善恐。<br />
　　太乙真人曰：戒色欲，养精气，咽津液，养脏气。<br />
　　无名子曰：天一生水，在人曰精，地二生火，在人曰神。<br />
　　经曰：肾藏精与志。志者，专意而不移者也。<br />
　　又曰：脏气绝则神见于外。（无锡游氏子，以酒色得疾，常见两女子衣服鲜丽，冉冉至腰而没。医者曰：此肾神也，肾绝则神不守舍，故见于外也。）《灵枢》曰：恐惧而不解则伤精，精伤则骨酸疼厥，精时自下。<br />
　　经曰：其精管自两肾脊骨间发来，绕大肠之右，从溺管下，同出前阴而泄精。<br />
　　又曰：水旺于冬，相于秋，废于春，囚于夏，死于季夏，其壬日壬癸，王时人定夜半，困日丙丁，困时禺中，死日戊己，死时日 。（ ，乃日昃也。）又曰：肾俞在十四椎旁，募在京门腰间季胁。<br />
　　又曰：肾者主蛰，封藏之本，精之处也。<br />
　　又曰：北方黑色，入通于肾，开窍于二阴，藏精于肾。（二阴，前阴后阴。）又曰：肾也者，其荣在发。发无润泽者，骨先死。<br />
　　又曰：两气通于肾。<br />
　　又曰：精气并于肾则恐。<br />
　　又曰：肾恶燥。<br />
　　又曰：咸走血，血病无多食咸。<br />
　　又曰：久立伤骨，劳于肾也。<br />
　　又曰：损其肾者，益其精。<br />
　　又曰：肾色黑，欲如重漆色，不欲如地苍。<br />
　　又曰：黑如乌羽者生，如 者死。（ ，音苔。）又曰：肾热者，颐先赤。<br />
　　又曰：肾热病者，先腰痛胫酸，苦渴数饮身热，热争则项痛而强， 寒且酸，足下热，不欲言，其逆则项痛员员澹澹然。（员员，谓似急也。澹澹，谓似欲不足也。）戊己甚，壬癸大汗，气逆则戊己死，刺足少阴太阳。<br />
　　又曰：肾开窍于二阴，实则胀满。<br />
　　又曰：肾着之病，其人从腰以下冷，腰重如带五千钱。<br />
　　又曰：肾胀者，腹满引背，央央然腰髀痛。<br />
　　又曰：肾水者，腹大脐肿腰重，痛不得溺，阴下湿，如牛鼻头汗，其人足逆寒，大便反坚。<br />
　　又曰：肾病者，色黑气弱，呼吸少气，两耳若聋，腰痛时时失精食减，膝以下清，其脉沉迟为可治，宜补。<br />
　　（清，冷也。）又曰：肾疟者，令人洒洒，腰脊痛，宛转大便难，目 然，手足寒，刺足太阳少阴。（ ，音绚。目动也。）又曰：肺移寒于肾，为涌水，涌水者，按腹不坚，水气客于大肠，疾行则鸣，濯濯如囊裹浆，治主于肺，肺移热于肾，传为柔 。（ ，音次。恶也。）又曰：精脱者耳聋。<br />

                    <br>
                        　　《仙经》曰：背后有三关，脑后曰玉枕关，夹脊曰辘轳关，水火之际曰尾闾关，皆精气往来之道路也。若得斗柄之机斡运，则上下循环，如天河之流转也。<br />
　　谦甫曰：夫肾藏天一，以悭为事，志意内治则精全而涩。若思想外淫，房室太甚，则固有淫佚不守，辄随溲尿而下。然本于筋 者，以宗筋弛纵也。<br />
　　经曰：其不御女漏者，或闻淫事，或见美色，思想无穷，所愿不得，或入房太甚，宗筋弛纵，发为筋痿，而精自出者，谓之白淫，宜乎渗漏而不止也。<br />
　　丹溪曰：精滑专主湿热，宜知、柏、蛎、蛤。<br />
　　经曰：思想无穷，所愿不得，意淫于外，入房太甚，宗筋弛纵，发为筋痿，及为白淫。<br />
　　《入门》曰：少时欲过肠脱而遗泄者，宜金锁正元丹。<br />
　　又曰：欲心一动，精随念去，碍滞久则茎中疼痛，常如欲小便然，或小便而出，或不从便出而自流者，谓之遗精，比之梦遗尤甚。（《纲目》曰：一人虚而泄精，脉弦大，用五倍子一两，白茯苓二两为丸，服之良愈，涩脱之功，敏于龙蛎。）又曰：不因梦而自泄者，谓之精滑，皆相火所动也。<br />
　　东垣曰：面色白而不泽，悲愁欲哭，脉按之空虚，是为脱精脱神，宜峻补肝肾，收敛补气，补益元阳。<br />
　　《医鉴》曰：童男阳盛，情动于中，志有所慕而不得，遂成夜梦而遗精，慎不可补，宜清心定志。<br />
　　张子和曰：茎中作痛，痛极则痒，或阴茎挺纵不收，或出白物如精，随溲而下，得之于房室劳伤，及邪术所使，谓之白淫，宜以降心火之剂下之。<br />
　　《真诰》曰：精者人之神，明者身之宝，劳多则精散，营兢则明消。<br />
　　经曰：心火旺盛，肾水不足，心有所欲，速于感动，疾于施泄。<br />
　　又曰：肾在志为恐。<br />
　　又曰：胃为恐。（注曰：胃热则肾气微弱，故为恐。）又曰：精气并于肾则恐，由心虚而肾气并之，故为恐。<br />
　　《灵枢》曰：足少阴之脉病，善恐。<br />
　　又曰：恐惧而不解则伤精。<br />
　　又曰：恐惧者神荡散而不收。<br />
　　又曰：恐则气下。（注曰：上焦固禁下焦气还，故气不行矣。）子和曰：肝藏血，血不足则恐。<br />
　　《纲目》曰：恐与惊相似，然惊者，为自不知也。恐者，为自知也。盖惊者闻响乃惊，恐者自知如人将捕之状，及不能独自坐卧，必须人为伴侣，方不恐，或夜必用灯烛，亦恐惧者是也。<br />
　　《灵枢》曰：肾盛怒而不止则伤志，志伤则善忘其前言。<br />
　　经曰：肾在志为恐，恐伤肾，思胜恐。<br />
　　丹溪曰：恐伤肾者，以思胜之，以忧解之。<br />
　　经曰：主闭藏者，肾也。司疏泄者，肝也。二脏皆有相火，而其系上属于心，心，君火也，为物所感则易动，则相火亦动，动则精自走，相火翕然而起，虽不交会，亦暗流而疏泄矣。所以圣人只是教人收心养心，其旨微矣。<br />
　　《直指》曰：精之主宰在心，精之脏制在肾，气虚不能管摄，因小便而出者，曰尿精，因见闻而出者，曰漏精。<br />
　　《入门》曰：初因君火不宁，久则相火擅权，精元一于走而不固，甚则夜失连连，日亦滑流不已，宜坎离丸。知柏用童便九蒸、九晒、九露，地黄煎膏丸，盐汤下。<br />
　　又曰：梦遗不可作虚冷，亦有经络热而得之。<br />
　　《脉经》曰：男子脉微弱而涩，为无子精气清冷也。<br />
　　又曰：涩脉为精血不足之候，丈夫脉涩号伤精。<br />
　　又曰：涩为精竭血枯。<br />
　　《脉诀》曰：遗精血浊，当验与尺，结芤动紧，二证之的。<br />
　　《医鉴》曰：微涩伤精。<br />
　　戴氏曰：梦遗精滑，皆相火所动，久则有虚，而无寒也。<br />
　　又曰：梦遗日久，气下陷宜升提肾气以归原。<br />
　　《本事》曰：肾气闭，即泄精。<br />
　　又曰：肾藏精，盖肾能摄精气，以生育人伦者也。或育或散，皆主于肾，今肾气衰，则一身之精气无所管摄，故妄行而出不时。<br />
　　《纲目》曰：梦遗属郁滞者居大半，庸医不知其郁，但用涩剂固脱，殊不知愈涩愈郁，其病反甚。<br />
　　仲景曰：失精家，小腹弦急，阴头寒，目眩发落，脉极虚芤迟，为清谷亡血失精。男子失精，女子梦交。<br />
　　经曰：肾气通于耳，肾和则能闻五音矣。<br />
　　《灵枢》曰：有所用力举重，若入房过度，汗出浴水，则伤肾。<br />
　　经曰：病在肾，愈在春，春不愈，甚于长夏，长夏不死，持于秋，起于冬。<br />
　　又曰：肾病者，愈在甲乙，甲乙不愈，甚于戊己，戊己不死，持于庚辛，起于壬癸。<br />
　　又曰：肾病夜半慧，四季甚，下晡静。<br />
　　又曰：肾苦燥，急食辛以润之，开腠理，致津液，通气也。肾欲坚，急食苦以坚之，用苦补之，咸泻之。<br />
　　又曰：肾病禁犯 HT ，热食温炙衣。<br />
　　《纲目》曰：肾本无实，不可泻。<br />
　　钱氏曰：只有补肾地黄丸，无泻肾之药。<br />
　　《纲目》曰：左肾属水，水不足则阴虚，宜六味地黄丸。右肾属火，火不足则阳虚，宜八味丸，加减八味丸。<br />
　　又曰：六味地黄丸，血虚阴衰，熟地黄为君；精滑山茱萸为君；小便若多，或少，或赤，或白，茯苓为君；小便淋涩，泽泻为君；心气不足，丹皮为君；皮肤干涩，山药为君。<br />
　　《入门》曰：小便清利，脉沉迟，是冷气归肾。小便赤涩，脉沉数，是热气归命门。是肾与命门脉同者，谓其所受之病同归于膀胱一府也。<br />
　　经曰：少阴终者，面黑齿长而垢，腹胀闭塞，上下不通而终矣。<br />
　　金匮真言论曰：冬气者，病在四肢，肾之应也。<br />
　　《灵枢》曰：足少阴气绝则骨枯，少阴者冬脉也，伏行而濡骨髓者也，故骨不濡，则肉不能着也，骨肉不相亲，则肉软却，故齿长而垢，发无泽，发无泽者，骨先死，戊日笃，己日死。<br />
　　仲景曰：溲便遗失，狂言目反直视者，此为肾绝也。脉浮而洪，身汗如雨，喘而不休，水浆不下，形体不仁，乍静乍乱者，此为命门绝也。<br />
　　《脉经》曰：肾绝四日死，何以知之？齿为暴枯，面为正黑，目中黄色，腰中欲折，自汗如流水。一云：人中平，十日死。<br />
　　梦与鬼交泄精，名曰梦遗。专主于热。<br />
　　又曰：肾咳之状，则腰背相引而痛，甚则咳涎。（咳，音概，气逆也。）又曰：肾风之状，多汗恶风，面宠然浮肿，（庞，音忙，丰浓貌。）脊痛不能正立，其色 ，隐曲不利，诊在肌上，其色黑。<br />
　　又曰：肾痹者，善胀，尻以代踵，脊以代头。（如人垂首向地寻物貌。）又曰：肾气盛，则梦腰脊两解不相属；虚则梦见舟船溺人；厥气客于肾，则梦临渊没居水中。<br />
　　又曰：是动病则饥不欲食，面黑如地色，咳唾则有血，喝喝而喘，坐而欲起，目KT KT 如无所见，心如悬，病饥状，气不足则善恐，心惕惕如人将捕之，是谓骨厥，是主肾。<br />
　　又曰：所生病者，口热舌干，咽肿上气，嗌干及痛，烦心心痛，黄胆肠癖，脊臀股内后廉痛，痿厥嗜卧，足下热而痛，盛者寸口大再倍于人迎，虚者寸口反小于人迎也。<br />
　　又曰：肾主寒，自病则足胫寒而逆，人之五脏，惟肾无实，小儿痘疮变黑陷，是肾水克退心火，多不治也。<br />
　　又曰：心乘肾微邪，内热不恶寒，桂枝丸。<br />
　　又曰：肺乘肾虚邪，喘嗽皮涩而寒，百部丸。<br />
　　又曰：肝乘肾实邪，拘急气搐身寒，理中丸。<br />
　　又曰：脾乘肾贼邪，体重泄泻身寒，理中丸。<br />
　　《人镜经》曰：五行之间，惟肾之一脏，母盛而子反受邪，是物之性有不可一概论者，肺肾是也。何则？肺属金，应乎皮毛，所主者气，肾属水，主乎骨髓，所藏者精，气之轻浮能上而不能下，精之沉重能下而不能上，此物性之自然，今肺盛，乃热作也，气得热而上蒸，则肺不能下生于肾，则肾受邪矣，急以凉药解之，使脏气温和，自能下生于肾，病必先求之于肺，若肺和而肾忽受病，不过脾湿相刑，所以有解肺热去脾邪二药，若脾肺俱和，而肾自病，亦当察其本脏虚实而治之。<br />
　　足少阴肾引经药歌：酉肾猪肤猪（苓白）茯苓，牡丹（皮）泽泻（肉）桂阿（魏）丁（香），山（萸肉）吴茱（萸黄）柏砂（仁）乌药，败酱天（门）冬牡蛎停，（豆）豉桔（梗五）味（子）元（参）并独活，（益）智（仁檀）香（甘）草（地）骨（皮）或（朱）砂行，下行知（母）附地（黄地）榆（苍）术，右肾沉（香黄） 益附称。<br />
　　《难经》曰：冬脉石。<br />
　　经曰：劳而动血者，属肾。<br />
　　又曰：若喉中常有血腥，一咯血即出，或鲜或紫或细屑者，为咯血，或鲜红随唾而出，为唾血。唾中带血，咯出有血，或血丝，皆出于肾。<br />
　　又曰：肿胀水肿，有十种之分，腰痛足冷为肾水，总而论之，肾虚不能行水，脾虚不能制水。<br />
　　又曰：诸髓者，皆属于脑。<br />
　　又曰：黑如乌羽者生，黑如煤炭者死。<br />
　　又曰：实则梦腰脊解软，虚则梦涉水恐惧。<br />
　　又曰：声喑不出，寒厥不回，二便闭，不能泄，不能禁者，肾脏气绝，不治证。<br />
　　又曰：耳聋绝无闻，骨痛之极者，肾之经病危证。<br />
　　补：地黄、山萸肉、芡实、山药、枸杞、桑螵蛸、牡蛎、杜仲、牛膝、龙骨、锁阳、虎骨、龟版。<br />
　　泻：知母、黄柏。<br />
　　温：附子、鹿茸、破故纸、肉桂、沉香、腽肭脐。<br />
　　凉：知母、黄柏、牡丹皮、地骨皮。<br />
　　引经报使：独活、肉桂。<br />
　　<br />
　　<br />
　　卷四　内景图说（下）膀胱<br />
　　经曰：膀胱者，州都之官，津液藏焉，气化则能出矣。<br />
　　又曰：膀者言其横于前阴之旁，以通水也。胱者，言其质之薄而明也。合而言之，以其由虚而实，旁通水道，通身虚松，可以蓄水，渐渍而渗入胞中，胞满而溺出也。<br />
　　　r膀胱图　p04-a41a20.bmp　r又曰：膀胱当十九椎居肾之下，大肠之前，有下口，无上口，当脐上一寸水分穴处为小肠下口，乃膀胱上际，水液由此别回肠，随气泌渗而入，其出其入，皆由气化，入气不化，则水归大肠而为泄泻，出气不化，则闭塞下窍而为癃肿。后世诸书，有言其有上口无下口，有言上下俱有口者，皆非。<br />
　　《难经》曰：膀胱重九两二铢，纵广九寸，盛溺九升九合，口广二寸半。<br />
　　又曰：足太阳经膀胱。<br />
　　又曰：是经多血少气。<br />
　　又曰：申时气血注于膀胱。<br />
　　《灵枢》曰：膀胱在小腹之内。<br />
　　又曰：鼻孔在外，膀胱漏泄。<br />
　　《难经》曰：膀胱以虚受水，为津液之腑，有上口而无下口，得气海之气，施化则溲便注泻，气海之气不足，则秘涩不通。<br />
　　经曰：水液自小肠泌别汁，渗入膀胱之中，胞气化之而为尿，以泄出也。<br />
　　东垣曰：膀胱虽为津液之腑，至于受盛津液，则又有胞，而居膀胱之中。<br />
　　《类纂》曰：膀胱者，胞之室也。<br />
　　经曰：水泉不止者，膀胱不藏也。得守者生，失守者死。<br />
　　《甲乙经》曰：膀者，横也。胱者，广也。言其体横广而短也。<br />
　　经曰：膀胱胀者，小腹满而气癃。<br />
　　又曰：厥气客于膀胱，则梦游行。<br />
　　又曰：膀胱有热则淋闭，膀胱不约为遗溺。（溺，音尿，谓睡中遗尿也。）又曰：膀胱，津液之府，水注由之，然足三焦脉实，约下焦而不通，足三焦脉虚，不约下焦则遗溺也。膀胱，又名足三焦也。<br />
　　又曰：是动病则冲头痛，目似脱，项似拔，脊病腰似折，髀不可以曲， 如结， 如裂，是为踝厥，是主筋。<br />
　　又曰：所生病者，痔，疟，狂，颠疾，头囟顶痛，目黄泪出鼽衄，项背、腰尻、 、脚背痛，小指不用。<br />
　　盛者人迎大再倍于寸口，虚者人迎反小于寸口也。<br />
　　足太阳膀胱引经药歌：申膀泽（泻）滑（石）茵陈（肉）桂，猪（苓白）茯（苓）羌（活）麻（黄黄）柏蔓（荆子）亲，行下大黄并（白）术泽， （本）羌防己檗同因。<br />
　　膀胱实热，小便赤涩。虚寒，小便数，或漏精，精冷浓稠如米泔。<br />
　　《灵枢》曰：肾应骨，密理浓皮者，三焦膀胱浓，粗理薄皮者，三焦膀胱薄，疏腠理者，三焦膀胱缓，皮急而无毫毛者，三焦膀胱急，毫毛美而粗者，三焦膀胱直，稀毫毛者，三焦膀胱结也。<br />
　　又曰：膀胱病者，小腹偏肿而痛，以手按之，即欲小便而不得，肩上热，若脉陷及足小指外廉，胫、踝后皆热。<br />
　　《入门》曰：膀胱病者热结下焦，小腹苦满，胞转小便不利，令人发狂。冷则湿痰上溢而为多唾，小便淋漓或遗尿。<br />
　　又曰：膀胱虚则小便不禁，宜既济丸，加减八味丸，倍山萸，加乌药、益智、故纸。实则小便不通，宜益元散、葵子汤、（葵子、赤茯苓、枳实、木通、黄芩、甘草、猪苓、车前子、瞿麦、滑石、姜引。《济生》）五苓散，膀胱主药也。<br />
　　《内经》曰：膀胱不利为癃，不约为遗尿。<br />
　　又曰：遗尿狂言，目反直视，为膀胱绝也。<br />
　　又曰：膀胱之脉为足太阳，其终也，戴眼反折螈 ，其色白，绝汗乃出，绝汗出则死矣。<br />
　　经曰：太阳司天，寒淫所胜，则病心澹澹大动，是寒伤心也。<br />
　　又曰：肿胀水肿有十种之分，腹急肢瘦，为膀胱水。<br />
　　补：橘核、龙骨、益智仁、续断、菖蒲。<br />
　　泻：芒硝、泽泻、滑石、车前子。<br />
　　温：茴香、乌药。<br />
　　凉：生地、甘草梢、黄柏。<br />
　　引经报使： 本、羌活上行，黄柏下行。<br />
　　<br />
　　<br />
　　卷四　内景图说（下）心包络<br />
　　经曰：包络者，护卫心主，不使浊气干之，正犹君主有宫城也。<br />
　　又曰：心包络一经，《难经》言其无形。<br />
　　　r心包络图　p04-a41a21.bmp　r滑伯仁曰：心包络，一名手心主，以脏象校之，在心下横膜之上，竖膜之下，其与横膜相粘而黄脂裹者，心也。脂KT 之外，有细筋膜如丝，与心肺相连者，心包也。此说为是，言无形者非。<br />

                    <br>
                        　　又按《灵兰秘典论》十二官，独少心包一官，而多“膻中者，臣使之官，喜乐出焉”一段，今考心包藏居膈上，经始胸中，正值膻中之所，位居相火，代君行事，实臣使也。此一官，即心包无疑矣。<br />
　　又曰：手厥阴经心包络。<br />
　　又曰：是经多血少气。<br />
　　又曰：戌时血注于心包络。<br />
　　补：地黄。<br />
　　泻：枳壳、乌药。<br />
　　温：肉桂。<br />
　　凉：栀子。<br />
　　引经报使：柴胡、青皮、川芎。<br />
　　《灵枢》曰：十二原，以心包经大陵穴为心之原，明真心不受邪，故知手心主代君火也。<br />
　　又曰：是动病则手心热，臂肘挛急，腋肿甚则胸胁支满，心中澹澹大动，面赤喜笑不休，目黄，是主心包。<br />
　　手厥阴心包络引药歌：戌包败酱柴胡（白）术，（牡）丹皮熟地与沙参，更有下行经络药，青（皮）柴（胡）熟地可相亲。<br />
　　<br />
　　<br />
　　卷四　内景图说（下）三焦<br />
　　经曰：三焦者，决渎之官，水道出焉。<br />
　　《中藏经》曰：三焦者，人之三元之气也，主升降出入，总领五脏六腑，营卫经络，内外左右上下之气。<br />
　　三焦通，则内外左右上下皆通，其于周身灌体，和内调外，营左养右，导上宣下，号曰中清之府，莫大于此也。形色最赤，总护诸阳，非无状空有名者也。<br />
　　经曰：手少阳经三焦。<br />
　　又曰：是经少血多气。<br />
　　又曰：亥时气血注于三焦。<br />
　　《灵枢》曰：上焦如雾，中焦如沤，下焦如渎。<br />
　　《入门》曰：上焦主出阳气，温于皮肤分肉之间，若雾露之溉焉，故曰上焦如雾。中焦主变化水谷之味，其精微上注于肺，化而为血，行于经隧，以荣五脏周身，故曰中焦如沤。下焦主通利溲便，以时传下，出而不纳，开通秘塞，故曰下焦如渎。<br />
　　又曰：心肺若无上焦，何以宗主营卫，脾胃若无中焦，何以腐熟水谷，肝肾若无下焦，何以疏决津液，无形而有用，主持诸气。三焦者，水谷之道路，气之所终始也。<br />
　　　r三焦图　p04-a41a22.bmp　r《正传》曰：三焦，指腔子而言，包含乎肠胃之总司也。胸中肓膜之上曰上焦，肓膜之下，脐之上曰中焦，脐之下曰下焦，总名曰三焦。<br />
　　东垣曰：上中下三焦，通为一气，卫于身也。三焦，非正腑也，无形而有用。<br />
　　《入门》曰：三焦为丙火之腑，故其发也，为无根之相火。<br />
　　经曰：下焦溢为水。<br />
　　经曰：手少阳三焦经，与手厥阴为表里。三焦者，水谷之道路，气之所终始也，上焦者，在心下，下膈，主内而不出；其治在膻中，直两乳陷者是。中焦者，在胃中脘，当脐上四寸，不上不下，主腐熟水谷；其治在脐旁。下焦者，在脐下当膀胱际也，主分别清浊，出而不内，以传道也；其治在脐下一寸焦原也。三焦者，三原之气也。（内，音纳。上焦主出阳气，温于皮肤分肉之间，若雾露之溉焉。中焦主变化水谷之味，为血以荣五脏六腑。下焦主通利，溲以时传下，故日出而不内。溲，音搜。）《九墟》云：中焦亦并于胃中，出上焦之后，此肾受气，以别糟粕，蒸津液，化其精微上注于肺脉，乃化而为血，以奉生身，故得独行于经隧，命曰荣气。故言中焦如沤也。仲景曰：下焦不和，清便重下，大便数难，脐腹筑痛，故曰：三焦者，寄于胸中。<br />
　　《脉诀》云：三焦无状，空有名。愚谓三焦者，三原之气也，实非无形，但不专主一脏耳。既为原气别使，又为传化之腑，由十二经始于中焦，常与卫气俱行，故扁鹊指为水谷之道路，气之所终始也。上焦出于胃上口，并咽以上贯膈布胸，走腋而至太阴之分；中焦亦并胃中，出上焦之后；下焦别回肠，注于膀胱，而渗入焉。手厥阴心包，乃其合也。布络三焦，而三焦之经则又散络心包，苟无其形，将何所凭，而包络从何所附以传化焉。<br />
　　《三元参赞》云：其体有一脂膜如掌状，与膀胱相对，有白脉自其中出，夹脊而上贯脑，窃谓如雾如沤，喻其明之薄处，如渎云者，则又指夫渗入膀胱处也。一名外府，一名虚脏，信然。 范曰：此三焦有名无形，正脏腑有余不尽之义，苟止心肝脾肺肾，而无三焦所寄之腑，是人身与天地为二矣。<br />
　　又曰：脏腑俱五者，谓手心主非脏，三焦非腑也，以脏腑俱六者，合手心主与三焦也。<br />
　　《难经》曰：脏惟有五，腑独有六者，何也？所谓腑有六者，谓三焦也。有原气之别焉，主持诸气，有名而无形，其经属手少阳，此外腑也，故言腑有六。<br />
　　又云：十二经，五脏六腑十一耳，其一经者，何等经也。然一经者，手少阴与心主别脉也，心主与三焦为表里，俱有名而无形，故言经有十二也。缘不专主一脏，故言有名无形。<br />
　　《正理论》云：三焦者，有名无形，上合于手心主，下合于右肾，遂有命门三焦表里之说。殊不知包络相火，附名右肾。夫人之脏腑，一阴一阳，自有定偶，岂得一经而两配之理，所谓上合于心主，正言其为表里，下合右肾者，正言其与包络相火相合，又以三焦为原气之别使也，知此则知命门与肾，通三焦无两配矣。<br />
　　《脉诀》曰：右尺脉浮，则风邪客于下焦，大便热秘，浮而虚，元气不足。沉则水病，腰脚痛；沉细下痢脐寒痛逼。迟则寒泻，小腹冷，腰脚重。数则小便赤，大便秘。浮数表热，沉数里热。滑则相火炎盛，梦泄阴虚。妇人和滑，则为有孕。涩则大便涩，津液衰，其余诊法与肾脉同。<br />
　　又曰：是动病则耳聋浑浑 ，嗌肿喉痹。是主气。<br />
　　手少阳三焦引经药歌：亥焦地骨（皮川）芎（黄） （白）术，附子青（皮）柴（胡）熟地逢，白虎细辛皆在内，青柴下走共川芎。<br />
　　又曰：一切治法仿心经用。<br />
　　海藏曰：上焦如雾，雾不散则为喘满，此出而不纳也。中焦如沤，沤不利则为留饮，留饮不散，久为中满，此上不能纳，下不能出也。下焦如渎，渎不利则为肿满，此上纳而下不出也。<br />
　　《灵枢》曰：鼻柱中央起三焦，乃约。<br />
　　又曰：三焦病者，腹气满，小腹尤坚，不得小便，窘急溢则水留即为胀。<br />
　　又曰：小腹痛肿，不得小便，邪在三焦约也。<br />
　　经曰：三焦，为上中下水谷之道路，其病通利，大小便为主。<br />
　　补：黄 、甘草、益智。<br />
　　泻：泽泻。<br />
　　温：附子。<br />
　　凉：石膏。<br />
　　引经报使：柴胡、青皮、川芎。<br />
　　<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　凡视疮疡，当知部位属于何脏何腑，然后医治用药，自无错误矣。谨照《铜人 穴针灸图经》，绘图详注，俾学人留心参考，施治有当耳。<br />
　　黄帝问曰：余闻气穴三百六十五以应一岁，未知其所，愿卒闻之。岐伯稽首再拜对曰：窘乎哉问也！其非圣帝，孰能穷其道焉！因请益意尽言其处。雷公问曰：禁服之言，凡刺之理，经脉为始，愿闻经脉之始生。帝答曰：经脉者，所以决死生，处百病，调虚实，不可不通矣。<br />
　　脏腑经络穴道部位铜人图（心经 小肠经 肝经 胆经 脾经 胃经 肺经 大肠经 肾经 膀胱经 心包经三焦经 督脉经 任脉经 冲脉经 带脉 阳跷脉 阴跷脉 阳维阴维脉）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手少阴属心经，少冲少府与神门，阴 通里近灵道，少海青灵肘内寻，极泉腋下筋间动，九穴双双须认真。<br />
　　手少阴之脉起于心中，出属心系，下膈络小肠。其支者，从心系上挟咽，系目系；其直者，复从心系却上肺，出腋下，下循 内后廉，行太阴心主之后，下肘内廉，循臂内后廉，抵掌后锐骨之端，入掌内廉，循小指之内出其端。是动则病嗌干心痛，渴而欲饮，是谓臂厥。是主心所生病者，目黄胁痛， 臂内后廉痛厥，掌中热也。<br />
　　少冲二穴（一名经始，在手小指内廉端，去爪甲如韭叶。<br />
　　　r手少阴心经　p04-a41a23.bmp　r少府二穴（在手小指本节后陷中，直劳宫。）神门二穴（一名兑冲，一名中都，在掌后兑骨端。）阴 二穴（在掌后脉中，去腕五分。）通里二穴（在腕后一寸。）灵道二穴（在掌后一寸五分，或曰一寸。）少海二穴（一名曲节，在肘内廉节后陷中。）青灵二穴（在肘上三寸。）极泉二穴（在臂内腋下筋间动脉入胸。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手太阳小肠十九穴，路从少泽，步前谷后溪之隆道，遵腕骨，观阳谷养老之宗，得支正于小海，逐肩贞以相从，值 俞兮遇天宗，乘秉风兮曲垣中，肩外俞兮肩中俞，启天窗兮见天容，匪由颧 ，曷造听宫。<br />
　　手太阳之脉，起于小指之端，循手外侧，上腕，出踝中，直上循臂骨下廉，出肘内侧两骨之间，上循 外后廉，出肩解绕肩胛，交肩上入缺盆，向腋络心，循咽下膈，抵胃属小肠；其支别者，从缺盆循颈上颊，至目锐，却入耳中；其支者别颊上 抵鼻，至目内 ，斜络于颧。是动则病嗌痛，颔肿，不可回顾，肩似拔，似折。主腋所主病者，耳聋目黄，颊颔肿，肩 、肘臂、外后廉痛也。<br />
　　　r手太阳小肠经　p04-a41a24.bmp　r少泽二穴（一名少吉，在小指之端，去爪甲下一分。）前谷二穴（在手小指外侧，在节前陷中。）后溪二穴（在手小指侧本节后陷中。）腕骨二穴（在手外侧，腕前起骨下陷中。）阳谷二穴（在手外侧腕中，兑骨下陷中。）养老二穴（在腕骨上后一寸陷中。）支正二穴（在腕后五寸，别走少阴。）小海二穴（在肘内大骨外，去肘端五分陷中。）肩贞二穴（在肩曲胛下两骨解间。）俞二穴（在侠肩 后大骨下胛上廉陷中。）天宗二穴（在秉风后大骨下陷中。）秉风二穴（在天 外，肩上小髁骨后，举臂有穴）曲垣二穴（在肩中央，曲胛陷中。）肩外俞二穴（在肩胛上廉，去脊三寸。）肩中俞二穴（在肩胛内廉，去脊三寸。）天窗二穴（一名窗笼，在颈大筋前，曲颊下，扶突后，动脉陷中。）天容二穴（在耳下曲颊下。）颧 二穴（在面 骨下廉。）听宫二穴（在耳中珠子，大如小豆是。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足厥阴一十三穴，终起大敦于行间，循太冲于中封，蠡沟中都之会，膝间曲泉之宫，袭阴包于五里，阴廉乃发，寻羊矢于章门，期门可攻。<br />
　　足厥阴之脉，起于大指聚毛之际，上循足跗上廉，去内踝一寸，上踝八寸，交出太阴之后，上 内廉，循股入阴毛中，环阴器，抵小腹，侠胃属肝络胆，上贯膈，布胁肋，循喉咙之后，上入颃颡，连目系，上出额，与督脉会于巅。其支者，从目系下颊里，环唇内；其支者，复从肝别贯膈，上注肺。是动则病腰痛不可俯仰，丈夫疝，妇人小腹胀，甚则嗌干，面脱色。是主肝所生病者，胸满，呕逆，洞泄，狐疝，遗溺，癃闭。<br />
　　　r足厥阴肝经　p04-a41a25.bmp　r大敦二穴（在足大指端，去爪甲如韭叶。）行间二穴（在足大指间，动脉应手。）太冲二穴（在足大指本节后二寸，或一寸半，动脉中。）中封二穴（在足内踝前一寸，仰足而取之。）蠡沟二穴（在内踝上五寸。）中都二穴（在内踝上七寸 骨中。）膝关二穴（在犊鼻下二寸陷中。）曲泉二穴（在膝内辅骨下，大筋上小筋下陷中，屈膝得之，在膝横纹头是。）阴包二穴（在膝上四寸，股内廉两筋间。）五里二穴（在气冲下三寸，阴股中动脉。）阴廉二穴（在羊矢下，去气冲二寸。）章门二穴（一名长平，一名唇 ，在大横外直脐端。）期门二穴（在不容旁一寸五分，直乳第二肋端。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足少阳兮四十三，窍阴侠溪极须详，一纵探得地五会，临泣邱墟取次行，悬钟阳辅光明光，外邱阳交名别阳，阳陵泉，阳关穴，中渎环跳居 接，维道五枢与带脉，京门同日月，辄筋循渊腋，肩井风池须有别。脑空承灵正营列，目窗临泣上阳白，本神与完骨，窍阴又浮白，天冲率谷耳上穴，曲鬓悬厘须有节，悬颅颔厌曲周下，客主人名上关摄，还须听会一般般，瞳子 通脉不绝。<br />
　　　r足少阳胆经　p04-a41a26.bmp　r足少阳之脉，起于目锐 ，上抵头角，下耳后，循颈行手少阳之脉前，至肩上，却交出少阳之后，入缺盆。<br />
　　其支别者，从耳后入耳中，出走耳前，至目锐 后；其支别者，目锐 下大迎，合手少阳于 ，下加颊车，下颈合缺盆下胸中，贯膈络肝属胆，循胁里，出气冲，绕毛际，横入髀厌中；其直者，从缺盆下腋，循胸过季胁，下合髀厌中，以下循髀太阳，出膝外廉，下外辅骨之前，直下抵绝骨之端，下出外踝之前，循足附上入小指次指之间；其支别者，从跗上入大指，循歧骨内出其端，还贯入爪甲，出三毛。是动则病口苦，善太息，心胁痛，不能转侧，甚则面微尘，体无膏泽，足外反热，是为阳厥。是主胆所生病者，头痛，目锐 痛，缺盆中肿痛，腋下肿，马刀侠瘿，汗出振寒疟，胸中胁肋髀膝，下至 、绝骨、外踝前，及诸节皆痛，小指、次指不用也。<br />
　　窍阴二穴（在足小指次指端，去爪甲如韭叶。）侠溪二穴（在足小指次指歧骨间，本节前。）地五会二穴（在足小指次指本节后。）临泣二穴（在足小指次指本节后间陷中，去侠溪一寸半。）邱墟二穴（在足外踝下如前，去临泣三寸。）悬钟二穴（在外踝上三寸。）阳辅二穴（在外踝上四寸，辅骨前，绝骨端如前三分。）光明二穴（在外踝上五寸。）外邱二穴（在外踝上七寸。）阳交二穴（一名别阳，在外踝上七寸。）阳陵泉二穴（在膝下一寸，外廉陷中。）阳关二穴（在阳陵泉上三寸。）中渎二穴（在髀骨外膝上五寸。）环跳二穴（在髀枢中。）居 二穴（在章门下八寸三分。）维道二穴（在章门下五寸三分。）五枢二穴（在带脉下三寸，水道傍一寸五分。）带脉二穴（在季肋下一寸八分。）京门二穴（一名气府，一名气 ，在监骨腰中夹脊季肋外。）日月二穴（在期门下五分，直乳第二肋下。）辄筋二穴（在腋下三寸，复前行一寸着胁。）渊腋二穴（在腋下三寸宛宛中。）肩井二穴（在肩上陷解中，缺盆上大骨前，手足少阳阳维之会。）风池二穴（在颞 后发际陷中。）脑空二穴（一名颞 ，在承灵后一寸五分，侠玉枕骨下陷中。）承灵二穴（在正营后一寸五分。）正营二穴（在目窗后一寸。）目窗二穴（一名至荣，在临泣后一寸。）临泣二穴（当目上直入发际五分。）阳白二穴（在眉上一寸，直目瞳子。）本神二穴（在曲差旁一寸五分，入发际。）完骨二穴（在耳后入发际四分。）窍阴二穴（在完骨上枕骨下。）浮白二穴（在耳后入发际一寸。）天冲二穴（在耳后入发际二寸。）率谷二穴（在耳上入发际寸半。）曲鬓二穴（在耳上发际曲隅陷中，鼓额有孔。）悬厘二穴（在曲周上，颞 下廉。）悬颅二穴（在曲周上，颞 中。）颔厌二穴（在曲周下，颞 上廉。）客主人二穴（一名上关，在耳前上廉，起骨开口有空。）听会二穴（在耳前陷中，开口有空。）瞳子 二穴（在目外 五分。）<br />

                    <br>
                        　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足太阴脾中州，二十一穴隐白游。赴大都兮瞻太白，访公孙兮至商邱，越三阴之交，而漏谷地机可即，步阴陵之泉，而血海箕门是求，入冲门兮府舍轩豁，解腹结兮大横优游，腹哀食窦兮，接天溪而同 ，胸乡周荣兮，缀大包而如钩。<br />
　　足太阴之脉，起于大指之端，循指内侧白肉际，过核骨后，上内踝前廉，上 内循 骨后，交出厥阴之前，上循膝股内前廉，入腹属脾络胃，上膈侠咽，连舌本，散舌下，其支别者，复从胃，别上膈，注心中。是动则病舌本强，食则吐，胃脘痛，腹胀善噫，得后出余气则快然而衰，身体皆重，是主脾所生病者，舌本痛，体不能动摇，食不下，烦心，心下急痛，寒疟溏瘕，泄，水下，黄胆，不能卧，强欠股膝内肿厥，足大指不用也。<br />
　　　r足太阴脾经　p04-a41a27.bmp　r隐白二穴（在足大指内侧端，去爪甲角如韭叶。）大都二穴（在足大指本节后陷中。）太白二穴（在足内侧核骨下陷中。）公孙二穴（在足大指本节之后一寸。）商邱二穴（在足内踝下微前陷中。）三阴交二穴（在内踝上三寸，骨下陷中。）漏谷二穴（在内踝上六寸，骨下陷中。）地机二穴（一名脾舍，在别走上一寸空中，膝下五寸。）阴陵泉二穴（在膝下内侧，辅骨下陷中。）血海二穴（在膝膑上，内廉白肉际二寸。）箕门二穴（在鱼腹上越筋间，阴股内动脉。）冲门二穴（去大横五寸，在府舍下横骨端。）府舍二穴（在腹结下三寸。）腹结二穴（一名肠窟，在大横下三分。）大横二穴（在腹哀下三寸五分。）腹哀二穴（在日月下一寸五分。）食窦二穴（在天溪下一寸六分。）天溪二穴（在胸乡下一寸六分。）胸乡二穴（在周荣下一寸六分。）周荣二穴（在中府下一寸六分陷中。）大包二穴（在渊腋下三寸，九肋间。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足阳明四十五，厉兑内庭陷谷通，冲阳解溪与丰隆，下巨条口各不同，上巨三里犊鼻中，梁邱阴市伏兔丛，髀关与气冲，归来水道重，大巨外陵别有容，天枢滑肉太乙宫，关门梁门承满充，不容乳根与乳中，膺窗屋翳库房洪，气户缺盆气舍冲，水突人迎大迎逢，地仓乃交会之宫，巨 四白鼻口从，承泣颊车下关中，额角发际头维终。<br />
　　足阳明之脉，起于鼻交 中，下循鼻外，入上齿中，还出挟口环唇。下交承浆，却循颐后下廉，出大迎，循颊车，上耳前，过客主人，循发际至额颅；其支别者，从大迎前下人迎喉咙，入缺盆下膈属胃络脾；其直行者，从缺盆下乳内廉，下挟脐，入气冲中；其支者，起胃下口，循腹里，下至气冲中而合，以下髀关，抵伏兔，下入膝膑中，下循 外廉，下足跗，入中指内间；其支者，下膝三寸而别，以下入中指外间；其支者，别跗上，入大指间，出其端。是动则病凄凄然振寒，善伸数欠，颜黑，病主恶人与火，闻木音则惕然而惊，心欲动，独闭户牖而处，甚则欲上高而歌，弃衣而走，贲响腹胀，是为 厥。是主血所生病者，狂疟温淫汗出，鼽衄，口唇胗，颈肿，喉痹，腹水肿，膝膑肿痛，循膺乳街股伏兔， 外廉足跗上皆痛，中指不用。气盛则身以前皆热，其有余于胃，则消谷善饥，溺色黄，气不足，则身以前皆寒栗，胃中寒则胀满盛也。<br />
　　　r足阳明胃经　p04-a41a28.bmp　r厉兑二穴（在足大指次指端，去爪甲如韭叶。）内庭二穴（在足大指次指外间陷中。）陷谷二穴（在足大指次指之间节中，去内庭二寸。）冲阳二穴（一名会源，在足趺上五寸骨间动脉上，去陷谷三寸。）解溪二穴（在冲阳后一寸半，腕上陷中。）丰隆二穴（在外踝上八寸下廉前，外廉间，别走太阴。）下巨虚二穴（一名下廉，在上廉下三寸。）条口二穴（在下廉上一寸。）上巨虚二穴（一名上廉，在三里下三寸。）三里二穴（在膝下三寸， 骨外大筋内宛宛中。）犊鼻二穴（在膝膑下， 骨上，骨解大筋中。）梁邱二穴（在膝上二寸两筋间。）阴市二穴（一名阴鼎，在膝上三寸伏兔下。）伏兔二穴（在膝上六寸起肉处。）髀关二穴（在膝上伏兔后交分中。）气冲二穴（在归来下，鼠鼷上一寸，动脉中。）归来二穴（在水道下二寸。）水道二穴（在大巨下三寸。）大巨二穴（在外陵下一寸。）外陵二穴（在天枢下一寸。）天枢二穴（一名长溪，一名谷门，在肓俞旁一寸五分，挟脐二寸。）滑肉门二穴（在太乙下一寸。）大乙二穴（在关门下一寸。）关门二穴（在梁门下一寸。）梁门二穴（在承满下一寸。）承满二穴（在不容下一寸。）不容二穴（在幽门旁，相去各一寸五分，下同。）乳根二穴（在乳中下一寸四分陷中，仰而取之。）乳中二穴（当乳中是。）膺窗二穴（在屋翳下一寸六分。）屋翳二穴（在库房下一寸六分陷中。）库房二穴（在气户下一寸六分陷中。）气户二穴（在巨骨下 府两旁，去各二寸陷中，下同。）缺盆二穴（一名天盖，在肩下横骨陷中。）气舍二穴（在颈直人迎下，挟水突陷中。）水突二穴（一名水门，在颈大筋前，直人迎下，气舍上。）人迎二穴（一名五会，在颈大脉动应手挟结喉旁一寸五分，以候五脏气。）大迎二穴（在曲颔前一寸三分，陷中动脉。）地仓二穴（一名胃维，挟口吻旁四分， 脉、阳，明之交会。）巨 二穴（挟鼻旁八分，直目瞳子。）四白二穴（在目下一寸直目瞳子。）承泣二穴（在目下七分直目瞳子。）颊车二穴（在耳下曲颊端陷中。）下关二穴（在上关下合口有空。）头维二穴（在额角发际本神旁一寸五分。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手太阴肺十一穴，少商鱼际指端论，太渊经渠并列缺，孔最尺泽腕肘行，侠白天府与云门，此中玄妙理，中府最堪寻。<br />
　　手太阴之脉起于中焦，下络大肠，还循胃口，上膈属肺，从肺系，横出腋下，下循 内，行少阴心主之前，下肘中，循臂内上骨下廉，入寸口，上鱼，循鱼际，出大指之端，其支者，从腕后直出次指内廉，出其端。是动则病肺胀满膨膨而喘咳，缺盆中痛，甚则交两手而瞀，是为臂厥。主肺所生病者，咳嗽上气喘喝，烦心胸满，臂内前廉痛，掌中热，气盛有余则肩背痛风，汗出中风，小便数而欠，气虚则肩背痛寒，少气不足以息，溺色变。凡十二经之病，盛则泻之，虚则补之，热则疾之，寒则留之，陷则灸之，不盛不虚，以经取之，其十二经皆仿此也。<br />
　　　r手太阴肺经　p04-a41a29.bmp　r少商二穴（在手大指端内侧，去爪甲角如韭叶。）鱼际二穴（在手大指本节后内侧散脉中。）太渊二穴（在掌后陷中。）经渠二穴（在寸口脉中。）列缺二穴（在腕后一寸五分。）孔最二穴（去腕上七寸。）尺泽二穴（在肘约纹中。）侠白二穴（在天府下去肘上五寸。）天府二穴（在腋下三寸臂内廉。）云门二穴（在巨骨下，挟气户旁各三寸陷中，动脉应手，举臂取得之。）中府二穴（在云门下一寸，乳上三寸间，动脉应手。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手阳明大肠十二穴，循商阳二间三间而行，历合谷阳溪之俞，过偏历温溜之滨，下廉上廉，三里而近曲池，肘 五里之程，臂 肩 上于巨骨，天鼎纾乎扶突，禾 唇连，迎香鼻迫。<br />
　　手阳明之脉，起于大指次指之端，循指上廉，出合谷两骨之间，上入两筋之中，循臂上廉，入肘外廉，循外前廉，上肩出 骨之前廉，上出柱骨之会上，下入缺盆络肺，下膈属大肠；其支别者，从缺盆上颈贯颊，下入齿缝中还出挟口，交人中，左之右，右之左，上挟鼻孔，是动则病齿痛 肿，主津所生病者，目黄口干，鼽衄喉痹，肩前 痛，大指次指痛不用也。<br />
　　　r手阳明大肠经　p04-a41a30.bmp　r商阳二穴（一名绝阳，在手大指次指内侧，去爪甲角如韭叶。）二间二穴（一名间谷，在手大指次指本节前，内廉侧陷中。）三间二穴（一名少谷，在手大指次指本节后，内廉侧陷中。）合谷二穴（一名虎口，在大指歧骨间。）阳溪二穴（一名中魁，在腕中上侧两筋陷中。）偏历二穴（在腕中后三寸。）温溜二穴（在腕后，小士五寸，大士六寸。）下廉二穴（在辅骨下，去上廉一寸。）上廉二穴（在三里下一寸。）三里二穴（在曲池下二寸。）曲池二穴（在肘外辅骨屈肘曲骨之中。）肘 二穴（在肘大骨外廉陷中。）五里二穴（在肘上三寸脉中。）臂 二穴（在肘上七寸。）肩 二穴（在肩端两骨间。）巨骨二穴（在肩端，上行两叉骨间。）天鼎二穴（在颈缺盆直扶突后一寸。）扶突二穴（在气舍后一寸五分。）禾 二穴（一名长频，直鼻孔挟水沟旁五分。）迎香二穴（一名冲阳，在禾 上鼻孔旁。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足少阴兮二十七，涌泉流于然谷，太溪大钟兮水泉缘，照海复留兮信续，从筑宾兮上阴谷，掩横骨兮大赫粗，气穴四满乎中注，肓俞上通乎商曲，守石关兮阴都宁，闭通谷兮幽门肃，步廊神封而灵墟存，神藏 中而俞府足。<br />
　　足少阴之脉，起于小指之下，斜去足心，出然谷之下，循内踝之后，别入跟中，上 内，出 内廉，上股内后廉，贯脊属肾络膀胱，其直者，从肾上贯肝膈，入肺中，循喉咙，挟舌本；其支者，从肺出络心，注胸中。<br />
　　是动则病饥不欲食，面黑如漆柴，咳唾则有血，喝喝而喘，坐而欲起，目KT KT 如无所见，心如悬若饥，气不足则善恐，心惕惕如人将捕，是为骨厥。是主肾所生病者，口热舌干，嗌肿上气，嗌干及痛，烦心心痛，黄胆肠，脊臀股内后廉痛，痿厥嗜卧，足下热而痛也。<br />
　　　r足少阴肾经　p04-a41a31.bmp　r涌泉二穴（一名地冲，在足心陷中，屈足卷指宛宛中。）然谷二穴（一名龙渊，在足踝前大骨下陷中。）太溪二穴（在足下内踝后跟骨上，动脉陷中。）大钟二穴（在足跟后冲中。）照海二穴（在足内踝下，阴跷脉所生。）水泉二穴（去太溪下一寸，在内踝下。）复溜二穴（一名伏白，一名昌阳，在足内踝上二寸。）交信二穴（在内踝上二寸，少阴前太阴后。）筑宾二穴（在内踝上 分中，阴维之 。）阴谷二穴（在膝内辅骨后，大筋下，小筋上。）横骨二穴（在大赫下一寸。）大赫二穴（一名阴维，一名阴关，在气穴下一寸。）气穴二穴（一名子户，在四满下一寸。）四满二穴（一名髓府，在中注下一寸。）中注二穴（在肓俞下一寸。）肓俞二穴（在商曲下一寸，去脐旁五分。）商曲二穴（在石关下一寸。）石关二穴（在阴都下一寸，足少阴之会。）阴都二穴（一名石宫，在通谷下一寸。）通谷二穴（在幽门下一寸。）幽门二穴（一名上关，在巨阙旁相去各五分。）神藏二穴（ 中下一寸六分。）神封二穴（在灵墟下一寸六分。）灵墟二穴（在神藏下一寸七分。）步廊二穴（在神封下一寸六分。）中二穴（在俞府下一寸六分陷中。）俞府二穴（在巨骨下璇玑旁二寸陷中。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：足太阳膀胱六十三，至阴通谷二穴藏，束骨与京骨，金门同关梁，申脉在外踝，仆参仔细详，昆仑二穴，跗阳飞扬，承山鱼腹，承筋 肠，合阳在膝之中央，委中又委阳，浮 殷门之旁，承扶秩边共胞肓志室，肓门到胃仓，意舍与阳纲，魂门膈关 ，神堂膏肓俞，魄户相将，附分，会阳，下 中 次 ，上 要费平章，白环俞，中膂俞，膀胱俞，小大之肠肾三焦，胃脾胆肝膈，心厥阴肺，一一分张，风门名热府，大杼在两旁，天柱玉枕各相当，络 通天方承光，五处曲差攒竹处，睛明五脉会三阳。<br />
　　足太阳之脉，起于目内 ，上额交颠上；其支别者，从巅至耳上角；其直行者，从巅入络脑，还出别下项，循肩膊内，挟脊抵腰中，入循膂，络肾属膀胱。其支别者，从腰中下贯臀，入 中；其支别者，从膊内左右，别下贯胛，挟脊内，过髀枢，循髀外后廉下合 中，下贯 内，出外踝之后，循京骨，至小指外侧端。是动则病头痛，目似脱，项似拔，脊痛腰似折，髀不可回转， 如结， 如裂，是为踝厥。是主筋所生病者，痔疟癫疾，头项痛，目黄泪出，鼽衄，项背腰尻 脚皆痛，小指不用也。<br />
　　　r足太阳膀胱经　p04-a41a32.bmp　r至阴二穴（在足小指外侧，去爪甲角如韭菜叶。）通谷二穴（在足小指外侧，本节前陷中。）束骨二穴（在足小指外侧，本节后陷中。）京骨二穴（在足外侧大骨下，赤白肉际。）金门二穴（一名关梁，在足外踝下。）申脉二穴（在外踝下陷中，阳跷脉所生。）仆参二穴（一名安邦，在跟骨下陷中。）昆仑二穴（在足外踝后跟骨上陷中。）跗阳二穴（在外踝上三寸。）飞扬二穴（一名厥阳，在外踝上七寸。）承山二穴（一名鱼腹、伤山、肉柱，在兑 肠下分。）承筋二穴（一名 肠，在 肠中央陷中。）合阳二穴（在膝约中央下二寸。）委中二穴（在 中约文中动脉。）委阳二穴（在承扶下六寸，屈身取之。）浮 二穴（在委阳上一寸。）殷门二穴（在肉 下六寸。）承扶二穴（一名肉部，一名阴关，一名皮部，在尻臀下股阴下横文中央。）秩边二穴（在第廿一椎下两旁各三寸陷中。）胞肓二穴（在第十九椎下两旁各三寸。）志室二穴（在第十四椎下两旁各三寸）肓门二穴（在第十三椎下两旁各三寸。）胃仓二穴（在第十二椎下两旁各三寸。）意舍二穴（在第十一椎下两旁各三寸。）阳纲二穴（在第十椎下两旁各三寸。）魂门二穴（在第九椎下两旁各三寸。）膈关二穴（在第七椎下两旁各三寸陷中。）二穴（肩膊内廉挟脊，第六椎两旁各三寸。）神堂二穴（在第五椎下两旁各三寸。）膏肓俞二穴（第四椎近五椎两旁三寸。出《千金》《外台》《内经》。<br />

                    <br>
                        　　魄户二穴（在第三椎下两旁相去各三寸，正坐取之。）附分二穴（在第五椎下，附项内廉两旁相去各三寸。）会阳二穴（在阴尾尻骨间两旁，督脉所发。）上 二穴（在第一空，腰髁下挟脊陷中。）次 二穴（在第二空，挟脊陷中。）中 二穴（在第三空，挟脊陷中。）下 二穴（在第四空，挟脊陷中。）白环俞二穴（在二十一椎下，两旁相去各一寸五分。）中膂内俞二穴（二十椎下，相去一寸五分。）膀胱俞二穴（在十九椎下两旁，相去各一寸五分。）大肠俞二穴（在十六椎下两旁，相去脊中各一寸五分。）小肠俞二穴（十八椎下两旁，相去一寸五分。）肾俞二穴（第十四椎下两旁，相去脊中一寸五分。）三焦俞二穴（在第十三椎下两旁，相去脊中各一寸半。）胃俞二穴（第十二椎下两旁，相去脊中各一寸五分。）脾俞二穴（在第十一椎下两旁，相去脊中一寸五分。）胆俞二穴（在第十椎下两旁，相去脊中各一寸五分。）肝俞二穴（在第九椎下两旁，相去脊中一寸五分。）膈俞二穴（在第七椎下两旁，相去脊中各一寸五分。）心俞二穴（在第五椎下两旁，相去脊中各一寸五分。）厥阴俞二穴（第四椎上两旁各一寸五分，出《山眺 经》肺俞二穴（在第三椎下，各挟脊相去一寸五分。）风门二穴（一名热府，在第二椎下两旁各一寸五分。）大杼二穴（在第一椎下两旁各一寸五分下同。）玉枕二穴（在络 后一寸五分，挟脑户旁一寸三分。）天柱二穴（在颈大筋外廉，挟项发陷中。）络 二穴（一名强阳，一名脑盖，通天后一寸五分。）通天二穴（一名天伯，在承光后一寸五分。）承光二穴（在五处后二寸。）五处二穴（侠上星旁一寸五分。）曲差二穴（侠神庭旁一寸五分入发际。）攒竹二穴（一名员柱，一名始光，一名光明，在两眉陷中。）睛明二穴（在目内 ，手足太阳少阳五脉之会。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手厥阴心包之络，计有九穴之奇，中冲劳宫与大陵，内关间使 门窍，曲泽天泉各二门，天池与天会，总是一般名。<br />
　　手厥阴之脉起于胸中，出属心包，下膈历络三焦；其支者，循胸出胁，下腋三寸，上抵腋下，下循 内，行太阴少阴之间，入肘中，下臂行两筋之间，入掌中，循中指出其端；其支别者，从掌中，循小指次指出其端。<br />
　　是动则病手心热，臂肘挛急，腋肿，甚则胸胁支满，心中澹澹大动，面赤善笑不休，目黄。是主心包脉所生病者，烦心心痛，掌中热也。<br />
　　　r手厥阴心包经　p04-a41a33.bmp　r中冲二穴（在手中指之端，去爪甲如韭叶。）劳宫二穴（在掌中央，屈无名指取之。）大陵二穴（在掌中后，两筋间陷中。）内关二穴（在掌后去腕二寸。）间使二穴（在掌后三寸两筋间陷中。）门二穴（在掌后去腕五寸。）曲泽二穴（在肘内廉陷中，屈肘得之。）天泉二穴（一名天湿，在曲腋下，去臂二寸，举臂得之。）天池二穴（一名天会，乳后一寸，着胁直腋撅肋间。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：手少阳三焦之脉，二十三穴之中，关冲连开液门，中渚阳池外关，支沟会宗三阳络，四渎天井清冷渊，消泺会肩 相连，天 处天牖之下，翳风让螈脉居先，颅囟定而角孙近耳，丝竹空而禾 倒悬，耳门既辟，夏蚋闻焉。<br />
　　手少阳之脉，起于小指、次指之端，上出次指之间，循手表腕，出臂外两骨之间，上贯肘，循 外上肩，交出足少阳之后，入缺盆，交膻中，散络心包，下膈偏属三焦；其支者，从膻中上出缺盆，上项，侠耳后直上，出耳上角，以屈下颊至 ；其支者，从耳后入耳中，走出耳前，过客主人前，交颊，却出至目锐 ，是动则病耳聋，耳鸣嘈嘈，嗌肿喉痹，是主气所生病者，汗出目锐 痛，耳后、肩 肘臂外皆痛，小指、次指不用也。<br />
　　　r手少阳三焦经　p04-a41a34.bmp　r关冲二穴（在手小指次指之端，去爪甲如韭叶。）液门二穴（在手小指、次指陷中。）中渚二穴（在手小指、次指本节后间。）阳池二穴（一名别阳，在手表腕上陷中。）外关二穴（在腕后二寸，别走心主。）支沟二穴（在腕后三寸两骨之间。）会宗二穴（在腕后三寸，空中一寸。）三阳络二穴（在臂上大交脉，支沟上一寸。）四渎二穴（在肘前五寸外廉陷中。）天井二穴（在肘外大骨之后，肘上一寸陷中。）清冷渊二穴（在肘上二寸。）消泺二穴（在肩下臂外，开腋斜肘分下行。）会二穴（在肩前廉，去肩头三寸。）肩 二穴（在肩端 上，举臂取之。）天 二穴（在肩缺盆中上毖骨之际陷中。）天牖二穴（在颈大筋外缺盆上，天容后，天柱前，完骨下，发际上。）翳风二穴（在耳后尖角陷中。）螈脉二穴（在耳本鸡足青脉中。）颅息二穴（在耳后青脉中。）角孙二穴（在耳郭中间上，开口有空。）丝竹空二穴（一名目 ，在眉后陷中。）和 二穴（在耳后兑发陷中。）耳门二穴（在耳前起肉当耳中缺者。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：　r督脉图　p04-a41a35.bmp　r督脉在背之中行，二十七穴督脉，下极之 兮上巅，循素 水沟兮兑端，在于鼻唇龈交，神庭兮通于上星，囟会兮前顶，百会兮后顶，强间脑户风府， 门大椎陶道，身柱须论神道，灵台兮至阳之经，筋缩脊中兮悬枢命门，阳关与腰 ，长强脊 寻，中行二十七，干道海中行。<br />
　　督脉起于下极之 ，并于脊里，上至风府，入脑上巅，循额至鼻柱，属阳脉之海。其见证也，脊强而腰厥。<br />
　　督脉，都也，行背部中为阳脉之都纲，乃奇经脉也。<br />
　　鼻柱下：素 一穴（在鼻柱上端。）水沟一穴（一名人中，在鼻柱下人中，督脉、手足阳明之交会，直唇取之。）兑端一穴（在唇上端。）龈交一穴（在唇内齿上，督、任二脉之会。）额上行：神庭一穴（直鼻上入发际五分，督脉、足太阳阳明三脉之会。）上星一穴（在神庭后入发际一寸。）囟会一穴（在上星后一寸五分。）前顶一穴（在囟会后一寸五分。）百会一穴（一名三阳五会，在前顶后一寸五分，顶中央，旋毛中陷容豆，督脉、足太阳之交会。）顶后至项：后顶一穴（一名交冲，在百会后一寸五分。）强间一穴（一名大羽，在后顶后一寸五分。）脑户一穴（一名匝风，一名合颅，在枕骨上强间后一寸五分，督脉、足太阳之会。）风府一穴（一名舌本，入项发际一寸，脑户后一寸五分，项大筋内宛中。）门一穴（在风府后五分，入发际五分，系舌本，阳维之会，伸头取之。）背脊下：大椎一穴（在第一椎上陷中，三阳督脉所发。）陶道一穴（在项大椎节下间，督脉、足太阳之会，俯而取之。）身柱一穴（在第三椎节下间，俯而取之。）神道一穴（在第五椎节下间，俯而取之。）灵台一穴（在第六椎节下间，俯而取之。）至阳一穴（在第七椎节下间，俯而取之。）筋缩一穴（在第九椎节下间，俯而取之。）脊中一穴（在第十一椎节下间，俯而取之，令人伛偻。）悬枢一穴（在第十三椎节下间，伏而取之。）命门一穴（在第十四椎节下间，伏而取之。）阳关一穴（在第十六椎节下间，伏而取之。）腰俞一穴（在第二十一椎节下间。）长强一穴（在脊 端。）<br />
　　<br />
　　卷四　内景图说（下）论脏腑经络穴道部位始知疮疡何经受病<br />
　　歌曰：任脉二十四穴，任脉起中枢，循腹上关元，承浆与廉泉，天突璇玑转，花盖与紫宫，玉堂不可缓，膻中名元儿，中庭膺 纂，鸠尾巨阙由上脘，中脘建里又下脘，水分到神阙，阴交气海须不舛，石门与关元，中极曲骨亦不远，循腹而中行，会阴两阴显。<br />
　　任脉起于中极之下，以上毛际，循腹里，上关元至喉咙，属阴脉之海。其见证也，若内结男子为七疝，女子为瘕聚。<br />
　　任脉，妊也，行腹部中，为生养之本，乃奇经脉也。<br />
　　　r任脉图　p04-a41a36.bmp　r颐前：承浆一穴（一名天池，在颐前唇下陷中，足阳明之会。）颔下：廉泉一穴（在颔下结喉上舌本，仰而取之，阴维、任脉之会。）膺 ：天突一穴（一名五户，在项结喉下四寸宛宛中。）璇玑一穴（在天突下一寸陷中。）华盖一穴（在璇玑上二寸。）紫宫一穴（在华盖下一寸六分。）玉堂一穴（一名玉英，在紫宫下一寸六分。）膻中一穴（一名元儿，玉堂下一寸六分，两乳间。）中庭一穴（在膻中下一寸六分。）腹中行：鸠尾一穴（在蔽骨之端，言其骨垂下如鸠形，故名。臆前蔽骨下五分，人无蔽骨者，从歧骨之际下行一寸是也。）巨阙一穴（在鸠尾下一寸，心之募也。）上脘一穴（在巨阙下一寸五分，去蔽骨三寸，任脉、手太阳、足阳明之会也。）中脘一穴（脐上四寸，胃募也，谓上纪也。）建里一穴（在中脘下一寸。）下脘一穴（在建里下一寸，足太阴、任脉之会，为幽门。）水分一穴（在下脘下一寸。）神阙一穴（在脐中。）阴交一穴（在脐下一寸。）气海一穴（一名脖 ，一名下肓，阴交下五分。）石门一穴（在脐下二寸三分，三焦募，女子禁灸。）关元一穴（在脐下三寸，小肠募，谓下纪也。三阴、任脉之会。）中极一穴（脐下四寸，一名气原、玉泉，三阴会。）曲骨一穴（一名回骨，在横骨之上陷毛际中，动脉应手，任脉、足厥阴之会。）会阴一穴（在大便前、小便后，一名屏翳，两阴间是也。）<br />
　　冲脉<br />
　　冲者，通也。言上至头，下至足，通十二经之气血，其脉起于气冲，并阳明经夹脐上行，至胃中而散，即脐之动气脉也。其见证也，气逆而里急。<br />
　　<br />
　　带脉<br />
　　带者，束也，总束诸经之脉也。其脉起于季胁，回身一周。其见证也，苦腹满，腰溶溶如坐水中。按：季胁在肋下，接髋骨之间是也。又曰即胁下肋骨之尽处，短骨间是也。<br />
　　<br />
　　阳跷脉<br />
　　跷者，健也，是人动足之所由也。其脉起于跟中，循外踝上行，入风池穴而止。其见证也，阴缓而阳急，阳跷得之，太阳之列。<br />
　　两足跷脉者，有阴有阳，犹圣人图设沟渠以备水潦，斯无泛滥之患。故人身之有经络，犹天地之有河道，血脉之营运经络，犹源泉之传流河道，河道壅塞，则水势之泛滥无拘，源泉枯涸，则地道之脉气闭塞，人身血气之于经络，亦然也。<br />
　　<br />
　　阴跷脉<br />
　　义与阳跷同。其脉亦起于跟中，循内踝上行至咽喉，交贯冲脉而止。其见证阳缓而阴急。阴跷本诸少阴之别。<br />
　　<br />
　　阳维、阴维脉<br />
　　维者，维持之义，为诸脉之纲维。阳维之脉，起于诸阳之会，阴维之脉，起于诸阴之交。二经之见证也，怅然失志，溶溶不能自持，惊则痴愚，喜则恍惚。<br />
　　<br />
　　<br />
　　卷五论五运六气<br />
　　太极肇分，而有天地阴阳，阴阳不测谓之神。天有阴阳，地亦有阴阳，天以阳生阴长，地以阳杀阴藏，人在气交之中，所以具五脏六腑，以应五运六气之数也。五运者，金、木、水、火、土也。六气者，风、寒、暑、湿、燥、火也。天干取运，地支取气，天干有十，配合则为五运，地支十二，对冲则为六气；天气始于甲，地气始于子，天地相合，则为甲子；天气终于癸，地气终于亥，天地相合，则为癸亥。阴阳相间，刚柔相须，是以甲子之后，乙丑继之，壬戌之后，癸亥继之，三十年为一纪，六十年为一周。有主运焉，有客运焉，有主气焉，有客气焉，主运主气，万古而不易，客运客气，每岁而迭迁。自天地、兄弟次序而言之，甲乙，东方木也；丙丁，南方火也；戊己，中央土也；庚辛，西方金也；壬癸，北方水也。《诗》曰：大寒，木运始行，初清明前三火运，居芒种，后三土运，是立秋，后六金运，推立冬后九，水运伏周而复始，万年如此，主运也。自其夫妇配合而言之，甲与己合而化土，乙与庚合而化金，丙与辛合而化水，丁与壬合而化火，此客运也。（甲己之岁，正月建丙寅，丙火生土，故土运统之。乙庚之岁，正月建戊寅，戊土生金，故金运统之。丙辛之岁，正月建庚寅，庚金生水，故水运统之。丁壬之岁，正月建壬寅，壬水生木，故木运统之。戊癸之岁，正月建甲寅，甲木生火，故火运统之。）甲己之年，甲为土运，初之运，即土也；土生金，二之运，即金也；五行仿此相生，每一运各主七十二日零五刻，此天干，在上为阳，所以主乎运也。又以地支，循环次序而言之，寅卯，属春木也；巳午，属夏火也；辰戌丑未，属四季土也；申酉，属秋金也；亥子，属冬水也。木化风，主于春，故风为初之气；火化热，主于夏初春末，故火为二之气；相火化暑，主于炎夏，故暑为三之气；炎暑大行，金化清燥，土居中焉，主乎四季之末，故湿为四之气；金为丙妇，带火之气，所以燥也，主乎秋，故燥为五之气；水化寒，严冽乃行，主于冬，故寒为六之气；此主气也。自其对冲定位而言之，子午少阴君火天，阳明燥金应在泉，丑未太阴湿土上，太阳寒水雨连绵，寅午申少阳相火旺，厥阴风木地相联，卯酉却与子午反，辰戌巳亥亦皆然。<br />
　　　r子午二年客气定局热化之图　p04-a41a37.bmp　r子午二年，乃少阴君火司天，阳明燥金在泉，司天主上半年六个月，在泉主下半年六个月，余仿此。<br />
　　子午二年，初气太阳，二气厥阴，三气少阴，四气太阴，五气少阳，六气阳明，此客气定局也。<br />
　　主气，每岁俱从厥阴风木起。<br />

                    <br>
                        　　　r丑未二年客气定局湿化之图　p04-a41a38.bmp　r　r寅申二年客气定局火化之图　p04-a41a39.bmp　r丑未二年，乃太阴湿土司天，太阳寒水在泉，初气厥阴，二气少阴，三气太阴，四气少阳，五气阳明，六气太阳。<br />
　　寅申二年，乃少阳相火司天，厥阴风木在泉，初气少阴，二气太阴，三气少阳，四气阳明，五气太阳，六气厥阴。<br />
　　卯酉二年，乃阳明燥金司天，少阴君火在泉，初气太阴，二气少阳，三气阳明，四气太阳，五气厥阴，六气少阴。<br />
　　辰戌二年，乃太阳寒水司天，太阴湿土在泉，初气少阳，二气阳明，三气太阳，四气厥阴，五气少阴，六气太阴。<br />
　　　r卯酉二年客气定局燥化之图　p04-a41a40.bmp　r巳亥二年，乃厥阴风木司天，少阳相火在泉，初气阳明，二气太阳，三气厥阴，四气少阴，五气太阴，六气少阳。<br />
　　前图乃客气也。每一气，主旺六十日八十七刻半有奇，此地支在下为阴，所以主乎气也。然客运之流行也，有太过焉，有不及焉；太过之年，甲、丙、戊、庚、壬，五阳干也；不及之年，乙、丁、己、辛、癸，五阴干也。太过其至，先大寒前十三日交，名曰先天；不及其至，后大寒后十三日交，名曰后天；平气之年，正大寒日交，名曰齐天。客气之升降也，有正化焉，可对化焉，正化之岁，谓午、未、寅、酉、辰、亥之年也。对化之岁，谓子、丑、申、卯、戌、巳之年也。正化者令之实，从本其数生，对化者令之虚，从标其数庶，一期之中，主运以位而相次于下，客运以气而周流于上，此客气加于主运之上，主气临于客气之下，天时所以不齐，民病之所由生也。（辰戌年，初之客气少阳相火，加主气厥阴风木，二之客气阳明燥金，加主气少阴君火，三之客气太阳寒水，加主气少阳相火，四之客气厥阴风木，加主气太阴湿土，五之客气少阴君火，加主气阳明燥金，六之客气太阴湿土，加主气太阳寒水，已上皆客气加于主运之上，举此二年为例也。<br />
　　抑论主气，春温、夏暑、秋凉、冬寒，风以动之，火以温之，暑以蒸之，湿以润之，燥以干之，寒以坚之，皆天地正气之营运，惟客加于主，乃有逆从淫胜，然后春有凄风，夏有伏阴，秋有苦雨，冬有愆阳，所以气候不齐，而厉疾时降，已上皆主气临于客气之下也。）　r辰戌二年客气定局寒化之图　p04-a41a41.bmp　r　r巳亥二年客气定局风化之图　p04-a41a42.bmp　r六甲之年，土运太过，则雨湿流行，湿病乃生，肾水受邪，治当除湿以补肾。六己之年，土运不及，则木气乘旺，反见风化，风病乃行，治当益脾以平木。六丙之年，水运太过，则寒气大行，寒病乃生，心火受邪，治当逐寒以补心。六辛之年，水运不及，则土气乘旺，反见湿化，湿病乃行，治当补肾以除湿。六戊之年，火运太过，则热气大行，热病乃生，肺金受邪，治当降火以补肺。六癸之年，火运不及，则水气乘旺，反见寒化，寒病乃行，治当补心以逐寒。六庚之年，金运太过，则燥气流行，燥病乃生，肝木受邪，治当清燥以补肝。六乙之年，金运不及，则火气乘旺，反见热化，热病乃行，治当平木以补脾。六壬之年，木运太过，则风气大行，风病乃生，脾土受邪，治当平木以补脾。六丁之年，水运不及，则金气乘旺，反见燥化，燥病乃行，治当补肝以清燥，此客运之治法也。太阳寒水，治以辛热；阳明燥金，治以温苦；少阳相火，治以咸寒；太阴湿土，治以苦热；少阴君火，治以苦寒；厥阴风木，治以辛凉；此六气之治法也。然运气之所以有变者，以相得则和，不相得则病，又有相得而病者，以下临上位不当也，五行相生为相得，相克为不相得，上临下为顺，下临上为逆，运气相同，名曰天符。司天者，司之为言直也，直行天令，上之位也，岁运者，运之为言，动也，主天地之间，人物化生之气中之位也。在泉者，生地之化，行乎地中下之位也。当年之中，司天之气与中气运相同者，（中气运，指岁运而言。）曰天符。（戊子戊午戊寅戊申四年皆火，丙辰丙戌皆水，己丑己未皆土，乙卯乙酉皆金，丁巳丁亥皆木，六十年中，有此十二年，天符也。）天气生运，曰顺化。（如甲子年正月建丙寅，丙火生土，子当一阳初复，亦带火意，俱能生土，五行相生，仿此六十年中，有此十二年顺化也。）天气克运，曰天刑。（如庚子年正月建戊寅，戊土生金，不为君火，火下克金，五行相克，仿此六十年中，有此十二年天刑也。）运生天气，曰小逆。（如壬子年正月建壬寅，壬水生木，子为君火，是木上生火，在于理论，如子临父位，未当也。六十年中有此十二年小逆也。）运克天气，曰不和。（如丙子年正月建庚寅，庚金生水，子又水位，丙火少；故水上乘旺而来克火，六十年中有此十二年不和也。）运临本气之位，曰岁会。<br />
　　当年十干建运与年辰十二律。（律者，支也。）五行相会，曰岁会。丙子、戊午、丁卯、乙酉，水火木金之运临之，土无定位，寄旺于四季之末，各旺十八日有奇，甲辰、甲戌、己丑、己未是也。土运临之已上八年，乃云岁会。外又有四年，壬寅皆木，庚申皆金，是二阳年。癸巳皆火，辛亥皆水，是二阴年，亦是运与年辰相会，而不为岁会者，谓不当。四年正中月之故也，除二阳年则二阴年虽不名岁会，亦在上下五行相佐，皆为平气之岁，天符岁会相合，名曰太乙天符。（如戊午年正月建申寅，甲木生火，午居离位，而少阴司天，岂非天符与岁会相合乎，六十年中岁会居八年，太乙有四年。）太过之运加地气，曰同天符。（庚子庚午年运同司地燥金，壬寅壬申年运同司地风木，甲辰甲戌年运同司地湿土，六十年中有此六年，同天符，阳也。）不及之运加地气，曰同岁会。（辛丑辛未年运同司地寒水，癸卯癸酉年运同司地君火，癸巳癸亥年运同司地相火，六十年中有此六年，同岁会，阴也。）经曰：先立其年，以明其气，每年先立气运，审其太过不及，然后以地之主气为本，天之客气加临于上为标，以求六化之变。如气之胜也，微者随之，甚者制之；气之复也，和者平之，暴者夺之；皆随胜气，安其屈伏，以平为期。明堂诗曰：甲胆乙肝丙小肠，丁心戊胃己脾乡，庚属大肠辛属肺，壬属膀胱癸肾脏，三焦亦向壬宫寄，胞络同归入癸方，此言人秉天干之气而生也。又曰：肺寅大卯胃辰宫，脾巳心午小未中，申膀酉肾心胞戌，亥三子胆丑肝通，此言地支通注气血以时也。观此三诗，则天地之气，无时不流通于人身矣。故一气不通，不能生化，天有六气，人以三阴三阳而上奉之，地有五行，人以五脏六腑而下应之，脏为阴而其数奇，以应五运。盖五行质具于地，而气则行于天也，腑为阳而其数偶，以应六气，盖六淫虽降于天，而势必充于地也。子午为天地之中正，君火位焉，手少阴心经（午宫），足少阴肾经（子宫）居之，辰戌为七政之魁罡，寒水位焉，手太阳小肠经（戌宫），足太阳膀胱经（辰宫）居之，然火从水化，水随肾至，故少阴为脏位，与太阳隔而气相合为腑也。丑未为归脏之标本，湿土位焉，手太阴肺经（丑宫），足太阴脾经（未宫）居之。卯酉为日月之道路，燥金位焉，手阳明大肠经（卯宫），足阳明胃经（酉宫）居之，然子随母居，土旺金盛，故太阴为脏位，与阳明隔而气相合为腑也。<br />
　　巳亥为天地之门户，风木位焉，（卯虽木之正分，为阳明燥金所居，然木生在亥，而对化于巳也。）手厥阴心胞络经（巳宫），足厥阴肝经（亥宫）居之。寅申握生化之始终，相火位焉，足少阳胆经（寅宫），手少阳三焦经（申宫）居之，然相火寄于肝肾，胆者肝之腑，心胞络者肾之配，故厥阴为脏位，与少阳隔而气相合为腑也。南政三阴司天，则皆寸不应，三阴在泉，则皆尺不应，北政三阴司天，则皆尺不应，三阴在泉，则皆寸不应，不应者，则皆沉脉也。凡脉之司天在泉不应者，皆以少阴而论之，故北政之岁，人气面北而寸北尺南，地左间之气在右寸，地右间之气在左寸，天左间之气在右尺，天右间之气在左尺。（《要诀》云：每年退二支，便是客乡，如子年司天，后二支是戌，太阳寒水为初气，亥厥阴风木为二气，子少阴君火为三气，丑太阴湿土为四气，寅少阳相火为五气，卯阳明燥金为六气，此言六气以君火为尊，五行以湿土为重也。）经曰：必先岁气，毋伐天和。又曰：不知年之所加，气之盛衰，不可以为工。学人合而观之，更精于脉证，乃自得之。噫！儒之道博约而已，医之道运气而已，学人岂可忽忽而不精究欤！<br />
　　<br />
　　卷五太极图说<br />
　　易有太极，是生两仪，周子惧人之不明，而制为太极图。无极而太极，无极者，未分之太极也；太极者，已分之阴阳也。一中分太极，中字之象形，正太极之形也。一即伏羲之奇，一而图之即是无极。既曰先天太极，天尚未生，尽属无形，何为伏羲画一奇，周子画一圈，又涉形迹矣？曰此不得已而开示后学之意也，人受天地之中以生，亦具有太极之形，在人身之中，可不究心哉。<br />
　　　r太极图　p04-a41a43.bmp　r两肾俱属水，左为阴水，右为阳水，以右为命门，非也，命门在两肾中间，两肾在人身中，合成一太极。<br />
　　命门左边小黑圈，是真水之穴，命门右边小白圈，是相火之穴，此一水一火俱无形，日夜潜行不息。<br />
　　<br />
　　<br />
　　卷五阳水阴水相火真水命门图说<br />
　　命门，在人身之中，对脐附脊骨，自上数下则为十四椎，自下数上则为七椎。《内经》曰：七节之旁有小心，此处两肾所寄，左边一肾属阴水，右边一肾属阳水，各开一寸五分，中间是命门所居之宫，即太极图中之白圈也。其右旁一小白窍，即相火也。其左旁之小黑窍，即天一之真水也。此一水一火俱属无形之气，相火禀命于命门，真水又随相火，自寅至申，行阳二十五度，自酉至丑，行阴二十五度，日夜周流于五脏六腑之间，滞则病，息则死矣。人生男女交媾之时，先有火会而后精聚，故曰火在水之先。人生先生命门火，此褚斋贤发前人之所未发，世谓父精母血非也。男女俱以火为先，男女俱有精，但男子阳中有阴，以火为主，女子阴中有阳，以精为主，谓阴精阳气则可，男女合此气交聚，然后成形，成形俱属后天矣。后天百骸俱备，若无一点先天火气，尽属死灰矣。然元阳君主之所以为应事接物之用者，皆从心上起经纶，故以心为主。至于栖真养息，而为生生化化之根者，独藏于两肾之中，故尤重于肾，其实非肾，亦非心也。（《冯氏》）　r阳水阴水相火真水命门图　p04-a41a44.bmp　r李时珍曰：命门为藏精系胞之物，其体非脂非肉，白膜裹之，在脊骨第七节两肾中央，系着于脊，下通二肾，上通心肺，贯脑，为生命之原，相火之主，精气之府，人物皆有之，生人生物，皆由此出。男女媾精，皆禀此命火以结胎，人之穷通寿夭，皆根于此。<br />
　　<br />
　　<br />
　　卷五治法指南<br />
　　经曰：汗之则疮已。（高肿者毒在表，故汗之则疮已。若误下之，则诛戕无过，反伤元气。）李东垣曰：夫痈疽之病，治疗多方，总而论之，各有所宜，补泻淋HT ，及敷扫贴 ，针镰炙烙，用之不同。<br />
　　盖知其道也，与治必效；昧于理者，利害不无；尝见以寒疗热，以热疗寒，古今之通论也。又有检方疗病，妄制加减，以意裁之，自以为可。殊不知病有逆从，治有缓急，法有正权，方有奇偶，用有轻重。夫医者，意也，得其意，然后能变通也，达其变通者，悟其道而省其理也，则左右逢其源矣。愚虽不才，略陈万一：尝见以寒治热，而寒弥甚，治热以寒，而热弥炽者，何也？盖不知五脏有阴阳之性，其可因其类而取之也。假如心实生热者，当益其肾，肾水滋，热将自除；肾水虚，生寒当补心，心火既降，寒当自除；此所谓寒之而热者取之阴，热之而寒者取之阳也。又寒因热用，热因寒用，要通其理类而已。又闻微者逆之，甚者从之，何谓也？盖治寒以热，必凉而行之，治热以寒，必温而行之，此亦欲其调和也。其间有正有权者，何也？盖病有微有甚，微者逆治，理之正也，甚者从治，理之权也。然为疮科，于补泻、汗下、标本、逆从、正权之理，乌可阙而不知也！大凡治疗疮疽之要法曰：初觉热毒，发热郁结而作疮疽，一二日宜荡涤邪气，疏通脏腑，令内消也。古今汤法谓切锉、 咀如麻豆大，以猛火急煎，无令过熟，欲其速利也；次用丸散宣导血脉，渐次消磨，令缓散也；助以淋 ，调和荣卫，行经络也；更当膏润温养，兼磨敷四畔贴 之药，顺其阴阳也。追蚀托里，汗下调补，临时制宜，深浅缓急，自有等差，如男女贵贱，亦当别论。晋尚书褚澄曰：寡妇尼僧异于妻外家，虽无房室之劳，而有忧思之苦，此深达其情者也。又仲景云：物性刚柔，餐居亦异，治之不同也。所以黄帝与四方之间，岐伯举四治之能，况病之新旧，形志乐苦，岂可执方无权，以求其愈疾哉！亦有疮疽肿痛，初生一二日，便觉脉沉细烦闷，脏腑弱而皮寒，邪毒猛暴，恍惚不宁，外证深沉者，亦宜即当用托里温热之剂，以从治之。（《十书》）又曰：夫疮疽丹肿，结核瘰 ，初觉有之，即用内消之法。经久不除，气血渐衰，肌寒肉冷，脓汁清稀，毒不出，疮口不合，或聚肿不赤，结核无脓，外证不明者，并宜托里。脓未成者，使脓早成；脓已溃者，使新肉早生；气血虚者，托里补之；阴阳不和，托里调之；大抵托里之治，使疮无变坏之证。凡为疮医，不可一日无托里之药，然而寒热温凉，烦渴利呕，临证宜审其缓急耳。<br />

                    <br>
                        　　又曰：夫痈疽脓溃，肿毒侵里，证候危恶者，须辨虚实。况夫虚者难补，实者易泻，补泻之法，不可轻用。<br />
　　若或少差，利害甚大，然而虚实证端，不可不辨，有疮之虚实，有脏腑、气血、上下、真邪，各有虚实，故不同也。分而言之，则肿起坚硬脓稠者，疮疽之实也；肿下软慢脓稀者，疮疽之虚也。泻痢肠鸣，饮食不入，呕吐无时，手足并冷，脉弱皮寒，小便自利，或小便时难，大便滑利，声音不出，精神不爽者，悉脏腑之虚也；大便硬，小便涩，饮食如故，肠满膨胀，胸膈痞闷，肢节疼痛，口苦嗌干，烦躁多渴，身热脉大，精神昏塞者，悉脏腑之实也。凡诸疮疽脓水清稀，疮口不合，聚肿不赤，肌寒肉冷，自汗色脱者，气血之虚也；肿起色赤，寒热疼痛，皮肤壮热，脓水稠粘，头目昏重者，气血之实也。头痛鼻塞，目赤心惊，咽喉不利，口舌生疮，烦躁饮冷，睡语切牙者，上实也；精滑不固，大便自利，腰脚沉重，睡卧而不宁者，下虚也。肩项不便，四肢沉重，目视不正，睛不了了，食不知味，音嘶色败，四肢浮肿者，真气之虚也；肿 尤甚，痛不可近，积日不溃，寒热往来，大便秘涩，小便如淋，心神烦闷，恍惚不宁者，邪气之实也。<br />
　　又曰：真气夺则虚，邪气胜则实。<br />
　　又曰：诸痛为实，痒为虚也。<br />
　　又曰：诊其脉洪大而数者实也，微细而软者虚也。虚则补之，和其气托里也；实则泻之，疏利而自导其气。<br />
　　《内经》谓：血实则决之，气虚则掣引之。<br />
　　又曰：治疮疡，治表不云发汗，而曰托里；治里不云攻下，而曰疏通；治经络不云疏通，而曰和荣卫；盖欲保全元气为主，而不专于攻疮也。今之医者，以速愈为高，汗下峻攻，温毒漫治，毒或速散，不知元气伤而天年夭矣。可不慎哉！又曰：古人用药因病制宜，治不执方，随病增损，疗积聚补益，可用丸药，以从旧不改方增损。盖疮疡危要之际，证候多种，安有执方之论？固可临时加减，以从其法，只如发背、脑疽、恶疔、肿脓溃前后虚而头痛者，于托里药内加五味子；恍惚不宁，加人参、茯苓；虚而发热者，加地黄、栝蒌；往来寒热者；潮热者，加地骨、柴胡；渴不止，加知母、赤小豆；大便不通者，加木通、灯草；虚烦者，加枸杞子、天门冬；自利者，加浓朴；四肢厥逆者，加附子、生姜；呕逆者，加藿香、丁香；多痰者，加半夏、陈皮；脓多者，加当归、川芎；甚痛者，加芍药、乳香；肌肉迟生者，加白蔹、官桂；有风邪者，加独活、防风；心惊怯者，加丹砂；口目动者，加羌活、细辛。愚虽不才，自幼及老，凡治疮疽，常根据此法，加减用药，取效如神，后之学人，宜细详焉。<br />
　　又曰：九窍不利，皆不可下。疮疡郁冒，俗呼昏迷，是不可下，汗之则愈。<br />
　　又曰：痈疽之发，其受之有内外之别，治之有寒温之异。受之外者，法当托里，以温剂反用寒药，则是皮毛始受之邪，引入骨髓；受之内者，法当疏利，以寒剂反用温剂托里，则是骨髓之病，上彻皮毛，表里通溃，共为一疮，助邪为毒，苦楚百倍，轻则危殆，重则死矣。予闻洁古云：疮疡之生也，表里不同，或攻或发，少有差舛，变证随能杀人，甚于伤寒也。针灸施治，各随其宜，所用之药，又当明入五脏君臣，是其法也。<br />
　　又曰：大抵痈肿之证，不可专泥于火为患。况禀有虚实及老弱不同，岂可概用寒凉之药！设若毒始聚，势不盛者，庶可消散，尤当推其病因，别其虚实，若概用凉药，必致误事；如脓将成，邪盛气实者，用消毒之剂先杀其毒，虽作脓不为大苦，溃亦不甚，若就用托里，必益其势；如脓将成不成，及不溃者，方用托里。脓成势盛者针之，脓一出诸证悉退。<br />
　　又曰：疮热奋然高起，结硬而痛，色赫赤微带黯色，其邪在血脉之上，皮肤之间，急发其汗，则毒随汗散矣。大法宜荆防败毒散，冬月万灵丹，脉虚者四妙汤，内托复煎汤。<br />
　　张仲景云：疮家虽身疼痛，不可发汗，汗之则痉。（发汗，为大汗出。非谓托里之药，轻轻表散也。）薛立斋云：夫疮疡之作，皆膏粱浓味，醇酒炙 ，房劳过度，七情郁火，阴虚阳凑，精虚气节，命门火衰，不能生土，荣卫虚弱，外邪所袭，气血受伤而为患。当审其经络受证，标本缓急以治之。若病急而元气实者，先治其标；病缓而元虚者，先治其本；或病急而元气又虚者，必先于治本而兼以治标。大要肿高 痛，脓水稠粘者，元气未损也，治之则易；漫肿微痛，脓水清稀者，元气虚弱也，治之则难；不肿不痛，或漫肿黯黑不溃者，元气虚甚，治之尤难者也。主治之法，若肿高 痛者，先用仙方活命饮解之，后用托里消毒散，漫肿微痛者，用托里散，如不应，加姜桂，若脓出而反痛，气血虚也，八珍汤；不作脓，不腐溃，阳气虚也，四君加当肉桂；不生肌，不收敛，脾气虚也，四君加芍药、木香；恶寒憎热，阳气虚也，十全大补加姜桂；晡热内热，阴血虚也，四物加参术；欲呕作呕，胃气虚也，六君加炮姜；自汗盗汗，五脏虚也，六味丸料加五味子；食少体倦，脾气虚也，补中益气加茯苓、半夏；喘促咳嗽，脾肺虚也，前汤加麦冬、五味；欲呕少食，脾胃虚也，人参理中汤；脾痛泄泻，脾胃虚寒也，附子理中汤；小腹痞，足胫肿，脾肾虚也，十全大补汤加山药、山萸、肉桂；泄泻足冷，脾肾虚寒也，前药加桂附；热渴淋秘，肾虚阴火也，加减八味丸；咳嗽淋秘，肺肾虚火也，补中益气汤、加减八味丸。大凡怯弱之人，不必分其肿疡，惟当先补胃气，或疑参 满中，间有用者，又加发散败毒，所补不偿所损。又有泥于气质素实，或有痰不服补剂者，多致有误。殊不知疮疡之作，缘阴阳亏损。其脓既泄，气血愈虚，岂有不宜补者哉。故丹溪云：但见肿痛，参之脉证虚弱，便与滋补，气血无亏，可保终吉。<br />
　　又曰：大抵脓血大泄，当大补气血为先，虽有他证，以末治之，疮口虽合，尤当补益。<br />
　　又曰：按张仲景先生治伤寒，有汗、吐、下三法，东垣先生治疮疡，有疏通、托里、和荣卫三法，用之得宜，厥疾瘳矣。假如疮疡肿硬木闷，烦热便秘，脉沉而实，其邪在内，当先疏其内以下之； 肿作痛，便利调和，脉浮而洪，其邪在表，当先托其里以汗之。元戎云：荣卫充满，抑遏而为痈者，当泄之，以夺盛热之气；荣卫虚弱，壅滞而为痈者，当补之，以接虚怯之气。又东垣先生云：疮疡虽面赤伏热，不得攻里，里虚则下利。<br />
　　仲景先生云：疮家虽身体疼痛，不可发汗，汗之则发痉，苟不详审，妄为汗下，以致血气亏损，反延陷少壮者，难以溃敛，老弱者多致不救。<br />
　　朱丹溪曰：痈疽因积毒在脏腑，非一朝一夕，今发于外，宜以标本为治，当先助气壮胃，使根本坚固，而以行经活血为佐，参以经络时令，使毒瓦斯外发，此正仲景解表用麻黄、桂枝之意，施治之早，可以内消，此乃内托之本意也。<br />
　　又曰：山栀、黄芩、苦参、犀角佐辅人参，固可解食毒之热，若寒月与虚人，宁无加减乎？《内经》谓：膏粱之变，足生大疔，此言疮疽之因也。禁戒浓味，恐其引出宿火之热，此诚富贵豢养口腹者所当谨，若素贫者，大不然也。予治一人背痈径尺，穴深而黑，家贫得此，急作参 归术膏，多肉馄饨与之而安，多肉馄饨补气之有益者也。<br />
　　朱丹溪曰：排脓内补十宣散，若用之于些小痈疽与冬月，尽可助内托之功。若于冬月肿疡用之，亦可转重就轻，移深为浅，若溃疡与夏月用之，其桂朴之温散，佐以防风、白芷，吾恐虽有参 ，难为倚仗。比见世人用此方者不分痈疽冬夏，无经络、无先后，如盲人骑瞎马，半夜临深池，危哉！又曰：内补十宣散，泻卫燥血药太多，止可用于轻小证候，虚之甚者，恐难倚仗。<br />
　　又曰：《精要》云：大黄治痈疽之要药，以其宣热拔毒。又云：疮始作，皆须以大黄等汤，极转利之。且排日不废，继又自言，患痈疽者，每有泄泻，皆是恶候，此是不能无疑者也。藉曰：前用大黄，恐因病体实而大便秘结，有积热沉痼之积者发也，止可破结导滞，推令转动而已，岂可谓极转利之，而且排日不废乎！若下利之后，又与利药，恐非防微杜渐之意。疮之始作，即《周礼》肿疡之时也，肿在肌肉，若非大满大实大坚之证，自当行仲景发表之法，借五香汤为例，散之于外，何必遽以峻下之药，以夺其里自取其祸乎！又曰：内托散，（即护心丹。）此散绿豆解丹毒，又治石毒，味甘入阳明胃，性寒能补为君；乳香去恶肿，入少阴，性温善窜为佐；甘草性缓解五金八石及百药毒为使。此方专为服丹石而发疽者设，若不因丹石而发疽者，恐非必用之剂。<br />
　　又曰：独胜散（即香附去毛净，以姜汁浸一宿，焙研。）治气郁血滞，而诸疮愈后常服半年尤妙，此皆施于体实气郁之人。每思香附，经不言有补，惟不老汤一方，乃言于老人有益，用片子姜黄、香附、甘草三味，而以不老为名，且引铁翁先生与刘君为证，夫岂无其故哉。盖于行气中有补之之理耳。天之所以为天者，健而有常也，因其不息，所以生生无穷。正如茺蔚子活血行气，有补阴之妙，故名益母；胎前产后所恃者气血耳，胎前无滞，产后无虚，以其行中有补也。夏枯草治瘰 亦然。<br />
　　《精要》云：大凡痈疽不可舍五香汤，此又不能无言者也，开卷便于第一论中详言之。吾不知良甫之时，有许多大腑坚秘，病气郁塞，若是之顽浓，可以骤散而大下者！若果有之，亦当开陈时之先后，证之可否，庶乎后人不敢孟浪杀人也。或曰：痈疽用大黄走泄以去毒，自孙真人行《千金方》已言之矣，良甫祖述其说，何吾子病之深也？曰：大黄除诸实热而性峻急，孙以盛行奇术于公卿间，时在晚宋，民不知兵，交游于富贵之家，肉食之辈，固皆捷效，今良甫不分贫富苦乐劳逸，一概用之，宁无孟浪之患乎！况有房劳而虚者，忧怒而虚者，极意贪求而虚者，强力动劳而虚者，大醉过饱而虚者，皆因气弱而涩，血少而浊。生疽固是难治之病者，大腑秘而稍安谷食，肯守戒律，甘心澹味者，犹为可治，但费补工夫耳。苟因旬日半月，大便秘实，不知其气不降也，便以为实，而行大黄，些少寒热，不知其气血不和也，便以为有外感，而行表散，如此害人甚速。<br />
　　《精要》云：内托散，一日至三日之内近十数服，治毒瓦斯攻冲脏腑，名护心散。此方专为丹石而发疽者，若不因丹石而发，恐非必用之剂。若夫年老者、病深者、证惫者、体重者，绿豆虽补，将有不胜重任之患矣。<br />
　　《机要》云：治疮大要，须明惟有托里、疏通、和荣卫三法。毒邪在内则痛深，脉必沉实，外证发热烦躁，大便秘，疮肿木痛，不 赤，宜用内疏黄连汤，疏通脏腑。毒邪在皮肤，则痛浅，脉必浮数，外证 肿作痛，二便调匀，或寒热拘急头痛，恐邪气外极而内行，必先托里之剂以散之。毒邪在经络中，外无 恶之气，内亦二便调和，食如常，口知味，不恶风寒，止于热燥，其脉不浮不沉，乃邪在经络中也，宜调和荣卫。<br />
　　元戎云：《素问》寒痈疽例，经云：肾移寒于脾，发为痈肿少气；脾移寒于肝，发为痈肿拘挛。又云：诸寒痈肿，此皆安生？岐伯曰：生于八风之所变也。又云：地之湿气，感则害人皮肉筋脉。《圣济》云：衣服过浓表易着寒。所得之源，大抵如此。或发不变色，或坚硬如石，或捻之不痛，久则然后变色疼痛，渐软而成，脓如泔而稀，久不能差，疮口不合，变为疳漏，败坏肌肉，侵损骨髓，以致痿痹，宜以骨碎补丸主之。（此方用骨碎补、补骨脂、熟地、当归、川续断、石楠叶、黄 、石斛、牛膝、杜仲、萆 各二两，附子一两，白芍、川芎、菟丝饼、沙参、羌活、防风、独活、天麻各一两五钱，蜜丸，空心盐汤下。）《心法》曰：凡疮口不合，脓水清稀，气血俱虚也，饮食少而难化，脾胃虚寒也。肌体瘦弱，皮色痿黄，胆气不行也，非参 归术之类不能补，非附子不能助其功。今饮食进少，且难消化，属脾胃虚寒，盖脾胃属土，乃命门火虚，不能生土而然，不宜直补脾胃，当服八味丸，补火以生土也。<br />
　　又曰：气无补法，俗论也。以其为病，痞满壅塞，似难于补，不知正气虚而不能营运，则邪气滞而为病。经云：壮者气行则愈，怯者弱者则着而为病，苟不用其补，气何由而行乎？王肯堂曰：疮漏不合遽合，结毒实虫所为。（《准绳》）张景岳曰：疮疡之治，有宜泻者，有宜补者，有宜发散者，有宜调荣解毒者，因证用药各有所主。经曰：形气有余，病气有余，当泻不当补；形气不足，病气不足，当补不当泻，此其大纲也。故凡察病之法，若其脉见滑实洪数，而 肿痛甚，烦热痞结，内外俱壅者，方是大实之证，此其毒在脏腑，非用硝黄猛峻等剂，荡而逐之，则毒终不解，故不得不下，然非有真实真滞者，不可下，此下之不可轻用也。其有脉见微细，血气素弱，或肿而不溃，溃而不敛，或饮食不加，精神疲倦，或呕吐泄泻，手足常冷，脓水清稀，是皆大虚之候，此当全用温补，固无疑矣。然不独此也，即凡见脉无洪数，外无烦热，内无壅滞，而毒有可虑者，此虽非大虚之证，然察其但无实邪，盒饭托里养荣，预顾元气。何也？盖恐困苦日久，或脓溃之后，不待损而自虚矣。及其危败，临期能及哉！故丹溪云：痈疽因积毒在脏腑，宜先助胃壮气，以固其本，夫然则气血凝结者自散，脓瘀已成者自溃，肌肉欲死者自生，肌肉已死者自腐，肌肉已溃者自敛，若独攻其疮，则脾胃一虚，七恶蜂起，其不死者，幸矣！即此谓也。其有脉见紧数，发热憎寒，或头痛，或身痛，或四肢拘急无汗，是必时气之不正，外闭皮毛，风热壅盛而为痈肿，此表邪之宜散者也。如无表证，则不宜妄用发散，以致亡阳损卫。故仲景曰：疮家不可汗，此之谓也。其有荣卫失调，气血留滞，而偶生痈肿，但元气无损，饮食如常，脉无凶候，证无七恶，此其在腑不在脏，在表不在里，有热者清其热，有毒者解其毒，有滞者行其气，所当调荣和卫，而从平治者也。大都疮疡一证，得阳证而病气形气俱有余者轻；得阴证而形气病气俱不足者重；若正气不足而邪毒有余，补之不可，攻之又不可者危；若毒虽尽去，而脾肾已败，血气难复者，总皆不治之证。故临证者，当详察虚实，审邪正，辨表里，明权衡；淌举措略乖，必遗人大害，斯任非轻，不可苟也。<br />

                    <br>
                        　　又曰：槐花治湿退热之功，最为神速，大抵肿毒非用蒜灸及槐花酒，先去其势，虽用托里诸药，其效未必甚速，惟胃寒之人，不可过用。<br />
　　又曰：忍冬酒，治痈疽发背，初发时盒饭服此，不问疽发何处，或妇人乳痈，皆有奇效。如或处乡落贫家，服此亦便且效，仍兼以麦饭石膏及神异膏贴之，甚效。<br />
　　又曰：愚意前论肿疡，有云忌补宜下者，有云禁用大黄者，此其为说若异，而亦以证有不同耳。盖忌补者，忌邪之实也；畏攻者，畏气之虚也。即如肿疡多实，溃疡多虚，此其常也。然肿疡亦有不足，则有宜补不宜泻者，溃疡亦或有余，则有宜泻不宜补者，此其变也。或宜补，或宜泻，总在“虚实”二字，最多疑似，贵有定见。如火盛者，宜清者也；气滞者，宜行者也；既热且壅，宜下者也；无滞无壅，则不宜妄用攻下，此用攻之宜禁者也。至若用补之法，亦但察此二者，凡气道壅滞者，不宜补，火邪炽盛者，不宜温。若气道无滞，火邪不甚，或饮食二便，清利如常，而患有危险可畏者，此虽未见虚证，或肿疡未溃，亦宜即从托补，何也？盖恐困苦日久，无损自虚，若能预固元气，则脓必易化，脓必易溃，口必易敛，即大羸大溃，犹可望生者，必待虚证叠出，或既溃不能收敛，而后勉力支持，则轻者必重，重者必危，能无晚乎！此肿疡之有不足也，所系非细，不可不察。<br />
　　又曰：溃疡有余之证，其辨有四：盖一以元气本强，火邪本盛，虽脓溃之后，而内热犹未尽除，或大便坚实，而能食，脉滑者，此其形气病气俱有余，乃宜清利，不宜温补，火退自愈，亦善证也。一以真阴内亏，水不制火，脓既泄而热反甚，脉反躁者，欲清之则正气已虚，欲补之则邪气愈甚，此正不胜邪，穷败之证，不可治也。一以毒深而溃浅者，其肌腠之脓已溃，而根盘之毒未动，此乃假头，非真溃也，不得遽认为溃疡，而概施托补，若误用之，则反增其害，当详辨之。又有一种元气已虚，极似宜补，然其禀质滞浊，肌肉坚浓色黑，而气道多壅者，略施培补，反加滞闷，若此辈者，真虚既不可补，假实又不可攻，最难调理，极易招怨，是亦不治之证也。总之溃疡有余者，十之一二；故溃疡宜清者少，肿疡不足者十常四五，故肿疡宜补者多，此亦以痈疽之危险，有关生死者为言，故贵防其未然也。至若经络浮浅之毒，不过肿则必溃，溃则必收，又何必卷卷以补泻为辨也，观者审之。<br />
　　张洁古曰：有里者下之。<br />
　　蒋示吉曰：司命者用药，但有一可补之机，则补之，有不可不攻之势，则攻之，庶几得古人好生之意者哉。<br />
　　又曰：夫疮疡既溃，肉腐脓流，血散气消，其虚之必补也，宜矣，用十全大补汤，为溃后诸证之总司。<br />
　　又曰：误服克戕之剂，或脓血大泄，或因吐泻，或误入房，或劳损元气，或梦遗泄精，或外邪感触，以致发热头痛，小便淋漓，或滑数便血，脉濡烦喘，气短头晕，体倦热渴，意欲投水，身热恶衣，扬手掷足，腰背反张，此阳气脱陷之假热证也。又有畏寒头痛，咳逆呕吐，耳 目蒙，小便自遗，泻痢肠鸣，里急腹痛，阴茎短缩，牙齿浮痛，肢体麻痹，或厥冷身痛，或切牙啮唇，此阳气脱陷之真寒证也。如遇以上假热真寒，勿论其脉，勿论其证，若见一二，急以十全大补汤加附子，补温之药，庶有复生之理。<br />
　　又曰，凡肉黯阳虚属寒，十全汤加附子，肉赤血虚兼热，四物汤加栀子。<br />
　　又曰：凡死不溃是脾虚，十全倍参术，肉白肉不敛为阳孤，十全加姜附。<br />
　　又曰：凡寒凉非生肌所喜，发散非溃后所宜。<br />
　　又曰：七日以前，火毒方炽，辛热温剂休尝；七日以后，脓血将成，寒凉敷药莫遏。<br />
　　又曰：精为阴，人之水也，气为阳，人之火也，水中不可无火，无火则阴胜而寒，病生火中，不可无水，无水则阳胜而热，病起水亏者，大补真阴，火虚者，大补元阳。<br />
　　又曰：凡真阳之衰败，必由于真阴之亏损。<br />
　　又曰：药能治病，补虚不能移情易性，病患素性乖张，最难调治。<br />
　　又曰：脓流毒泄，气血俱亏。<br />
　　又曰：金匮肾气丸治命门火衰，以致脾土虚寒，不能消遗收敛，或饮食少思不化，脐腹痛，夜溺多，口干喜热饮，肾水虚而上泛为痰，脾虚不能摄涎而为痰，非此不救。诚为引火归原，回阳返本之妙剂也。<br />
　　又曰：初起之疡，皮肉未破，一团实邪，热毒甚炽，不可轻投辛热之药。溃后之证，脓血出多，正气已亏，元气未复，不可擅用寒凉之剂。<br />
　　又曰：据东垣之意，疮疡面赤，虽伏火热郁，不得攻里，为阳气怫郁，邪气在经，宜发表以去之，虽大便数日不见，亦宜多攻其表，发散阳气，少加润燥药以润之。薛立斋云：肿疡内外皆壅，宜以托里表散为主，如用大黄，宁无孟浪之非，若此则大黄之难用也，明矣。而丹溪又曰：大黄治痈症之要药，岂诸名家亦相矛盾乎？盖痈疽初起，有六经表证者，大便如常者，脉紧浮数者，邪气在表，断不可下，若表证不现，大便燥结，口渴引饮，脉浮沉实沉数，疮头坚硬不起，若不用大黄，何以宣通脏腑耶！初虞世云：痈疽初作，须以大黄等药急转利之，勿以困苦为念，此亦一偏之说，在辨表里，胡可为训。总之，真知其实而泻利，真知其虚而补益，浮露而浅者则外消，藏伏而深者则内托，庶无弊也。<br />
　　又曰：按仲景云：疮家虽身疼体痛，不可发汗，汗之则发痉，此为疮家溃后，复伤寒者说也。若疮初起七日之内，恶寒发热，头痛身疼，疮高肿，身无汗，二便如常，脉来浮紧浮数，表证俱多，非汗不愈。若汗药误投之于已溃之后，或表邪俱去之时，其祸亦不止发痉而已也。<br />
　　又曰：凡痈七日以后，疮头见黄色，竟以白降丹点上，升头拔毒，上以膏药盖之，以防风邪外入，每日用葱艾汤洗净，再换膏药，大约在十一朝前后，脓出痛定，是阳疮之顺候也。人服四妙汤托之，若八九日痛而不溃，疮势已定，毒瓦斯已聚，尚未成脓，须用神灯照法。<br />
　　又曰：溃后遍身作痒，乃外风乘虚而入，宜内托解之。<br />
　　又曰：脓少色赤不敛，乃血虚也，若秽气触而亦然，当以乳香、没药之类和之。<br />
　　又曰：余毒未尽，四妙汤加白芷、防风、花粉、连翘。<br />
　　又曰：寒邪凝滞，十全汤加防风、桂枝。外用葱艾汤洗。<br />
　　又曰：阳虚则恶寒，阴虚则生热。<br />
　　又曰：午前热主于补气，午后热主于补血。<br />
　　又曰：溃后痛疼，脓色败臭者，胃虚有火，十全汤加麦冬、五味子。<br />
　　又曰：喘粗气短，恍惚嗜卧者，脾肺弱也，补中益气汤加麦冬、五味子。<br />
　　又曰：脾肾已损，则肩背不便而沉重，补中益气汤加山萸肉、山药、北五味子。<br />
　　又曰：脾肺气脱，肢体肿，面色败而声嘶，唇鼻青赤面目俱浮者，六君子汤加炮姜。不应，十全汤加炮姜、熟附子。<br />
　　又曰：寒气内淫，腹痛吐泻，手足冷而人昏愦，或咳嗽呃逆，腹鸣不食，阳气虚之恶证，宜托里温中汤，后用六君子汤。<br />
　　汪省之曰：溃后血气耗散，内外皆虚，便宜参 接补元气，用寒凉固非所宜，用香燥亦蹈虚虚之祸，可不慎欤。（《理例》）陈文治曰：脉沉实发热烦躁，外不 肿赤痛，乃邪气深伏在里，宜先疏通，宜卫生汤，热结甚者，内疏黄连汤。<br />
　　陈实功曰：大便秘燥，通利相宜。<br />
　　冯鲁瞻曰：人动辄疑人参、熟地泥膈填中，殊不知脾能健运，肾能闭藏，则祖气有根而不拔，元气深藏而有源，何有为胀为满之患哉。<br />
　　又曰：内外证最忌标实而本虚，泻之不可，补之无功，极为危险。全在防微杜渐，标本得宜，使脾肾之元阳生发，而阴邪之凝滞释然矣。<br />
　　又曰：肺气既虚，不可复行其气，肾水已衰，不可重利其水。<br />
　　又曰：《内经》塞因塞用之法，少用则滋壅于上，多服则峻补于下。盖中州虚乏壅滞，必赖大补而流通其气，故参术宜多用也。<br />
　　又曰：治不足之法，治有余则可；治有余之法，治不足则不可。<br />
　　又曰：寒之不寒，是无水也；热之不热，是无火也。无水者壮水之主，以镇阳光；无火者，益火之原，以消阴翳，此达至理于绳墨之外也。<br />
　　又曰：金匮肾气丸补而不滞，通而不泄，诚治肿之神丹。<br />
　　又曰：标证虽似有余，本证实由不足，当以脉辨之。<br />
　　又曰：凡痈疽疮疖，轻重缓急，大有不同，治之之法，总宜察其虚实冷热，或重或轻，对证发药，无失先后次序。治法当分初、中、末异，初宜散热解毒通经为主，以图消去；中宜排托为主，以图散去余毒；末宜补宜托宜温，以图易于收功，此大法也。<br />
　　又曰：一痈疽初作，便宜灼艾及用药外涂四围，中留口出毒，如疮小通敷之，既溃以膏贴之。以手探肿上，热者有脓，不热者无脓也。<br />
　　又曰：凡肌肉伤而疮口不敛者，用六君子汤以补脾胃为主；若气虚恶寒，而疮口不敛者，用补中益气汤以补脾肺；若血虚发热而疮口不敛者，用四物参 以滋肝脾；若脓多而疮口不敛者，用八珍汤、十全大补汤以养血气。经曰：脾主肌肉，如前药未应，但用四君归 以补脾胃；若更不应，乃下元阳虚，用八味丸以壮火生土；若脉数发渴者难治，此真气虚而邪气实也。<br />
　　又曰：按一切痈疽，初起则邪毒未曾达表，脏腑壅热，一毫热药不可用；若既出脓后，则毒瓦斯外泄，气血皆虚，胃气自弱。一毫凉药不可用。比古人之成法也。然亦有气血虚寒，初起毒陷阴分者，非阳和托里，何能升达在表；既溃而阴血干枯，若非滋阴充畅，何能接续脓浆。外则疮毒枯焦，内则口干烦躁，故全在以脉消息。盖气主煦之，血主濡之，气以成形，血以华色，故诸痈疽平塌不易高耸者，乃阳气虚弱，不能逐毒以出阴分，即为阴毒也；根红散漫者，亦气虚不能拘血紧附也；红活光润者，气血拘毒出外也；外红里黑者，毒滞于内也；紫黯不明者，气血不充，不能化毒成脓也；脓色浓浓者，气血旺也；脓色清淡者，气血衰也。未出脓前，或有有余之热，既出脓后，尽从不足之治；但毒瓦斯一分未尽，不可姑纵容留，以致蔓延，便成大患，犹之养虎，久必噬人。气虚不能逐毒者，温补兼托，阳和一转，阴分凝泣之滞，自能冰解；血虚不能化毒者，尤宜滋补排脓，故当溃脓毒瓦斯未尽之时，其托里之功，刻不可缓，一容一纵，毒即逗留；一解一清，毒即冰伏；托里不兼滋补气血，虚者何以成脓，犹无米而使之炊饭也；滋补不兼托里，仅可调和气血，何能直达溃所成功，且毒瓦斯盛者，则反受其助，犹裹粟以资盗粮矣。滋补不兼温暖，则血凝气滞，孰作酿脓之具，犹之造酒不暖，何以成浆，造饭无火，何以得熟。世人但知以毒为火，清火以解毒，殊不知毒即火，毒化而火亦清，毒凝而火愈郁。然毒之化必由脓，脓之来必由气血，气血之化，必由火也，火可清乎？况清凉之法，仅可施于疮疥小疖耳。若忽遇通经达络之疽，攻托尚虞不暇，岂可复行清解，反伤胃气，以致阳气不振，难溃难长，甚则内攻脏腑，可不畏欤！迨至毒既去尽，肉 肌生，则和平补养气血之中，乃可佐以银花国老，以解有余不尽之毒，至如连翘、花粉，亦能解毒伤胃气，盒饭禁用。<br />
　　程山龄曰：凡痈疽服药，宜照顾脾胃为主，不得已而用清凉，但期中病，切勿过剂。初起时设有挟风寒者，宜先用芎芷香苏散一剂，或万灵丹、蟾酥丸以散之，散后而肿未消，随用银花甘草汤、四妙汤以和解之。若肿势 痛，大便闭结，内热极盛者，则清药中须兼补托之剂，透脓散主之。若脓水已溃，必须托补元气为主，参内托散主之；如元气虚寒，则补托药中须加辛热以佐之；脾虚者，理中汤、参白术散；气虚下陷者，补中益气汤；胃经受寒，饮食停滞者，藿香正气散；气血两虚者，十全大补汤加附子、鹿茸；间亦有虚而挟热者，即去附子、肉桂，加麦冬、银花、丹皮以收功，不可不知也。大抵有阳毒，有半阴半阳，宜细辨之。阳毒者疮势红肿，疮顶尖耸，根脚不散，饮食如常，口渴便结，五心烦热，脉洪数；阴毒者疮势灰白平塌，顽麻少痛，根脚走散，食少便溏，手足厥冷，口鼻气冷，脉沉迟；半阴半阳者，疮虽红肿，不甚尖耸，饮食差减，大便不结，寒热往来，微渴喜热，脉虚软；此三者必须细辨，俾用药寒温得宜，方为合法。治阳者清凉解毒，治阴者温中回阳，半阴半阳之法，清不伤胃，温不助邪，如斯而已矣。（《十法》）胡公弼曰：痈疽最忌发汗，恐表虚不能成脓，后必难治。（《无愧青囊》）又曰：败脓不出者，用白芷，不可用白术，盖白术能化毒生脓。<br />
　　经曰：无阳则阴无以生，无阴则阳无以化。<br />
　　张景岳曰：阴根于阳，阳根于阴，凡病有不可正治者，当从阳以引阴，从阴以引阳，各求其属而衰之。如求汗于血，生气于精，从阳引阴也；又如引火归原，纳气归肾，从阴引阳也；此即水中取火，火中取水之义。<br />
　　又曰：阴之病也，来亦缓而去亦缓；阳之病也，来亦速而去亦速；阳生于热，热则舒缓，阴生于寒，寒则拳急。<br />
　　又曰：寒邪中于下，热邪中于上，饮食之邪中于中。<br />
　　又曰：考之《中藏经》曰：阳病则旦静，阴病则夜宁，阳虚则暮乱，阴虚则朝争。盖阳虚喜阳助，所以朝轻而暮重，阴虚喜阴动，所以朝重而暮轻，此言阴阳之虚也。若实邪之候，则与此相反，凡阳邪盛者，必朝重暮轻，阴邪盛者，必朝轻暮重，此阳逢阳王，阴得阴强也。其有或昼或夜，时作时止，不时而动者，以正气不能主持，则阴阳胜负交相错乱，当以培养正气为主，则阴阳将自和矣。但或水或火，宜因虚实以求之。<br />

                    <br>
                        　　又曰：病有六变者，表里、寒热、虚实也。是即医中之关键，明此六者，万病皆指诸掌矣。以表言之，则风、寒、暑、湿、火、燥，感于外者是也；以里言之，则七情、劳欲、饮食，伤于内者是也；寒者，阴之类也，或为内寒，或为外寒，寒者多虚；热者，阳之类也，或为内热，或为外热，热者多实。虚者正气不足也，内出之病多不足；实者，邪气有余也，外入之病多有余。<br />
　　又曰：病必自表而入者，方得为之表证，若由内以及外，便非表证矣。经曰：从内之外者，调其内，从外之内者，治其外，从内之外而盛于外者，先治其内，而后治其外，从外之内，而盛于内者，先治其外，而后调其内，此内外先后之不可不知也。<br />
　　又曰：热在表者，为发热头痛，为丹肿斑黄，为揭去衣被。为诸痛疮疡。热在里者，为瞀闷胀满，为烦渴喘结，或气急叫吼，或躁扰狂越。热在上者，为头痛目赤，为喉疮牙痛，为诸逆冲上，为喜冷舌黑。热在下者，为腰足肿痛，为二便秘涩，或热痛遗精，或溲浑便赤。<br />
　　又曰：寒在表者，为憎寒，为身冷，为浮肿，为容颜青惨；为四肢寒厥。寒在里者，为冷咽肠鸣，为恶心呕吐，为心腹疼痛，为恶寒喜热。寒在上者，为吞酸，为膈噎，为饮食不化，为嗳腐胀哕。寒在下者，为清浊不分，为 溏痛泄，为阳痿，为遗尿，为膝寒足冷。<br />
　　又曰：真寒之脉，必迟弱无神，真热之脉，必滑实有力。<br />
　　又曰：阳脏之人多热，阴脏之人多寒。阳脏者必平生喜冷畏热，即朝夕食冷，一无所病，此其阳之有余也；阴脏者，一犯寒凉，则脾肾必伤，此其阳之不足也。第阳强者少，十惟二三；阳弱者多，十常五六；然恃强者多反病，畏弱者多安宁。<br />
　　又曰：假寒误服热药，假热误服寒药等证，但以冷水少试之。假热者必不喜水，即有喜者，或服后见呕，盒饭以温热药解之；假寒者，必多喜水，或服反快而无所逆者，盒饭以寒凉药解之。<br />
　　又曰：今人病虚证者极多，非补不可。但用补之法，不宜造次，欲察其可补不可补之机，则全在先察胸腹之宽否，何如？然后以渐而进，如未及病，再为放胆用之，庶无所碍，此用补之大法也。<br />
　　又曰：凡势在危急，难容少缓，亦必先问其胸宽者，乃可骤进；若元气真虚，而胸腹又胀，是必虚不受补之证，若强进补剂，非惟无益，适足以招谤耳。<br />
　　又曰：制方用药，气味有阴阳，阴者降，阳者升；阴者静，阳者动；阴者柔，阳者刚；阴者怯，阳者勇；阴主精，阳主气；其于善恶、喜恶，皆有妙用。<br />
　　又曰：气味之升降，升者浮而散，降者沉而利，宜升者勿降，宜降者勿升。<br />
　　又曰：气味之动静，静者守而动者走，走者可行，守者可安。<br />
　　又曰：气味刚柔，柔者纯而缓，刚者躁而急；纯者可和，躁者可却；非刚不足以去暴，非柔不足以济刚。<br />
　　又曰：气味之勇怯，勇者，直达病所，可赖出奇；怯者用以周全，籍其平妥。<br />
　　又曰：气味之主气者，有能为精之母；主精者，有能为气之根；或阴中之阳者，能动血中之气；或阳中之阴者，能顾气中之精。<br />
　　又曰：气味有善恶，善者，赋性驯良，尽堪择用；恶者气味残狠，何必近之。<br />
　　又曰：气味有善恶，有素性之喜恶，有一时之喜恶者，相宜取效尤易，恶者见忌，不必强投。<br />
　　又曰：治病用药；本贵精专，尤宜勇敢，凡久远之病，则当要其终始，治从乎缓，此宜然也。若新暴之病，虚实既得其真，即当以峻剂直攻其本，拔之甚易，若逗留畏缩，养成深固之势，则死生系之，谁其罪也。故凡真见里实，则以凉膈、承气；真见里虚，则以理中、十全；表虚则 术、建中；表实则麻黄、柴、桂之类；但用一味为君，二三味为佐使，大剂进之，多多益善。夫用多之道何在？在乎必赖其力，而料无害者，即放胆用之，性缓者，可用数两，而性急者亦可数钱。若三五七分之说，亦不过点名具数儿戏而已，解纷治剧之才，举动固如是乎！又曰：治病之则，当知邪正，当权重轻。凡治实者，譬如耘禾，禾中生稗，禾之贼也，有一去一，有二去二，耘之善者也；若有一去二，伤一禾矣，有二去四，伤二禾矣；若识禾不的，俱认为稗，而计图尽之，则无禾矣。此用攻之法，贵乎察得其真，不可过也。凡治虚者，譬之给饷，一人一升，十人一斗，日饷足矣。若百人一斗，千人一斛，而三军之众，又岂担石之粮，所能活哉！一饷不继，将并前饷而弃之，而况于从中克减乎！此用补之法，贵乎轻重有度，难从简也。<br />
　　又曰：虚实之治，大抵实能受寒，虚能受热，所以补必兼温，泻必兼凉者，盖凉为秋气，阴主杀也，万物逢之，便无生长，欲补元气，故非所宜，凉且不利于补，寒者益可知矣，即有火盛气虚，宜补以凉者，亦不过因火暂用，火去即止，终非治虚之法也。又或有以苦寒之物，谓其能补阴者，则《内经》有曰：形不足者，温之以气，精不足者，补之以味。夫气味之相，宜于人者，谓之曰补可也，未闻以味苦气劣，而不相宜于人者，亦可谓之补也。虽《内经》有曰：水位之主，其泻以咸，其补以苦等论，然此特以五行岁气之味，据理而言耳。矧其又云：麦、羊肉、杏、薤，皆苦之类，是则苦而补者也。岂若大黄、黄柏之类，气味苦劣，若此而谓之能补，无是理也。尝闻之王应震曰：一点真阳寄坎宫，固根须用味甘温，甘温有益寒无补，堪笑庸医错用功。此一言蔽之也，不可不察。<br />
　　又曰：补泻之法，补亦治病，泻亦治病，但当知其要也。如以新暴之病，而少壮者，乃可攻之泻之，攻但可用于暂，未有衰久之病，可屡攻可以无害者，故攻不可以收缓功延久之病。而虚弱者理宜温之补之，补乃可于常，未有根本既伤，而舍补可以复元者，故补不可以求速效。然犹有其要，则凡临证治病，不必论其有虚证，无虚证，但无实证可据而为病者，盒饭兼补以调荣卫精血之气；亦不必论其有火证无火证，但无热证可据而为病者，盒饭兼温以培命门脾胃之气，此补泻要领，苟不知此，未有不至决裂败事者。<br />
　　又曰：治法有逆从，以寒热有假真也，此《内经》之旨也。经曰：逆者正治，从者反治。夫以寒治热，以热治寒，此正治也，正即逆也；以热治热，以寒治寒，此反治也，反即从也。如以热药治寒病而寒不去者，是无火也，当治命门，以参、姜、桂、附之类，此王太仆所谓益火之源以消阴翳，是亦正治之法也。又如热药治寒病而寒不退，反用寒凉而愈者，此正假寒之病，以寒从治之法也。<br />
　　又如以寒药治热病而热不除者，是无水也，治当在肾，以六味丸之类，此王太仆所谓壮水之主以镇阳光，是亦正治之法也。又有寒药治热病，而热不愈，反用参、姜、桂、附八味丸之属而愈者，此即假热之病，以热从治之法也，亦所谓甘温除大热也。第今人之虚者多，实者少，故真寒假热之病为极多，而真热假寒之病则仅见耳。<br />
　　又曰：探病之法，不可不知，如当局临证，或虚实有难明，寒热有难辨，病在疑似之间，补泻之意未定者，即当先用此法。若疑其为虚，意欲用补而未决，则以轻浅消导之剂，纯用数味，先以探之，消而不投，即知为真虚矣。疑其为实，意欲用攻而未决，则以甘温纯补之剂，轻用数味，先以探之，补而觉滞，即知有实邪也。<br />
　　假寒者，略温之，必见躁烦；假热者，略寒之，必加呕恶，探得其情意自定矣。经曰：有者求之，无者求之。<br />
　　又曰：假者反之，此之谓也。但用探之法，极宜精简，不可杂乱，精简则真伪立辨，杂乱则是非难凭，此疑似中之活法，必不得已而用之可也。<br />
　　华元化曰：大凡治疗，脉不紧数，则勿发其汗；脉不实数，不可以下；心胸不闭，尺脉微弱，不可以吐；关节不急，营卫不壅，不可以针；阴气不盛，阳气不衰，勿灸；内无客邪，勿导引；外无淫气，勿按摩；皮肤不痹，勿蒸熨；肌肉不寒，勿暖洗；神不凝迷，勿愉悦；气不奔急，勿和缓；顺此者生，逆此者死耳。<br />
　　论曰：汗家不可发汗，阳虚不得重发汗。（万灵丹发汗药，不可妄投。）<br />
　　<br />
　　卷五痈疽论<br />
　　《生气通天论》曰：膏粱之变，足生大疔，受如持虚。<br />
　　《痈疽篇》：黄帝曰：血气已调，形气乃持，余已知血气之平与不平，未知痈疽之所从生，成败之时，死生之期，或有远近，何以度之，可得闻乎？岐伯曰：经脉流行不止，与天同度，与地合纪，故天宿失度，日月薄蚀；地经失纪，水道流溢，草HT不成，五谷不殖；径路不通，民不往来，巷聚邑居，则别离异处，血气犹然，请言其故。夫血脉营卫，周流不休，上应星宿，下应经数。寒邪客于经络之中，则血泣，血泣则不通，不通则卫气归之，不得复反，故痈肿。寒气化为热，热胜则腐肉，肉腐则为脓，脓不泻则烂筋，筋烂则伤骨，骨伤则髓消，不当骨空，不得泄泻，血枯空虚，则筋骨肌肉不相荣，经脉败漏，熏于五脏，脏伤故死矣。<br />
　　黄帝曰：愿尽闻痈疽之形，与忌日名。岐伯曰：痈发于嗌中，名曰猛疽。猛疽不治，化为脓，脓不泻，塞咽，半日死；其化为脓者，泻则合豕膏，无冷食，三日已。发于颈，名曰夭疽。其痈大以赤黑，不急治，则热气下入渊腋，前伤任脉，内熏肝肺，熏肝肺，十余日而死矣。阳气大发，消脑留项，名曰脑烁。其色不乐，项痛而如刺以针，烦心者，死不可治。发于肩及 ，名曰疵痈。其状赤黑，急治之，此令人汗出至足，不害五脏，痈发四五日，逞 之。发于腋下赤坚者，名曰米疽。治之以砭石，欲细而长，疏砭之，涂以豕膏，六日已，勿裹之。其痈坚而不溃者，为马刀挟缨，急治之。发于胸，名曰井疽。其状如大豆，三四日起，不早治，下入腹，不治，七日死矣。发于膺，名曰甘疽。色青，其状如谷实， KT ，常苦寒热，急治之，去其寒热，不治，十岁死，死后出脓。发于胁，名曰败疵。败疵者，女子之病也，灸之，其病大痈脓，治之，其中乃生肉，大如赤小豆，治之，锉 翘草根各一升，以水一斗六升煮之，竭取三升，则强饮浓衣坐于釜上，令汗出至足已。发于股胫，名曰股胫疽。其状不甚变，而痈脓搏骨，不急治，三十日死矣。发于尻，名曰锐疽。其状赤坚大，急治之，不治，三十日死矣。发于股阴，名曰赤施。不急治，六十日死，在两月之内，不治，十日而当死。发于膝，名曰疵痈。其状大痈，色不变，寒热如坚石，勿石，石之者死，须其柔乃石之生。诸痈疽之发于节而相应者，不可治也。发于阳者，百日死；发于阴者，三十日死。发于胫，名曰兔啮。其状赤至骨，急治之，不治害人也。发于内踝，名曰走缓。其状痈也，色不变，数石其输，而止其寒热，不死。发于足上下，名曰四淫。其状大痈，急治之，百日死。发于足旁，名曰厉痈。其状不大，初如小指发，急治之，去其黑者，不消辄益，不治，百日死。发于足指，名脱痈。其状赤黑，死不治；不赤黑，不死；不衰，急斩之；不则死矣。<br />
　　《玉版》篇：黄帝曰：病之生时，有喜怒不测，饮食不节，阴气不足，阳气有余，营气不行，乃发为痈疽。阴阳不通，两热相搏，乃化为脓，小针能取之乎？岐伯曰：以小治小者，其功小，以大治大者，多害，故其已成脓血者，其唯砭石铍锋之所取也。<br />
　　黄帝曰：多害者其不可全乎？岐伯曰：其在逆顺焉，以为伤者，其白眼青黑眼小，是一逆也；内药而呕者，是二逆也；腹痛渴甚，是三逆也；肩项中不便，是四逆也；音嘶色脱，是五逆也；除此五者为顺矣。<br />
　　《寒热病篇》曰：五脏身有五部，伏兔一，腓二，（腓者 也。）背三，（五脏之俞在背。）俞四，项五，此五部有痈疽者死。凡刺之害，中而不去，则精泄，不中而去，则致气，精泄则病甚而 ，致气则生为痈疽也。<br />
　　《生气通天论》曰：汗出见湿，乃生痤痱，陷脉为 ，留连肉腠。因而饱食，筋脉横解，肠 为痔。<br />
　　《阴阳别论》曰：三阳为病，发寒热，下为痈肿。<br />
　　《气穴论》曰：肉之大会为谷，肉之小会为溪，肉分之间，溪谷之会，以行荣卫，以会大气，邪溢气壅，脉热肉败，荣卫不行，必将为脓。内消骨髓，外破大 ，留于节凑，必将为败，积寒留舍，荣卫不居，卷肉缩筋，胁肘不得伸，内为骨痹，外为不仁，命曰不足，大寒留于溪谷也。<br />
　　《刺节真邪论》曰：虚邪之中人也，洒淅动形，起毫毛而发腠理，其入深，内搏于骨则为骨痹，搏于筋则为筋挛，搏于脉中则为血闭，不通则为痈。虚邪之入于身也深，寒与筋挛搏，久留而内着，寒胜其热，则骨疼内枯，热胜其寒，则烂肉腐肌为脓，内伤骨，内伤骨为骨蚀。有所疾前筋，筋屈而不得伸，邪气居其间而不反，发为筋溜。有所结，气归之，卫气留之，不得反，津液久留，合而为肠溜。久者数岁乃成，以手按之柔，已有所结，气归之，津液留之，邪气中之，凝结日以易甚，连以聚居，为昔瘤。以手按之坚，有所结，深中骨，气因于骨，骨与气并，日以益大，则为骨疽。有所结，中于肉，宗气归之，邪留不去，有热则化为脓，无热则为肉疽。凡此数气者，其发无常处，而有常名也。<br />
　　《气交变大论》曰：岁火太过，民病身热骨痛，而为浸淫。岁金太过，民病两胁下少腹痛，目赤痛 疡，耳无所闻。岁木不及，复则炎暑流火，湿性燥病，寒热疮疡，痱疹痈痤。岁金不及，复为寒雨暴至，民病口疮。岁水不及，民病寒疡流水。<br />

                    <br>
                        　　《五常政大论篇》曰：委和之纪，其病支废，痈肿疮疡。卑监之纪，其动疡涌，分溃痈肿。赫羲之纪，其病笑疟疮疡。坚成之纪，其动暴折疡疰。少阳司天，火气下临，鼻窒疮疡。太阳司天，寒气下临，甚则 肿身后痈。少阴司天，热气下临，甚则疮疡。地有高下，气有温凉，高者气寒，下者气热，故适寒凉者胀，适温热者疮，下之则胀已，汗之则疮已。<br />
　　经曰：诸痛痒疮疡，皆属心火。<br />
　　经曰：诸痈肿筋挛管痛者，此寒气之肿，八风之变也。<br />
　　经曰：邪之所凑，其正必虚，着而不去，其病为实。<br />
　　又曰：荣气不从，逆于肉里，乃生痈肿。（营逆则血郁，气郁则热聚为脓，故为痈肿也。）热之所过，则亦痈肿。（热胜则阳气内郁，故浮肿暴作，荣气亦逆于肉里，聚为痈脓之肿矣。）又曰：寒伤形，热伤气，气伤痛，形伤肿。（热之阳气，则热结于肉分而故痛，寒之伤形，则寒薄于皮腠，所以坚凝而肿斯作也。）先痛而后肿者，气先受伤，而形亦受伤也；先肿而后痛者，形先受伤，而气亦受伤也。故有形不痛者阳伤，无形有痛者阴伤，更有汗方发泄，寒水浴之，以致热郁皮里，湿邪凝结，甚为痤疖，轻为痱疮；亦有阳气不固，邪气入于陷脉，陷脉者谓寒邪陷缺其脉，积寒于中，经血稽凝，久瘀内攻，积于肉里，发为鼠 。<br />
　　又曰：膏粱之变，足生于大疔。<br />
　　又曰：五脏不和，九窍不通，六腑不和，留结为痈。凡疮肿高而软者，发于血脉，下而坚者，发于筋脉，肉色不变者，发于骨髓，故分气血虚实，热毒深浅为要。切不可一见其肿，便谓热毒实热，辄投下剂，意谓毒从泻出，殊不知阳者红肿 起，阴者青白而陷，疽者附筋骨而生，皆赖血气为主。经所谓气主煦之，血主濡之，倘元气受伤，而不能煦濡，则下陷不脓，能禁其不内攻乎？经曰：天空西北，左寒而右凉，地不满东南，右温而左湿。东南方，阳也，阳精降于下，故右热而左湿；西北方，阴也，阴精奉于上，故左寒而右凉；适寒凉者胀，而湿热者疮，下之则胀已，汗之则疮已。夫东南二方，在人则丙小肠热，甲胆风，皆俱下性炎上，其疮外有六经形证，内无便溺阻隔，饮食如故，小便自调，知不在里，非疽也；痈疖，小为疖，大为痈，其邪受风湿地气，自外而来侵内。经云：荣气不从，逆于肉理，乃生痈肿。诸疮痛痒，皆属心火。此疮自外而入，是丙小肠左迁入胆，作痛而非痒，此二方皆主血为病为痛，此元气不足，荣气逆行，其初出未有传变，在于肌肉之上，皮肤之间，只于风热六经所行经络地分出也，宜泻风湿热。医者只知阴复其阳，则宜汗，此宜汗者，乃湿热郁手足少阳，致血脉凝逆，荣卫不能周身，元气消弱也。其风湿热滞于下，故面赤肿微黯，风水惟上冲，颜色多怒，其疮色肿微黯，疮热高起，结硬作痛，其脉止在左手，左属表，左寸外洪缓而阴，是客邪在血脉之上，皮肤之间，宜急发汗，通荣卫，则邪去矣。宜内托荣卫汤。<br />
　　经曰：脉细皮寒，泻痢前后，饮食不进，此为五虚，疮疡最忌。<br />
　　张仲景曰：痈疽最难治，外尚未现真形，内已先溃大穴。古人云：外大如豆，内大如拳，外大如拳，内大如盘，信不爽也。<br />
　　刘河间曰：人近火者，微热则痒，热甚则痛，附近则灼而为疮，皆火之用也。或痒痛如针轻刺者，犹飞迸火星灼之然也。或疑疮疡，皆属火热，而反腐出脓水者，何也？犹谷肉果菜，热极则腐烂而溃为污水，大热过极，反兼水化也。<br />
　　李东垣曰：疽初生如黍米大，痒痛有异，误触破之，即 展四畔，赤肿沉闷，牵引胁肋疼痛，数日之后，渐觉肌肤壮热，恶寒烦渴，肿晕侵展， 浆汁出，积日不溃，抑之则流血者，谓之发背疽也。发于脑者为脑疽，发于鬓眉髯者，以类呼也。又有其状无头，肿阔三四寸，如觉注闷疼痛，因循数日，皮光微软者，甚则亦令人恶寒发热，头痛烦渴者，谓之发背痈也。又有初生一头，色浮赤而无根，肿见于皮肤之间，大小一二寸者，疖也。三者，惟疽最重，此疾皆因滋味与浓衣，衣服浓暖则表易招寒，滋味过多则五脏生热，脏腑积热，则血脉不流而毒瓦斯凝滞，邪气伏留，热抟于血，血聚则肉溃成疮，浅则为疖，实则为痈，深则为疽矣。亦有因服金石发动而成，亦有平生不服金石药而患者，乃由父母曾服饵者，其毒瓦斯流传子孙。此病初起认是疽，则宜速疗之。（《十书》）又曰：夫疮肿之患，莫大乎痈疽。然而痈疽何以别之？经所谓荣卫稽留于筋脉之中，则涩不行，血脉不行，则阳气郁遏而不通，故生寒热，秽毒之气腾出于外，蓄结为痈，久而不散，热气乘之，腐化为脓，然而骨髓不焦枯，脏腑不伤败，可治而愈也。何为疽？五脏风毒积热，毒热炽甚，下陷肌肤，骨髓将枯，血气涸竭，其肿色夭坚如牛领之皮，故命曰疽。痈者，其肿皮薄以泽，此其候也。痈疽之生，有内有外，内生胸腹脏腑之中，外生肤肉筋骨之表，凡此二毒，发无定处，而有常名。夫郁滞之本，始于喜怒哀乐不时，饮食居处不节，或金石草药之发动，寒暑燥湿之不调，使阴阳之不平而蕴结于外，使荣卫凝涩而腐溃，轻者起于六腑，浮达而为痈，气行经络而浮也；重者发于五脏，沉涩而为疽，气行经络而沉也。明乎二者，肿毒丹疹，可以类推矣。<br />
　　又曰：夫疮候多端，欲辨深浅，直须得法，若不素知方论，而妄生穿凿者，如大匠舍其绳墨，以意度量，安能中于规矩哉。尝闻古人有言曰：多则惑，少则得。简而论之，则疮疽概举有三种：高而软者发于血脉，肿下而坚者发于筋骨，肉皮色不相辨者，发于骨髓。<br />
　　又曰：凡疗疮疽，以手按摇疮肿，根牢而大者深也，根小而浮者浅也。又验其人，初生疮之时，便觉壮热恶寒，拘急头痛，精神不宁，烦躁饮冷者，其患疮疽必深也。若人虽患疮疽，起居和平，饮食如常，其疾浮浅也。恶疮初生，其头如米粟，微似有痛痒，误触破之，即 展觉有深意，速服犀角汤及漏芦汤、通气丸等取通利疏畅，兼用浴毒汤塌浸之类，若浮浅者 贴膏亦瘥。以此推之。浅深之辨，始终之次者也。<br />
　　又曰：夫热发于皮毛之间，是以浮肿根小，至大不过二三寸者，疖也；六腑积热，腾出于外，肌肉之间，其发暴甚，肿皮光软，侵展广大者，痈也；五脏风积热攻于肌骨，风毒猛暴，初生一头如 ，白焦枯触之应心者，疽也。盖痈发于六腑，若燎原之火，外溃肤肉；疽生五脏，沉涩难疗，若陶室之燧，内销骨髓；痈则易疗，惟难将息而迟瘥；疽则难疗，易得痊复。夫疖与疮初生，并宜灸之，谓其气本淫达，以导其热，令速畅也。疽则烙，不宜灸，谓其根本深沉，须达其原也。凡疮生于外，皆由热毒蕴于内，明乎三者，其余可以类推矣。盖皮肤微高起而肌浓，或痛或痒，移走无常者，谓之肿。有因风而得之者，有因风热相搏而得之者，久久而不消，热胜于风，若不即治，血不流通，与气乘之，以成脓也。<br />
　　又曰：风多则痒，热多则痛，此为验也。<br />
　　又曰：夫患痈疽之人，慎勿着恼，若触着多致脓成败溃。<br />
　　朱丹溪曰：痈疽，乃阴阳相滞而生，气阳也，血阴也，血行脉中，气行脉外，相并周流，寒与湿相搏，则凝滞行迟为不及；热与火抟之，则沸腾行速为太过。气得邪而郁，津液稠粘，为痰为饮，积久渗入脉中，血为之浊，此阴滞于阳也；血得邪而郁，隧道阻滞，或溢或结，积久渗出脉外，气为之乱，此阳滞于阴也；百病皆由于此，不止痈疽而已。故痈肿初起，便 痛肿大者，可治；不痛热肿大而陷者，不治也。<br />
　　又曰：衣浓仍寒，孤阴无济，衣薄仍热，孤阳独存，阳虚极宜补阳，阴虚极当益肾。<br />
　　又曰：腰背反张，颈项强直，为变 之兆；口噤作冷，寒战切牙，斯绝命之期。<br />
　　窦太师曰：发背之生，积毒于脏腑，正气盛，淹留停缓；元气虚，则朝轻夕重，如发弓矢，外小内大；内托则生，败毒则毙，治法以参 为主，一定之论也，百世不易。<br />
　　凡痈发于背，广一尺，深可一寸，虽溃至骨，不穿膜不死。（《经验全书》）孙思邈曰：疮之要害处，近虚处，怯薄处，当细心医治也。<br />
　　喻嘉言曰：夫疮毒已溃，治当大补气血。<br />
　　又曰：脓出反痛虚之过，脓多不敛弱之因。<br />
　　王肯堂曰：方书叙痈疽之源有五：一天行时气，二七情内郁，三体虚外感，四身热搏于风冷，五食炙 ，饮法酒，服丹石等热毒，总之不出于三因也。外因者，运气痈疽有四：一火热助心为疮。经云：少阴所至为疮疹。又云：少阴司天，热气下临，肺气上从，甚则疮疡。又云：少阴司天之政，初之气，寒乃始，阳气郁，炎暑将起，中外疮疡。又云少阳所至为疮疡。又云：少阳司天之政，风热参布，太阴横流，寒乃时至，民病寒中，外发疮疡。初之气候，乃大温，其病肤腠中疮；二之气，火反郁，其病热郁于上，疮发于中；三之气，炎暑至，民病脓疮。又云：太阳司天之政，初之气，气乃大温，肌腠疮疡，此皆常化病之浅也。又云：少阴司天，热淫所胜，甚则疮疡。又云：少阴司天，客胜甚则疮疡。又曰：少阴之复，病痱疹疮，疽痈痤痔。又云：火太过，曰赫羲，其病疮疽血流。又云：火郁之发，民病疮疡痈肿，此是邪变病之甚也。二曰寒邪伤心为疮疡。经曰：太阳司天之政，三之气，寒气，民病寒反热中，痈疽注下。又云：太阳司天，寒淫所胜，血变于中，发为痈疡，病本于心。又云：阳明司天之政，四之气，寒雨降，民病痈肿疮疡是也。三曰燥邪伤肝为疮疡。经曰：木不及曰委和，上商与正商同其病，支发痈肿疮疡，邪伤肝也。又云：阳明司天，燥淫所胜，民病疡疮痤痈，病本于肝是也。四曰湿邪疮疡。经云：太阴司天，湿气变物，甚则身后痈。又云：太阴之胜，火气内郁，疮疡于中，流散于外是也。此四条所谓天行时气者也。《素问•脉要精微论》帝曰：诸痈肿筋挛骨痛，此皆安生？岐伯曰：此寒气之肿，八风之变也。帝曰：治之奈何？岐伯曰：此四时之病，以其胜治之愈也。<br />
　　《灵枢•痈疽篇》云：血脉荣卫，周流不休，上应星宿，下应经数，寒邪客于经络之中则血泣，血泣则不通，不通则卫气归之，不得复反，故痈肿。寒气化为热，热甚则腐肉，腐肉则为脓，脓不泄则烂筋，筋烂则伤骨，骨伤则髓消，不当骨空，不得泄泻，血枯空虚，则筋骨肌肉不相荣，经脉败漏，熏于五脏，脏伤故死矣。《生气通天论》云：劳汗当风，寒薄为 ，郁乃痤。又云：阳气者，开阖不得，寒气从之，乃生大偻。荣气不从，逆于肉里，乃生痈肿。是亦邪从劳汗之隙，及阳气开阖不得其理之隙，久客之为痈肿也。所谓体虚外感，及身热搏于风冷者也。治法则《精要》十宣散、五香汤、洁古苍术复煎散等发表之剂是也。内因者，陈无择云：痈疽瘰 ，不问虚实寒热，皆由气郁而成。经云：气宿于经络，与血俱涩而不行，壅结为痈疽，不言热之所作而后成痈者，此乃喜怒忧思有所郁而成也，治之以远志酒、独胜散，兼以五志相胜之理，如怒胜思之类是也。不内外因者，经所谓膏粱之变，足生大疔，受如持虚。又东方之域委盐之地，其民食委嗜咸，安其处，美其食，委热中，咸胜血，故其民黑色疏理，其病为痈疽。又有服丹石法酒而致者，亦膏粱之类也。李东垣曰：膏粱之变，亦是滋味过度，荣气不从，逆于肉里。荣气者，胃气也，饮食入胃，先输于脾，而朝于肺，肺朝百脉，次及皮毛，先行阳道，下归五脏六腑，而气口成寸矣。今富贵之人，不知其节，法酒肥羊，杂以浓味，积久太过，其气味俱浓之物，乃阳中之阳，不能走空窍而先行阳道，乃反行阴道，则湿气大胜，子令母实，火乃大旺，热湿既盛，必来克肾，若不慎房事，损其真水，水乏则从湿气之化而上行，其疮多出背上及脑，此为大疔之最重者。若毒瓦斯出肺，或脾胃之部分，毒之次也，若出于他经，又其次也，湿热之毒，所止处无不溃烂。故经言膏粱之变，足生大疔，受如持虚者，如持虚器以受物，则无不受矣。治大疔之法，必当泻其荣气。以标本言之，先受病为本，非苦寒之剂为主为君，不能除其苦楚痛疼也。如东垣治元好问，丹溪治老妇脑疽，皆因好酒，故以三黄大黄酒制治之。又如排脓散、当归散之类是也。又有尽力房室，精虚气节之所致者，亦属不内外因，当以补虚内托为主，亦忌用五香之药耗真阴而助邪热，治之之药，如内固黄汤、神效托里散之类也。经云：五脏菀热，痈发六腑。又云：六腑不和，留结为痈。又云：诸痛痒疮，皆属于心，肺乘肝则为痈，肾移寒于肝，痈肿少气，脾移寒于肝，痈肿筋挛，此皆脏腑之变亦属内因者也。东垣曰：《生气通天论》云，荣气不从，逆于肉理，乃生痈肿。又云，膏粱之变，足生大疔，受如持虚。《阴阳应象论》云，地之湿气，感则害人皮肉筋脉，是言湿气外伤，则荣气不行，荣卫者，皆荣气之所经营也，营气者胃气也，运气也，荣气为本，本逆不行，为湿气所坏而为疮疡也。膏粱之变，亦是言浓滋味过度，而使荣气逆行，凝于经络为疮疡也。此邪不在表亦不在里，唯在其经中道病也。以上《内经》所说，俱言因荣气逆而作也，遍看诸疮疡论中，多言二热相搏，热化为脓者；有只言热化为脓者；有言湿气生疮，寒化为热而为脓者；此皆痈疽之源也。宜于所见部分，用引经药，并兼见证中分阴证阳证，先泻荣气是其本，本逆助火，湿热相合，败坏肌肉而为脓血者，此治次也。宜远取诸物以比，一岁之中大热无过夏，当是时诸物皆不坏烂，坏烂者交秋湿令大行之际也，近取诸身，热病在身，止显热而不败坏肌肉，此理明矣。标本不得，邪气不服，言一而知百者，可以为上工矣。（《疡医准绳》）又曰：《灵枢经》云：荣卫稽留于经脉之中，则血泣而不行，不行则卫气从之而不通，壅遏而不得行，故热，大热不止，热胜则肉腐，肉腐则为脓，然不能陷肌肤，骨髓不为焦枯，五脏不为伤，故名曰痈。热气淳盛，下陷肌肤，筋髓枯，内连五脏，血气竭，当其痈下筋骨，良肉皆无余，故命曰疽。疽者上之皮夭以坚，上如牛领之皮。<br />

                    <br>
                        　　痈者其皮上薄以泽，此其候也。<br />
　　《鬼遗方》云：痈之痛，只在皮肤之上，其发如火焚茅，初如黍米大，三两日如掌面大，五七日如碗面大，即易治，如肿冷发渴发逆，治之难愈。疽发或如小疖，触则彻心痛，四边微起，如橘皮，孔色红赤不全变，脓水不甚出，至七八日，疼闷喘急不止，若始发肿，高五七日，忽平陷者，此内攻之候也。<br />
　　又云：痈疽有三等，毒瓦斯浮浅属腑，毒瓦斯深沉属脏，毒瓦斯猛烈而行经络，或浅或深无定，五脏六腑皆受之毒，难为调理，唯宜急切于痈发诸处，不问虚实、高肿、起盛、光泽、疼痛，只在皮肤之上，热急胀满，或有痒疼，别无恶候，初用温药平气，次用排脓发穴。（治痈所谓平气者，犀角饮之类，其方用犀角、连翘、漏芦、甘草、当归、肉桂，皆发表之药也。所谓发穴者，乃棘针之类，用皂角刺为君，甘草、川芎、乳香为佐使，亦托里之药也，然不若洁古、东垣诸方发表托里为稳当。）又曰：疽发诸处，不拘大小，惟起在背，广一尺、二尺、三尺，皮浓而紫黑，高肿不常，内疼如锥刺，攻击满闷，应四肢重疼，前心亦痛，余处发犹可，唯虚处及近筋骨处，若脓毒未溃，即伤烂筋骨，肉损为疽者，属五脏毒瓦斯深沉，多气伏硬坚实而不宜缓慢，治之须内实五脏，外透皮肤，令软匀和，即脓透，宜用内托实脏气之药，排脓匀气乃可，不比痈之毒瓦斯浮浅也，毋作一类治之。<br />
　　又曰：凡一切疮肿，始觉患起高肿，五七日忽平陷者，此是内攻之候也，急以内托散及内补汤药补填脏腑令实，最怕透膜，膜穿十无一生矣。<br />
　　娄全善曰：痈之邪浅，其稽留壅遏，独在经络之中，而专攻于外。故初发时，自表便发热，患处便如碗如盆，高肿而痛，甚者纵欲下陷，得正气内固，不肯受，故或便秘，或发渴发逆以拒之，是以骨髓终不焦枯，五脏终不伤也。疽之邪深。其稽留壅遏，内连五脏，而不专攻于外，故身体无热，患处或不肿痛，甚者声嘶气脱，眼黑眼小，十指肿黑如墨，多死也。治之之法，痈之初发，当以洁古法为主，表者散之，里者下之，火以灸之，药以敷之，脓未成者必消，脓已成者速溃也。疽之初发，当以《鬼遗方》为主，补填脏腑令实，勿令下陷之邪蔓延，外以火灸，引邪透出，使有穴归着而不乱，则可转死回生，变凶为吉。今世外科，不分痈疽，一例宣热拔毒，外以五香耗其气，内以大黄竭其血，终不能自悟其用药之非，惜哉！洁古云：疮疡者，火之属，须分内外。若其脉沉实，当先疏其内绝其源也。其脉浮大，当先托里，恐邪气入内也。有内外之中者，邪气至甚，遏绝经络，故发痈肿。<br />
　　经曰：荣气不从，逆于肉里，乃生痈肿，此因失托里，及失疏通，又失和荣卫也。治疮之大要，须明托里、疏通、行荣卫三法：托里者，治其外之内；疏通者，治其内之外；行荣卫者，治其中也。内之外者，其脉沉实，发热烦躁，外无 赤痛甚，邪气深于内也。故先疏通脏腑，以绝其源。（内疏黄连汤。）外之内者，其脉浮数， 肿在外，形证外显，恐邪气极而内行，故先托里，以防其干也。（内托复煎散。）内外之中者，外无 恶之气，内亦脏腑宣通，知其在经，当和荣卫也。（当归黄 汤。）用此三法之后，虽未瘥，必无变证，亦可使邪气峻减而易痊也。<br />
　　《三因》云：痈疽瘰 ，不问虚实寒热，皆由气郁而成。经曰：气宿于经络，与血俱涩而不行，壅结为痈疽。不言热之所作而后成痈者，此乃因喜怒忧思，有所郁而成也。<br />
　　《精要》云：痈疽，愤郁不遂志欲之人，多犯此疾。<br />
　　张景岳曰：凡疮疡之患，所因虽多，其要惟内、外二字。证候虽多，其要惟阴、阳二字。知此四者，则尽之矣。然内有由脏者，有由腑者，外有在皮肤者，有在筋骨者，此又其浅深之辨也。至其为病，则无非血气壅滞，荣卫稽留之所致。盖凡以郁怒忧思，或淫欲丹毒之逆者，其逆在肝、脾、肺、肾，此出于脏而为内病之最甚者也。凡以饮食浓味，醇酒炙 之壅者，其壅在胃，此出于腑，而为内病之稍次者也。又如以六气之外袭，寒暑之不调，侵入经络，伤人荣卫，则凡寒滞之毒，其来徐，来徐者，其入深，多犯于筋骨之间，此表病之深者也。风热之毒，其来暴，来暴者，其入浅，多犯于皮肉之间，此表病之浅者也。何也？盖在脏在骨者，多阴毒，阴毒其甚也；在腑在肤者，多阳毒，阳毒其浅也。所以凡察疮疡者，当识痈疽之辨。痈者热壅于外，阳毒之气也，其肿高，其色赤，其痛甚，其皮薄而泽，其脓易化，其口易敛，其来速者，其愈亦速，此与脏腑无涉，故易治而易愈也。疽者结陷于内，阴毒之气也，其肿不高，其痛不甚，其色沉黑，或如牛领之皮，其来不骤，其愈最难，或全不知痛痒，甚有疮毒未形，而精神先困，七恶叠见者，此其毒将发而内先败，大危之候也。<br />
　　知其阴阳内外，则痈疡之概可类见矣。然此以外见者言之，但痈疡之发，原无定所，或在经络，或在脏腑，无不有阴阳之辨，若元气强则正胜邪，正胜邪则毒在腑，在腑者便是阳毒，故易发易收而易治；元气弱则邪胜正，邪胜正则毒在脏，在脏者便是阴毒，故难起难收而难治。此之难易，全在虚实，实者易而虚者难也，速者易而迟者难也。所以凡察痈疽者，当先察元气，以辨吉凶，故无论肿疡溃疡，但觉元气不足，必当先虑其何以收局，而不得不预为之地，万一见病治病，且顾目前，则鲜不致害也。其有元气本亏，而邪盛不能容补者，是必逆败之证，其有邪毒炽甚，而脉证俱实者，但当直攻其毒，则不得误补助邪，所当详辨也。（《全书》）马益卿《痈疽论》曰：人有四肢五脏，一觉一寐，呼吸吐纳，精气往来，流而为营卫，畅而为气色，发而为声音，阳用其形，阴用其精，此人之常数所同也。至其失也，蒸则生热，否则生寒，结则为瘤赘，陷则为痈疽。<br />
　　伍氏曰：痈疽之疾，有三十余证，曰 发、痼发、石发、岩发、蜂窠发、莲子发，椒眼发、连珠发、竟体发、肠痈内发、脑发、背发、眉发、腮颔发、肺痈、瓜瓠发，大率随病浅深内外施治，不可迟缓，初发如伤寒，脉浮而紧，是其候也。<br />
　　又曰：五脏六腑俞穴皆在背，凡患疮证，有伤脏膜者，多致不救。腑气浮行于表，故痈肿浮高为易治；脏血沉寒主里，故疽肿内陷为难治。<br />
　　又曰：疖者，节也；痈者，壅也；疽者，沮也。一寸至二寸为疖，三寸至五寸为痈，一尺为疽，一尺至二尺为竟体疽，若脉洪数者难治，脉微涩者易治。初觉宜清热拔毒，已溃则排脓止痛，脓尽则长肌敷痴，当酌轻重顺逆而审治之。<br />
　　《发挥》曰：大抵发背、脑疽、脱疽，肿痛色赤者，乃水衰火旺之色，可治；若黑若紫，则火极似水之象，乃其肾水已竭，精气枯涸也，决不治。又骨髓不枯，脏腑不败者，可治；若老弱患此，疮头不起，或肿硬色夭，坚如牛领之皮，脉更涩，此精气已绝矣，不可治，或不待溃而死，有溃后气血不能培养者亦死。<br />
　　《后汉•律历志》：惊蛰晷长八尺二寸，未当至而至，多病痈疽胫肿。<br />
　　蒋示吉曰：夫虚极传变，惊悸怔忡，牙关紧闭，而卧不宁，或发热恶寒作渴，自汗盗汗，手撒身热，脉洪大，按之如无，俱恶证也。（《说约》）又曰：根脚赤晕，口不收，此余毒未尽之故。<br />
　　又曰：脓少肉白，肉不长，此停住寒邪之过。<br />
　　又曰：破伤风，皆因风袭，破伤湿亦为湿侵。<br />
　　又曰：初起宜肿不宜痒，溃后作痒是长肉；溃后宜痒不宜痛，初起不痛是纯阴。<br />
　　又曰：不痛大痛非佳兆，或麻或痒最难医。<br />
　　又曰：饮食不化脾虚，饮食不思胃弱。<br />
　　陈实功曰：夫痈者，壅也，为阳，属六腑，毒腾于外，其发暴而所患浮浅，因病原于阳分中，盖阳气轻清，浮而高起，故易肿易脓，易腐易敛，诚为不伤筋骨易治之证。疽者，沮也，为阴，属五脏，毒攻于内，其发缓而所患深沉，因病原禀于阴分中，盖阴血重浊，性质多沉，故为伤筋蚀骨难治之证也。凡年壮气血胜毒则顺，年老毒胜气血则险。七情六欲发则为疽，为痰核、瘿瘤之类。七情者，喜伤心，怒伤肝，忧伤肺，思伤脾，悲伤于魂魄，恐伤肾，惊伤胆。六欲者，耳聪声音，眼观物色，鼻闻香气，舌贪滋味，心帷天地，意握万方。诸病诸疮，皆由于此等之情欲也。<br />
　　六淫之气发则为痈，为风癣疥癞之类。六淫者，风为四时不正，浩荡肃杀之气，发而最能中人。寒乃节候不调，疾风豪雨，冰雪严寒所伤，或口贪生冷之物。暑因亢酷日，烁火流金，湿热熏蒸而中。湿从坐卧久阴卑湿之地，或身骤临风雨潮气所侵。<br />
　　燥为阴虚内热，消烁津液，不能滋润脏腑，以致皮肤枯槁便干，为燥火生于心绪烦扰、醇酒膏粱、房欲不闲所动，邪气客于脏腑经络关节之内，积袭日久，或待内伤，或因外感邪气，触而发之也。又有膏粱浓味，醇酒肥鲜炙 ，爽口快心，罔顾销阴烁脏，兴阳涩精，取之快意于一时，不觉阴销。平日大疮恶毒，多起于膏粱，不生于黎藿。但凡患痈疽，未有不先伤五脏，而后发之者，当辨阴阳顺逆治之。总之疮疡漫肿难治，肿易愈，漫肿者肉肿疮不肿， 肿者疮肿肉不肿，顺证根脚鲜明，险证四围平塌。经曰：气盛兮顶自高而突起，血盛兮根脚束而无疑。此之谓也。（《正宗》）冯鲁瞻曰：痈疽之疾，多生膏粱炙 嗜欲之人，虚邪热毒煎熬气血而成。痈者，壅也，壅滞于阳络也，大而高起，属于阳，其脉浮数，故多由于六腑。疽者，沮也，沮伏于阴经也，平而内发，属于阴，其脉沉数，故多由于五脏。疖者，如错疖之结着也。疮者，毒之总名也。经曰：诸痛痒疮，皆属心火。夫诸疮之中，即惟背疽疔疮最为急证，次莫如脑疽、肠痈、喉痈，亦其急者也。（《锦囊》）又曰：夫人之疮肿，因内热外虚，为风湿之所乘。盖肺主皮毛，脾主肌肉，气虚则肤腠开，而风湿所乘，且脾虚而内热，即生疮也。肿者，由寒热之毒瓦斯客于经络，使血涩而不通，壅结成肿；风邪内作者，无头无根，气血相搏者，有头有根；壅结盛而热胜血，则为脓矣。其毒小者，气血自然能溃能收，不必忧治；大而重者，血气恐难任之，必假药力佐助气血，以为营运逐毒之本。<br />
　　又曰：夫痈疽皆由膏粱之家，湿热气逆所结，且多犯肥白之人，气居于表，中气必虚者。初起即以凉血活血，散结解毒，大剂连进，内外夹攻，务使消散；即势大毒盛，一时不能散尽，亦必十消七八，以免后来口舌生疮，内攻之患，纵使溃脓，保无大害。若失于救治，则热毒内陷，其膜必坏，多致凶危。然书云：五发痈疽者，谓发背、发脑、发鬓、发眉、发颐是也。但人之一身，血气稍有壅聚，莫不随所而至，岂特此五者而已。发背者，乃五脏风热，六腑邪毒，贯于筋骨之间，发于经络之内，外虽如钱，里可着拳，慎勿忽略。若初起红肿高起者，则易；阴塌平陷者，则难。至于发脑、发眉、发鬓、发颐，地位不同，总因伏阳结滞，邪毒上壅，随其经络而发。气血旺者，受毒则轻，气血衰者，每因致危。然云毒者，即气血不和，偏胜壅滞之谓也。<br />
　　治者必须凭脉以救阴阳气血之偏，则毒滞自散，而危者可安。若误认毒为有迹之物，寒凉攻削，则阴滞之毒是必愈致其危；即阳盛之毒，亦必难溃难长，盖由气血不和而致病，岂可更令气血不调而增病乎！又曰：夫痈疽之生，始于喜怒哀乐之不时，饮食起居之不节，或金石草药之发动，寒暑燥湿之不调，阴阳不平而蕴结，荣卫凝涩而腐溃。轻者起于六腑，浮达而为痈；重者发于五脏，沉涩而为疽；浅者为疖，实者为痈，深则为疽也。发于外者，为背痈、脑疽、鬓眉等疽；发于内者，为肝痈、肺痈、肠脐等痈。外证易识，内证难明。太阳经虚从背而出，少阳经虚从鬓而出，阳明经虚从髭而出，督脉经虚从脑而出。<br />
　　齐德之曰：大凡生疽，皆只如黍粟粒许大，其状至微，人多不以为急，此蕴大患，宜速辨之，不可自忽。若能防止于未形，理之于未成，或朝觉而夕治，求治于良医，则必无危困矣。若因循慢忽，询于庸医，致令脓血结聚，委之于命，束手待毙，不已去道远乎！以致筋骨败遗，穿通脏腑，死者十有八九矣，可不慎与！盖疮疽之人，托命庸医，任意措置，危殆立至，若用良医，则可保痊愈，不可不择，辨之何难。若能饱读经书，久谙证候，汤药熟娴，洞明色脉，性情仁善，孝义忠信，临事不惑，处治有决，方为良医，委用勿疑。然后要在病患自克，不可恚怒悲忧，叫呼忿恨，骄恣性情，信任口腹，驰骋劳役，惟宜清静恬澹，耐烦为宜。（《精义》）又曰：脑疽，头项、咽喉生疽，古法多为不治。湿热上壅者，十之二三，阴火上炎者，十之八九，调治得当，庶可保全。<br />
　　岐天师曰：人有背生痈疽，或生于胸腹之间，或生于头面之上，或生于手足之际，皆是五日之内，犹当内散，五日之外，必须动刀。五日之内，以消毒圣神丹一剂即消，二剂全愈，不必三剂。倘五日之内，不曾服过消毒圣神丹，其疮必致成脓奔溃，外口必小，而内宅自大，譬如贼居深山，关隘必窄，而其中巢穴自必修广，若不直捣其坚，则延蔓无已，是必民化为盗，故须用金刃去其口边腐肉，使内毒之气不藏，用三寸长刀，阔止三分，两边俱利，其锋浓半分少尖，一边手执定，眼看定，心注定，一刀横画，一刀直画，人必少厥，不必惊慌，少顷自定后，以末药敷上，膏药贴之，大约一个膏药敷末药二钱，粘贴即止痛，败脓尽出，一连三日，即消尽矣。内服托里圣神丹二剂，可以不须多服，此治阳证疮疡之法也。阳证疮疡，必然突起寸余，其色红肿发光，疼痛呼号者是。若阴证痈疽，内消之法，与阳证同治，至于破溃之治法，绝不相同。大约阴证痈疽，其色必黑暗，痛亦不甚，但觉沉沉身重昏闷，其疮口必不突起，或现无数小疮口，以欺世人，急用散寒救阴至圣丹，总之阴证宜用温热散之，不可用寒凉解之也。外用膏药加生肌末药五钱贴之，一日两换始可。盖阴证痈疽，多生于富贵膏粱之客，功名失志之人，心肾不交，阴阳俱耗，又加忧愁抑郁，拂怒号呼，其气不散，乃结成大毒。无论在背在头，在腹在胁，在手在足，俱是危证。若服吾药，又用吾阴阳至圣膏，无不生全。盖阳证可以凉解，而阴证必须温散也。（《秘录》）雷真君曰：血燥肺干，而又生痈疽者，多不可救，恐无血以济之也。此等病多得之膏粱之人，纵情房帏，精血大耗，又忍精而战，精不化而变为脓血，乃阴毒非阳毒也，若以治阳毒法治之，则死矣。当以化痈汤主之，一剂而阴变为阳矣，二剂而未溃者全消，已溃者生肉，三剂即愈，四剂收功，神效之极。倘疮口大溃大烂，已成坏证者，肯服此方，亦断无性命之忧，坚守长服，断必收功。盖此方消毒而不散气，尚补而不尚攻，治阴毒之痈疽，实有鬼神莫测之妙。（《秘录》）华真君曰：夫痈疽之作，皆五脏六腑蓄毒不流，气血壅滞而成病，其发也有处，其生也有归。假令发于喉舌者，心之毒；发于皮毛者，肺之毒；发于肌肉者，脾之毒；发于筋脉者，肝之毒；发于骨髓者，肾之毒；发于内者，五脏之毒；发于外者，六腑之毒。故在外曰溃，在内曰坏；在上曰从，在下曰逆；发于上，得之速；发于下，得之缓；感于六腑则易治，受于五脏则难疗。凡痈疽之近骨者多冷，近肤者多热。近骨者，久不愈则化血为虫；近肤者，久不愈则传气成漏。成虫者则多痒少痛，成漏者则多痛少痒。内虚外实者，则痛多而痒少；外虚内实者，毒易肿而易消。血出不止者，内多死脓；脓清不浓者，元阳不足。疮溃而呕吐无度，饮食少进者，皆痈疽毒炽使然，肿候证之多端，务宜详察施治。（《秘录》）汪省之曰：疮疡虽火之属，须分内外以治其本。经曰：膏粱之变，足生大疔。其源在里，发于表也，受如持虚，言内结而发于外，皆是从虚而出也。假如太阳经虚，从鬓而出，阳明经虚，从髭而发，督脉经虚，从脑而发，治当疏通以绝其源。经曰：地之湿气，感则害人皮肉筋脉，其源在外，感则内行也，治当托里，以防邪气内侵。<br />

                    <br>
                        　　经曰：营气不从，逆于肉里，乃生痈肿。此邪气至盛，遏绝经络，故发痈肿，是内外之中者，治当和营卫为主。（《理例》）又曰：凡发背、脑疽、脱疽，肿痛赤色，乃水衰火旺之色，尚可治。若黑或紫，火极似水，为肾水已竭，精气已涸，决不治。<br />
　　窦梦麟曰：发背内攻平塌，用手按之如牛颈之皮，上有黄泡出腥水，乃毒入于肺，若不速治，即死。（《经验全书》）周文采曰：凡人年四十以上，顶、项、鬓、颐、背、膂、腰、胁，或筋骨之上，所视不见之处，稍有疮疖，便不可轻易待之。若视之怠慢，以为常疾，每见至微至着丧命者多矣，便宜急治之，庶几得救。譬之救火，初起则易救，至于燎原之势，不可扑灭耳。（《集验》）又曰：夫五发痈疽者，谓发背、发脑、发鬓、发眉、发颐是也。人之一生，血气周流而无间，稍有壅聚，莫不随所至而发焉，又岂特五者哉。俗以癌、痼、瘭附于痈疽之列，以是为五发，岂知瘭与痼癌，不过壅疽之一物，古书仅有所谓瘭疽，则瘭亦同出而异名也。若癌与痼，前所未闻，合是为五发，其可乎？夫发背者，乃五脏风热，六腑邪毒，灌于筋骨之间，发于经络之内，荣卫虚损，气血衰残所致也。其初发如粟米大，最不可轻忽，后必大发也。若初起红肿高起者，后必不为害，故曰外形如粟，中可容谷，外貌如钱，里可着拳。如恶毒深管寸长深满，脓血交粘，用药可痊，若脓臭秽无丝，此血败气衰，阳绝阴盛，必难疗理。<br />
　　罗曰：头面赤肿，耳前后尤甚，脉浮紧，按之洪缓，此寒覆皮毛，郁遏经络，热不得升聚而赤肿。经云：天寒地冻则水冰，人气在中，皮肤致，腠理闭，汗不出，血气强，肉坚涩，当是之。善行水者不能注冰，善穿地者不能凿冻，善用针者亦不能取四厥，必待天温冰释冻解，而水可行，地可穿，人脉亦犹是也。又曰：冬月闭藏，水冰地坼，故用药多而少针石也，宜用苦温之剂，温经散寒则已。所谓寒微，腠理以苦发之，以辛散之也，宜以托里温经汤：麻黄苦温，发之者也；防风辛温，散之者也。<br />
　　升麻苦平，葛根甘平解肌，专治阳明经中之邪，故以为臣。血流而不行者则痛，以香白芷、当归身，辛温以破血散滞；湿热则肿，苍术苦甘温，体轻浮，力虽壮，能泄皮肤腠间湿热；人参、甘草甘温，白芍药酸微寒，调中益气，使托其里也，故以为佐。各锉如麻豆大，用秤水煮饵之，以薄衣覆其手，以浓被覆其身，且卧于暖处，则经血温，腠理开，寒乃散，阳气伸，大汗出，肿减八九，再服去麻黄、防风，加连翘、牛蒡子，痛肿悉去，经言汗出则疮已，信哉。<br />
　　薛立斋曰：疮疡之作，皆由膏粱浓味，醇酒炙 ，房劳过度，七情郁火，阴虚阳凑，精虚气节，命门火衰，不能生土，营卫虚弱，外邪所袭，气血受伤而为患。当审其经络受证，标本缓急以治之。<br />
　　陈良甫曰：外面如麻，里可如瓜，外小如钱，内可容拳。<br />
　　陈自明曰：病有甚而致生，有微而致死，病证难辨，死生何从决乎？答曰：发背溃透内膜者死。未溃内陷，面赤唇黑便污者死。烦闷者，不治。溃喉者，不治。阴患入腹者，不治。入囊者，不治。鬓深寸许者，不治。颐后一寸三分名锐毒，亦不治。无此者生，流注虽多，疗之必愈。<br />
　　《集验》云：痈疽之名，虽有二十余证，而其要有二：阴阳而已。发于阳者，为痈，为热，为实；发于阴者，为疽，为冷，为虚。故阳发则皮薄，色赤肿高，多有椒眼数十而痛；阴发则皮浓，色淡肿硬，状如牛领之皮而不痛。又有阳中之阴，似热而非热，虽肿而实虚，若赤而不燥，欲痛而无脓，既浮而后消，外盛而内腐。阴中之阳，似冷而非冷，不肿而实，赤微而燥，有脓而痛，外虽不盛，而内实烦闷。阳中之阴，其人多肥，肉紧而内虚，阴中之阳，其人多瘦，肉缓而内实。又有阳变为阴者，草医凉剂之过也；阴变而为阳者，大方热药之骤也。然阳变阴者，其证多，犹可返于阳，故多生；阴变为阳者，其证少，不能复为阴矣，故多死。然间有生者，此医偶合于法，百中得一耳。观此则痈与疽但有阴阳深浅、内外虚实之分，而无大小之别。<br />
　　《精要》乃谓二寸至五寸为痈，五寸至一尺为疽者，谬也。<br />
　　胡公弼曰：凡痈疽发深而不知痛者，乃胃气大虚，必死之证，为肉死而不知痛也。（《青囊》）蒋示吉曰：六腑积热，发于肌肤之间，高肿而痛，如碗如盆，曰痈；五脏积热，攻注肌肤，初发如粟，或如豆许，与肉俱平，而不高肿，或作赤色，时作痒痛，曰疽。（《说约》）《心法》曰：已溃未溃，忽切牙寒战，系气虚不能胜毒，毒隐攻里之兆。<br />
　　又曰：溃后脓水忽多忽少，疮口如蟹吐沫者，系内膜已透，是为逆证。<br />
　　又曰：肿疡时，若无正气冲托，则疮顶不能高肿 痛；溃疡时，若无真阴相滋，则疮根不能收束，红活收敛。凡视疮之顶高根活，不论老少，定知气血有余。<br />
　　龚子才曰：痈疽者，皆由气血不和，喜怒不时，饮食不节，寒暑不调，使五脏六腑之气，怫郁于内，以致阴阳乖错，气血凝滞而发也。亦有久服丹石燥热之药，热毒结深而发也。但此疾多生于膏粱富贵之人，以其平昔所食肥腻炙 ，安坐不劳，嗜欲无节，以致虚邪热毒内攻，煎熬气血而成也。经曰：诸痛痒疮，皆属心火者，盖心主血而行气，若气血凝滞，夹心火之热而主痈疽之类也。然所感有浅深，故所发有轻重大小之不同也。六腑积热，腾出于外，肌肉之间，其发暴甚，皮肿光软侵展广大者，痈也。五脏风毒，积热攻注于肌肉，其发猛恶，初生一头如新 ，白色焦枯，触之而痛应心者，疽也。热于皮肤之间，是以浮肿根小，不过二三寸者，疖也。夫痈生于六腑，若燎原之火，外溃肌肉；疽生于五脏，沉涩难疗，若陶室之燧，内溃骨髓。痈则易疗，惟难将息而迟瘥；疽则难疗而易痊复。诸疮之中，惟背疽疔疮，最为急证，其外莫如脑疽、肠痈、喉痈之类，亦其急者也。治痈疽之证，须要察其是实是虚，是冷是热，或重或轻，对证用药，无失先后次序。凡人年四十已上，头顶鬓颐背膂腰胁，或筋骨之上，所视不见之处，但稍有疮疖，便不可轻易待之。若视之怠慢，以为常疾，每见从微至险，丧命者多矣，便宜速急治之，庶几得救。譬之救火，初起则易救，至于燎原之势，不可扑灭矣。凡疮未破，毒攻脏腑，一毫热药断不可用；若已破溃，脏腑既亏，饮食不进，一毫冷药亦不可用，此是先后次第之要诀也。<br />
　　<br />
　　<br />
　　卷五论病有六不治<br />
　　扁鹊论医病有六不治：骄恣不论于理，一不治也；轻身重财，二不治也；衣食不能适，三不治也；阴阳并脏气不定，四不治也；形羸不能服药，五不治也；信巫不信医，六不治也。云林子曰：越人之论，一、三、四、五、六是矣，二则于予心有未适然者，何也？轻者，彼轻也，重者，彼重也，彼轻而我重之，则彼之生，可活矣。不然彼以一吝而丧生，固病者之不智，予以一吝而不治，亦医者之不仁。噫！古之神医如此意犹存，则世医可知矣。<br />
　　<br />
　　<br />
　　卷五功过格<br />
　　（无名氏辑）医士贫富一体，细心审察定方，疗一轻疾，不取酬。（一功。）疗一关系性命重疾，虽取酬。（准十功。）不取酬者。（准百功。）若待极贫人，并能施药不吝，照钱数记功。（虽一剂药不满十文，亦准一功。）倡募刻一济人善书。<br />
　　（随缘乐助易，倡首劝募难，故特记五十功，助者以施之多寡记功。）为师就一人学业，品行兼全。（准百功。）遇贫人危疾，助医药钱米。（百钱，准一功。贫人偶为之者，虽十钱、五钱与百钱同论。）疫疠设局施药施医。（百钱，准一功。）普施应病丸散膏药。（百钱，准一功。）刻施经验良方。（百钱，准一功。）秘一经验方。（二十过。）误一门人。（五十过。）<br />
　　<br />
　　卷五医家不弗钱功德<br />
　　（山左邢尚卿讳朝耀辑）诊脉不轻率。用药极慎重。虽贵药勿减分两，遇急病请到即行。不因钱少银低迟滞。不因饮酒宴乐推辞。不因严寒暑雨，惮于远赴。不因错认病证，曲自回护。认病不真实，必令邀医会议。细心询问病由，不可以病试药。不用霸道药，求其速效。不用相反药，迟其痊愈。（疾本易治，故意延之，以图浓谢，外科尤甚，造恶莫大焉。）不因重病险疮，背勒浓谢。不与同道水火，误及病患。（上二条医家尤多犯，此弊最宜痛戒。）不妄惊病家。不哄用假药。（丸散尤戒。）不轻忽贫贱病患。肯捐药救治贫病。施效验方。禁打胎药。不先待药资到手，然后发药。不定乘车轿费人财物。不图省便，将药同器浸制。不因行得高抬声价难人。不方秘，不传假方与人。<br />
　　<br />
　　<br />
　　卷六论辨纯阳疮疡法<br />
　　纯阳初起必 肿，更兼身热有微寒，顶如尖字高凸起，肿似弯弓根有盘；七日之间多 痛，二七之期脓渐漫，动息自宁食知味，二便调匀无泻干，肿消脓溃精神爽，腐脱新生气血完；五善自然臻并至，七恶全无半点干，痛随脓减，肿退肌宽，此属纯阳俱易治，百人百可保全安。（《正宗》）初起，顶高根活，色赤发热， 肿疼痛，日渐高肿者顺。已成， 痛，皮薄光亮，饮食如常，二便调和，身温者顺。已溃，脓稠，色鲜不臭，腐肉自脱， 肿易消，身轻者顺。溃后，脓浓稠黄，新肉易生，疮口易敛，饮食渐进者顺。<br />
　　<br />
　　<br />
　　卷六论辨纯阴疮疡法<br />
　　纯阴初起不知疮，粟米之形疙瘩僵，不红不肿不知痛，少热少 少提防；七朝之后身体倦，疮根平大喜洗汤，顶不高兮根不活，色不光兮腐不穣，软陷无脓空结聚，脉浮数大细飞扬，饮食不餐身战战，尝汤止许意茫茫，疮上生衣如脱甲，孔中结子似含芳，脓多臭秽身难便，举动怆惶韵不长；疮形成紫黑，面色变青黄，精神昏愦多鼾睡，言语无人自发扬，口干多舌强，痰喘定身亡，此属纯阴俱不治，百人百可到泉乡（《正宗》）初起，顶平根散，色暗微肿，不热不疼，身体倦怠者险。已成，肿坚色紫，不作脓，不腐溃，惟口干多烦躁者逆。已溃，皮烂肉坚不腐，肿仍不减，心烦者逆。溃后，脓水清稀，腐肉虽脱，新肉不生，色败臭秽者死。<br />
　　<br />
　　<br />
　　卷六论辨半阴半阳疮疡法<br />
　　阴阳之证二相交，生死相兼事可昭，微热微寒微赤肿，半昏半爽半平高，脉来虽数多无力，饮食虽餐便不调；肿而不溃因脾弱，溃而不敛为脓饶，大便多溏小便数，上身有汗下体焦，五善虽兼有，七恶未全逃；口渴喜茶肠腹痛，面浮厌饮足心高，心烦不稳睡，神乱怕音焦，投方应命方为妙，阴转为阳渐可调，逢之任是神仙手，半死余生定莫逃。（《正宗》）澄曰：痈疽之候，纯阳固多，纯阴原少，惟半阳半阴之证最多，全在医者留心，不可忽略。盖阴阳兼半之证，若从辛温之剂内服外敷，则阴气潜消，转为阳证；若从清凉外敷，或用冷蜜蛋清调药涂敷，内投苦寒败毒之剂，则阳气冰伏，变为纯阴之证，吉凶反掌，医家病家均宜警省。<br />
　　<br />
　　<br />
　　卷六论阳疮毒似阴疮<br />
　　经曰：诸痛痒疮疡，皆属心火。但亦有初起色紫赤而肿痛，脉沉细数而恶寒喜暖，非真寒也，乃火极似水，阳极生阴，亢则害，承乃制之理。或平时富贵，享用浓味，服金石等药致之，故阳极似阴，始热终寒之变，宜顺其时而内服疏托泻心等剂治之，则愈矣。<br />
　　澄曰：假寒者，火极似水也。凡疮疡初起，热甚失于汗解，以致阳邪亢极，郁伏于内，则邪自阳经传入阴分，故为身热发厥，神气昏沉，或者畏寒，状若阴证；凡真寒本畏寒；而假寒亦畏寒，此热深厥亦深，热极反兼寒化也。大抵此证，必声壮气粗，形强有力；或唇焦舌黑，口渴饮冷，小便赤涩，大便秘结，或因多饮药水，以致下利纯清水，而其中仍有燥粪及失气极臭者，察其六脉，必皆沉滑有力，此阳证也。若杂证也，假寒者，亦或为畏寒，或为战栗，此以热极于内，而寒侵于外，则寒热之气，两不相投，因而寒栗，此皆寒在皮肤，热在骨髓，所谓恶寒非寒，则是热证。但察其内证，则或为喜冷，或为便结，或小水之热涩，或口臭而躁烦，察其脉必滑实有力，凡见此证，即当以凉隔、芩连之属，助其阴而清其火，使内热既除，则外寒自伏，所谓水流湿者，亦此义也。故凡身寒厥冷，其脉滑数，按之鼓击于指下者，此阳极似阴，即非寒也。<br />
　　<br />
　　<br />
　　卷六论阴疮毒似阳疮<br />
　　夫疮之始发，于阴于阳，岂有定规，调护失宜，致令阴阳偏胜，即有变生之患。如毒之初起，筋挛骨痛之时，经曰：此寒气之肿，八风之变，当以表散之，使邪易散，而毒易消。不知治此，再以内疏之剂，敷以寒凉，或食冷物，使疮毒内陷，阴极而方生，阳气渐闷，令人烦闷，谵语微渴，其脉沉细而数，治宜补中益气汤，而加温暖之药治之，斯为上工矣。<br />
　　张景岳曰：阴极反能躁热，乃内寒而外热，即真寒假热也。假热者，水极似火也。凡痈疽有原素禀虚寒，偶感邪气而然者；有过于劳倦而致者；有过于酒色而致者；有过于七情而致者；有原非火证，因误服寒凉而致者。凡真热本发热，而假热亦发热，其证则亦面赤躁烦，亦为大便不通，小便赤涩，或为气促，咽喉肿痛，或为发热，脉见紧数等证，昧者见之，便以为热，妄投寒凉，下咽必毙。不知身虽有热，而里寒格阳，或虚阳不敛者，多有此证，但其内证而口虽干渴，必不喜冷，即喜冷者，饮亦不多，或大便不实，或先硬后溏，或小水清频，或阴枯黄赤，或气短懒言，或色黯神倦，或起倒如狂，而禁之则止，自与登高骂詈者不同，此虚狂也。或斑如蚊迹，而浅红细碎，自与紫赤热极者不同，此假斑也。凡假热之脉，必沉细迟弱，或虽浮大紧数，而无力无神，此乃热在皮肤，寒在脏腑，所谓恶热非热，实阴证也。凡见此内颓内困等证，而但知清凉攻邪败毒，则无有不死，急当四逆、八味、回阳汤之类，倍加附子填补真阳，以引火归原，但使元气渐复，则热必退藏而病自愈，所谓火就燥者，即此义也。故凡见身热脉数，按之不鼓击者，此皆阴盛格阳，即非热也。<br />

                    <br>
                        　　东垣曰：面赤目赤，烦躁引饮，脉七八至，按之则散者，此无根之火也。以姜附汤加人参主之。<br />
　　仲景曰：治少阴证，面赤者，以四逆汤加葱白主之。<br />
　　《外台秘要》曰：阴盛发躁名曰阴躁，欲坐井中，宜以热药治之。<br />
　　<br />
　　<br />
　　卷六论阴阳法<br />
　　凡诊视痈疽，施治必须先审阴阳，乃为医道之纲领，阴阳无谬，治焉有差！医道虽繁，而可以一言蔽之者，曰阴阳而已。故证有阴阳，脉有阴阳，药有阴阳，以证而言，则表为阳，里为阴；热为阳，寒为阴；上为阳，下为阴；气为阳，血为阴；动为阳，静为阴；高耸为阳，平塌为阴； 肿为阳，灰白为阴，收束为阳，散漫为阴；疼痛为阳，麻木为阴；有脓为阳，无脓为阴；多言者为阳，无声者为阴；喜明者为阳，欲暗者为阴；阳微者不能呼，阴微者不能吸；阳病者不能俯，阴病者不能仰。以脉而言，则浮大滑数之类，皆阳也；沉微细涩之类，皆阴也。以药而言，则升散者为阳，敛降者为阴；辛热者为阳，苦寒者为阴；行气分者为阳，行血分者为阴；性动而走者为阳，性静而守者为阴；此皆医中之大法。至于阴中复有阳，阳中复有阴，疑似之间，须辨的确，此而不识，极易差讹，是又最为紧要，然总不离于前之数者。但两气相兼，则此少彼多，其中便有变化，一皆以理测之，自有显然可见者。若阳有余而更施阳治，则阳愈炽而阴愈消；阳不足而更用阴方，则阴愈盛而阳斯灭矣。设能明彻阴阳，则医理虽玄，思过半矣。<br />
　　道产阴阳，原同一气，火为水之主，水即火之源，水火原不相离也。何以见之，如水为阴，火为阳，象分冰炭，何谓同原？盖火性本热，使火中无水，其热必极，热极则亡阴，而万物焦枯矣。水性本寒，使水中无火，其寒必极，寒极必亡阳，而万物寂灭矣。此水火之气，果可呼吸相离乎！其在人生，是即元阴元阳，所谓先天之元气也。欲得先天，当思根柢，命门为受生之窍，为水火之家，此即先天之北阙也，舍此他求，如涉海问津矣。学人宜识之。<br />
　　凡人之阴阳，但知以气血脏腑寒热为言，此特后天有形之阴阳耳。至若先天无形之阴阳，则阳曰元阳，阴曰元阴；元阳者，即无形之火，以生以化，神机是也，性命系之，故亦曰元气。元阴者，即无形之水，以长以立，天癸是也，强弱系之，故亦曰元精。元精元气者，即化生精气之元神也，生气通天，惟赖于此。经曰：得神者昌，失神者亡，即此之谓。今之人，多以后天劳欲，伐及先天，今之医，只知有形邪气，不知无形元气。夫有形者，迹也，盛衰昭着，体认无难；无形者，神也，变幻倏忽，挽回非易。故经曰：粗守形，上守神。嗟乎！又安得有通神明而见无形者，与之共谈斯道哉！天地阴阳之道，本贵和平，则气令调而万物生，此造化生成之理也。然阳为生之本，阴实死之基，故道家曰：分阴未尽则不迁，分阳未尽则不死。华元化曰：得其阳者生，得其阴者死。故凡欲保生重命者，尤当爱惜阳气，此即以生以化之元神，不可忽也。曩自刘河间出，以暑火立论，专用寒凉戕此阳气，其害已甚，赖东垣先生论脾胃之火，必须温养，然尚未能尽斥一偏之谬。而丹溪复出，又立阴虚火动之论，制补阴大补等丸，俱以知柏为君，寒凉之弊，又复盛行。夫先受其害者，既去而不返，后习而用者，犹迷而不悟。嗟乎！法高一尺，魔高一丈，若二子者，谓非轩岐之魔乎！非敢诽谤先辈，实冀夫尽洗积陋，以苏生民之厄耳。<br />
　　<br />
　　<br />
　　卷六论疮疡分五方治法不同<br />
　　经曰：东西南北中，五方人之土产浓薄，居处高下，风寒暑湿，各地不同，日用谷 颇异。所以黄帝举五方之问，岐伯进五治之功，针砭 淋灸之法，乃五方得宜之用，兼之年力衰壮，禀赋浓薄，五土之别，学人当详察之，不可不备也。<br />
　　澄曰：历观古人书集，有专主辛温者，有专主寒凉者，有专主施攻伐者，有纯用补益者，岂各成一家耶？皆缘五方风土不齐，西北方苦寒，故多主辛温；东南方炎热，多主寒凉；地土强浓者，堪以攻伐；水土薄弱者，固多补益。是以聚览群书，必须体会各家着书义旨，以广其用。故医者经历其地，必先察其风土浓薄，并须留心四时气候，如春当温而反寒，夏当热而反凉，秋当凉而反热，冬当寒而反温，皆为四时不正之气，必多遏郁于中，又当看天时，久阴久亢，及非时之雷雾，乍寒乍热，有是气必有是病，临病体察天时人事，五方风土，当温当凉，当攻当补，自无不当矣。<br />
　　<br />
　　<br />
　　卷六论肥人疮疡<br />
　　夫肥人多湿、多痰、多气虚，形体外实者，外虽多肉，其实内虚，凡体丰气虚之人，疮疡故多痈。痈者，壅也。属阳在表，气虚即表虚，故多浮肿于外，皮薄色赤，宜内托之，使邪毒不内陷，则易溃而易敛。丹溪云：肥人宜二陈汤加参、 、归、术、银花、连翘等类治之，无出于此。又曰：大凡体肥则肉潭于气，加之斫丧，则真气不足以维持，平日语言气短，行动喘急，一遇脓血出多，空火陡发，精散神离，每多暴脱。<br />
　　<br />
　　<br />
　　卷六论瘦人疮疡<br />
　　夫瘦人多火，多血虚，血虚即阴虚，阴虚则火盛，火盛则发热，筋骨瘦而不胜于寒，盖皮宽肉缓，如生疮疡则多疽。疽者，沮也。属阴，因荣血受邪，凝注不从，正是阴滞于阳，血滞于气，则为疽也。又云：疽乃五脏之毒，痈为六腑之毒，故疽多附于骨，肉色不变，故难于溃，溃而难敛，治宜八珍汤中加金银花、连翘、附子之类加减治之。<br />
　　<br />
　　<br />
　　卷六论婴孩疮疡<br />
　　婴孩之辈，乃气血未充，筋骨未坚，脾胃尚脆，凡有痈疽，多是胎毒，或母不慎调护，致令血气壅滞，多生疮肿，只宜内托内疏汤剂，和缓之药，不可用大猛峻之剂，有伤胃气。外有无辜疳毒，不同大人治法，只宜消疳大补之剂即安。<br />
　　澄曰：婴孩皮肉娇嫩，不可轻用白降丹，不但疼痛难经，且易 肿吓人。<br />
　　又曰：小儿疮毒，切勿妄用水银、轻粉、硫黄，收敛毒瓦斯，每致杀人。<br />
　　<br />
　　<br />
　　卷六论痘后疮疡<br />
　　或问小儿痘已出尽，胎毒已化，复生疮疽疔毒，是何气使然？答曰：胎毒虽化，气血已亏，皆由失于调护，致令阴阳壅塞经络，营气不从，逆于肉里，乃生痈肿疔毒，变生异证，亦皆有之，何况疮疡乎？故痘后不可不慎调护也。<br />
　　澄曰：每见小儿痘后，月余忽发痈疽，咸谓痘浆不足，余毒为害；殊不知痘后气血未复，脾胃失调所致，若妄用败毒清凉之品，内服外敷，则鲜有不危者。必须培补气血，扶脾内托，可消自消，即溃亦易于敛口。<br />
　　<br />
　　<br />
　　卷六论妊娠疮疡<br />
　　大凡妇人有孕，忽生疮疽疔毒，始发当已溃未溃之时，须知双身而用药，岂比常人，如砒、 、巴、麝之类，有犯于胎禁，及硝黄大下之药，焉可混用。止宜调气养血，安胎托里之剂，可保无虞。此乃攸关生死之大要，不可不知也。<br />
　　澄曰：凡看妇人疮疡，须先问明月信，如已怀孕，不得妄用皂针、山甲、桃仁、红花、冰麝、大黄、巴霜等味，冀其消散，设经水适至，亦不得大发其汗。<br />
　　<br />
　　<br />
　　卷六论产后疮疡<br />
　　大凡妇人生产之后，气血大亏之际，而感受七情六淫，致令营卫不行，逆于肉里，乃生痈肿。况元气不足，岂可轻投巴 悍之剂，只宜大补气血，托里八珍汤丸内少加温暖药，使营卫通行，毒瓦斯消散，无不安矣。不然反致虚损，疮亦败坏，溃而不敛，多致不救。<br />
　　新产半月左右，忽发痈肿于四肢胸腹者，是败血不尽，流滞经络，或气血虚弱，营气不从，逆于肉里也。如败血瘀滞者，则肿赤痛，而脉弦洪有力，当补血行血之中，佐以导瘀疏气为主。如气血虚弱，营涩卫逆者，则平塌散漫，而脉虚微无力，当大补气血为主；如十全八珍之属，以固本元，扶胃气，气壮血和，其毒自解。若以毒治，而用清凉解毒，势必不脓不溃，变成坏证矣。<br />
　　<br />
　　<br />
　　卷六论师尼孀妇处女疮疡治法不同<br />
　　此辈虽云牝体，岂异于妻外家乎？虽无房室，常有忧思之苦，欲心蒙而不遂，有失交欢，气血欠和，阴阳乖戾，凡有疮疡治法亦异。虽内托补中，必须调经舒郁安神之药，随证治之为当。<br />
　　澄曰：此等人所患痈疽、瘰 、失营、乳痞、阴 等证，生于厥阴、少阳部位者居多，皆缘抑郁不舒，所求不遂，群火沸腾，真阴销烁，施治之法，专主养血舒郁宁神，兼用托里排脓之品，庶可保无变证。更有愆期处女，郁结于中而成疮疡者，又当劝其父兄，早为完配，俾天地和而雨泽降，夫妇和而家道成，毕姻之后，未溃者每多消散，久不敛者，亦易于收功矣。<br />
　　<br />
　　<br />
　　卷六论疮疡三因受病主治不同<br />
　　三因者，内因、外因、不内外因，此说从于先古。其词意尚有发而未尽者，内因者，皆起于七情，蕴结于内，又兼浓味膏粱，熏蒸脏腑，房欲劳伤，亏损元气，乃五脏受之，其病由此内发者，但发之多在富贵人及肥胖者，十有八九。其见证疮多坚硬，根蒂深固，二便不调，饮食少进，外软内坚，平陷无脓，表实里虚，毒多难出，得此者，即病证之内伤也，故曰内因。外因者，皆起于六淫，体虚之人，夏秋露卧，当风取凉，坐眠湿地，以致风寒湿气袭于经络；又有房事后得之，其寒毒乘虚深入骨髓，与气血相凝者，尤重；或外感风寒，发散未尽，遂成肿痛，此肌肉、血脉、筋骨受之；其病由此外来者，发之多在不善调摄，浇薄劳碌人，十有八九。见证多寒热交作，筋骨疼痛，步履艰辛，湿痰流毒，以及诸风瘫痪，口眼歪斜，半身不遂，风湿风温，天行时毒等证得此者，即疾病之外感也，故曰外因。又有不内外因，内无七情干内，外无六淫伤外，何由来也？其病得之于饥饱劳役，喜怒不常，饮食者，冷热不调，动作者，勤劳不惜，以致脏腑不和，营卫不顺，脾胃受伤，经络凝滞，故为疾者，外无六经形证，内无便溺阻隔，其病多生于膜外、肉里、肌肤之间，如瘰 、痰注、气痞、瘿瘤之属，治法不必发表攻里，只当养气血，调经脉，健脾和中，行痰开郁治之，法为最善。此是三因，理之尽矣。<br />
　　<br />
　　<br />
　　卷六论医者胆大心小<br />
　　薛立斋曰：大抵病有浅深，效有迟速，亦有阴虚阳实，呼吸转移，医者须要胆大心小。胆欲大者，有决断之才，识见之能，当刺则刺，当攻则攻，不宜攻刺者止之，则能知标本矣。心欲小者，有救义之心，无苟取之念，富者辞之伤廉，贫者取之伤惠，须要见利思义，庶称医职。<br />
　　澄曰：胆欲大者，非不辨虚实阴阳，不察穴道虚怯，妄施刀针，溷投攻伐，横行放胆，罔顾病患性命，必须临证时，先看初起时病者元气虚实，次看疮之阴阳险否，然后用药调治，当攻即攻，可补便补，不可因循耽误，致令变态不虞，认得真确，胆量方可放大，若临证不多，妄用刀针，乱施攻补，则误事不浅矣。<br />
　　<br />
　　<br />
　　卷六论分经络部位气血多寡<br />
　　王肯堂曰：人身之有经络，犹地理之有界分，治病不知经络，犹捕贼不知界分，其能无诛伐无过之咎乎！况手足十二经络，有气血多少之分，如手少阳三焦、足少阴肾、足太阴脾，多气少血；手厥阴心包络、手太阳小肠、足太阳膀胱，多血少气；手阳明大肠、足阳明胃，多气少血，此其大较也。多血少气者，易愈，多气少血者，难疗。气多之经，可行其气；血多之经，可破其血，不可执一也。<br />
　　朱丹溪曰：臀居小腹之后，而又在其下，此阴中之阴也，其道远，其位僻，虽曰太阴经多血少气，多血气运不到，气既不到，血亦罕来。中年已后，不可生痈，才有痛肿，参之脉证，但见虚弱，便与滋补，血气无亏，可保终吉，若用寻常驱热拔毒舒气之药，虚虚之祸，如指诸掌，可不慎欤！（《心法》）又曰：诸经惟少阳厥阴经疮疡，务宜预防，以其气多血少也。其血本少，肌肉难长，少阳更有相火，遽用破毒之剂，以伐阴血，祸不旋踵。<br />
　　刘浓宗曰：凡疮疡，不系膏粱丹毒火热之变，只因虚劳气郁所致，止宜补形气，调经脉，其疮当自消散，盖不待汗之、下之而已也。其不详脉证，经络受病之异者，下之先犯病禁经禁，故致失手如此。<br />
　　又曰：且夫火热为病，亦有微甚，所谓君火、相火是也。疮疡所发，有痈疽、疖轻重浅深不同，或止发于一经，或兼二经者，止当求责于一二经，不可干扰余经也，若东垣处方用药是已。<br />
　　申斗垣曰：夫分经审位用药，当知气血多少，多则易愈，少则难痊，外科明此大理，不致有犯禁忌，颓败坏逆之失也。如手少阳三焦经、手少阴心经、手太阴肺经、足少阳胆经、足少阴肾经、足太阴脾经，此六经皆多气少血，凡有疮疡，最难收口。如手厥阴心包络经、手太阳小肠经、足太阳膀胱经、足厥阴肝经，此四经皆多血少气，凡有疮疡，宜托里。足阳明胃经、手阳明大肠经，此二经气血俱多，初宜内消，收功易得，故特表而明之，不可一概而论治也。（《启玄》）决曰：多血多气君须记，手经大肠足经胃，多气少血有六经，三焦胆肾心脾肺，多血少气心包络，膀胱小肠肝无异。记此则知气血多少之异矣。<br />
　　<br />
　　头部<br />
　　巅：足太阳、厥阴、督脉。头角直耳上：中是少阳。中行：前直鼻上巅后，直须中上巅，督脉。第二行：足太阳一寸五分，各开二傍为头。第三行：足少阳。<br />
　　<br />
　　面部<br />

                    <br>
                        　　额：足少阳、阳明。鼻：手阳明、太阳、足阳明、督脉。人中：督脉，手足阳明。唇：足阳明、足太阴。唇内足厥阴。承浆：足阳明，任脉。上齿：足阳明。下齿：手阳明。舌：足太阴、少阴。目内 ：手足阳明，手足太阳。目锐 ：手太阳、手足少阳。眉至额：直鼻而上督脉，直目内 而上足太阳，直目瞳子而上足少阳，直锐而上手足少阳。颊：直目内 而下足阳明，直目瞳子而下足阳明。颊车：足少阳、阳明。耳：手足少阳、手太阳。目系：手少阴、足太阳。<br />
　　<br />
　　颈项部<br />
　　项中间：督脉。拔项大筋中：足太阳。当完骨下：手少阳，项大筋之前，耳之后也。当耳下：足少阳。当曲颊下：手太阳。曲颊前一寸：手阳明。挟喉两旁动脉：足太阳、阳明。缺盆中：任脉。咽：手太阴、少阴，足太阴。喉咙：足少阴、阳明。喉咙后：足厥阴。<br />
　　<br />
　　肩部<br />
　　前廉：手阳明。后廉：手太阳。上廉：手足少阳。<br />
　　<br />
　　背部<br />
　　中行：督脉。第二行：足太阳。第三行：足太阳。第四行：足太阴。<br />
　　<br />
　　膺 部<br />
　　中行：任脉。第二行：足少阴。第三行：足阳明。第四行：足太阴。<br />
　　<br />
　　腹部<br />
　　中间行：任脉。第二行：足少阴。第三行：足阳明。第四行：足太阴。<br />
　　<br />
　　腋下<br />
　　中间：手厥阴。前：手太阳。后：手太阴。<br />
　　<br />
　　胁<br />
　　腋直下髀枢：足少阳。<br />
　　<br />
　　 <br />
　　（自肩至肘曰 。）前廉：手阳明。后廉：手太阳。外廉：手太阳。内廉：手太阴。内前廉：手太阴。内后廉：手少阴。<br />
　　<br />
　　臂<br />
　　上廉：手阳明。下廉：手太阴。外廉：手少阳。内廉：手厥阴。内上廉：手太阴。内下廉：手少阴。<br />
　　<br />
　　股胫<br />
　　前廉：足阳明。后廉：足太阳。外廉：足少阳。内廉：足厥阴。内前廉：足太阴。<br />
　　蒋示吉曰：头为诸阳之首，面为三阳之交。<br />
　　脑之正中：督脉。背之居中：督脉。项之居中：督脉。尾闾居中：督脉。脑与背之两旁：属足太阳膀胱。头顶：属足太阳膀胱。面：属足阳明胃。颈项：属足厥阴肝。鬓：属手少阳三焦、足少阳胆。眉：属手太阳小肠、足太阳膀胱、手少阳三焦、足少阳胆。颐髭：属手阳明大肠、足阳明胃。腮颔：属手阳明大肠。颧：属手太阳小肠。<br />
　　耳为肾窍：属足少阴肾。绕耳之旁：属足少阳胆。唇为脾窍：属足太阴脾。舌乃心苗：属手少阴心。鼻为肺窍：属手太阴肺。<br />
　　目大小 ，属心，又为火轮。<br />
　　黑珠属肝，又为血轮，又为风轮。<br />
　　上胞下睑属脾，又为肉轮。<br />
　　白珠属肺，又为气轮。<br />
　　瞳人属肾，又为水轮。<br />
　　胃通于乳，乳房属胃。<br />
　　乳外属足少阳胆。<br />
　　乳头乃足厥阴肝经所主。<br />
　　乳傍乃手三阴经所起。<br />
　　喉痈、脐发、穿裆属任脉。<br />
　　跨马、囊痈，属足厥阴肝。<br />
　　从手背赤肉至臂走至面，属手三阳。<br />
　　从胸走至手心白肉，属手三阴。<br />
　　手背为阳。<br />
　　手心为阴。<br />
　　足之外跗为阳，足之三阳，从足走至头。<br />
　　足之内跗为阴，足之三阴，从足走至腹。<br />
　　督脉通乎背脊，居中是奇经督脉之道。<br />
　　脊背分五行：中间是奇经督脉，两旁四行乃足太阳膀胱经之部分。<br />
　　腹分七行：从前阴起由脐中，上咽喉至承浆而止，是奇经任脉所主。脐旁左右一行，各一寸，属足少阴肾。脐旁左右各三寸一行，属足太阴脾、足厥阴肝。脐旁左右各二寸一行，属足阳明胃。<br />
　　胁肋，足少阳胆，行身之侧。<br />
　　手足心，内应心经。<br />
　　背为诸阳。<br />
　　腹为诸阴。<br />
　　头面背脊，阳维经。<br />
　　颐项胸腹肢股内廉，阴维经。<br />
　　<br />
　　<br />
　　卷六论诸经向导药随经引使<br />
　　一切痈疽，须分是何部位，属何经络，用何药向导，施治庶易于奏效也。<br />
　　太阳：上羌活，下黄柏。阳明：上白芷、升麻，下石膏。少阳：上柴胡，下青皮。太阴：上桔梗，下白芍。厥阴：上柴胡，下青皮。少阴：上独活，下知母。<br />
　　蒋示吉曰：用药引经，庶药力直攻患处，如太阳用防风、羌活，阳明用白芷、升麻，少阳用柴胡，太阴用白芍、升麻，少阴用独活，厥阴用柴胡、青皮，佐之以桂。<br />
　　随经者，引经必要之药也。引者，导引也，引领也。如将之用兵，不识其路，纵兵强将勇，不能取胜，如贼入无抵，脚不能入其巢穴，叩之箱篑，此理也。故用引经药，不可不知。太阳经疮疽，生于巅顶之上，必用羌活、 本、麻黄，在下黄柏。<br />
　　少阳经耳前上用升麻、柴胡，下用柴胡、连翘。阳明经面上用葛根、白芷、黄芩，下用花粉。太阴经中府、云门、尺泽，上用条芩、连翘，下则箕门、血海，用苍术、防己。少阴经少冲、少海，上用细辛，下涌泉、照海，用知母。厥阴经中冲、内泽，上用川芎、菖蒲，下大敦、曲泉，柴胡之类。上则言其手经，下则言其足经，当察其此。<br />
　　<br />
　　<br />
　　卷六痈疽危险部位<br />
　　《灵枢》曰：伏兔一、腓二、（腓者， 也，即足肚。）背（三）、五脏俞（四）、项（五），此五部有痈疽者死。<br />
　　王海藏曰：脑、颐、须、鬓，亦为痈疽必死之处也。<br />
　　《鬼遗方》云：不可患痈疽者七处：眼后虚处一，颐接骨处二，耳门前后、车骨接处（三），阴根上毛间，胯与尻骨接处（四），诸因小腹风水所成痈疽（五），颔骨下，近耳后虚处（六），鼻骨中（七），并能害人，但以诸法疗之，或有得瘥，惟眼后虚处最险。<br />
　　蒋示吉曰：险恶疮生背上有九处：入发际为玉枕，又为舌本（一），颈项节（二），第三椎为崇骨（三），第四大椎为五脏（四），第五椎脊骨两旁肺俞（五），第六夹脊两旁，脾俞及肝俞（六），第七脊骨两旁肾俞（七），第八后心对鸠尾（八，鸠尾，即心盖骨。）鸠尾骨穴（九）。<br />
　　又曰：正面有六处：喉骨为垂膺（一），当胸为神舍（二），心鸠尾（即心盖骨，三，）两乳穴（四），脐中为神阙（五），脐下二寸，为阳屈曲间（六）。<br />
　　又曰：侧面有三处：耳下近耳后，牙车尖缺陷中，为喉脉（一），当膊下为肩骨（二），承山上三寸， 肠（三）。<br />
　　又曰：忌生恶毒部位：脑、伏兔、髭、腓 、鬓、背、颐、项、迎香、瞳子 、舌、五脏俞，患则多险。<br />
　　<br />
　　<br />
　　卷六脾胃虚实传变论<br />
　　《五脏别论篇》曰：胃、大肠、小肠、三焦、膀胱，此五者，天气之所生也。其气象天，故泻而不藏，此受五脏浊气，名曰传化之腑，此不能久留而输泻者也。所谓五脏者，藏精气而不泄，故满而不能实。六腑者，传化物而不藏，故实而不能满。所以然者，水谷入口，则胃实而肠虚，食下则肠实而胃虚，故曰实而不满，满而不实也。《阴阳应象大论》云：谷气通于脾，六经为川，肠胃为海，九窍为水注之器。九窍者，五脏之官也，皆得胃气，乃能通利。《通评虚实论》云：头痛耳鸣，九窍不利，肠胃之所生也。胃气一虚，耳目口鼻俱为之病。《经脉别论》云：食气入胃，散精于肝，淫气于筋，食气入胃，浊气归心，淫精于脉，脉气流经，经气归肺，肺朝百脉，输精于皮毛，毛脉合精，行气于腑，精神明，留于四脏，气归于权衡，权衡以平，气口成寸，以决生死。饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时五脏阴阳，揆度以为常也。又云：阴之所生，本于五味，阴之五官，伤在五味，至于五味，口嗜而欲食之，必自裁度，勿使过焉，过则伤其正也。谨和五味，骨正筋柔，气血以流，腠理以密，如是则骨气以精，谨道如法，是有天命。《平人气象论》云：人以水谷为本，故人绝水谷则死。<br />
　　脉无胃气亦死。所谓无胃气者，非肝不弦，肾不石也。历观诸篇而参考之，则元气之充足，皆由脾胃之气无所伤，而后能滋养元气，若胃气之本弱，饮食自倍，则脾胃之气既伤，而元气亦不能充，而诸病之所由生也。《内经》之旨，皎如日星，犹恐后人有所未达，故《灵枢经》中复申其说。经云：水谷入口，其味有五，各注其海，津液各走其道。胃者水谷之海，其输上在气冲，下至三里，水谷之海有余则腹满，水谷之海不足则饥不受谷食。人之所受气者，谷也；谷之所注者，胃也；胃者水谷气血之海也；海之所行云气者，天下也；胃之所出气血者，经隧也；经隧者，五脏六腑之大络也。又云：五谷之入于胃也，其糟粕、津液、宗气分为三隧。故宗气积于胸中，出于喉咙，以贯心肺，而行呼吸焉。营气者，泌其津液，注之于脉，化而为血，以营四末，内注五脏六腑，以应刻数焉。卫气者，出其悍气之剽疾，而行于四末、分肉、皮肤之间，而不休者也。又云：中焦之所出，亦并胃中，出上焦之后，此所受气者，泌糟粕，蒸津液，化为精微，注于肺脉，乃化而为血，以奉生身，莫贵于此。<br />
　　圣人谆复其辞而不惮烦者，仁天下后世之心，亦 矣。故饮食失节，寒温不适，脾胃乃伤，此因喜怒忧恐，损耗元气，资助心火，火与元气不两立，火胜则乘其土位，所以病也。《调经篇》云：病生阴者，得之饮食居处，阴阳喜怒。又云：阴虚则内热，有所劳倦，形气衰少，谷气不盛，上焦不行，下脘不通，胃气热，热气熏胸中，故为内热。脾胃一伤，五乱互作，初病遍身壮热，头痛目眩，肢体沉重，四肢不收，怠惰嗜卧，为热所伤，元气不能运用，故四肢困怠如此，圣人着之于经，谓人以胃土为本，成文演义，互相发明，不一而止，粗工不解读，妄意施用，本以活人，反以害人，今举经中言，病从脾胃所生，及养生当实元气者，条陈之。《生气通天论》云：苍天之气清净，则志意治，顺之则阳气固，虽有贼邪，勿能害也。此因时之序，故圣人传精神，服天气而通神明；失之，内闭九窍，外壅肌肉，卫气散解，此谓自伤，气之削也。阳气者，烦劳则张，精绝辟积于夏，使人煎厥，目盲耳闭，愦愦乎若坏都，故苍天之气贵清静，阳气恶烦劳，病从脾胃生者，一也。《五常政大论》云：阴精所奉其人寿，阳精所降其人夭。阴精所奉，谓脾胃即和，谷气上升，春夏令行，故其人寿，阳精所降，谓脾胃不和，谷气下流，收藏令行，故其人夭，病从脾胃生者，二也。<br />
　　《六节藏象论》云：脾、胃、大肠、小肠、三焦、膀胱者，仓廪之本，营之居也，名曰器，能化糟粕，转味而出入者也，其华在唇四白，其充在肌，其味甘，其色黄，此至阴之类，通于土气，凡十一脏，皆取决于胆也。胆者，少阳春生之气，春气升则万化安，故胆气春升，则余脏从之，胆气不升，则飧泄肠 ，不一而起矣。病从脾胃生者，三也。经云：天食人以五气，地食人以五味，五气入鼻，藏于心肺，上使五色修明，声音能彰。五味入中，藏于肠胃中，味有所藏，以养五气，气和而生，津液相成，神乃自生。谓之气者，上焦开发，宣五谷味，熏肤充身泽毛，若雾露之溉，气或乖错，人何以生？病从脾胃生者，四也。岂特四者，天地之邪气，感则害人五脏六腑，乃形气俱虚，乃受外邪，不因脾胃虚弱，贼邪不能独伤人，则病从脾胃而生者愈明矣。圣人意旨，重见叠出，详明如此，且垂戒云：法于阴阳，和于术数，饮食有节，起居有常，不妄作劳，故能形与神俱，而尽终其天年，度百岁乃去。由是言之，则人之饮食起居之际，可不慎哉。<br />
　　<br />
　　<br />
　　卷六论疮疡虚实<br />
　　夫疮疽脓溃肿毒浸淫证候危恶者，须辨虚实，况夫虚者难补，实者易泻，补泻之法，不可轻用，若或少差，利害甚大。然而虚实多端，有疮之虚实，有脏腑虚实，有血气虚实，又有上实下虚，真虚邪实者，不可不辨也。夫肿起坚硬脓稠者，疮疽之实也；肿下软漫脓稀者，疮疽之虚也。泻利肠鸣，饮食不入，呕吐无时，手足并冷，脉弱皮寒，小便自利，或小便时难，大便滑利，声音不出，精神不爽者，悉脏腑之虚也；大便硬，小便涩，饮食如故，肠满膨胀，胸膈痞闷，肢节疼痛，口苦嗌干，烦躁多渴，身热脉大，精神昏塞者，悉脏腑之实也。如脓水清稀，疮口不合，聚肿不赤，肌寒肉冷，自汗色脱者，气血之虚也；肿起色赤，寒热疼痛，皮肤壮热，脓水稠粘，头目昏重者，气血之实也。头痛鼻塞，目赤心惊，咽喉不利，口舌生疮，烦渴饮冷，睡语切牙者，上实也；精滑不敛，大便自利，腰脚沉重，睡卧不宁者，下虚也。<br />
　　肩项不便，四肢沉重，目视不正，睛不了了，食不知味，音嘶声败，四肢浮肿者，真气之虚也； 肿尤甚，痛不可近，积日不溃，寒热往来，大便秘涩，小便如淋，心神烦闷，恍惚不宁者，邪气之实也。又曰：真气夺则虚，邪气盛则实。又曰：诸痛为实，痒为虚也。又曰：诊其脉洪大而数者，实也，微细而软者，虚也。虚则补之，和其气，托里也。实则泻之，疏利而自导其气也。《内经》谓：血实则决之，气虚则掣引之。元戎云：若人气血壅盛，营卫充满，抑遏不行，腐化而为痈者当泄之，以夺盛热之气。若人饮食少思，精神衰弱，营卫短涩，寒搏而为痈者，当补之，以接虚怯之气，此治虚实之大法也。疮疽，动息自宁，饮食知味，脉证俱缓，缓则治本，故可以王道和平之药，徐而治之，亦无不愈。若脉实 肿，烦躁寒热，脉证俱实，非硝黄猛烈之剂不能除，投以王道之剂，则非也。若疮疡聚肿不溃，溃而脓水清稀，或泄利肠鸣，饮食不入，呕吐无时，或手足并冷，此脉证俱虚，非大补之药，不能平投，以硝黄攻伐之剂，亦非也。故治其证者，当辨表里虚实，随宜治之，庶得万全。<br />

                    <br>
                        　　（《准绳》）<br />
　　<br />
　　卷六论疮疡五善七恶救援法<br />
　　程山龄曰：或问痈疽五善七恶，何谓也？答曰：五善者，饮食知味，一也；便溺调匀，二也；脓溃肿消，脓水不臭，三也；神气清爽，动息自宁，四也；脉息有神，不违时令，五也。七恶者，大渴发热，泄泻淋闭，一也；脓溃仍肿，脓水臭秽，二也；目睛无神，语声不亮，三也；食少不化，服药作呕，四也；恍惚嗜卧，气短乏力，背如负石，五也；唇青鼻黑，面目浮肿，六也；脉息无神，或躁动不和，七也。<br />
　　古语云：五善得三则吉，七恶得四则凶，不待四矣。然而急救之法，正不容以不讲，大抵热渴淋闭，喘急内热，皆真阴受伤；宜用六味汤加麦冬、五味，如不应，用八珍汤加麦冬、五味，更不应，用十全大补汤，兼服六味地黄丸，此补阳生阴之说也。若气促倦怠，昏愦乏力，饮食不化，乃阳虚之候，宜用补中益气汤；若睡卧不宁，宜用归脾汤；若饮食减少，面目浮肿，宜用香砂六君子汤；若兼脾胃虚寒，更用理中汤；肾气虚寒，须用桂附八味丸，兼用十全大补汤加附子；此温补回阳之法也。若痈疽溃后，脓血太多，变为角弓反张，手足搐搦，肢体振摇而发痈者，急宜用参、 、归、术、附子等药以救之；如不应，用十全大补汤，间有可生者。当此时势，性命急如悬缕，司命者，宜叮咛反复，熟思而审处之耳。（《十法》）蒋示吉曰：五善七恶，方书俱载，然亦不止于此也。如脓成不自出，失导引者死。脓成不针烙，反敷药者死。热痛正甚，失治则毒内攻者死。毒内攻后，不服药，反针烙者死。溃而至于透内膜者死。遗喉者死。未溃而陷，面青唇黑，便污者死。阴入腹、入囊者死。高肿不托里，反用下药者死。漫肿不内托，反用寒凉攻利者死。溃后，误用寒凉，致疮紫黑者死。溃后误用辛散，发 者死，穿膜穿腮者死。上蚀鼻梁，下穿咽喉者死。故治者不可不早，亦不可不审也。（《说约》）李东垣曰：大抵证候，疮疽之后，虚中见恶证者，不可救也；实证无恶候者，自愈。大凡脓溃之后，而烦疼尚未痊者，诊其脉，洪滑粗散者，难疗，微涩迟缓者，易痊，此善恶之证于诊候之中，亦可知矣。发背脑疽及诸恶疮，则有五逆之证者，白睛青黑而眼小，服药而呕，伤痛渴甚，膊项中不便，音嘶色败者是为五逆。其余热渴痢呕，盖毒瓦斯入里，脏腑之伤也，当随证以治之。（《十书》）薛立斋曰：夫疮疡之证，有五善，有七恶，五善见三则瘥，七恶见四则危。夫善者，动息自宁，饮食知味，二便调匀，脓溃肿消，脓鲜不臭，神彩精明，语声清朗，体气和平是也；此属腑证，病微邪浅，更能慎起居，节饮食，勿药自愈。恶者，乃五脏亏损之证，多因元气虚弱，或因脓水出多，气血亏损；或因汗下失宜，营卫消烁；或因寒凉克伐，气血不足；或因峻厉之剂，胃气受伤；以致真气虚而邪气实，外似有余而内实不足，法当纯补胃气，多有可生，不可因其恶，遂弃而不治。若大渴发热，或泄泻淋闭者，邪火内淫，一恶也；竹叶黄 汤；气血俱虚，八珍汤加黄 、麦冬、五味、山萸；如不应，佐以加减八味丸，煎服。脓血既泄，肿痛尤甚，脓色败臭者，胃气虚而火盛，二恶也，人参黄 汤；如不应，用十全大补汤加麦冬、五味。<br />
　　目视不正，黑睛紧小，白睛青赤，瞳子上视者，肝肾阴虚而目系急，三恶也，六味丸料再加炒山栀、麦冬、五味；如不应，用八珍汤加炒山栀、麦冬、五味。喘粗短气，恍惚嗜卧者，脾肺虚火，四恶也，六君子汤加大枣、生姜；如不应，用补中益气汤加麦冬、五味；心火刑克肺金，人参平肺散；阴火伤肺，六味丸加五味，煎服。肩背不便，四肢沉重者，脾肾亏损，五恶也，补中益气汤加山药、山萸、五味；如不应，用十全大补汤加山茱萸、山药、五味。不能下食，服药而呕，食不知味者，胃气虚，六恶也，六君子汤加木香、砂仁；如不应，急加附子。声嘶色败，唇鼻青赤，面目四肢浮肿者，脾胃俱虚，七恶也，补中益气汤加大枣，生姜；如不应，用六君子汤加炮姜；更不应，急加附子，或用十全大补汤加附子、炮姜。腹痛泄泻，咳逆昏愦者，阳气虚，寒气内淫之恶证也，急用托里温中汤，后用六君子汤加附子，或加姜桂温补，此七恶之治法也。此外，更有溃后发热恶寒，作渴或怔忡惊悸，寤寐不宁，牙关紧急，或头目赤痛，自汗盗汗，寒战切牙，手撒身热，脉洪大，按之如无，或身热恶衣，欲投于水，其脉浮大，按之微细，衣浓仍寒，此气血虚极传变之恶证也。若手足逆冷，肚腹疼痛，泄利肠鸣，饮食不入，呃逆呕吐，此阳气虚，寒气所乘之恶证也。若有汗而不恶寒，或无汗而恶寒，口禁足冷，腰背反张，颈项劲强，此血气虚极变痉之恶候也，急用参、 、归、术、附子救之，间有可生者。大抵虚中见恶证者难治，实证无恶候者易治。宋时齐院令虽尝纂其状，而未具其因；陶节庵虽各立一方，亦简而未悉，余故补其缺云。<br />
　　胡公弼曰：痈有证合七恶，皮紧急而知善，气足而血未附也，疽有证合五善，皮缓虚而知恶，血附而气未充也。<br />
　　<br />
　　<br />
　　卷六论疮疡发热恶寒烦躁头痛<br />
　　夫疮疡初起，未溃脓时，有发热恶寒者，乃营卫不行，经络阻塞，疮毒 发之所为也。如已溃之后，脓血大泄，未有不虚者也。经曰：阳微即恶寒，阴弱还生热是也。丹溪曰：恶寒非寒，是卫气虚衰，不能温分肌肉，实于腠理而恶寒者；又有上焦之邪鬲绝，营卫不能升降，出于表而恶寒者。东垣曰：夜则恶寒，昼则安静，是阴血自旺于阴分也；有日夜恶寒，而不发热者，是重阴无阳也；当泄其阴而峻补其阳也。又夜则安静，昼则恶寒，是阴盛而上溢于阳分也，如昼则发热，夜则安静，是阳气自旺于阳分也；昼则安静，夜则发热，是阳气下陷入阴分也，名曰热入血室；如昼夜俱发热烦躁，是重阳而无阴也；当亟泄其阳，而峻补其阴。王注云：病热而脉数，按之不鼓动，乃寒盛格阳而致之，非热也。形证俱寒，而脉鼓击于手下者，此为热甚拒阴而生病，非寒也。如脉浮数而弱，恶寒者，阳气虚也，宜补气；如脉涩而热者，血虚也，宜补血；又午前发热，宜补气；午后发热，宜补血；如脉浮数，发热而痛者，邪在表，宜散之；脉沉数，发热而痛者，邪在里，宜下之。又法：候之以手，扪摸分轻重五法，以轻手按之于皮毛间热者，肺热也；微重于肌肉间热者，脾热也；再微少重于血脉间热者，心热也；又重手按之，于血脉之下筋骨之间者，肝热也；又至重按之于骨分，其热蒸手如火，其人骨苏苏如虫食其骨，困热不任其身，亦不能起于床者，肾热也。又一法，十二经候之于十二时中，发热形证可推，亦随证施治，无不验耳。<br />
　　薛立斋曰：夫疮疡发热烦躁，或出血过多，溃脓大泄，或汗多亡阳，或下多亡阴，以致阴血耗散，阳无所根据，浮散于肌表之间，而非火也。若发热无寐，血虚也，用圣愈汤。兼汗不止，气虚也，急用独参汤。发热烦躁，肉 筋惕，气血虚也，用八珍汤。大渴面赤，脉洪大而虚，阴虚发热也，用当归补血汤。肢体微热，烦躁面赤，脉沉而微，阴盛发躁也，用四君子汤加姜附。东垣曰：昼发热而夜安静，是阳气自旺于阳分也。昼安静而夜发热，是阳气下陷于阴中也。如昼夜俱发热者，重阳无阴也，当峻补其阴。故王太仆云：如大寒而甚，寒之不寒，是无水也，热动复止，倏忽往来，时动时止，是无水也，当助其肾，是心盛则生热，肾盛则生寒。肾虚则寒动于中，心虚则热收于内。又热不胜寒，是无火也；寒不胜热，是无水也。夫寒之不寒，责其无水；热之不热，责其无火。热之不久，责心之虚；寒之不久，责肾之弱，治者当深味之。<br />
　　汪省之曰：凡疮疡脓血大泄，当大补气血为先，虽有他证，当末治之。故痈疽溃后发热恶寒者，皆属气血虚甚，若左手脉不足，补血药当多于补气药，右手脉不足者，补气药当多于补血药，切不可发表以犯虚虚之祸，故东垣曰：七情皆能动火，各经之热不同，宜分治之。<br />
　　戴院使曰：未溃之际，憎寒壮热，狂言妄语，如见鬼神，脓去已多，而大热不休者，似为难治。盖毒之得脓，犹伤寒表证之得汗，汗已而反大热，则为坏伤寒矣。<br />
　　又云：患痈毒人，脓血已溃，所去过多，津液枯竭，多病于渴，纵有发热躁扰等证，不可妄治。宜用益荣生津之剂，若大热不止者，难治。<br />
　　李东垣曰：痈疽发热恶热，大渴不止，烦躁肌热，不欲近衣，脉洪大，按之无力，或目痛鼻干者，非白虎汤证也。此血虚发躁，宜当归补血汤主之。<br />
　　张景岳曰：用手摸热，有三法：以轻手扪之则热，重按之则不热，是热在皮毛血脉也；重按之至筋骨之分，则热蒸手极甚，轻手则不热，是邪在筋骨之间也；不轻不重按之而热，是热在筋骨之上，皮毛血脉之下，乃热在肌肉也。<br />
　　张仲景曰：脉虚则血虚，血虚生寒，阳气不足也。<br />
　　又曰：寸口脉微，为阳不足，阴气上入阳中，则洒淅恶寒；尺脉弱，为阴不足，阳气下陷入阴中，则发热也。<br />
　　又曰：阳虚则外寒，阴虚则内热。阳盛则外热，阴盛则内寒。<br />
　　又曰：阳气有余为身热无汗。（此言表邪之实也。）又曰：阴气有余为多汗身寒。（此言阳气之虚也。）又曰：发热恶寒者，发于阳也；无热恶寒者，发于阴也。又曰：极寒反汗出，身必冷如冰。（此与经旨义相上下。）经曰：阴胜则阳病，阳胜则阴病，阳胜则热，阴胜则寒。<br />
　　张仲景曰：寒邪在表者，必身热无汗，以邪闭皮毛也。<br />
　　又曰：寒邪客于经络，必身体疼痛，或拘急而酸者，以邪气乱营气，血脉不利也。<br />
　　又曰：寒邪在表而头痛者，有四经焉，足太阳经脉最长，挟于头顶，其痛居多，足阳明脉上至头维，足少阳脉上行两角，三阴经无头痛，三阴至颈而还，何得头痛？厥阴脉与督脉上会于巅顶，都摄诸阳，故有头痛也。惟太阴少阴，皆无头痛之证，然厥阴头痛，亦不常见，必呕吐涎沫，内无热证，乃直中也，当温之。<br />
　　又曰：寒邪在表，多恶寒者，盖伤于此者必恶此，所谓伤食恶食，伤寒恶寒也。<br />
　　又曰：太阳经脉起自内 ，上顶巅，下项挟脊行腰 ，故邪在太阳者，必恶寒发热，而兼头项痛，腰脊强，或膝 酸痛也。<br />
　　又曰：阳明经脉起目下，循面鼻，行胸腹，故邪在阳明者，必发热微恶寒，而兼目痛、鼻干、不眠也。<br />
　　又曰：少阳为半表半里之经，其脉绕耳前后，由肩井下协肋，故邪在少阳者，必发热而兼耳聋胁痛，口苦而呕，或往来寒热也。<br />
　　又曰：身虽微热，而 汗出不止，及无身体酸痛拘急，而脉不紧数者，此热非在表也。<br />
　　又曰：证似外感，不恶寒，反恶热，而绝无表证者，此热盛于内也。<br />
　　又曰：表实者，或为发热，或为身痛，或为恶热掀衣，或为恶寒鼓栗；寒束于表者无汗，火盛于表者有疡；走注而红痛者，知营卫之有热，拘急而酸痛者，知经络之有寒。<br />
　　又曰：阳实者，多热恶热，阴实者，为痛结而寒，气实者，气必喘粗，而声色壮厉，血实者，血必凝聚，而且痛且坚。<br />
　　又曰：表虚者，或为汗多，或为肉战，或为怯寒，或肢体多见麻木，目暗羞明，耳聋眩晕。<br />
　　又曰：阳虚者，火虚也，为神气不足，为眼黑头眩，或多寒而畏寒。阴虚者，水亏也，为亡血失血，为戴阳，为骨蒸劳热。<br />
　　又曰：病患身大热，反欲得近衣者，热在皮肤，寒在骨髓也。身大寒，反不欲近衣者，寒在皮肤，热在骨髓也。若内热之甚者，亦每多畏寒，此当以脉证参合察之。<br />
　　又曰：阳邪在表，则表热，阴邪在表，则表寒；阳邪在里，则里热，阴邪在里，则里寒；邪在半表半里之间，而无定处，则往来寒热。<br />
　　又曰：邪气在表发热者，表热里不热也，宜温散之，邪气在里发热者，里热散而达于外也，宜清之。<br />
　　又曰：阳不足，则阴气上入阳中，而为恶寒，阴胜则寒也，宜温之。阴不足，则阳气陷入阴中，而为发热，阳胜则热也，宜清之。<br />
　　又曰：寒热往来者，阴阳相争，阴胜则寒，阳胜则热也。盖热为阳，寒为阴；表为阳，里为阴；邪之客于表者，为寒邪与阳相争，则为寒栗；邪之传于里者，为热邪与阴相争，则为热躁；其邪在半表半里之间者，外与阳争则为寒，内与阴争则为热，或表或里，或出或入，是以寒热往来也，此半表半里之证也。故凡寒胜者，必多寒，热胜者，必多热，但审其寒热之势，则可知邪气之浅深也。<br />
　　经曰：阳微则恶寒，阴弱则发热。<br />
　　仲景曰：人身外为阳，为表，寒属阴邪，今表虚为寒所乘，名曰阴盛阳虚，盖阳不能温其肤，卫于外，致令空虚，虽居密室，亦引衣自盖，谓之恶寒，阴盛阳虚，汗之自愈，故恶寒属表。假热在肌肤，必裸体烦躁，是曰恶热，又焉得为恶寒！若见恶寒，知寒在肌肤，急投甘辛之剂可也。<br />
　　又曰：寒郁腠理则闭塞而发热，翕翕然烙手，此热止在皮肤，而内无热，名曰表病里和。《内经》诸证亦论，凡风寒客人，使人毫毛毕直，皮肤闭而为热，当汗。又云：体若燔炭，汗出而解。又《热病论》云：人伤于寒则为热病，若大汗其热解矣。（以上各条，疮疡而兼外感者，当以此辨之。）<br />
　　<br />
　　卷六论疮疡痛痒麻木<br />
　　经曰：诸痛痒疮疡者，皆属心火。火之为物，能消烁万物，残败百端故也。盖人之肌肤附近火灼则为疮，若肉近火则痛，微远则痒，此火之用也。或有痒痛如针尖轻刺者，犹飞迸火星灼之然也。然疮疡时炙之以火，渍之以汤，而痒转甚者，是微热助之所使也。有因而不痒者，是热令皮肤舒缓，腠理开通，阳气得泄，热气易散矣，故不痒也。有痒用冷水沃之，临时少退，良久复大痒者，乃寒主收敛，阳气郁结，不得散越，沸热内作，故复痒转甚也。又痒得抓而解者，抓主动，动为阳，阳属火化，故轻轻抓而能痒，亦火之微也。重重抓则痒去者，是皮肤抓得辛辣，而属金化，辛能散，故金化见火力而解，故不痒也。经曰：痛者为实，痒者为虚，非为虚寒之虚，乃火热微甚之意也。又有疮疡麻木而不知痛痒者，是气虚而不运，又兼疮毒壅塞，经络不通，致令麻木，而不知有无也，亦分轻重耳。盖麻者，木之轻，木者，麻之重也。假如人坐久之，腿膝木而不知有无，少顷舒伸，良久复疏，则麻乃壅之少，气通血复行之意也。大抵未溃之先，有麻木者，毒塞轻重之分也。已溃之后，而有麻木者，乃肌肉腐烂，血气已亏，是虚之轻重也。<br />

                    <br>
                        　　张景岳曰：凡痈毒 肿，赤痛之甚者，虽内治之法，已具于前，然煎剂功缓，而痛急难当者，必须外用敷药，既欲其止痛，必欲其败毒，则无如降痈散之神妙也。又曰：脓出反痛者，虚也。<br />
　　李东垣曰：夫疮疽之证候不同，寒热虚实，皆能为痛，止痛之法，殊非一端，世人皆谓乳没珍宝之药，可住痛疼，殊不知临病制宜，自有方法。盖热毒之痛者，以寒凉之剂折其热，则痛自止也；寒邪之痛，以温热之药熨其寒，则痛自除矣。因风而有痛者，除其风；因湿而痛者，导其湿；燥而痛者，润之；塞而痛者，通之；虚而痛者，补之；实而痛者，泻之；因脓郁而闭者，开之；恶肉侵溃者，引之；阴阳不和者，调之；经络秘涩者，利之。临机应变，方为上医，不可执方而无权也。（《十书》）澄曰：痈疽疼痛有五种，初起者，气凝血聚也，宜活血行气。已成跳痛者，此肉腐作脓也，宜内托排脓。将溃误敷凉药痛者，宜用芳香之药淋 之；已溃脓出反痛者，虚也，宜补气血；溃后秽气所触而痛者，宜乳没解之，其痛自止。<br />
　　<br />
　　<br />
　　卷六论疮疡作渴<br />
　　窦汉卿曰：夫疮疡作渴，若 痛发热，便利调和者，上焦热也，用竹叶石膏汤。肿痛发热，大便秘涩者，五内热也，用四顺清凉饮。 肿痛甚者，热毒蕴结也，用仙方活命饮。漫肿微痛者，气血虚壅也，用补中益气汤。若因胃火消烁，而津液短少者，用竹叶黄 汤。若因胃气虚而不能生津液者，用补中益气汤。若因胃气伤而内亡津液者，用七味白术散。若因肾水干涸作渴，或口舌干燥者，用加减八味丸最妙。<br />
　　或先口干作渴，小便频数，而后患疽，或疽愈后，口渴饮水，或舌黄干硬，小便数而疽生者，尤其恶也。苟能逆知其因，预服加减八味丸、补中益气汤，以滋化源，可免是患。疽安服此丸则渴止，安而未渴者，服此丸，永不发渴，或未疽而先渴者，服此丸，不惟渴止，而疽亦不作。<br />
　　朱丹溪曰：夫疮疡作渴，不言食味起火，怒气生火，房劳激火，吾恐渴亦未易言止也。<br />
　　《精要》曰：口渴与口干不同，不宜妄用丹药镇坠，祸如反掌；惟取桑枝同五味子煎汤饮之，以救阴水甚妙。<br />
　　冯鲁瞻曰：夫痈疽愈后，忽发渴而不救者，十有八九，或先渴而患疽者，尤为难治。故宜多服八味丸，非特杜绝渴疾，抑亦大滋气血，生长肌肉。<br />
　　申斗垣曰：夫渴者，乃消烁津液，因热极生渴，心火煎燔所致。如疮疡未溃而作渴者，是疮毒炽盛，其心肺脉必洪数实大者，宜降火清金，芩连内疏之剂；如尺脉洪大而无力者，宜滋阴降火，大补气血等药，或独参汤；如溃后气血大虚，而生渴证者，十有八九，宜用黄 六一汤、加减八味丸；但痈疽已发，已溃未溃，加减八味丸治之，均有大效。如无痈疽，而肺脉洪数甚，作渴者，必发痈疽，此其候也。<br />
　　伍氏云：疮作渴甚，急与神仙追毒丸，取下恶物，如利后仍渴，却用生津药，津液生，气血充，渴自止。（《精要》用嫩桑枝，细切一升炒，水煎，日服五七剂，更止大渴，多服尤妙。如治肾水枯涸，口燥舌干，用五味子汤，即 草六一汤、生脉汤合用，其效如神。）张景岳曰：凡内热之甚，则大渴喜冷，冰水不绝而腹坚便结，脉实气壮者，此阳证也。<br />
　　又曰：凡口虽渴，而喜热不喜冷者，此非火证，中寒可知，既非火证，何以作渴，乃水亏故也。<br />
　　又曰：凡病患问其渴否？则曰：口渴。问其欲汤水否？则曰：不欲。盖其内无邪火，所以不欲汤水，真阴内亏，所以口无津液，此口干也，非口渴也，不可以干作渴治。<br />
　　又曰：凡阳邪虽盛而真阴又虚者，不可因其火盛喜冷，便云实热，盖其内水不足，欲得外水以济，水涸精亏，真阴枯也。必兼脉证细察之，此而略差，死生立判。余尝治垂危最重伤寒，有如此者，每以峻补之剂，浸冷而服，或以冰水、人参、熟附等剂，相间迭进，活人多矣。常人见之，咸以为奇，不知理当如是，何奇之有！然必其干渴燥结之甚者，乃可以参附凉水并进，若无实结，不可与水，如痈疽亦不可与凉水并进也。<br />
　　又曰：里热熏灼脏腑，必口渴便闭，或下利肠垢，而小水短赤。<br />
　　<br />
　　<br />
　　卷六论疮疡欲呕作呕呃逆<br />
　　薛立斋曰：夫疮疡作呕，不可泥于毒瓦斯内攻，而概用败毒等药。如热甚 痛，邪气实也，仙方活命饮解之。作脓 痛，胃气虚也，托里消毒散。脓熟胀痛，气血虚也，先用托里散，后用针以泄之。 痛便秘，热蕴于内也，内疏黄连汤导之。若因寒药伤胃而呕者，托里建中汤。胃寒少食而呕者，托里益中汤。虚寒淫而呕者，托里温中汤。肝木乘脾而呕者，托里抑青汤。胃脘停痰而呕者，托里清中汤。脾虚自病而呕者，托里益黄汤。郁结伤脾而呕者，托里越鞠汤。若不得详究其源，而妄用攻毒之药，则肿者不能溃，溃者不能敛矣。丹溪虽曰肿疡时呕，当作毒瓦斯攻心治之，溃疡时呕，当作阴虚补之，殊不知此大概之言耳。即《内经》诸痛痒疮，皆属心火之意。况今之热毒内攻而呕者寡，脾胃虚寒而呕者多，岂可执前圣之言，而药今人之病欤！刘河间曰：夫疮疡时呕，当作湿气侵胃，倍用白术。<br />
　　朱丹溪曰：诸逆上冲，呕哕，皆属于火。然治呕须分先后，肿疡时，当作毒瓦斯上攻治之；溃疡后，当作阴虚补之。<br />
　　冯鲁瞻曰：夫痈疽呕逆有二：一因初起失于内托，伏热在心；一因脾气不正，伏热在脾。在心者则心烦身热， 肿作痛；脾气不正者，则不烦热，但闻秽气便呕。故治痈疽，多用香药者，盖气血闻香则行，闻臭则逆，疮疡多因营气不从，逆于肉里，郁结为脓，得香则气血流行。凡疮本腥秽，又闻臭触则愈甚，若毒入胃则呕哕，古人用之，可谓有理。即如饮食，亦须调令香美，以益脾土，养其真元，可保无虞矣。<br />
　　申斗垣曰：夫呕者，有声无物谓之呕，是气病也。有物无声谓之吐，是血病也。凡疮疡肿痛之时，即有呕声或吐，当诊其脉，如洪数实大，或便秘不喜冷冻饮料者；宜降火清中，黄连解毒汤。如喜热饮而恶寒者，作呕便利如常，宜养胃调中汤。如脉微细，肠鸣腹痛，作泄而呕者，托里温中汤、二神丸。再以香砂六君子汤治之，饮食顿进，十全大补汤亦可。有患疮疡未溃，而作呕及恶心者，乃疮毒之甚内攻，胃气原虚，故有此证，宜六君子汤加香砂、生姜治之。如疮疡已溃，而作呕作恶心者，或不食痞满，肠鸣腹痛，大便利，作呕及哕声不绝，不得安眠，昏愦时发，宜托里温中汤治之。<br />
　　《内经》曰：寒淫于内，治以辛温，佐以苦温，姜附能温中外阳气，自里之表，故为君；羌活苦辛温，能透关节耳。<br />
　　窦汉卿曰：夫呃逆，乃胃中虚冷之极，宜香、附、丁、沉。<br />
　　丹溪曰：内托散性凉，治呕，有降火之理。（即护心丹。）《精要》云：呕逆有二证：一证谓初发不曾服内托散，伏热在心，宜内托；一证谓气虚，脾气不正，宜嘉禾散。<br />
　　朱丹溪曰：治呕须分先后，肿疡时当作毒瓦斯上攻治之，溃后当作阴虚治之，若年老因疽溃后，呕逆不食者，宜参 白术膏峻补取效。<br />
　　薛立斋曰：热毒内攻而呕者寡，脾胃虚寒而呕者多，当脉证辨之。<br />
　　杨氏曰：鼻衄初愈，不曾表汗，毒在经络，则背发大疽，自肩下连腰胁，肿硬如石，其色紫黑，以凉药投之，终夜大呕，连进内托散呕止。<br />
　　李东垣曰：呕吐无时，手足厥冷，脏腑之虚也。<br />
　　娄全善治一男子肿疡，呕，诸药不止，用独参汤一服，呕即止。<br />
　　薛立斋曰：喜热恶寒而呕者，宜温养胃气；喜寒恶热而呕者，宜降火。<br />
　　南院使戴元礼曰：如恶心者，无声无物，欲吐不吐，欲呕不呕，虽曰恶心，实非心经之病，皆在胃口，止宜用生姜，盖能开胃豁痰也。<br />
　　张景岳曰：予尝饮食少思，吞酸嗳腐，诸药不应，惟服理中汤，及附子理中丸有效。盖此证，皆因中气虚寒，不能运化郁滞所致，故用温补之剂，使中气温和，自无此证矣。<br />
　　胡公弼曰：若气血两虚发呕，而舌尖干燥者，必死。<br />
　　蒋示吉曰：脾胃将倾，则饮食作呕，宜六君子汤加木香、砂仁，不应加附子（《说约》）经曰：诸吐呕酸水，及水液混浊者，皆属热，诸呕吐涎，澄澈清冷者，皆属寒。如天寒则水清，天热则水浊之义。又有胃热胃寒之分，辨之以口渴与不渴耳。<br />
　　<br />
　　<br />
　　卷六论疮疡喘急<br />
　　王肯堂曰：痈疽喘急，恍惚嗜卧，此心火刑肺金，宜用人参平肺散，面赤者不治。（《准绳》）<br />
　　<br />
　　卷六论疮疡大便泻利<br />
　　夫疮疡大便泄泻，或因寒凉克伐，脾气亏损；或因脾气虚弱，食不克化；或因脾虚下陷，不能升举；或因命门火衰，不能生土；或因肾经虚弱，不能禁止；或因脾肾虚寒，不能司职。所主之法，若寒凉伤脾，用六君子加木香、砂仁送二神丸。脾虚下陷，用补中益气送二神丸。命门火衰，用八味丸料送四神丸。肾虚不禁，用姜附汤加吴萸、五味。脾肾虚寒，用参附汤送四神丸。《病机》云：脉沉而细，身不动作，睛不了了，饮食不下，鼻准气息者，姜附汤主之。身重四肢不举者，参附汤主之。仲景云：下痢肠鸣，当温之。脉迟紧，痛未止，当温之。大孔痛，当温之。心痛当救里，可与理中、附子、四逆辈。《精要》云：痈疽呕泻，肾脉虚者，不治。此发《内经》之微旨也。凡此实难治之证，如按前法治之，多有可生者。<br />
　　<br />
　　<br />
　　卷六论疮疡大便秘结<br />
　　东垣云：疮疡热毒深固，呕 心逆，发热而烦，脉沉而实，肿硬木闷，大便秘结，此毒在脏，宜疏通之；故曰：疏通其内，以绝其源。又曰：疮疡及诸病面赤，虽伏火热，不得妄攻其里，而阳气拂郁，邪气在经，宜发表以去之；故曰：火郁则发之。凡大便不通，饮食虽多，肚腹不胀，切不可通。若腹痞胀而不通者，乃直肠干涸也；宜用猪胆导之。若肠胃气虚血涸而不通者，宜用十全大补汤培养之。若疮证属阴，或因入房伤肾，而不通者，宜用前汤加姜附回阳，多有得生者。经云：肾开窍于二阴，藏精于肾，津液润则大便如常，若溃疡有此，因气血亏损，肠胃干涸，当大补为善。设若不审虚实，而一于疏利者，鲜有不误。<br />
　　又曰：凡病患大肠干燥，当用蜜导法，或胆导法，听其在床，随便出之，不可扶起。若大肠干燥，胀挣则疮口鲜血突出，此肝不藏血故也。<br />
　　申斗垣曰：大凡疮疡，皆由五脏不和，六腑壅滞，则令经络不通而生焉。疮初起未溃之先，肿 大痛，脉洪数实大，欲作脓时，大便秘结，宜托里，倍加硝黄，即发表攻里之剂是也。如已溃后，脉微芤数涩者，乃脓血出多，气血衰弱，宜八珍汤、圣愈汤内加桃仁、火麻仁、当归，少加熟地以润之。如弱甚，以胆汁导之更妙。切不可以巴豆、牵牛驱逐峻厉之药，复伤元气，致生变证。<br />
　　薛立斋曰：若饮食虽多，大便不通，而肚腹不胀者，此内火消烁，切不可通之，若肚腹痞胀，而直肠干涸不通者，宜用猪胆汁导之。若误行疏利，复伤元气，则不能溃敛。<br />
　　张景岳曰：后阴乃大肠之门，而其通与不通，结与不结，可察阳明之虚实。凡大便热结，而腹中坚满者，方属有余，通之可也。若新近得解，而不甚干结，或旬日不解，而全无胀意者，便非阳明实邪。观仲景曰：大便先硬后溏者，不可攻。可见后溏者，虽有先硬，已非实热，矧夫纯溏而连日得后者，又可知也。若非真有坚燥痞满等证，则原非实邪，其不可攻也，明矣。<br />
　　又曰：大便通水谷之海，肠胃之门户也。小便通血气之海，冲任水道之门户也。<br />
　　二便皆主于肾，本为元气之关，必真见实邪，方可议通议下，否则最宜详慎，不可误攻。使非真实而妄逐之，导去元气，则邪之在表者，反乘虚而深陷。病因内困者，必由泄而愈亏，所以凡病不足，慎勿强通，最喜者小便得气而自化，大便弥固者弥良。<br />
　　营卫既调，自将通达，即大肠秘结旬余，何虑之有！若滑泄不守，乃非虚弱者所宜，当首先为之防也。<br />
　　<br />
　　<br />
　　卷六导大便秘结法<br />
　　蜜导法 用白蜜四两，火上煎熬四五沸，其色黄，取出干磁盆内待其凝，急分四分，每分手搓作枣子形状，长一寸，其蜜导头须要光滑，恐伤肛门，用油润之，徐徐塞入，少顷再加一条，旋增以去后为度。<br />
　　胆导法 用猪胆一枚，胆口中放鹅毛管一根扎紧，以一头鹅毛管，插入肛门，逞势一捻，其胆汁冲入肛门，大便即行矣。<br />
　　又方 生药何首乌四两，石臼捣碎，冲滚汤绞汁，隔汤炖热，顿服即通。<br />
　　治五六十日大便秘结不通 用鲜芦根一箩，捣汁澄清，煨多年老鸭，吃汤即解。<br />
　　<br />
　　<br />
　　卷六论疮疡小便淋漓频数不利<br />
　　窦汉卿曰：夫疮疡小便淋漓，或茎中涩者，肾经亏损之恶证也。宜用加减六味丸以补阴。足胫逆冷者，宜用八味丸以补阳。若小便频而黄者，宜用四物汤加参、术、麦冬、五味，以滋肺肾。若小便短而少者，宜用补中益气加山药、麦冬、五味，以补脾肺。若热结膀胱而不利者，宜用五淋散以清热。若脾气燥而不能化者，宜用黄芩清肺饮以滋阴。若膀胱阳虚、阴无以化者，宜用滋肾丸。肾虚之患，多传此证，非滋化源不救。若用黄柏、知母，反泻其阳，以速其危。若老人阳痿思色，元精内败，茎中作痛而不利者，用加减八味丸加车前、牛膝。不应，更加附子，多有复生者。若精已竭，而复耗之，大小便中牵痛，愈痛则愈便，愈便则愈牵痛，以前药加附子，亦有复生者。王太仆云：无阴则阳无以化，无阳则阴无以生，当滋其化源，苟专用淡渗，复损真阴，乃速其危也。<br />

                    </div></div><hr><script charset='utf-8' src='../js/footer.js'></script></body></html>