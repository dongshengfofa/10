<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法薛氏医案' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>薛氏医案</center></div><div class='fo'><center>经文出处:来自殆知阁</center><br/><br>
                        　　钦定四库全书　　　　子部五<br />
　　薛氏医案　　　　　　医家类<br />
　　提要<br />
　　【臣】等谨案薛氏医案七十七卷明薛巳撰己字立斋呉县人是书凡十六种己所自著者为内科摘要二卷女科撮要二卷保婴粹要一卷保婴金镜録一卷原机启微三卷口齿类要一卷正体类要二卷外科枢要四卷疠机要三卷其订定旧本附以己説者为王履明医杂著六卷陈自明妇人良方二十三卷敖氏伤寒金镜录一卷钱氏小儿直诀四卷其父铠保婴撮要二十卷又陈自明外科精要三卷陈文仲小儿痘疹方论一卷初刻于秀水沈氏板已残缺天啓丁夘朱明为重刻之旧有明纪事一篇载明病困时梦已教以方药服之得愈又梦已求刻此书其事甚怪然精神所注魂魄是凭固亦理之所有不妨存其説也己本医后乃以内科得名其老也竟以卒诟之者以为温补之弊终于自戕然已治病务求本原用八味丸六味丸直补真阳真隂以滋化源实自己发之其治病多用古方而出入加减具有至理多在一味间见神明变化之妙厥后赵献可作医贯执其成法遂以八味丸六味丸通治各病甚至以六味丸治伤寒之渴胶柱鼓瑟流弊遂多徐大椿作医贯砭因并集矢于薛氏其实非己本防不得以李斯之故归罪荀卿也世所行者别有一本益以十四经发挥诸书实非己所着亦非己所校葢坊贾务新耳目滥为增入犹之东垣十书河间六书泛收他家所作以足卷帙固不及此本所载皆已原书矣乾隆四十四年三月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官【臣】陆　费　墀<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　薛氏医案卷一<br />
　　明　薛巳　撰<br />
　　内科摘要<br />
　　元气亏损内伤外感等症【一】<br />
　　车驾王用之卒中昏愦口眼防斜痰气上涌咽喉有声六脉沉伏此真气虚而风邪所乘以三生饮一两加人参一两煎服即苏若遗尿手撒口开鼾睡为不治用前药亦有得生者夫前饮乃行经络治寒痰之药有斩关夺旗之功每服必用人参两许驾驱其邪而补助真气否则不惟无益适足以取败矣观先哲用茋附参附等汤其义可见<br />
　　州判蒋大用形体魁伟中满吐痰劳则头晕所服皆清痰理气余曰中满者脾气亏损也痰盛者脾气不能运也头晕者脾气不能升也指麻者脾气不能周也遂以补中益气加茯苓半夏以补脾土用八味地黄以补土母而愈后惑于乾坤生意方云凡人手指麻软三年后有中风之疾可服搜风天麻二丸以预防之乃朝饵暮服以致大便不禁饮食不进而殁愚谓预防之理当养气血节饮食戒七情远帏幙可也若服前丸以预防适所以招风取中也<br />
　　一男子卒中口眼防斜不能言语遇风寒四肢拘急脉浮而此手足阳明经虚风寒所乘用秦芁升麻汤治之稍愈乃以补中益气加山栀而痊若舌瘖不能言足痿不能行属肾气虚弱名曰痱症宜用地黄饮子治之然此症皆由将息失宜肾水不足而心火暴盛痰滞于胸也轻者自苏重者或死<br />
　　一男子体肥善饮舌本硬强语言不清口眼防斜痰气涌盛肢体不遂余以为脾虚湿热用六君加煨葛根山栀神麯而痊<br />
　　吾师佥宪髙如斋自大同囘谓余曰吾成风疾矣两腿逸则痿软而无力劳则作痛如针刺脉洪数而有力余告之曰此肝肾隂虚火盛而致痿软无力真病之形作痛如锥邪火之象也用壮水益肾之剂而愈先生曰向寓宦邸皆以为风恨无医药若服风剂岂其然哉乃吾之幸也窃谓前症往往以为风疾辄用发散而促其危者多矣<br />
　　大尹刘孟春素有痰两臂作麻两目流泪服袪风化痰药痰愈甚臂反痛不能伸手指俱挛余曰麻属气虚因前药而复伤肝火盛而筋挛耳况风自火出当补脾肺滋肾水则风自息热自退痰自清遂用六味地黄丸补中益气汤不三月而痊<br />
　　一儒者素勤苦恶风寒鼻流清涕寒禁喷余曰此脾肺气虚不能实腠理彼不信服袪风之药肢体麻倦痰涎自出殊类中风余曰此因风剂耗散元气隂火乘其土位遂以补中益气加麦门五味治之而愈<br />
　　外舅年六十余素善饮两臂作痛恪服袪风治痿之药更加麻木热体软痰涌腿膝拘痛口噤语澁头目晕重口角流涎身如虫行搔起白屑始信谓余曰何也余曰臂麻体软脾无用也痰涎自出脾不能摄也口斜语澁脾气伤也头目晕重脾气防也身如虫行白屑脾气不能营也遂用补中益气加神麯半夏茯苓三十余剂诸症悉退又用参术煎膏治之而愈<br />
　　秀才刘允功形体魁伟不慎酒色因劳怒头晕仆地痰涎上涌手足麻痹口干引饮六脉洪数而虚余以为肾经亏损不能纳气归源而头晕不能摄水归源而为痰阳气虚热而麻痹虚火上炎而作渇用补中益气合六味丸料治之而愈其后或劳役或入房其病即作用前药随愈<br />
　　宪幕顾斐斋饮食起居失宜左半身并手不遂汗出神昏痰涎上涌王竹西用参茋大补之剂汗止而神思渐清颇能步履后不守禁左腿自膝至足肿胀甚大重坠如石痛不能忍其痰甚多肝脾肾脉洪大而数重按则软濇余朝用补中益气加黄栢知母麦门五味煎送地黄丸晩用地黄丸料加黄栢知母数剂诸症悉退但自弛禁不能全愈耳庠生陈时用素勤苦因劳怒口斜痰盛脉滑数而虚此劳伤中气怒动肝火用补中益气加山栀茯苓半夏桔梗数剂而愈<br />
　　锦衣杨永兴形体丰厚筋骨软痛痰盛作渇喜饮冷水或用愈风汤天麻丸等药痰热益甚服牛黄清心丸更加肢体麻痹余以为脾肾俱虚用补中益气汤加减八味九三月余而痊已后连生七子寿逾七旬外科精要云凡人久服加减八味丸必肥徤而多子信哉<br />
　　先母七十有五遍身作痛筋骨尤甚不能伸屈口干目赤头晕痰壅胸膈不利小便短赤夜间殊甚遍身作痒如虫行用六味地黄丸料加山栀柴胡治之诸症悉愈一男子时疮愈后遍身作痛服愈风丹半身不遂痰涎上涌夜间痛甚余作风客淫气治以地黄丸而愈一老人两臂不遂语言蹇澁服袪风之药筋挛骨痛此风药亏损肝血益増其病也余用八珍汤补其气血用地黄丸补其肾水佐以愈风丹而愈<br />
　　一妇人因怒吐痰胸满作痛服四物二陈苓连枳殻之类不应更加袪风之剂半身不遂筋渐挛缩四肢痿软日晡益甚内热口干形体倦怠余以为郁怒伤脾肝气血复损而然遂用逍遥散补中益气汤六味地黄丸调治喜其谨疾年余悉愈形体康健<br />
　　一妇人脾胃虚弱饮食素少忽痰涌气喘头揺目劄手足掷难以脉视其面色黄中见青此肝木乘脾土用六君加柴胡升麻治之而苏更以补中益气加半夏调理而痊<br />
　　一妇人懐抱郁结筋挛骨痛喉间似有一核服乌药顺气散等药口眼歪斜臂难伸举痰涎愈甚内热晡热食少体倦余以为郁火伤脾血燥生风所致用加味归脾汤二十余剂形体渐健饮食渐加又服加味逍遥散十余剂痰热少退喉核少利更用升阳益胃汤数剂诸症渐愈但臂不能伸此肝经血少用地黄丸而愈<br />
　　一产妇筋挛臂软肌肉掣动此气血俱虚而有热用十全大补汤而痊其后因怒而复作用加味逍遥散而愈一产妇两手麻木服愈风丹天麻丸遍身皆麻神思倦怠晡热作渇自汗盗汗此气血俱虚用十全大补加炮姜数剂诸症悉退却去炮姜又数剂而愈但有内热用加味逍遥散数剂而痊<br />
　　一男子善饮舌本强硬语言不清余曰此脾虚湿热当用补中益气加神麯麦芽干葛泽防治之○一妇人善怒舌本强手臂麻余曰舌本属土被木尅制故耳当用六君加柴胡芍药治之○一男子舌下牵强手大指次指不仁或大便秘结或皮肤赤晕余曰大肠之脉散舌下此大肠血虚风热当用逍遥散加槐角秦芃治之○一男子足痿软日晡热余曰此足三隂虚当用六味滋肾二丸补之○一妇人腿足无力劳则倦怠余曰四肢者土也此属脾虚当用补中益气及还少丹主之俱不从余言各执搜风天麻二丸并愈风丹而殒<br />
　　饮食劳倦亏损元气等症【二】<br />
　　进士王汝和因劳役失于调养忽然昏愦此元气虚火妄动挟痰而作急令灌童便神思渐爽更用参茋各五钱芎归各三钱参柴胡升麻炙草各一钱服之稍定察其形倦甚又以十全大补汤加五味麦门治之而安凡人元气素弱或因起居失宜或因饮食劳倦或因用心太过致遗精白浊自汗盗汗或内热晡热潮热发热或口干作渇喉痛舌裂或胸乳膨胀脇肋作痛或头颈时痛晕目花或心神不宁寤而不寐或小便赤澁茎中作痛或便溺余滴脐腹隂冷或形容不充肢体畏寒或鼻气急促或更有一切热症皆是无根虚火但服前汤固其根本诸症自息若攻其风热则悮矣<br />
　　光禄髙署丞脾胃素虚因饮食劳倦腹痛胸痞误用大黄等药下之谵语烦躁头痛喘汗吐防频频时或昏愦脉大而无伦次用六君子加炮姜四剂而安但倦怠少食口干发热六脉浮数欲为防火之药余曰不时发热是无火也脉浮大是血虚也此因胃虚五脏亏损虚症发见服补胃之剂诸症悉退<br />
　　大尹徐克明因饮食失宜日晡发热口干体倦小便赤濇两腿酸痛余用补中益气汤治之彼知医自用四物黄栢知母之剂反头目赤耳鸣唇燥寒热痰涌大便热痛小便赤濇又用四物芩连枳实之类胸膈痞满饮食少思汗出如水再用二陈芩连黄栢知母麦门五味言语谵妄两手举拂屡治反甚复求余用参茋各五钱归术各三钱远志茯神酸枣仁炙草各一钱服之熟睡良久四剂稍安又用八珍汤调补而愈夫隂虚乃脾虚也脾为至隂因脾虚而致前症葢脾禀于胃故用甘温之剂以生发胃中元气而除大热胡乃反用苦寒复伤脾血耶若前症果属肾经隂虚亦因肾经阳虚不能生隂耳经云无阳则隂无以生无隂则阳无以化又云虚则补其母当用补中益气六味地黄以补其母尤不宜用苦寒之药世以脾虚误为肾虚辄用黄栢知母之类反伤胃中生气害人多矣大凡足三隂虚多因饮食劳役以致肾不能生肝肝不能生火而害脾土不能滋化但补脾土则金旺水生水得平而自相生矣<br />
　　一男子每遇劳役食少胸痞发热头痛吐痰作渇脉浮大余曰此脾胃血虚病也脾属土为至隂而生血故曰隂虚彼不信服二陈黄连枳实厚朴之类诸症益甚又服四物黄栢知母麦门更腹痛作呕脉洪数而无伦次余先用六君加炮姜痛呕渐愈又用补中益气全痊秀才刘贯卿劳役失宜饮食失节肢体倦怠发热作渇头痛恶寒误用人参败毒散痰喘昏愦扬手掷足胸间发癍如蚊所咂余用补中益气加姜桂麦门五味补之而愈<br />
　　黄武选饮食劳倦发热恶寒或用解表之药益甚再剂昏愦胸发黑癍脉洪数而无力余欲用补中益气之剂不从而殁<br />
　　一儒者素勤苦因饮食失节大便下血或赤或黯半载之后非便血则盗汗非恶寒则发热血汗二药用之无效六脉浮大心脾则濇此思伤心脾不能摄血归源然血即汗汗即血其色赤黯便血盗汗皆火之升降微甚耳恶寒发热气血俱虚也乃午前用补中益气以补脾肺之源举下陷之气午后用归脾加麦门五味以补心脾之血收耗散之液不两月而诸症悉愈<br />
　　癸卯春人日余在下堡顾氏防间有儒者许梅村云舍亲马生者发热烦渇时或头痛昨服发散药反加喘急腹痛其汗如水昼夜谵语余意此劳伤元气误汗所致其腹必喜手按许徃询之果然遂与十全大补加附子一钱服之熟睡唤而不醒举家惊惶及觉诸症顿退再剂而痊凡人饮食劳役起居失宜见一切火症悉属内真寒而外假热故肚腹喜暖口畏冷物此乃形气病气俱属不足法当纯补元气为善<br />
　　一儒者日晡两目澁不能瞻视此元气下陷用补中益气倍加参茋数剂全愈<br />
　　一男子患症同前服黄栢知母之类目疾益甚更加便血此脾气虚不能统血肝气虚不能藏血用补中益气六味地黄以补肝脾生肾水诸症渐愈<br />
　　一男子饮食劳倦而发寒热右手麻木或悮以为疔毒敷服皆寒凉败毒肿胀重坠面色痿黄肢体倦怠六脉浮大按之如无此脾胃之气虚也询之果是销银匠因热手入水梅银寒凝隧道前药益伤元气故耳遂用补中益气及温和之药煎汤渍手而愈<br />
　　一儒者修左足伤其大指甲少许不见血不作痛形体如故后因饮食劳倦足重坠微肿痛或昼睡或夜寐其足如故误服败毒之剂寒热肿痛葢脾起于足大指此是脾气虚弱下陷用十全大补汤而愈<br />
　　余素性爱坐观书久则倦怠必服补中益气加麦门五味酒炒黒黄栢少许方觉精神清妥否则夜间少寐足内酸热若再良久不寐腿内亦然且兼腿内筋似有抽缩意致两腿左右频移展转不安必至倦极方寐此劳伤元气隂火乘虚下注丁酉五十一岁齿缝中有如物塞作胀不安甚则口舌如有疮然日晡益甚若睡良久或服前药始安至辛丑时五十有五昼间齿缝中作胀服补中益气一剂夜间得寐至壬寅有内艰之变日间虽服前剂夜间齿缝亦胀每至午前诸齿并肢体方得稍健午后仍胀观此可知血气日衰治法不同<br />
　　脾胃亏损心腹作痛等症【三】<br />
　　唐仪部胸内作痛月余腹亦痛左闗长右闗此脾虚肝邪所乘以补中益气加半夏木香二剂而愈又用六君子汤二剂而安此面色黄中见青<br />
　　仪部李北川常患腹痛每治以补中益气加山栀即愈一日因怒肚腹作痛胸脇作胀呕吐不食肝脉此脾气虚弱肝火所乘仍用前汤吞左金丸一服而愈此面色黄中见青兼赤<br />
　　太守朱阳山因怒腹痛作防或两脇作胀或胸乳作痛或寒热往来或小便不利饮食不入呕吐痰涎神思不清此肝木乘脾土用小柴胡加山栀炮姜茯苓陈皮制黄连一剂即愈【制黄连即黄连吴茱茰等分用热水拌湿□二三日同炒焦取连用后仿此】阳山之内素善怒胸膈不利吐痰甚多吞酸嗳腐饮食少思手足发热十余年矣所服非芩连枳实必防苏厚朴左闗洪右闗数此属肝火血燥木乘上位朝用六味地黄丸以滋养肝木夕用六君加当归芍药以调补脾土不月而愈癸卯夏患背疽症属虚寒用大温补之药而愈乙巳夏因大怒吞酸嗳腐胸腹胀满余以他往旬日或用二陈石膏治之吐涎如涌外热如灼将用滚痰丸下之余到诊之脉洪大按之如无余曰此乃脾胃亏损而发热脾弱而涎泛出也余用六君加姜桂一钟即睡觉而诸症如失又数剂而康<br />
　　儒者沈尼文内停饮食外感风寒头痛发热恶心腹痛就治敝止余用人参养胃加芎芷麯糵香附桔梗一剂而愈次日抵家前病仍作腹痛请治以手重按痛即止此客寒乘虚而作也乃以香砂六君加木香炮姜服之睡觉痛减六七去二香再服饮食少进又加黄茋当归少佐升麻而愈<br />

                    <br>
                        　　府庠徐道夫母胃脘当心痛剧右寸闗俱无左虽有微而似絶手足厥冷病势危笃察其色眼胞上下青黯此脾虚肝木所胜用参术茯苓陈皮甘草补其中气用木香和胃气以行肝气用吴茱茰散脾胃之寒止心腹之痛急与一剂俟滚先服煎熟再进诸病悉愈向使泥其痛无补法而反用攻伐之药祸不旋踵<br />
　　一妇人懐抱鬰结不时心腹作痛年余不愈诸药不应余用归脾加炒山栀而愈<br />
　　脾肾虚寒阳气脱陷等症【四】<br />
　　谭侍御但头痛即吐清水不拘冬夏吃姜便止已三年矣余作中气虚寒用六君加当归黄茋木香炮姜而瘥一儒者四时喜极热饮食或吞酸嗳腐或大便不实足指缝湿痒此脾气虚寒下陷用六君加姜桂治之而愈稍为失宜诸疾仍作用前药更加附子钱许数剂不再发<br />
　　一男子形体倦怠饮食适可足指缝湿痒行坐久则重坠此脾胃气虚而下陷用补中益气加茯苓半夏而愈一男子胸腹胀满手足逆冷饮食畏寒发热吐痰时欲作呕尝服清气化痰及二陈枳实之类胸腹膨胀呕吐痰食小便淋漓乂用四苓连栢知母车前小便不利诸病益甚余曰此脾胃虚寒无火之症故食入不消而反出遂用八味丸补火以生土用补中益气加姜桂培养中宫生发阳气寻愈<br />
　　一男子每劳肢体时痛或用清痰理气之剂不劳常痛加以导湿臂痛漫肿形体倦怠内热盗汗脉浮大按之微细此阳气虚寒用补中益气加附子一钱人参五钱肿痛悉愈又以十全大补百余剂而康彼计服过人参一十三斤姜附各斤余<br />
　　大雅云家母年四十有二嘉靖壬寅七月患脾虚中满痰嗽发热又因湿面冷茶吞酸呕吐絶食误服芩连青皮等药益加寒热口干流涎不收且作渇闻食则呕数日矣迎先生视之曰脾主涎此脾虚不能约制故涎自出也欲用人参安胃散惑于众论以为胃经实火宿食治之病日増剧忽思冬食如指甲一块顿发呕吐酸水不止仍服前药愈剧复邀先生视之则神脱脉絶濒死矣惟目睛尚动先生曰寒淫于内治以辛热然药不能下矣急用盐艾附子炒热熨脐腹以散寒囘阳又以口气补接母口之气又以附子作饼热贴脐间时许神气少苏以参术附子为末仍以是药加陈皮煎膏为丸如粟米大入五七粒于口随津液咽下即不呕二日后加至十余粒诸病少退甘涎不止五日后渐服煎剂一二匙胃气少复乃思粥饮后投以参术等药温补脾胃五十余剂而愈大雅敢述病状之竒用药之神求附卷末一以见感恩之意一以示后之患者当取法于此云尔府学晩生长洲镬潭沈大雅顿首拜书<br />
　　命门火衰不能生土等症【五】<br />
　　廷评张汝翰胸膈作痞饮食难化服枳术丸久而形体消瘦发热口干脉浮大而微用补中益气加姜桂诸症悉退惟见脾胃虚寒遂用八味丸补命门火不月而饮食进三月而形体充此症若不用前丸多变腹胀喘促腿足浮肿小便淋漓等症急用济生加减肾气丸亦有得生者<br />
　　一儒者虽盛暑喜燃火四肢常欲沸汤渍之面赤吐痰一似实火吐甚宿食亦出惟食椒姜之物方快余谓食入反出乃脾胃虚寒用八味丸及十全大补加炮姜渐愈不月平复<br />
　　一妇人饮食无过碗许非大便不实必吞酸嗳腐或用二陈黄连更加内热作呕余谓东垣先生云邪热不杀谷此脾胃虚弱末传寒中以六君加炮姜木香数剂胃气渐复饮食渐进又以补中益气加炮姜木香茯苓半夏数剂全愈后怒饮食顿少元气顿怯更加发热诚似实火脉洪大而虚两尺如无用益气汤八味丸两月余诸症悉愈<br />
　　佐云向因失足划然有声坐立久则左足麻木虽夏月足寒如氷嘉靖己亥夏月因醉睡觉而饮水复睡遂觉右腹痞结以手摩之腹间沥漉有声热摩则气泄而止每每加剧饮食稍多则作痛防求治于医令服枳术丸固守勿效甲辰歳求治于立斋先生诊之喟然叹曰此非脾胃病乃命门火衰不能生土虚寒使之然也若专主脾胃误矣可服八味丸则愈予亦敬服果验葢八味丸有附子医家罔敢轻用夫附子斩关夺旗囘生起死非良将莫能用立斋先生今之武侯也家贫不能报德姑序此以记治验嘉靖甲辰十二月望后二日杉墩介庵朱佐顿首拜书<br />
　　光禄邝子泾面白神劳食少难化所服皆二陈山栀枳实之类形体日瘦饮食日减余谓此脾土虚寒之症法当补土之母彼不信乃径补土以致不起<br />
　　罗工部仲夏腹恶寒而外恶热鼻吸气而腹觉冷体畏风而恶寒脉大而虚微每次进热粥瓯许必兼食生姜瓯许若粥离火食腹内即冷余曰热之不热是无火也当用八味丸壮火之源以消隂翳彼反服四物参之类而殁<br />
　　工部陈禅亭发热有痰服二陈黄连枳殻之类病益甚甲辰季冬请治其脉左尺微细右关浮大重按微弱余曰此命门火衰不能生土而脾病当补火以生土或可愈也不悟仍服前药脾上愈弱至乙巳閠正月病已革复邀治右寸脉平脱此土不能生金生气絶于内矣辞不治经云虚则补其母实则防其子凡病在子当补其母况病在母而属不足反防其子不死何俟<br />
　　辛丑年余在嘉兴屠渐山第有林二守不时昏愦请余治之谵语不絶脉洪大按之如无此阳虚之症也当用参附汤治之有原医者扬喜而迎曰先得我心之同然遂服之即静睡觉而进食午后再剂神思如故其脉顿敛余返后又诈云用附子多矣吾以黄连解之隂仍用参附汤窃观仲景先生治伤寒云桂枝下咽阳盛乃毙硝黄入胃隂盛乃亡不辩而自明矣吾恐前言致误患者故表而出之<br />
　　肾虚火不归经发热等症【六】<br />
　　大尹沈用之不时发热日饮氷水数碗寒药一剂热渇益甚形体日瘦尺脉洪大而数时或无力王太仆曰热之不热责其无火寒之不寒责其无水又云倐热徃来是无火也时作时止是无水也法当补肾用加减八味丸不月而愈<br />
　　通安桥顾大有父年七十有九仲冬将出少妾入房致头痛发热晕喘急痰涎壅盛小便频数口干引饮遍舌生刺缩敛如荔枝然下唇黑裂面目俱赤烦躁不寐或时喉间如烟火上冲急饮凉茶少解已濵于死脉洪大而无伦且有力扪其身烙手此肾经虚火游行于外投以十全大补加山茱泽防丹皮山药麦门五味附子一钟熟寐良久脉症各减三四再与八味丸服之诸症悉退后畏冷物而痊<br />
　　下堡顾仁成年六十有一痢后入房精滑自遗二日方止又房劳感寒怒气遂发寒热右脇痛连心胸腹痞自汗盗汗如雨四肢厥冷睡中惊悸或觉上升如浮或觉下陷如堕遂致废寝或用补药二剂益甚脉浮大洪数按之微细此属无火虚热急与十全大补加山药山茱丹皮附子一剂诸症顿愈而痊此等元气百无一二【二顾是父子也】<br />
　　一儒者口干发热小便频浊大便秘结盗汗梦遗遂致废寝用当归六黄汤二剂盗汗顿止用六味地黄丸二便调和用十全大补汤及前丸兼服月余诸症悉愈州同韩用之年四十有六时仲夏色欲过度烦热作渇饮水不絶小便淋沥大便秘结唾痰如涌面目俱赤满舌生刺两唇燥裂遍身发热或时如芒刺而无定处两足心如烙以氷折之作痛脉洪而无伦此肾隂虚阳无所附而发于外非火也葢大热而甚寒之不寒是无水也当峻补其隂遂以加减八味丸料一斤内肉桂一两以水顿煎六碗氷冷与饮半饷已用大半睡觉而食温粥一碗复睡至晩乃以前药温饮一碗乃睡至晓食热粥二碗诸症悉退翌日畏寒足冷至膝诸症仍至或以为伤寒余曰非也大寒而甚热之不热是无火也阳气亦虚矣急以八味丸一剂服之稍缓四剂诸症复退大便至十三日不通以猪胆导之诸症复作急用十全大补汤数剂方应<br />
　　举人陈履贤色欲过度丁酉孟冬发热无时饮水不絶遗精不止小便淋沥或用四物芩连之类前症益甚更加痰涎上涌口舌生疮服二陈黄栢知母之类胸膈不利饮食少思更加枳殻香附肚腹作胀大便不实脉浮大按之微细余朝用四君为主佐以熟地当归夕用加减八味丸更以附子唾津调搽涌泉穴渐愈后用十全大补汤其大便不通小腹作胀此直肠干澁令猪胆通之形体殊倦痰热顿増急用独参汤而安再用前药而愈但劳发热无时其脉浮洪余谓其当慎起居否则难治彼以余言为迂至乙巳夏复作乃服四物黄栢知母而殁<br />
　　吴江晩生沈察顿首【云　云】仆年二十有六所禀虚弱兼之劳心癸巳春发热吐痰甲午冬为甚其热时起于小腹吐痰而无定时治者谓脾经湿痰郁火用芩连枳实二陈或专主心火用三黄丸之类至乙未冬其热多起足心亦无定时吐痰不絶或遍身如芒刺然治者又以为隂火生痰用四物二陈黄栢知母之类俱无验丙申夏痰热愈甚盗汗作渇果属痰火耶隂虚耶乞髙明裁示【云　云】余曰此症乃肾经亏损火不归经当壮水之主以镇阳光乃就诊于余果尺脉洪大余郤虚浮遂用补中益气及六味地黄而愈后不守禁其脉复作余谓火令可忧当慎调摄防试且缓但彼忽畧至戊戌夏果殁于京<br />
　　脾胃亏损吞酸嗳腐等症【匕】<br />
　　大司马王浚川呕吐宿滞脐腹痛甚手足俱冷脉微细用附子理中丸一服益甚脉浮大按之而细用参附汤一剂顿愈<br />
　　赵吏部文卿患吐不止吐出皆酸味气口脉大于人迎二三倍速予投剂予曰此食郁上宜吐不须用药乃其吐清水无酸气寸脉渐减尺脉渐复翌早吐止至午脉俱平复勿药自安后抚陜右过苏顾访倾葢清谈厚过于昔且念余在林下频以言慰之<br />
　　一儒者面色痿黄胸膈不利吞酸嗳腐恪服理气化痰之药大便不实食少体倦此脾胃虚寒用六君加炮姜木香渐愈更兼用四神丸而元气复此症若中气虚弱者用人参理中汤或补中益气加木香干姜不应送左金丸或越鞠丸若中气虚寒必加附子或附子理中汤无有不愈<br />
　　一上舍饮食失宜胸腹膨胀嗳气吞酸以自知医用二陈枳实黄连苍术黄栢之类前症益甚更加足指肿痛指缝出水余用补中益气加茯苓半夏治之而愈若腿足浮肿或焮肿寒热呕吐亦用前药<br />
　　儒者胡济之塲屋不利胸膈膨闷饮食无味服枳术丸不时作呕用二陈黄连枳实痰涌气促加紫苏枳殻喘嗽腹胀加厚朴腹皮小便不利加梹榔蓬术泄防腹痛悉属虚寒用六君加姜桂二剂不应更加附子一钱二剂稍退数剂十愈六七乃以八味丸全愈<br />
　　一上舍呕吐痰涎发热作渇胸膈痞满或用清气化痰降火前症益甚痰涎自出余曰呕吐痰涎胃气虚寒发热作渇胃不生津胸膈痞满脾气虚弱须用参茋归术之类温补脾胃生发阳气诸病自退彼不信仍服前药虚症悉至复请治余曰饮食不入吃逆不絶泄防腹痛手足逆冷是谓五虚烦热作渇虚阳越于外也脉洪大脉欲絶也死期迫矣或曰若然殒于日乎夜乎余曰脉洪大当殒于昼果然<br />
　　余母太宜人年六十有五己卯春二月饮食后偶闻外言忤意呕吐酸水内热作渇饮食不进惟饮冷水气口脉大而无伦面色青赤此胃中湿热郁火投之以药入口即吐第三日吐酸物第七日吐酸黄水十一日吐苦水脉益洪大仍喜冷水以黄连一味煎汤冷饮少许至二十日加白术白茯苓至二十五日加陈皮三十七日加当归炙甘草至六十日始进清米饮半盏渐进薄粥饮调理得痊<br />
　　一妇人吞酸嗳腐呕吐痰涎面色纯白或用二陈黄连枳实之类加发热作渇肚腹胀满余曰此脾胃亏损末传寒中不信仍作实治肢体肿胀如蛊余以六君加附子木香治之胃气渐醒饮食渐进虚火归经又以补中益气加炮姜木香茯苓半夏兼服全愈<br />
　　一妇人性沉静多虑胸膈不利饮食少思腹胀吞酸面色青黄用疎利之剂余曰此脾虚痞满当益胃气不信仍用之胸膈果满饮食愈少余以调中益气加香砂炮姜渐愈后以六君芎归贝母桔梗炮姜而愈<br />
　　伷云家母久患心腹疼痛每作必胸满呕吐厥逆面赤唇麻咽干舌燥寒热不时而脉洪大众以痰火治之屡止屡作迨乙巳春发热频甚用药反剧有朱存黙氏谓服寒凉药所致欲用参术等剂余疑痛无补法乃请立斋先生以折中焉先生诊而叹曰此寒凉损真之故内真寒而外假热也且脉息洪而有怪状乃脾气亏损肝脉乘之而然惟当温补其胃遂与补中益气加半夏茯苓吴茱木香一服而效家母病发月余竟夕不安今熟寐彻晓洪脉顿敛怪脉顿除诸症释然先生之见葢有本欤家母余龄皆先生所赐杏林报德没齿不忘谨述此乞附医案谅有太史者采入仓公诸篇以垂不朽将使后者观省焉嘉靖乙巳春月吉日陈湖眷生陆伷顿首谨书<br />
　　一妇人年三十余忽不进饮食日饮清茶三五碗并少用水果三年余矣经行每次过期而少余以为脾气郁结用归脾加吴茱不数剂而饮食如常若人脾肾虚而不饮食当以四神丸治之<br />
　　一妇人年逾二十不进饮食二年矣日饮清茶果品之类面部微黄浮肿形体如常仍能歩履但体倦怠肝脾二脉浮按之微而结滞余用六君加木香吴茱下痰积甚多饮食顿进形体始痩卧床月余仍服六君之类而安<br />
　　妇人患此见女科撮要<br />
　　脾肾亏损停食泄防等症【八】<br />
　　进士刘华甫停食腹痛防黄吐痰服二陈山栀黄连枳实之类其症益甚左闗右闗长乃肝木尅脾土用六君加木香治之而愈若食已消而泄未已宜用异功散以补脾胃如不应用补中益气升发阳气凡泄利色黄脾土亏损真气下陷必用前汤加木香肉蔲温补如不应当补其母宜八味丸<br />
　　光禄柴黼庵善饮泄防腹胀吐痰作呕口干此脾胃之气虚先用六君加神麯痰呕已止再用补中益气加茯苓半夏防胀亦愈此症若湿热壅滞当用葛花解酲汤分消其湿湿既去而防未已须用六君加神麯实脾土化酒积然虽为酒而作实因脾土虚弱不可专主湿热旧僚钱可久素善饮面赤痰盛大便不实此肠胃湿痰壅滞用二陈芩连山栀枳实干葛泽防升麻一剂吐痰甚多大便始实此后日以黄连三钱泡汤饮之而安但如此禀厚者不多耳<br />
　　一儒者善饮便滑溺濇食减胸满腿足渐肿症属脾肾虚寒用加减金匮肾气丸食进肿消更用八味丸胃强脾健而愈<br />
　　一男子清晨或五更吐痰或有酸味此是脾气虚弱用六君送四神丸而愈若脾气郁滞用二陈加桔梗山栀送香连丸若郁结伤脾用归脾汤送香连丸若胸膈不舒归脾加柴胡山栀送左金丸若胃气虚津液不能运化用补中益气送左金丸<br />
　　一羽士停食泄防自用四苓黄连枳实麯糵益甚余曰此脾肾泄也当用六君加姜桂送四神丸不信又用沉香化气丸一服卧床不食咳则粪出几至危殆终践余言而愈葢化气之剂峻厉猛烈无经不伤无脏不损岂宜轻服<br />

                    <br>
                        　　嘉靖乙未绍患肝木克脾面赤生风大肠燥结炎火冲上久之遂致脏毒下血肠鸣溏泄腹胀喘急驯至絶谷濒于殆矣诸医方以枳实黄连之剂投之展转増剧乃求治于立斋先生先生曰尔病脾肾两虚内真寒而外虚热法当温补遂以参术为君山药黄茋肉果姜附为臣茱茰骨脂五味归苓为佐治十剂俾以次服之诸医皆曰此火病也以火济火可乎绍雅信先生不为动服之浃旬尽剂而血止诸疾遄已先是三年前先生过绍谓曰尔面部赤风脾胃病也不治将深予心忧之而怠缓以须疾发又惑于众论几至不救微先生吾其土矣鸣呼先生之术亦神矣哉绍无以报盛德敬述梗槩求附案末以为四方抱患者告庶用垂惠于无穷云长洲朱绍<br />
　　脾胃亏损停食痢疾等症【九】<br />
　　崔司空年逾六旬患痢赤白里急后重此湿热壅滞用芍药汤内加大黄二钱一剂减半又剂全愈惟急重未止此脾气下陷用补中益气送香连丸而愈<br />
　　罗给事小腹急痛大便欲去不去此脾肾气虚而下陷也用补中益气送八味丸二剂而愈此等症因痢药致损元气肢体肿胀而死者不可枚举少宗伯顾东江停食患痢腹痛下坠或用疎导之剂两足胀肿食少体倦烦热作渇脉洪数按之微细余以六君加姜桂各二钱吴茱五味各一钱煎熟冷服之即睡觉而诸症顿退再剂全退此假热而治以假寒也<br />
　　太常边华泉呕吐不食腹痛后重自用大黄等药一剂腹痛益甚自汗发热昏愦脉大余用参术各一两炙草炮姜各三钱升麻一钱一钟而苏又用补中益气加炮姜二剂而愈<br />
　　廷评曲汝为食后入房翌午腹痛去后似痢非痢次日下皆脓血烦热作渇神思昏倦用四神丸一服顿减又用八味丸料加五味吴茱骨脂肉二剂全愈<br />
　　判官汪天年六十余患痢腹痛后重热渇引冷饮食不进用芍药汤内加大黄一两四剂稍应仍用前药大黄或半数剂而愈此等元气百无一二<br />
　　通府薛允頫下血服犀角地黄汤等药其血愈多形体消瘦发热少食里急后重此脾气下陷余用补中益气加炮姜一剂而愈<br />
　　一上舍患痢后重自知医用芍药汤后重益甚饮食少思腹寒肢冷余以为脾胃亏损用六君加木香炮姜二剂而愈<br />
　　一老人素以酒乳同饮去后似痢非痢胸膈不寛用痰痢等药不效余思本草云酒不与乳同饮为得酸则凝结得苦则行散遂以茶茗为丸时用清茶送三五十丸不数服而瘥<br />
　　一老妇食后因怒患痢里急后重属脾气下陷与大剂六君加附子肉煨木香各一钱吴茱五分骨脂五味各一钱五分二剂诸症悉退惟小腹胀闷此肝气滞于脾也与调中益气加附子木香五分四剂而愈后口内觉醎此肾虚水泛与六味地黄丸二剂顿愈<br />
　　先母年八十仲夏患痢腹痛作呕不食热渇引汤手按腹痛稍止脉鼓指而有力真气虚而邪气实也急用人参五钱白术茯苓各三钱陈皮升麻附子炙甘草各一钱服之睡觉索食脉症顿退再剂而安此取症不取脉也凡暴病毋论其脉当从其症时石阁老太夫人其年歳脉症皆同彼乃专治其痢遂致不起<br />
　　横金陈梓园年六十面带赤色吐痰口干或时作防癸卯春就诊谓余曰仆之症或以为脾经湿热痰火作防率用二陈黄连枳实神麯麦芽白术柴胡之类不应何也余脉之左闗肾水不能生肝木也右闗大肝木乘尅脾土也此乃脾肾亏损不能生尅制化当滋化源不信余谓其甥朱太守阳山曰令舅不久当殒于痢至甲辰夏果患痢而殁<br />
　　产后痢疾见女科撮要<br />
　　脾胃亏损疟疾寒热等症【十】<br />
　　冬官朱省庵停食感寒而患疟自用清脾截疟二药食后腹胀时或作痛服二陈黄连枳实之类小腹重坠腿足浮肿加白术山查吐食未化谓余曰何也余曰食后胀痛乃脾虚不能尅化也小腹重坠乃脾虚不能升举也腿足浮肿乃脾虚不能运行也吐食不消乃脾胃虚寒无火也治以补中益气加吴茱炮姜木香肉桂一剂诸症顿退饮食顿加不数剂而痊大凡停食之症宜用六君枳实厚朴若食巳消而不愈用六君子汤若内伤外感用藿香正气散若内伤多而外感少用人参养胃汤若劳伤元气兼外感用补中益气加川芎若劳伤元气兼停食补中益气加神麯陈皮若气恼兼食用六君加香附山栀若咽酸或食后口酸当节饮食病作时大热躁渇以姜汤乘热饮之此截疟之良法也每见发时饮啖生冷物者病或少愈多致脾虚胃损往往不治大抵内伤饮食者必恶食外感风寒者不恶食审系劳伤元气虽有百症但用补中益气汤其病自愈其属外感者主以补养佐以解散其邪自退若外邪既退即补中益气以实其表若邪去而不实其表或过用发表亏损脾胃皆致绵延难治凡此不问隂阳日夜所发皆宜补中益气此不截之截也夫人以脾胃为主未有脾胃实而患疟痢者若专主发表攻里降火导痰是治其末而忘其本前所云乃疟之大畧如不应当分六经表里而治之説见各方<br />
　　大尹曹时用患疟寒热用止截之剂反发热恶寒饮食少思神思甚倦其脉或浮洪或微细此阳气虚寒余用补中益气内参茋归术各加三钱甘草一钱五分加炮姜附子各一钱一剂而寒热止数剂而元气复<br />
　　一儒者秋患寒热至春未愈胸痞腹胀余用人参二两生姜二两煨熟煎顿服寒热即止更以调中益气加半夏茯苓炮姜数剂元气顿复后任县尹每饮食劳倦疾作服前药即愈大凡久疟乃至元气虚寒葢气虚则寒血虚则热胃虚则恶寒脾虚则发热隂火下流则寒热交作或吐涎不食泄防腹痛手足逆冷寒战如栗若误投以清脾截疟二饮多致不起<br />
　　一上舍每至夏秋非停食作防必疟痢霍乱遇劳吐痰头体倦发热恶寒用四物二陈芩连枳实山栀之类患疟服止截之药前症益甚时或遍身如芒刺然余以补中益气加茯苓半夏内参茋各用三钱归术各二钱十余剂少愈若间断其药诸病仍至连服三十余剂全愈又服还少丹半载形体充实<br />
　　一妇人疟久不愈发后口干倦甚用七味白术散加麦门五味作大剂煎与恣饮再发稍可乃用补中益气加茯苓半夏十余剂而愈凡截疟余常以参术各一两生姜四两煨熟煎服即止或以大剂补中益气加煨姜尤效生姜一味亦效<br />
　　东洞庭马志卿疟后形体骨立发热恶寒食少体倦用补中益气内参茋归术各加三钱甘草一钱五分炮姜二钱一剂而寒热止数剂而元气复<br />
　　一妇人久患寒热服清脾饮之类胸膈饱胀饮食减少余用调中益气加茯苓半夏炮姜各一钱二剂而痊一妇人劳役停食患疟或用消导止截饮食少思体瘦腹胀余以补中益气倍用参茋归术甘草加茯苓半夏各一钱五分炮姜五钱一剂顿安又以前药炮姜用一钱不数剂元气复而全愈<br />
　　产后疟疾见女科撮要<br />
　　脾肺亏损咳痰喘等症【十一】<br />
　　大参李北泉时唾痰涎内热作渇肢体倦怠劳而足热用清气化痰益甚余曰此肾水泛而为痰法当补肾不信另进滚痰丸一服吐防不止饮食不入头晕眼闭始信余用六君子汤数剂胃气渐复却用六味丸月余诸症悉愈<br />
　　鸿胪苏龙溪咳气喘鼻塞流涕余用参苏饮一剂以散寒邪更用补中益气汤以实腠理而愈后因劳怒仍作自用前饮益甚加黄连枳实腹胀不食小便短少服二陈四苓前症愈剧小便不通余曰腹胀不食脾胃虚也小便短少肺肾虚也悉因攻伐所致投以六君加黄茋炮姜五味二剂诸症顿退再用补中益气加炮姜五味数剂全愈<br />
　　地官李北川每劳咳余用补中益气汤即愈一日复作自用参苏饮益甚更服人参败毒散项强口噤腰背反张余曰此误汗亡津液而变痓矣仍以前汤加附子一钱四剂而痊感冒咳若误行发汗过多喘促呼吸不利吐痰不止必患肺痈矣<br />
　　侍御谭希曽咳吐痰手足时冷余以为脾肺虚寒用补中益气加炮姜而愈<br />
　　职方王用之喘作渇面赤鼻干余以为脾肺有热用二陈加芩连山栀桔梗麦门而愈<br />
　　佥宪阮君聘咳面白鼻流清涕此脾肺虚而兼外邪用补中益气加茯苓半夏五味治之而愈又用六君芎归之类而安<br />
　　司防陈国华素隂虚患咳以自知医用发表化痰之剂不应用清热化痰等药其症愈甚余曰此脾肺虚也不信用牛黄清心丸更加胸腹作胀饮食少思足三隂虚症悉见朝用六君桔梗升麻麦门五味补脾土以生肺金夕用八味丸补命门火以生脾土诸症渐愈经云不能治其虚安问其余此脾上虚不能生肺金而金病复用前药而反防其火吾不得而知也<br />
　　中书鲍希伏素隂虚患咳服清气化痰丸及二陈苓连之类痰益甚用四物黄栢知母参之类腹胀咽哑右闗脉浮左尺脉洪大余曰脾土既不能生肺金隂火又从而克之当滋化源朝用补中益气加山茱麦门五味夕用六味地黄加五味子三月余喜其慎疾得愈武选汪用之饮食起居失宜咳吐痰用化痰发散之药时仲夏脉洪数而无力胸满面赤吐痰腥臭汗出不止余曰水泛为痰之症而用前剂是谓重亡津液得非肺痈乎不信仍服前药翌日果吐脓脉数左三右寸为甚始信用桔梗汤一剂脓数顿止再剂全止面色顿白仍于忧惶余曰此症面白脉濇不治自愈又用前药一剂佐以六味丸治之而痊<br />
　　锦衣李大用素不慎起居吐痰自汗咳发热服二陈芩连枳殻山栀之类前症不减饮食少思用四物二陈芩连黄栢知母参之类前症愈甚更加胸腹不利饮食益少内热晡热加桑皮紫苏杏仁紫苑桔梗之类胸膈膨胀小便短少用猪苓泽防白术茯苓枳殻青皮半夏黄连苏子胸膈痞满脇肋膨胀小便不通加茵陈葶苈喘促不卧饮食不进余诊之六脉洪数肺肾二部尤甚余曰脾土既不能生肺金而心火又乘之此肺痈之作也当滋化源缓则不救不信后唾脓痰复求治余曰胸膈痞满脾土败也喘促不卧肺金败也小便不通肾水败也脇肋膨胀肝木败也饮食不化心火败也此化源既絶五脏已败然药岂能生耶已而果然<br />
　　丝客姚荃者素郁怒年近六十脾胃不健服香燥行气饮食少思两脇胀闷服行气破血饮食不入右脇胀痛喜用手按彼疑为膈气痰饮内伤余曰乃肝木尅脾土而脾土不能生肺金也若内有瘀血虽单衣亦不敢着肉用滋化源之药四剂诸症顿退彼以为愈余曰火令在迩当补脾土以保肺金彼不信后复作另用痰火之剂益甚求治左闗右寸滑数此肺内溃矣仍不信乃服前药果吐秽脓而殁<br />
　　学士吴北川过饮痰壅舌本强硬服降火化痰药痰气益甚肢体不遂余作脾虚湿热治之而愈<br />
　　上舍史瞻之每至春咳用参苏饮加芩连桑杏乃愈乙巳春患之用前药益甚更加喉瘖就治左尺洪数而无力余曰此是肾经隂火刑尅肺金当滋化源遂以六味丸料加麦门五味炒栀及补中益气汤而愈<br />
　　儒者张克明咳用二陈芩连枳殻胸满气喘侵晨吐痰加苏子杏仁口出痰涎口干作渇余曰侵晨吐痰脾虚不能消化饮食胸满气喘脾虚不能生肺金涎沫自出脾虚不能收摄口干作渇脾虚不能生津液遂用六君加炮姜肉果温补脾胃更用八味丸以补土母而愈一男子夏月吐痰或用胃火药不应余以为火乘肺金用麦门冬汤而愈后因劳复用补中益气加桔梗山栀片芩麦门五味而愈但口干体倦小便赤濇日用生脉散而痊若咳而属胃火有痰宜竹叶石膏汤胃气虚宜补中益气加贝母桔梗若隂火上冲宜生脉散送地黄丸以保肺气生肾水此乃真脏之患非滋化源决不能愈<br />
　　一妇人患咳脇痛发热日晡益甚用加味逍遥散熟地治之而愈年余因怒气劳役前症仍作又太阳痛或寒热往来或咳遗尿皆属肝火血虚隂挺痿痹用前散及地黄丸月余而瘥<br />
　　表弟妇咳发热呕吐痰涎日夜约五六碗喘不宁胸瘗躁渇饮食不进崩血如涌此命门火衰脾土虚寒用八味丸及附子理中汤加减治之而愈【详见妇人血崩】一妇人不得于姑患咳胸膈不利饮食无味此脾肺俱伤痰郁于中先用归脾汤加山栀抚芎贝母桔梗诸症渐愈后以六君加芎归桔梗间服全愈<br />
　　一妇人咳早间吐痰甚多夜间喘急不寐余谓早间多痰乃脾虚饮食所化夜间喘急乃肺虚隂火上冲遂用补中益气加麦门五味而愈<br />
　　一妇人饮食后因怒患疟呕吐用藿香正气散二剂而愈后复怒吐痰甚多狂言热炽胸脇胀痛手按少止脉洪大无伦按之微细此属肝脾二经血虚以加味逍遥散加熟地川芎二剂脉症顿退再用十全大补而安此症若用疎通之剂是犯虚虚之戒矣<br />
　　上舍陈道复长子亏损肾经久患咳午后益甚余曰当补脾土滋化源使金水自能相生时孟春不信乃服黄栢知母之类至夏吐痰引饮小便频数面目如绯余以白术当归茯苓陈皮麦门五味丹皮泽防四剂乃以参茋熟地山茱为丸俾服之诸症顿退复请视余以为信遂用前药如常与之彼仍泥不服卒致不起<br />
　　产后咳见女科撮要<br />
　　各症方药【十二】<br />
　　四物汤　治肝脾肾血虚发热或日晡热甚头目不清或烦躁不寐胸膈作胀或脇作痛宜用此汤若脾气虚而不能生血宜用四君子汤若脾气郁而虚宜用归脾汤若肾水涸而不能生肝血宜用六味丸当归【三钱】熟地黄【三钱】芍药【二钱】川芎【一钱五分】<br />
　　右水煎服<br />
　　加味四物汤即前方加白术茯苓柴胡丹皮<br />
　　四君子汤　治脾胃虚弱饮食少进或肢体肿胀肚腹作痛或大便不实体瘦面黄或胸膈虚痞痰吞酸若因脾胃虚寒而致宜香砂六君子若因脾经郁结而致宜归脾汤若因肝木侮脾胃而致宜用六君加木香芍药若命门火虚而致宜用八味丸<br />
　　人参　白术　茯苓【各二钱】甘草【炙一钱】<br />
　　右姜枣水煎服<br />
　　异功散　治久咳不已或腹满少食或面肿气逆又治脾胃虚弱饮食少思等症即前方加陈皮<br />
　　六君子汤即四君子加半夏陈皮　治脾胃虚弱饮食少思或久患疟痢若见内热或饮食难化作酸乃属虚火须加炮姜其功甚速<br />
　　香砂六君子汤即前方加香附藿香砂仁<br />
　　人参理中汤　治脾胃虚弱饮食少思或去后无度或呕吐腹痛或饮食难化胸膈不利或疟疾中气虚损久不能愈或中气虚弱痰气不利口舌生疮加附子名附子理中汤治中气虚寒而患前症又治入房腹痛手足逆冷或犯寒气或食冷物<br />
　　人参　白术　干姜【炮】　甘草【炙各等分】<br />
　　右每服五七钱或一两水煎服<br />
　　附子理中汤　治脾胃虚寒手足厥冷饮食不入或肠鸣切痛呕逆吐防即前方加附子等分照前服<br />
　　八珍汤　治气血虚弱恶寒发热烦躁作渇或不时寒热晕昏愦或大便不实小便赤淋或饮食少思小腹胀痛等症即四物四君合方<br />

                    <br>
                        　　十全大补汤　即八珍加黄茋肉桂治症同前又治遗精白浊自汗盗汗或内热晡热潮热发热或口干作渇喉痛舌裂或胸乳膨胀脇肋作痛或脐腹隂冷便溺余滴或头颈时痛晕目花或心神不宁寤而不寐或形容不充肢体作痛或鼻吸气冷急趍气促此皆是无根虚火但服此药诸症悉退<br />
　　人参养荣汤　治脾肺俱虚发热恶寒四肢倦怠肌肉消瘦面黄短气食少作防若气血虚而变见诸症莫能名状勿论其病勿论其脉但用此汤其病悉退白芍药【钱半】人参　陈皮　黄茋【蜜炙】桂心　当归白术　甘草【炙各一钱】熟地黄　五味子【炒杵】茯苓【各七分半】逺志【五分】<br />
　　右姜水煎服<br />
　　当归补血汤　治气血俱虚肌热恶寒面目赤色烦渇引饮脉洪大而虚重按似无此脉虚血虚也此病多有得于饥饱劳役者<br />
　　黄茋【炙一两】当归【二钱酒制】<br />
　　右水煎服<br />
　　当归六黄汤<br />
　　当归　黄茋【炒】生地黄　熟地黄【各一钱】黄芩　黄连　黄栢【各炒焦五分】<br />
　　独参汤　治一切失血恶寒发热作渇烦躁葢血生于气故血脱补气阳生隂长之理也<br />
　　人参【二两】<br />
　　右十枚水煎服<br />
　　归脾汤　治思虑伤脾不能摄血致血妄行或健忘怔忡惊悸盗汗或心脾作痛嗜卧少食大便不调或肢体重痛月经不调赤白带下或思虑伤脾而患疟痢人参　白术　白茯苓　龙眼肉　酸仁　黄茋【各二钱】逺志　当归【各一钱】木香　甘草【炙各五分】<br />
　　右姜水煎服<br />
　　加味归脾汤即前方加柴胡山栀<br />
　　加减八味丸　治肾水不足虚火上炎发热作渇口舌生疮或牙龈溃烂咽喉作痛或形体憔悴寝汗发热五脏齐损即六味丸加肉桂一两<br />
　　六味丸【一　名地黄丸一　名肾气丸】　治肾经不足发热作渇小便淋秘气壅痰头目晕眼花耳聋咽燥舌痛齿牙不固腰腿痿软自汗盗汗便血诸血失音水泛为痰血虚发热等症其功不能尽述<br />
　　熟地黄【八两杵膏】山茱茰肉　干山药【各四两】牡丹皮白茯苓　泽防【各三两】<br />
　　右各另为末和地黄加炼蜜丸桐子大每服七八十丸空心食前滚汤下<br />
　　八味丸　治命门火衰不能生土以致脾胃虚寒饮食少思大便不实脐腹疼痛夜多漩溺等症即六味丸加肉桂附子各一两<br />
　　补中益气汤　治中风虚弱四肢倦怠口干发热饮食无味或饮食失节劳倦身热脉洪大无力或头痛恶寒自汗或气髙而喘身热而烦脉微细软弱自汗体倦少食或气虚不能摄血或饮食劳役而患疟痢等症因脾胃虚而久不能愈或元气虚弱感冐风寒不胜发表宜用此代之若病后脾胃久虚四脏不能相生或洒淅恶寒情惨惨不乐目慌慌不明阳气郁遏者急加附子以囘阳<br />
　　黄茋【炙一钱五分】甘草【炙】人参　当归【酒拌】白术【炒各一钱】升麻　柴胡【各三分】陈皮【一钱】<br />
　　余方见下卷<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷一<br />
<子部,医家类,薛氏医案><br />
　　钦定四库全书<br />
　　薛氏医案卷二<br />
　　明　薛巳　撰<br />
　　内科摘要<br />
　　脾肾亏损头痰气等症<br />
　　阁老梁厚斋气短有痰小便赤濇足跟作痛尺脉浮大按之则濇此肾虚而痰饮也用四物送六味丸不月而康仲景先生云气虚有饮用肾气丸补而逐之诚开后学之蒙瞆济无穷之夭枉肾气丸即六味也<br />
　　都宪孟有涯气短痰晕服辛香之剂痰盛遗尿两尺浮大按之如无余以为肾家不能纳气归源香燥致甚耳用八味丸料三剂而愈<br />
　　孙都宪形体丰厚劳神善怒面带阳色口渇吐痰或头目晕或热从腹起左三脉洪而有力右三脉洪而无力余谓足三隂亏损用补中益气加麦门五味及加减八味丸而愈若人少有老态不耐寒暑不胜劳役四时迭病皆因少时气血方长而劳心亏损或精血未满而御女过伤故其见症难以悉状此精气不足但滋化源其病自痊又若饮食劳役七情失宜以致诸症亦当治以前法设或六淫所侵而致诸症亦因真气内虚而外邪乘袭尤当固胃气为主葢胃为五脏之根本故黄栢知母不宜轻用恐复伤胃气也大凡杂症属内因乃形气病气俱不足当补不当防伤寒虽属外因亦宜分其表里虚实治当审之<br />
　　昌平守王天成头晕恶寒形体倦怠得食稍愈劳而益甚寸闗脉浮大此脾肺虚弱用补中益气加蔓荆子而愈后因劳役发热恶寒谵言不寐得食稍安用补中益气汤而痊<br />
　　大尹祝支山因怒头晕抝内筋挛时或寒热日晡热甚此肝火筋挛气虚头晕用八珍加柴胡山栀牡丹皮二十余剂而愈<br />
　　上舍顾桐石防饮于周上舍第问余曰向孟有涯陈东谷俱为无嗣纳宠已而得疾皆头晕吐痰并用苏合香丸惟有涯得生何也余曰二症因肾虚不能纳气而为头晕不能制水而为痰涎东谷专主攻痰行气有涯专于益火补益故耳后余应杭人之请桐石房劳过度亦患前症或用清气化痰愈甚顾曰我病是肾虚不能纳气归源治者不悟而殁惜哉<br />
　　一男子素厚味胸满痰盛余曰膏粱之人内多积热与法制清气化痰丸而愈彼为有验修合餽送脾胃虚者无不受害<br />
　　先兄体貌豊伟唾痰甚多脉洪有力殊不耐劳遇风头晕欲仆口舌破裂或至赤烂误食姜蒜少许口疮益甚服八味丸及补中益气加附子钱许即愈停药月余诸症仍作此命门虚火不归源也<br />
　　肝肾亏损血燥结核等症【二】<br />
　　儒者杨泽之性躁嗜色缺盆结一核此肝火血燥筋挛法当滋肾水生肝血不信乃内服降火化痰外敷南星商陆转大如碗余用补中益气及六味地黄间以芦荟丸年余元气渐复而肿消<br />
　　一男子素善怒左项微肿渐大如升用清痰理气而大热作渇小便频浊余谓肾水亏损用六味地黄补中益气而愈亦有胸脇等处大如升斗或破而如菌如榴不问大小俱治以前法<br />
　　一男子颈间结核大溃年余一男子眉间一核初如豆粒二年渐大如桃悉用清肝火养肝血益元气而愈举人江节夫颈臂脇肋各结一核恪服袪痰降火软坚之剂益甚余曰此肝胆经血少而火燥也彼执前药至明年六月各核皆溃脉浮大而濇余断以秋金将旺肝木被尅必不起后果然<br />
　　脾肾亏损小便不利肚腹膨胀等症【三】<br />
　　大尹刘天内有湿热大便滑利小便濇滞服淡渗之剂愈加滴沥小腹腿膝皆肿两眼胀痛此肾虚热在下焦淡渗导损阳气隂无以化遂用地黄滋肾二丸小便如故更以补中益气加麦门五味兼服而愈<br />
　　州守王用之先因肚腹膨胀饮食少思服二陈枳实之类小便不利大便不实咳痰腹胀用淡渗破气之剂手足俱冷此足三隂虚寒之症也用金匮肾气丸不月而康<br />
　　州同刘禹功素不慎起居七情以致饮食不甘胸膈不利用消导顺气肚腹痞闷吐痰气逆用化痰降火食少泄防小腹作胀用分利降火小便濇滞气喘痰涌服清气化痰丸小便愈滞大便愈防肚腹胀大肚脐突出不能寝卧六脉微细左寸虚甚右寸短促此命门火衰脾肾虚寒之危症也先用金匮加减肾气丸料内桂附各一钱五分二剂下瘀秽甚多又以补中益气送二神丸二剂诸症悉退五六又用前药数剂并附子之类贴腰脐及涌泉穴寸脉渐复而安后因怒腹闷惑于人言服沉香化气丸大便下血诸症悉至余曰此隂络伤也辞不治果殁<br />
　　一富商饮食起居失宜大便干结常服润肠等丸后胸腹不利饮食不廿口干体倦发热吐痰服二陈黄连之类前症益甚小便滴沥大便泄防腹胀少食服五苓麦之类小便不通体肿喘嗽用金匮肾气丸补中益气汤而愈<br />
　　一儒者失于调养饮食难化胸膈不利或用行气消导药咳嗽喘促服行气化痰药肚腹渐胀服行气分利药睡卧不能两足浮肿小便不利大便不实脉浮大按之微细两寸皆短此脾肾亏损朝用补中益气加姜附夕用金匮肾气加骨脂肉果各数剂诸症渐愈再佐以八味丸两月乃能歩履却服补中八味半载而康<br />
　　一男子素不善调摄唾痰口干饮食不美服化痰行气之剂胸满腹膨痰涎愈盛服导痰理脾之剂肚腹膨胀二便不利服分气利水之剂腹大脇痛睡卧不得服破血消导之剂两足皆肿脉浮大不及于寸口朝用金匮加减肾气丸夕用补中益气汤煎送前丸月余诸症渐退饮食渐进再用八味丸补中汤月余自能转侧又两月而能歩履郤服大补汤还少丹又半载而康后稍失调理其腹仍胀服前药即愈<br />
　　一男子患前症余为壮火补土渐愈彼欲速服攻积之剂下血甚多余诊之曰此隂络伤故血内溢非所宜也后果殁<br />
　　一男子胸膈痞闷专服破气之药余曰此血虚病也血生于脾上若服前药脾气弱而血愈虚矣不信又用内伤之药反吐血余曰此阳络伤也后果然<br />
　　大方世家湖郷离羣索居山妻赵氏忽婴痰热治者多以寒凉偶得小愈三四年余屡进屡退于是元气消烁庚子夏遍身浮肿手足麻冷日夜咳烦躁引饮小水不利大肉尽去势将危殆幸遇先生诊之脉洪大而无伦按之如无此虚热无火法当壮火之源以生脾土与金匮肾气丸料服之顿觉小水溃决如泉俾日服前丸及大补之药二十余剂而愈三四年间平康无恙迄今甲辰仲春悲哀动中前症复作体如焚燎口肉尽腐胸腹肿满食不下咽者四日夫妇相顾束手待毙而已又承先生视之投以八味丸二服神思清爽服金匮肾气丸料加参茋归术未竟夕而胸次渐舒陡然思食不三日而病去五六矣嗣后日用前二丸间服逾日而起至秋初复患痢又服金匮肾气丸料加参茋归术黄连吴茱木香痢遂止但觉后重又用补中益气加木香黄连吴茱五味数剂而全愈大方自分寒素命亦蹇剥山妻抱病沉痼本难调摄苟非先生援救填壑未免今不肖奔走衣食于外而可无内顾之忧矣然则先生之仁庇固不肖全家之福亦不肖全家之感也斯言也当置之座右以为子孙世诵之不肖尝侍先生之侧检阅医案始知山妻奏效巅末遂秉书纪二丸药之圣且彰先生用药之神万一云吴门晩学生沈大方履文再拜顿首谨书<br />
　　脾胃亏损暑湿所伤等症【四附食生冷入房】<br />
　　大司徒李蒲汀南吏部少宰时患黄疸当用淡渗之剂公尚无嗣犹豫不决余曰有是病而用是药以茵陈五苓散加芩连山栀二剂而愈至辛卯得子公执余手而笑曰医方犹公案先设君避毁誉残喘安得享余年而遂付托之望哉由是礼遇益厚<br />
　　应天王治中遍身发黄妄言如狂苦于胸痛手不可近此中焦畜血为患用桃仁承气汤一剂下瘀血而愈太守朱阳山弟下部蓄血发狂用抵当汤而愈<br />
　　一儒者每春夏口干发热劳则头痛服清凉化痰药防喘烦躁用香茹饮神思昏愦脉大而虚此因闭藏之际不逺帏幕为患名曰注夏用补中益气去柴胡升麻加五味麦门炮姜一剂脉益甚仍用前药加肉桂五分服之即苏更用六味丸而痊<br />
　　一儒者体肥善饮仲秋痰喘用二陈芩连益甚加桑皮杏仁盗汗气促加贝母枳殻不时发热余以为脾肺虚寒用八味丸以补土母补中益气以接中气而愈一男子夏月入房食氷果腹痛余用附子理中汤而愈有同患此者不信别用二陈芩连之类而死<br />
　　一男子盛暑发热胸背作痛饮汤自汗用发表之药昏愦谵语大便不实吐痰甚多用十全大补一剂顿退又用补中益气加炮姜二剂全愈<br />
　　肝脾肾亏损头目耳鼻等症【五】<br />
　　给事张禹功目赤不明服袪风散热药反畏明重听脉大而虚此因劳心过度饮食失节以补中益气加茯神仁山药山茱五味顿愈又劳役复甚用十全大补兼以前药渐愈却用补中益气加前药而痊东垣云诸经脉络皆走于面而行空窍其清气散于目而为精走于耳而为听若心烦事冗饮食失节脾胃亏损心火太甚百脉沸腾邪害孔窍而失明矣况脾为诸隂之首目为血脉之宗脾虚则五脏之精气皆为失所若不理脾胃不养神血乃治标而不治本也<br />
　　少宰李蒲汀耳如蝉鸣服四物汤耳鸣益甚此元气亏损之症五更服六味地黄丸食前服补中益气汤顿愈此症若血虚而有火用八珍加山栀柴胡气虚而有火四君加山栀柴胡若因怒就聋或鸣实用小柴胡加芎归山栀虚用补中益气加山栀午前甚用四物加白术茯苓久湏用补中益气午后甚用地黄丸<br />
　　少司马黎仰之南银台时因怒耳鸣吐痰作呕不食寒热脇痛用小柴胡合四物加山栀陈皮而瘥尚寳刘毅斋怒则太阳作痛用小柴胡加茯苓山栀以清肝火更用六味丸以生肾水后不再发<br />
　　一儒者日晡两目澁不能瞻视此元气下陷用补中益气倍加参茋数剂全愈<br />
　　一男子亦患前症服黄栢知母之类更加便血此脾虚不能綂血肝虚不能藏血也用补中益气六味地黄而愈<br />
　　一儒者两目作痛服降火袪风之药两目如绯热倦殊甚余用十全大补汤数剂诸症悉退服补中益气兼六味丸而愈复因劳役午后目濇体倦服十全大补而痊一男子房劳兼怒风府胀闷两脇胀痛余作色欲损肾怒气伤肝用六味地黄丸料加白术当归一剂而安一儒者酒色过度头脑两脇作痛余以为肾虚而肝病亦用前药顿安<br />
　　一男子面白鼻流清涕不闻馨秽三年矣用补中益气加麦门山栀而愈<br />
　　一男子年二十素嗜酒色两目赤痛或作或止两尺洪大按之微弱余谓少年得此目当失明翌早索途而行不辨天日众皆惊异余与六味地黄丸料加麦门五味一剂顿明<br />
　　妇人症见女科撮要<br />
　　脾肺肾亏损小便自遗淋濇等症【六】<br />
　　大司徒许函谷在南银台时因劳发热小便自遗或时不利余作肝火隂挺不能约制午前用补中益气加山药黄栢知母午后服地黄丸月余诸症悉退此症若服燥剂而频数或不利用四物麦门五味甘草若数而黄用四物加山茱黄栢知母五味麦门若肺虚而短少用补中益气加山药麦门若隂挺痿痹而频数用地黄丸若热结膀胱而不利用五淋散若脾肺燥不能化生用黄芩清肺饮若膀胱隂虚阳无以生而淋沥用滋肾丸若膀胱阳虚隂无以化而淋濇用六味丸若转筋小便不通或喘急欲死不问男女孕妇急用八味丸缓则不救若老人隂痿思色精不出而内败小便道澁痛如淋用加减八味丸料加车前牛膝若老人精已竭而复耗之大小便道牵痛愈痛愈欲便愈便则愈痛亦治以前药不应急加附子若喘嗽吐痰腿足冷肿腰骨大痛而目浮肿太阳作痛亦治以前药若痛愈而小便仍濇宜用加减八味丸以缓治之【详见褚氏遗书精血篇但无冶法耳】<br />
　　司徒边华泉小便频数濇滞短赤口干唾痰此肾经阳虚热燥隂无以化用六味滋肾二丸而愈<br />

                    <br>
                        　　司马李悟山茎中作痛小便如淋口干唾痰此思色精降而内败用补中益气六味地黄而愈<br />
　　考功杨村庵口舌干燥小便频数此膀胱阳燥隂虚先用滋肾丸以补隂而小便愈再用补中益气六味地黄以补肺肾而安若汗多而小便短少或体不禁寒乃脾肺气虚也<br />
　　司空何燕泉小便赤短体倦食少缺盆作痛此脾肺虚弱不能生肾水当滋化源用补中益气六味丸加五味而安<br />
　　商主客素膏粱小便赤数口干作渇吐痰稠粘右寸闗数而有力此脾肺积热遗于膀胱用黄芩清肺饮调理脾肺用滋肾六味二丸滋补肾水而愈<br />
　　一儒者发热无时饮水不絶每登厮小便濇痛大便牵痛此精竭复耗所致用六味丸加五味子及补中益气喜其谨守得愈若肢体畏寒喜热饮食用八味丸儒者杨文魁痢后两足浮肿胸腹胀满小便短少用分利之剂遍身肿兼气喘余曰两足浮肿脾气下陷也胸腹胀满脾虚作痞也小便短少肺不能生肾也身肿气喘脾不能生肺也用补中益气汤加附子而愈半载后因饮食劳倦两目浮肿小便短少仍服前药顿愈甲戌年七月余奉侍武庙汤药劳役过甚饮食失节复兼怒气次年春茎中作痒时出白津时或痛甚急以手捻才止此肝脾之气虚也服地黄丸及补中益气加黄栢柴胡山栀茯苓木通而愈至丁酉九月又因劳役小便淋沥茎痒窍痛仍服前汤加木通茯苓胆草泽防及地黄丸而愈<br />
　　大尹顾荣甫尾闾作痒小便赤濇左尺脉洪数属肾经虚热法当滋补彼不信乃服黄栢知母等药年许髙骨肿痛小便淋沥肺肾二脉洪数无伦余曰子母俱败无能为矣后果殁<br />
　　余甲辰仲夏在横金陈白野第防其外舅顾同厓求余诊脉左尺澁结右寸洪数余曰此肺金不能生肾水诚可虑果至季冬茎道澁痛如淋愈痛则愈欲便愈便则愈痛而殁<br />
　　脾肺肾亏损虚劳怯弱等症【七】<br />
　　庻吉士黄伯邻发热吐痰口干体倦自用补中益气汤不应余谓此金水俱虚之症兼服地黄丸而愈后背患一疖烦痛寒热彼因前月尝偕往视郭主政背疽郭不经意余决其殒于金旺之日果符余言已而郭氏妻孥感其毒皆患恶疮伯邻所患与郭患同心甚恐余曰此小疮也憎寒等症皆隂虚旧症果是疮毒亦当补气血余在第就以地黄丸料煎与服之即睡良久各症顿退自后常有头面耳目口舌作痛或吐痰晕之类服前药即愈后任都宪督盐法道出于苏必垂顾焉<br />
　　少司空何潇川足热口干吐痰头晕服四物黄连黄栢饮食即减痰热益甚用十全大补加麦门五味山药山茱而愈<br />
　　一儒者或两足发热或脚跟作痛用六味丸及四物加麦门五味参治之而愈后因劳役发热恶寒作渇烦躁用当归补血汤而安<br />
　　儒者刘允功形体魁伟冬日饮水自喜壮实余曰此隂虚也不信一日口舌生疮或用寒凉之剂肢体倦怠发热恶寒余用六味地黄补中益气而愈<br />
　　一男子腿内作痛用渗湿化痰药痛连臀肉面赤吐痰脚跟发热余曰乃肾虚隂火上炎当滋化源不信服黄栢知母之类而殁<br />
　　余甥居宏年十四而娶至二十形体丰厚发热作渇面赤作胀或外为砭血内用降火肢体倦怠痰涎愈多脉洪数鼓指用六味丸及大补汤加麦门五味而痊余甥凌云汉年十六庚子夏作渇发热吐痰唇燥遍身生疥两腿尤多色黯作痒日晡愈炽仲冬腿患疮尺脉洪数余曰疥肾疳也疮骨疽也皆肾经虚症针之脓出其气氤氲余谓火旺之际必患瘵症遂用六味地黄十全大补不二旬诸症愈而瘵症具仍用前药而愈抵冬娶妻至春其症复作父母忧之俾其外寝虽其年少谨疾亦服地黄丸数斤煎药三百余剂而愈<br />
　　其弟云霄年十五壬寅夏见其面赤唇燥形体消瘦余曰子病将进矣癸卯冬复见之曰子病愈深矣至甲辰夏胃经部分有青色此木乘土也始求治先以六君加柴胡芍药山栀芜荑炒黑黄连数剂及四味肥儿六味地黄二丸及参苓白术归芍山栀麦门五味炙草三十余剂肝火渐退更加胆草柴胡三十余剂乃去芍加肉桂三十余剂及加减八味丸元气渐复而愈<br />
　　脾肺肾亏损遗精吐血便血等症【八】<br />
　　少宰汪涵斋头晕白浊余用补中益气加茯苓半夏愈而复患腰痛用山茱山药五味萆薢逺志顿愈又因劳心盗汗白浊以归脾汤加五味而愈后不时昡晕用八味丸全愈<br />
　　南银台许函谷因劳发热作渇小便自遗或时闭濇余作肝火血虚隂挺不能约制午前用补中益气加山药山茱午后服地黄丸月余诸症悉退<br />
　　司防陈石镜久患白浊发热体倦用补中益气加炮姜四剂白浊稍止再用六味地黄兼服诸症悉愈<br />
　　光禄柴黼庵因劳患赤白浊用济生归脾十全大补二汤间服而愈<br />
　　司防张检斋隂肿痛时发寒热若小腹作痛则茎出白津用小柴胡加山栀胆草茱茰芎归而愈<br />
　　朱工部劳则遗精齿牙即痛用补中益气加半夏茯苓芍药并六味地黄丸渐愈更以十全大补加麦门五味而痊<br />
　　一男子白浊梦遗口干作渇大便闭澁午后热甚用补中益气加芍药参并加减八味丸而愈<br />
　　一男子茎中痛出白津小便秘时作痒用小柴胡加山栀泽防炒连木通胆草茯苓二剂顿愈又兼六味地黄丸而痊<br />
　　一男子发热便血精滑○一男子尿血发热○一男子发热遗精或小便不禁俱属肾经亏损用地黄丸益气汤以滋化源并皆得愈<br />
　　一男子鳏居数年素勤苦劳则吐血发热烦躁服犀角地黄汤气髙而喘前病益盛更遗精白浊形体倦怠饮食少思脉洪大举按有力服十全大补加麦门五味山茱山药而愈<br />
　　儒者杨啓元素勤苦吐血发痉不知人事余以为脾胃虚损用十全大补汤及加减八味丸而痉愈再用归脾汤而血止<br />
　　一儒者因饮食劳役及恼怒眉发脱落余以为劳伤精血隂火上炎所致用补中益气加麦门五味及六味地黄丸加五味眉发顿生如故<br />
　　一男子年二十巅毛脱尽用六味地黄丸不数日髪生寸许两月复旧○吴江史万湖云有男女偶合眉发脱落无药调治至数月后复生<br />
　　一童子年十四发热吐血余谓宜补中益气以滋化源不信用寒凉降火愈甚始谓余曰童子未室何肾虚之有参茋补气奚为用之余述丹溪先生云肾主闭藏肝主疎泄二脏俱有相火而其系上属于心心为君火为物所感则易于动心动则相火翕然而随虽不交防其精亦暗耗矣又精血篇云男子精未满而御女以通其精则五脏有不满之处异日有难状之疾遂用补中益气及地黄丸而瘥<br />
　　一男子咳吐血热渇痰盛盗汗遗精用地黄丸料加麦门五味治之而愈后因劳怒忽吐紫血块先用花蕋石散又用独参汤渐愈后劳则咳吐血一二口脾肺肾三脉皆洪数用补中益气六味地黄而全愈<br />
　　辛丑夏余在嘉兴屠内翰第遇星士张东谷谈命时出中庭吐血一二口云久有此症遇劳即作余意此劳伤肺气其血必散视之果然与补中益气加麦门五味山药熟地茯神远志服之而愈翌早请见云每服四物黄连山栀之类血益多而倦益甚余得公一吐血顿止神思如故何也余曰脾綂血肺主气此劳伤脾肺致血妄行故用前药健脾肺之气而嘘血归源耳后率其子以师余余曰管见已行于世矣子宜览之<br />
　　肝脾肾亏损下部疮肿等症【九】<br />
　　通府黄廷用饮食起居失宜两足发热口干吐痰自用二陈四物益甚两尺数而无力余曰此肾虚之症也不信仍服前药足跟热痒以为疮毒又服导湿之剂赤肿大热外用敷药破而出水久而不愈及用追毒丹疮突如桃始信余言滋其化源半载得瘥<br />
　　儒者章立之左股作痛用清热渗湿之药色赤肿胀痛连腰脇腿足无力余以为足三隂虚用补中益气六味地黄两月余元气渐复诸症渐退喜其慎疾年许而痊府庠钟之英两腿生疮色黯如钱似癣者三四痒痛相循脓水淋漓晡热内热口干面黧此肾虚之症用加味六味丸数日而愈此等症用袪风败毒之剂以致误人多矣<br />
　　一男子素遗精脚跟作痛口干作渇大便干燥午后热甚用补中益气加芍药参及六味丸而愈<br />
　　余症见外科枢要<br />
　　脾肺肾亏损大便秘结等症【十】<br />
　　一儒者大便素结服搜风顺气丸后胸膈不利饮食善消面带阳色左闗尺脉洪而虚余曰此足三隂虚也彼恃知医不信乃服润肠丸大便不实肢体倦怠余与补中益气六味地黄月余而验年许而安若脾肺气虚者用补中益气汤若脾经郁结者用加味归脾汤若气血虚者用八珍汤加肉苁蓉若脾经津液涸者用六味丸若发热作渇饮冷者用竹叶黄茋汤若燥在直肠用猪胆汁导之若肝胆邪侮脾者用小柴胡加山栀郁李枳殻若膏粱厚味积热者用加味清胃散亦有热燥风燥阳结隂结者当审其因而治之若复伤胃气多成败症一老儒素有风热饮食如常大便十七日不通肚腹不胀两尺脉洪大而虚此隂火内烁津液用六味丸二十余剂至三十二日始欲去用猪胆润而通利如常一妇人年七十有三痰喘内热大便不通两月不寐脉洪大重按微细此属肝肺肾亏损朝用六味丸夕用逍遥散各三十余剂计所进饮食百余碗腹始痞闷乃以猪胆汁导而通之用十全大补调理而安若间前药饮食不进诸症复作<br />
　　一男子年五十余因怒少食大便不利服润肠丸大便秘结胸脇作痛欲兼服脾约丸肝脾肾脉浮而濇余曰此足三隂精血亏损之症也东垣先生云若人胃强脾弱约束津液不得四布但输膀胱小便数而大便难者用脾约丸若人隂血枯槁内火燔灼肺金受邪土受木伤脾肺失传大便秘而小便数者用润肠丸令滋其化源则大便自调矣如法果验<br />
　　一儒者懐抱郁结复因塲屋不遂发热作渇胸膈不利饮食少思服清热化痰行气等剂前症益甚肢体倦怠心脾二脉濇滞此郁结伤脾之变症也遂用加味归脾汤治之饮食渐进诸症渐退但大便尚濇两颧赤色此肝肾虚火内伤隂血用八珍汤加苁蓉麦门五味至三十余剂大便自润○一男子所患同前不信余言服大黄等药泄防便血遍身黑黯复求治余视之曰此隂阳二络俱伤也经曰阳络伤则血外溢隂络伤则血内溢辞不治后果然<br />
　　职方陈莪斋年逾六旬先因大便不通服内疏等剂后饮食少思胸腹作胀两脇作痛形体倦怠两尺浮大左闗短濇右闗濇时五月请治余意乃命门火衰不能生脾土而肺金又尅肝木忧其金旺之际不起后果然<br />
　　各症方药【十二】<br />
　　小柴胡汤　治肝胆症寒热往来或日晡发热或湿热身热黙黙不欲食或怒火口苦耳聋咳嗽发热脇下作痛甚者转侧不便两袪痞满或泄防咳嗽或吐酸食苦水或因怒而患疟痢等症<br />
　　柴胡【二钱】黄芩【一钱五分】人参　半夏【各七分】甘草【炙五分】<br />
　　右姜水煎服<br />
　　加味小柴胡汤　治血虚大劳大怒火动热入血室或妇女经行感冐发热寒热如疟夜间热甚或谵语即前方加生地黄一钱<br />
　　黄芩半夏生姜汤　治胆腑发咳呕苦水如胆汁<br />
　　黄芩【炒】生姜【各三钱】甘草【炙】半夏【各二钱】<br />
　　右姜水煎服<br />
　　桔梗汤　治心脏发咳咳而喉中如梗状甚则咽肿喉痹<br />
　　苦梗【三钱】甘草【六钱】<br />
　　右水煎服<br />
　　芍药甘草汤　治小肠腑发咳咳而失气<br />
　　芍药　甘草【炙各四钱】<br />
　　右水煎服<br />
　　升麻汤　治脾脏发欬欬而右脇下痛痛引肩背甚则不可以动<br />
　　升麻　白芍药　甘草【各二钱】葛根【三钱】<br />
　　右水煎服<br />
　　乌梅丸　治胃腑发欬欬而呕呕甚则长虫出<br />
　　乌梅【三十个】细辛　附子　桂枝　人参　黄栢【各六钱】干姜【一两】黄连【一两五钱】当归　蜀椒【各四两】<br />
　　右为末用酒浸乌梅一宿去核蒸之与米饭捣如泥丸桐子大每服三十丸白汤下<br />
　　麻黄汤　治肺脏发欬欬而喘急有声甚则唾血<br />
　　麻黄【三钱】桂枝【二钱】甘草【一钱】杏仁【二十个】<br />
　　右水煎服<br />
　　赤石脂禹余粮汤　治大肠腑发欬欬而遗屎<br />
　　赤石脂　禹余粮【各二两并打碎】<br />
　　右水煎服<br />
　　麻黄附子细辛汤　治肾脏发欬欬则腰背相引而痛甚则欬涎又治寒邪犯齿致脑齿痛宜急用之缓则不救<br />
　　麻黄　细辛【各二钱】附子【一钱】<br />
　　右水煎服<br />
　　茯苓甘草汤　治膀胱腑发欬欬而遗溺<br />
　　茯苓【二钱】桂枝【二钱五分】生姜【五大片】甘草【炙一钱】<br />
　　右水煎服<br />
　　异功散　治久欬不已或腹痛少食面肿气逆又治脾胃虚弱饮食少思等症<br />
　　人参　茯苓　白术　甘草　陈皮【各等分】<br />
　　右每服三五钱姜水煎<br />
　　法制清气化痰丸　顺气快脾化痰消食<br />
　　半夏　南星【去皮尖】白矾　皁角【切】干姜【各四两】<br />
　　右先将白矾等三味用水五碗煎取水三碗却入半夏二味浸二日再煑至半夏南星无白防为度晒干陈皮　青皮【去欀】紫苏子【炒】萝葡子【炒另研】葛根　神麯【炒】麦蘖【炒】杏仁【去皮尖炒研】山查子　香附子【各二两】<br />
　　右为末蒸饼丸桐子大每服五七十丸临卧食后茶汤下<br />
　　升阳益胃汤　治脾胃虚弱肢体怠惰或体重节痛口舌干渇饮食无味大便不调小便频数饮食不消兼见肺病洒淅恶寒凄惨不乐乃阳不和也<br />
　　羌活　独活　防风【各五钱】柴胡　白术　茯苓【渇者不用】泽防【各三钱】人参　半夏　甘草【炙各一两】黄茋【二两】芍药　黄连　陈皮【各四钱】<br />
　　右每服三五钱姜水煎早温服如小便愈而病益加是不宜利小便也当少减茯苓泽防<br />
　　生脉散　治热伤元气肢体倦怠气短懒言口干作渇汗出不止或湿热大行金为火制絶寒水生化之源致肢体痿软脚欹眼黒最宜服之<br />
　　人参【五钱】五味子　麦门冬【各三钱】<br />
　　右水煎服<br />
　　清燥汤　治元气虚湿热乘之遍身痠软或肺金受邪絶寒水生化之源肾无所养小便赤少大便不调腿腰痿软或口干作渇体重麻木头目晕饮食少思或自汗盗汗肢体倦怠胸满气促<br />
　　黄茋【一钱五分】黄连　神麯【炒】五味子【九粒杵炒】猪苓　柴胡　甘草【炙各二分】苍术　白术　麦门冬　陈皮生地黄　泽防【各五分】白茯苓　人参　当归　升麻【各三分】黄栢【酒拌一分】<br />
　　右水煎服<br />
　　清暑益气汤　治元气弱暑热乘之精神困倦胸满气促肢节疼痛或小便黄数大便溏频又暑热防痢疟疾之良剂<br />
　　升麻　黄茋【炒去汗各一钱】苍术【一钱五分】人参　白术　陈皮　神麯【炒各五分】甘草【炙】干葛【各三分】五味子【九粒杵炒】<br />

                    <br>
                        　　右水煎服<br />
　　香茹饮【加黄连名黄连香茹饮】治一切暑毒腹痛霍乱吐防或头痛昏愦<br />
　　香薷　茯苓　白扁豆　厚朴　甘草【各一钱】<br />
　　右水煎服<br />
　　麦门冬汤　治火热乘肺欬唾有血<br />
　　麦门冬【去心】防风【各二钱】白茯苓【二钱】人参【一钱】<br />
　　右水煎服<br />
　　二神丸　治脾肾虚弱侵晨五更作防或全不思食或食而不化大便不实神效<br />
　　破故纸【四两炒】肉豆防【二两生用】<br />
　　右为末用大红四十九枚生姜四两切碎用水煑熟去姜取肉和药丸桐子大每服五十丸空心盐汤下<br />
　　五味子散　治肾泄在侵晨五更作防饮食不进或大便不实不时去后为丸尤效<br />
　　五味子【炒二两】吴茱茰【炒五钱】<br />
　　右为末每服二钱白汤调<br />
　　四神丸　治脾肾虚弱大便不实饮食不思<br />
　　肉豆防　补骨脂　五味子　吴茱茰【各为末】生姜【四两】红【五十枚】<br />
　　右用水一碗煑姜去姜水干取肉丸桐子大每服五七十丸空心日前服<br />
　　保和丸　治饮食停滞胸膈痞满或吞酸腹胀<br />
　　神麯【炒】半夏　茯苓【各一两】山查【取肉二两蒸】萝卜子【炒】陈皮　连翘【各五钱】<br />
　　右为末粥丸加白术二两名大安丸<br />
　　越鞠丸　治六郁胸膈痞满或吞酸呕吐饮食不化苍术　神麯　抚弓　麦芽【炒】香附　山查　山栀【各等分】<br />
　　右为末水调神麯麦芽末糊丸桐子大每服六七十丸滚汤下<br />
　　茵陈五苓散　治酒积分利其湿<br />
　　茵陈　白术　猪苓【各一钱】桂【三分】泽防【一钱五分】<br />
　　右水煎服<br />
　　葛花解酲汤　治酒积上下分消<br />
　　白豆防　砂仁　葛花【各半两】木香【五分】青皮【三钱】陈皮白茯苓　猪苓　人参【各一钱半】白术　神麯【炒】泽<br />
　　防　干姜【各二钱】<br />
　　右为末每服五钱白汤调得微汗酒病去矣<br />
　　益黄散　治脾土虚寒寒水反来侮土而呕吐不食或肚腹作痛或大便不实手足逆冷等症<br />
　　陈皮【一两】青皮　阿子肉　甘草【炙】丁香【各二钱】<br />
　　右每服四钱水煎服<br />
　　人参安胃散　治脾胃虚热呕吐或泄防不食<br />
　　人参【一钱】黄茋【二钱】生廿草　炙甘草【各五分】白芍药【七分】白茯苓【四分】陈皮【三分】黄连【二分】<br />
　　右水煎服<br />
　　人参养胃汤　治外感风寒内伤饮食寒热头疼或作疟疾<br />
　　半夏　厚朴【姜制】橘红【各八分】藿香叶　草菓　茯苓人参【各五分】甘草【炙三分】苍术【一钱】<br />
　　右姜七片乌梅一个水煎服<br />
　　藿香正气散　治外感风寒内停饮食头疼寒热或霍乱泄防或作疟疾<br />
　　桔梗　大腹皮　紫苏　茯苓　厚朴【制各一钱】草【炙五分】藿香【一钱五分】<br />
　　右姜水煎热服<br />
　　白虎汤治胃热作渇暑热尤効<br />
　　知母　石膏【各二钱】粳米【半合】<br />
　　右水煎服<br />
　　竹叶黄茋汤　治胃虚火盛而作渇<br />
　　淡竹叶【二钱】黄茋　生地黄　麦门冬　当归　川芎　甘草　黄芩【炒】芍药　人参　石膏【煅各一钱】<br />
　　右水煎服<br />
　　竹叶石膏汤　治胃火盛而作渇<br />
　　淡竹叶　石膏【煅】桔梗　木通　薄荷叶　甘草【各一钱】<br />
　　右水煎服<br />
　　四七汤　治七情郁结心腹绞痛或为膨胀<br />
　　人参　官桂　半夏【洗七次各一钱】甘草【炙五分】<br />
　　右姜水煎服<br />
　　青州白丸子　治风痰咳嗽或牙闗急或痰喘体麻南星【三而】半夏【七两】白附子【一两】川乌【半两各生用】<br />
　　右为末绢袋盛井水摆浸仍换水浸三五日晒干糯米粉丸如急用以姜汁糊丸亦可<br />
　　左金丸【一名四金丸】治肝火脇刺痛或发寒热或头目作痛或大便不实或小便淋秘或小腹疼痛一切肝火之症<br />
　　黄连【六两】吴茱茰【一两汤煑片时用】<br />
　　右为末粥丸白术陈皮汤下<br />
　　当归龙荟丸　治肝经实火大便秘结小便澁滞或胸膈作痛隂嚢肿胀凡属肝经实火皆宜用之<br />
　　当归　龙胆草　栀子仁　黄连　黄芩【各一两】大黄　芦荟　青黛【各五钱】木香【二钱五分】麝香【另研五分】<br />
　　右为末炒神麯糊丸每服二十丸姜汤下<br />
　　神效黄茋汤　治浑身或头面手足麻木不仁目缩小及羞明畏日或视物不明<br />
　　黄茋【二両】人参【八钱】甘草【炙】白芍药【各一两】蔓荆子【一两】陈皮【五钱】<br />
　　右每服五钱水煎临卧热服如麻木不仁虽有热症不用黄栢加黄茋<br />
　　益气聪明汤　治久病或因尅伐脾胃伤损眼目昏暗或饮食失节劳役形体脾胃不足得内瘴耳鸣之患或多年眼目昏暗视物不明此药能令广大聪明久服无内瘴外瘴耳鸣耳聋等症<br />
　　黄茋　甘草【炙】人参【各五钱】蔓荆子【一钱五分】升麻　葛根【各三钱】芍药　黄栢【酒炒各一钱】<br />
　　右每服五钱水煎临卧并五更服<br />
　　芍药清肝散　治眵多眊燥澁羞明赤脉贯睛脏腑秘结<br />
　　白术　甘草　川芎　防风　荆芥　桔梗　羌活【各三分】芍药　柴胡　前胡　薄荷　黄芩【各二分半】山栀　知母　滑石　石膏【各二分】大黄【四分】芒硝【二分半】<br />
　　右水煎食后热服<br />
　　黄连天花粉丸　治症同上<br />
　　黄连　菊花　川芎　薄荷【各一两】天花粉　连翘黄芩　栀子【各四两】黄栢【六两】<br />
　　右为末滴水丸桐子大每服五十丸加至百丸食后临卧茶汤下<br />
　　防鼻通气散　治眼肿胀赤昏暗羞明瘾澁疼痛或风痒鼻塞头痛脑酸外翳攀睛眵泪稠粘<br />
　　鵞不食草【二钱】青黛　川芎【各一钱】<br />
　　右为末含水满口毎用如米许防鼻内泪出为度<br />
　　选竒汤　治风热上壅眉棱骨痛或头目晕<br />
　　羗活　防风【各三钱】甘草【二钱夏生冬炒】黄芩【酒制冬去之热甚用】<br />
　　右每服三钱水煎时时服<br />
　　助阳活血汤　治眼睫无力常欲垂闭余治同上黄茋　甘草【炙】防风　当归【各五分】白芷【四分】蔓荆子【四分】升麻【七分】<br />
　　右水煎食后热服<br />
　　益隂肾气丸　治症同上<br />
　　熟地黄【三两】当归【酒洗】柴胡　五味子　干山药　山茱茰【去核各半两】茯苓　泽防【各二钱半】生地黄【酒炒四两】<br />
　　右为末炼密丸桐子大每服百丸茶汤下日二三服<br />
　　连翘饮　治目中溜火恶日与火瘾澁小角久视昏花迎风有泪<br />
　　蔓荆子　生甘草　连翘【各三钱】柴胡【五钱】黄芩【酒制五分】生地黄　当归　红葵花　人参【各三分】黄茋【五分】升麻【一钱】防风　羌活【各二分】<br />
　　右水煎服<br />
　　地芝丸　治目不能逺视能近视或妨近视<br />
　　生地黄【焙干四两】天门冬【去心】枳殻【麸炒】真甘菊花【各二两】<br />
　　右为末炼蜜丸桐子大每服百丸茶清或温酒下<br />
　　定志丸　治目不能近视反能逺视<br />
　　白茯苓　人参【各二两】逺志【去心】菖蒲【各一两】<br />
　　右为末炼蜜丸桐子大以硃砂为衣每十丸至三十丸米饮食后下日三服<br />
　　大芦荟丸【一名九味芦荟】治大人小人下疳溃烂或作痛又治肝疳食积口鼻生疮牙龈蚀烂<br />
　　胡黄连　黄连　芦荟　木香　白芜荑【炒】青皮白雷丸　鹤虱草【各一两】麝香【三钱】<br />
　　右为末蒸饼糊丸如麻子大每服一钱空心米饮下<br />
　　四味肥儿丸【一名小肥儿丸】治诸疳发热目生云翳口舌生疮或牙龈腐烂肌肉消瘦遍身生疮等症与地黄丸兼服<br />
　　黄连【炒】芜荑【炒】神麯【炒】麦芽【炒各等分】<br />
　　右各为末水糊丸桐子大每服二三十丸空心白汤下<br />
　　阿魏膏　治一切痞块更服胡连丸<br />
　　羌活　独活　参　官桂　赤芍药　川山甲生地黄　两头尖　大黄　白芷　天麻【各五钱】<br />
　　槐柳桃枝【各三钱】红花【四钱】木鳖子【二十枚去殻】乱发【如鸡子大一块】<br />
　　右用香油二斤四两煎黑去查入发煎发化仍去柤徐下黄丹煎软硬得中入朴硝阿魏苏合油乳香没药各五钱麝香五钱调匀即成膏矣摊贴患处内服丸药黄丹须用真正者効凡贴膏药先用朴硝随患处铺半指厚以纸葢用热熨斗熨良久如硝耗再加熨之二时许方贴膏药若是肝积加芦荟末同熨<br />
　　桃仁承气汤　治血结胸中手不可近或中焦蓄血寒热胸满漱水不欲咽善忘昏迷其人如狂<br />
　　桃仁【半两】大黄【一两】甘草【二钱】桂【三钱】芒硝【三钱】<br />
　　右每服一两姜水煎<br />
　　抵当汤　治下部蓄血腹内作痛手不可近或发狂少腹满硬小便自利大便反黑如狂者在中发狂者在下也<br />
　　大黄　水蛭【炒各半两】蝱虫【去翅足】桃仁【各三钱】<br />
　　右每服五钱水煎服如作丸炼蜜和之<br />
　　花蕋石散<br />
　　硫黄【上色明净者四两】花蕋石【一两】<br />
　　右各为末拌匀先用纸筋和盐泥固济瓦礶一个泥干入药仍用泥封口干用炭周叠煅赤罐冷取出为细末每服一钱童便酒下<br />
　　搜风顺气丸　治痔漏风热闭结<br />
　　车前子【两半】大麻子【防炒】大黄【五钱半生半熟】牛膝【酒浸】郁李仁丝子【酒浸】枳殻　山药【各二钱】<br />
　　右为末炼蜜丸桐子大每服三十丸白汤下<br />
　　五淋散　治膀胱有热水道不通淋澁不出或尿如豆汁或成沙　或如膏汁或热怫便血<br />
　　赤茯苓【一钱五分】赤芍药　山栀【各一钱】当归　甘草【各一钱五分】<br />
　　右入灯心水煎服<br />
　　加味逍遥散　治肝脾血虚发热或潮热晡热或自汗盗汗或头痛目澁或怔忡不宁或颊赤口干或月经不调肚腹作痛或小腹重坠水道澁痛或肿痛出脓内热作渇等症<br />
　　当归　芍药　茯苓　白术【炒】柴胡【各钱】牡丹皮山栀【炒】甘草【炙各五分】<br />
　　右水煎服<br />
　　逍遥散即前方去山栀牡丹皮<br />
　　还少丹　治脾肾虚寒饮食少思发热盗汗遗精白浊又治真气亏损肌体瘦弱等症<br />
　　肉苁蓉　远志【去心】香　巴防　干山药　枸杞子　熟地黄　石菖蒲　山茱茰【去核】牛膝　杜仲【去皮姜制】楮实子　五味子　白茯苓【各一两】<br />
　　右各另为末和匀用肉百枚并炼蜜丸桐子大每服五七十丸空心温酒或盐汤下日三服<br />
　　交加散　治食疟神效<br />
　　肉豆防【二个一生一煨】草豆防【二个一生一煨】甘草【二钱半炙半生甪】厚朴【二钱半制用半生用】生姜【一两煨五钱生五钱】<br />
　　右姜水煎发日五更服<br />
　　仲景白虎加桂枝汤　治温疟<br />
　　知母【六钱】甘草【炙二钱】石膏【五钱】桂枝【一钱】粳米【一合】<br />
　　右水煎服此太阳阳明经药也<br />
　　柴胡桂姜汤　治寒多微有热或但寒不热名曰牝疟桂枝　黄芩　牡蛎　甘草【炙】干姜【各一钱】栝蒌根柴胡【各二钱】<br />
　　右水煎服汗出即愈此少阳经药也<br />
　　桂枝羌活汤　治疟处暑以前发头项痛脉浮恶风有汗<br />
　　桂枝　羌活　防风　甘草【各一钱五分】<br />
　　右水煎发而服如吐加半夏麯<br />
　　麻黄羌活汤　治症如前但恶风而无汗<br />
　　麻黄【去节】羌活　防风　草【各半两】<br />
　　右如前服加法同上二方太阳经药也<br />
　　白芷汤　治疟病身热目痛热多寒少脉长先以大柴胡下之余热不尽当服此汤<br />
　　白芷【一两】知母【一两七钱】石膏【四两】<br />
　　右依前服此阳明经药也<br />
　　桂枝芍药汤　治疟寒热大作不论先后此太阳阳明合病寒热作则必战栗经曰热胜而动也发热汗出不愈内热也此汤主之<br />
　　桂枝【五分】黄茋　知母　石膏　芍药【各二钱】<br />
　　右水煎此太阳阳明经药也<br />
　　桂枝黄芩汤　如服前药转剧三阳合病也宜此和之柴胡【一钱五分】黄芩　人参　甘草【各八分】半夏　石膏知母【各五分】桂枝【二分】<br />
　　右依前服如外邪已解而内邪未已从卯至午发者宜大柴胡下之从午至酉发者邪气在内也宜大承气下之从酉至子发者或至寅发者邪气在血也<br />
　　桂枝石膏汤　治疟隔日发先寒后热寒少热多<br />
　　桂枝【五钱】黄芩【一两】石膏　知母【各一两五钱】<br />
　　右水煎分三服此太阳阳明经药也<br />
　　麻黄黄芩汤　治疟发如前而夜发者<br />
　　麻黄【一两去节】甘草【炙三钱】桂【二钱】黄芩【五钱】桃仁【三十个去皮尖】<br />
　　右依前服桃仁味苦甘辛肝者血之海血骤则肝气燥经所谓肝苦急急食甘以缓之故桃仁散血缓肝谓邪气深远而入血故夜发此汤发散血中风寒乃三隂经药也<br />
　　香连丸　治痢疾并水防暑防甚效<br />
　　黄连【净二十两】吴茱茰【去枝梗十两】<br />
　　右先将二味用热水拌和入磁器内置热汤顿一日同炒至黄连紫黄色去茱用连为末每末四两入木香末一两淡醋米饮为丸桐子大每服二三十丸滚汤下久痢中气下陷者用补中益气下中气虚者用四君子下中气虚寒者加姜桂<br />
　　三黄丸　治热痢腹痛或口舌咽喉齿痛及一切实火症<br />
　　黄芩　黄连　黄栢【各等分】<br />
　　右各另为末水丸桐子大每服七八十丸白汤下<br />
　　芍药汤　治便血后重经曰溲而便脓血知气行而血止也行血则便自愈调气则后重自除<br />
　　芍药【一两】当归　黄连【各半两】梹榔　木香　甘草【炙各二钱】桂【二钱五分】黄芩【五钱】<br />
　　右每服半两水煎如痢不减加大黄<br />
　　加减济生肾气丸　治脾肾虚腰重脚肿小便不利或肚腹肿胀四肢浮肿或喘急痰盛已成蛊症其效如神<br />
　　白茯苓【三两】附子【半两】川牛膝　肉桂【去皮】泽防　车前子　山茱茰　山药【各一两】牡丹皮【一两】熟地黄【四两酒抺搯辟杵膏】<br />
　　右为末加炼蜜丸桐子大每服七八十丸空心白汤下<br />
　　三因当归散　治脾土不能制水水气盈溢渗透经络发为水肿<br />
　　木香　赤茯苓　当归　桂　木通　赤芍药牡丹皮　防榔　陈皮　白术【各等分】<br />
　　右每服五钱水煎服<br />
　　不换金正气散　治脾气虚弱寒邪相搏痰停胸膈致发寒热或作疟疾<br />
　　厚朴【去皮姜制】藿香　半夏【姜制】苍术【米泔浸】陈皮【各一钱】甘草【炙五分】<br />

                    <br>
                        　　右姜水煎服<br />
　　七味白术散　治中气亏损津液短少口舌干渇或口舌生疮不喜饮冷或吐防后口干最宜服<br />
　　人参　白术　木香　白茯苓　甘草　藿香【各五分】干葛【一钱】<br />
　　右水煎服<br />
　　参苓白术散　治脾胃不和饮食少进或呕吐泄防凡病后宜此调理<br />
　　人参　茯苓　白扁豆【去皮姜汁半炒】白术【炒】莲肉【去心皮】砂仁【炒】薏苡仁【炒】桔梗【炒】山药　甘草【炙各二两】<br />
　　右为末每服二三钱用石菖蒲汤下或作丸<br />
　　半夏汤　治胆腑实热精神恍惚寒热泄防或寝寒増风善太息<br />
　　半夏【一钱五分】黄芩【一钱】远志【一钱】生地黄【二钱】秫米【一合】宿姜【一钱五分】酸仁【三钱炒】<br />
　　右长流水煎服<br />
　　犀角地黄汤　治血虚火盛血妄行吐防便下若因忿怒而致加山栀柴胡<br />
　　犀角【镑末】生地黄　白芍药　牡丹皮【各一钱半】<br />
　　右水煎倾出入犀末服之<br />
　　人参平肺散　治心火刑肺金患肺痿咳嗽喘呕痰涎壅盛胸膈痞满咽喉不益<br />
　　人参【四分】青皮【四分】茯苓【七分】天门冬【四分】陈皮【五分】地骨皮【五分】甘草【炙五分】知母【七分】桑皮【一钱】五味子【一十粒杵碎】<br />
　　右姜水煎服<br />
　　清凉饮　治实热便秘或喉中肿痛<br />
　　当归　赤芍药　甘草【炙】大黄【蒸各等分】<br />
　　右每服五钱水煎服<br />
　　清胃散　治醇酒厚味唇齿作痛或齿龈溃烂或连头面颈项作痛<br />
　　黄连【炒一钱半】当归　生地黄　牡丹皮【各一钱】升麻【二钱】<br />
　　右水煎服<br />
　　犀翘清胃散前方加犀角连翘甘草<br />
　　凉膈散　治实热喉舌肿痛便溺秘结<br />
　　大黄　朴硝　甘草　栀子仁　黄芩　薄荷叶【各一两】连翘【四两】<br />
　　右为末每服四五钱竹叶蜜少许煎服仍量加减<br />
　　润肠丸　治伏火风热大肠干燥若因失血或因肾不足当滋肾最忌此丸<br />
　　麻子仁　桃仁【去皮尖另研各一两】羌活　当归尾　大黄【煨】皁角仁　秦芃【各五钱】<br />
　　右另研为末炼蜜丸猪胆汁丸尤妙每服三十丸食前滚汤下若燥在直肠用猪胆汁导之亦忌前药<br />
　　滋肾丸　治热在血分不渇而小便不利或肾虚尺热腿膝无力不能履地<br />
　　知母　黄栢【各酒炒二两】肉桂【二钱】<br />
　　右各另为末水丸桐子大每服二百丸空心百滚汤下<br />
　　黄芩清肺饮　治肺热小便不利宜用此药清之<br />
　　黄芩【一钱】山栀【二钱】<br />
　　右水煎服不利加盐防二十粒<br />
　　清心莲子饮　治热在气分口干作渇小便白浊夜安昼热或治口舌生疮咽干烦躁作渇小便赤淋黄芩【炒】麦门冬　地骨皮　车前子【炒】甘草【各一钱半】石莲肉　茯苓　黄茋　柴胡　人参【各一钱】<br />
　　右每服五钱水煎服<br />
　　调中益气汤　治湿热所伤体重烦闷口失滋味二便清数或痰嗽稠粘热壅头目体倦少食等症<br />
　　黄茋【一钱】人参【去芦】甘草　苍术【各五分】柴胡　橘皮升麻　木香【各二分】<br />
　　右水煎空心服<br />
　　三生饮　治卒中昏不知人口眼防斜半身不遂并痰厥气厥<br />
　　南星【一两生用】川乌【去皮生用】附子【去皮生用各半两】木香【二钱】<br />
　　右每服五钱姜水煎<br />
　　秦芁升麻汤　治风寒客手足阳明经口眼防斜恶见风寒四肢拘急脉浮<br />
　　升麻　干葛　草　芍药　人参　秦芁　白芷　防风　桂枝【各三钱】<br />
　　右每服一两葱白二根水煎<br />
　　愈风丹　治诸风肢体麻木手足不随等症<br />
　　天麻　牛膝【同酒浸焙干】薢【另研细】参【各六两】杜仲【七两】羌活【十四两】当归　熟地黄【自制】生地黄【各一斤】独活【五两】肉桂【三两】<br />
　　右为末炼蜜丸桐子大常服五七十丸病大至百丸空心食前温酒或白汤下<br />
　　地黄饮子　治肾气虚弱舌瘖不能言足废不能行熟地黄　巴防【去心】山茱茰【去核】肉苁蓉【酒浸焙】石斛附子【炮】五味子　白茯苓　石菖蒲　远志【去心】麦门冬【去心】官桂【各等分】<br />
　　右每服三钱入薄荷少许姜水煎服<br />
　　余方见上卷<br />
　　薛氏医案卷二<br />
<子部,医家类,薛氏医案><br />
　　钦定四库全书<br />
　　薛氏医案卷三<br />
　　明　薛巳　撰<br />
　　女科撮要<br />
　　经不调<br />
　　经曰饮食入胃游溢精气上输于脾脾气散精上归于肺通调水道下输膀胱水经四布五经并行故心脾平和则经如常苟或七情内伤六淫外侵饮食失节起居失宜脾胃虚损则月经不调矣若先期而至者有因脾经血燥有因脾经郁滞有因肝经怒火有因血分有热有因劳役火动其过期而至者有因脾经血虚有因肝经血少有因气虚血弱主治之法脾经血燥者加味逍遥散脾经郁滞者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血少者六味地黄丸气虚血弱者八珍汤葢血生于脾土故云脾统血凡血病当用苦甘之剂以助其阳气而生隂血俱属不足大凡肝脾血燥四物为主肝脾血弱补中益气为主肝脾郁结归脾汤为主肝经怒火加味逍遥为主<br />
　　治验【肝经怒火风热等症】<br />
　　一妇人内热作渇饮食少思腹内近左初如鸡卵渐大四寸许经水三月一至肢体消瘦齿颊似疮脉洪数而虚左□尤甚此肝脾郁结之症外贴阿魏膏午前用补中益气汤午后以加味归脾汤两月许肝火少退脾土少健仍与前汤送六味地黄丸午后又用逍遥散送归脾丸又月余日用芦荟丸二服空心以逍遥散下日晡以归脾汤下喜其谨疾调理年余而愈<br />
　　一妇人腹内一块不时上攻或痛作声吞酸痞闷月经不调小便不利二年余矣面色青黄相兼余作肝脾气滞以六君子加芎归柴胡炒连木香吴茱各少许二剂却与归脾汤下芦荟丸三月余肝脾和而诸症退又与调中益气加茯苓丹皮中气健而经自调<br />
　　一妇人发热口干月经不调两腿无力服袪风渗湿之剂腿痛体倦二膝浮肿经事不通余作肝脾肾三经血虚火燥症名鹤膝风用六味八味二丸兼服满月形体渐健饮食渐进膝肿渐消不半载而痊前病若脾肾虚寒腿足软痛或足膝枯细用八味若饮食过多腿足或臂内痠胀或浮肿作痛用补中益气加茯苓半夏主之一妇人性沈静勤于女工善怒小腹内结一块或作痛或痞闷月经不调却服伐肝之剂内热寒热胸膈不利饮食不甘形体日瘦牙龈蚀烂此脾土不能生肺金肺金不能生肾水肾水不能生肝木当滋化源用补中益气六味地黄至仲春而愈<br />
　　松江太守何恭人性善怒腹聚一块年余形体骨立倐热往来腭蚀透腮成泥春旺木克土仍行伐肝时季春肝脉洪数按之余脉微弱余曰洪数肝经真气虚而邪气实也自保不及何能克土况面色青中隐白乃肾水不足肝木亏损肺金克制惟虑至春木不能发生耳勉用壮脾胃滋肾水之剂肝脉悉退后大怒耳内出血肝脉仍大按之如无烦躁作渴此无根之火以前药加肉桂二剂肝脉仍敛热渴顿退复因大怒以致饮食不进果卒于季冬辛巳日此木衰弱而金刑克信夫<br />
　　一妇人经过期发热倦怠或用四物黄连之类反两月一度且少而成块又用峻药通之两目如有所蔽余曰脾为诸隂之首目为血脉之宗此脾伤五脏皆为失所不能归于目矣遂用补中益气济生归脾二汤専主脾胃年余寻愈<br />
　　一妇人两眉棱痛后及太阳面青善怒余作胆经风热用选竒汤合逍遥散加山栀天麻黄茋半夏黄芩而愈此症失治多致伤目或两耳出脓则危矣<br />
　　一妇人耳鸣内热经行不调肢体倦怠饮食无味余以为肝脾虚热用四君加柴胡山栀丹皮甘草而愈一妇人素勤苦冬初患咳发热乆而吐血盗汗经水两三月一至遍身作痛或用化痰降火口噤筋挛谓余曰何也余曰此血虚而药益损耳遂用加减八味丸及补中益气加麦门五味山药治之年余而痊<br />
　　一妇人耳内或耳后项侧作痛寒热口苦月经不调余以为肝火气滞而血凝用小柴胡加山栀川芎丹皮治之诸症悉退<br />
　　一妇人年四十素性急先因饮食难化月经不调服理气化痰药反肚腹膨胀大便泄防又加乌药蓬术肚腹肿胀指按成窟脉沈细右寸为甚余曰此脾肺之气虚寒不能通调水道下输膀胱渗泄之令不行生化之气不运即东垣所云水饮留积若土之在雨中则为泥矣得和风暖日水湿去而阳化自然万物生长喜其脉相应遂与金匮加减肾气丸料服之小便即通数剂肿胀消半四肢渐温自能转侧又与六君加木香肉桂炮姜治之全愈后不戒七情饮食即为泄防仍用前药加附子五味而安<br />
　　一妇人饮食毎用碗许稍加非大便不实必吞酸嗳腐或以为胃火用二陈黄连枳实加内热作呕余曰此末传寒中故嗳气吞酸胀满痞闷不信仍作火治虚症并至月经不止始信余以六君加炮姜木香数剂元气渐复饮食渐进又以补中益气加炮姜木香茯苓半夏数剂全愈后因饮食劳倦兼之怒气饮食顿少元气顿怯用前药更加发热诚似实火脉洪大按之而虚两尺如无此命门火衰用补中益气加姜桂及八味兼服两月余诸症悉愈此症若因中气虚弱者用人参理中汤或六君子加木香炮姜不应用左金丸或越鞠丸虚寒者加附子或附子理中汤无有不愈<br />
　　一妇人素有头晕不时而作月经迟而少余以为中气虚不能上升而头晕不能下化而经少用补中益气汤而愈后因劳而仆月经如涌此劳伤火动用前汤加五味子一剂服之即愈前症虽云亡血过多气无所附实因脾气亏损耳<br />
　　一妇人年四十劳则足跟热痛余以为隂血虚极急用圣愈汤而痊后遍身搔痒误服风药发热抽搐肝脉洪数此乃汗家血虚火盛而生风以天竺胆星为丸用四物麦门五味芩连炙草山栀柴胡煎送而愈<br />
　　一妇人两足发热日晡益甚小便自遗或时不利余以为肝热隂挺不能约制午煎用白术茯苓丹皮泽防各五分干山药山茱麦门各一钱熟地四钱酒炒黒黄柏七分知母五分不数剂而诸症悉愈若用分利之剂愈损真隂必致不起<br />
　　一妇人月事未期而至发热自汗服清热止汗之剂反作渴头痛手掉身麻此因肝经风热用柴胡炒芩连炒山栀归芍生地丹皮各一钱参芪苓术各一钱五分川芎七分甘草五分二剂其汗全止更以补中益气而愈凡发热乆者阳气亦自病须调补之<br />
　　一妇人经行后劳役失调忽然昏愦面赤吐痰此元气虚火妄动急饮童便神思渐爽更用参茋各五钱芎归各三钱参柴胡山栀炙草各一钱一剂又用逍遥散加五味麦门稍定但体倦面黄此脾土真虚之色也又以十全大补加五味麦门治之而愈若投以发散之剂祸在反掌慎之<br />
　　西賔钱思习子室年三十尚无嗣月经淋无期夫妇异处者几年矣思习欲为娶妾以谋诸余余曰此郁怒伤肝脾虚火动而血不归经乃肝不能藏脾不能摄也当清肝火补脾气遂与加味归脾逍遥二药四剂送至其家仍告其姑曰服此病自愈而当受胎妾可无娶也果病愈次年生子<br />
　　一妇人多怒经行或数日或半月即止三年后淋无期肌体倦瘦口干内热盗汗如洗日晡热甚余用参茋归术茯神逺志枣仁麦门五味丹皮龙眼肉炙草柴胡升麻治之获痊此症先因怒动肝火血热妄行后乃脾气下陷不能摄血归源故用前药若胃热亡津液而经不行宜清胃若心火亢甚者宜清心若服燥药过多者宜养血若病久气血衰宜健脾胃<br />
　　一妇人年五十内热晡热经水两三月一来此血虚而有热用逍遥散用山茱治之而愈若兼有痰作渴或小便不调或头晕白带宜用肾气丸<br />
　　一妇人气血素虚经行不调饮食少思日晡热甚用十全大补加山茱山药丹皮麦门五味而愈次年秋患寒热或用清脾饮而元气愈弱余仍以前药而愈<br />
　　一妇人生七胎矣月经不调两足发热年余而身亦热劳则足痠痛又年许唇肿裂痛又半年唇裂见血形体瘦倦饮食无味月水不通唇下肿如黒枣或用通经丸等药而死<br />
　　一妇人善怒经不调唇肿裂服消毒药唇胀出血年余矣余曰当培养脾胃以滋化源不信仍服前药及追蚀状如翻花瘤而死<br />
　　一膏粱之妇产后月经不调唇裂内热毎焮作服寒凉之剂后不时出水余用加味清胃散而愈后值春令兼怒唇口肿胀寒热作呕痰甚少食用小柴胡加山栀茯苓桔梗诸症顿愈但内热仍作乃以加味逍遥散调理而安<br />
　　一妇人性善怒产后唇肿内热用清热败毒唇口肿胀日晡热甚月水不调用降火化痰食少作呕大便不实唇出血水用理气消导胸膈痞满头目不清唇肿经闭用清胃行血肢体倦怠发热烦燥涎水涌出欲用通经之剂余曰病本七情肝脾亏损数行攻伐元气益虚故耳法当补隂益阳遂以加味归脾汤加味逍遥散补中益气汤如法调治元气渐复唇疮亦愈后因怒寒热耳痛胸膈胀闷唇焮肿甚此是怒动肝火而血伤遂用四物合小柴胡加山栀顿愈后又怒脇乳作胀肚腹作痛呕吐酸涎饮食不入小水不利此是怒动肝木克脾土乃用补脾气养脾血而愈又因劳役怒气饮食失时发热喘渇体倦不食亡血如崩唇肿炽甚此是肝经有火脾经气虚遂用补中益气加炒黒山栀芍药丹皮而愈此症但治其疮不固其本而死者多矣<br />
　　经漏不止<br />
　　经云隂虚阳搏谓之崩又云阳络伤血外溢隂络伤血内溢又云脾统血肝藏血其为患因脾胃虚损不能摄血归源或因肝经有火血得热而下行或因肝经有风血得风而妄行或因怒动肝火血热而沸腾或因脾经郁结血伤而不归经或因悲哀太过胞络伤而下崩治疗之法脾胃虚弱者六君子汤加当归川芎柴胡脾胃虚陷者补中益气汤加酒炒芍药山栀肝经血热者四物汤加柴胡山栀苓术肝经怒火者小柴胡汤加山栀芍药丹皮脾经郁火者归脾汤加山栀柴胡丹皮哀伤胞络者四君子汤加柴胡升麻山栀故东垣丹溪诸先生云凡下血症须用四君子以収功斯言厥有防哉若大吐血后毋以脉诊当急用独参汤救之其发热潮热咳脉数乃是元气虚弱假热之脉也尤当用人参之类此等症无不由脾胃先损而患故脉洪大察其中有胃气受补可救设用寒凉之药复伤脾胃生气使血反不归源也<br />
　　治验【吐血等症附】<br />
　　一妇人年将七十素有肝脾之症毎作则饮食不进或胸膈不利或中腕作痛或大便作防或小便不利余用逍遥散加山栀茯神逺志木香而愈后忧女孀居不时吐紫血毎作先倦怠烦热以前药加炒黒黄连三分吴茱二分顿愈复因怒吐赤血甚多燥渇垂死此血脱也法当补气乃用人参一两苓术当归各三钱陈皮炮黑干姜各二钱炙草木香各一钱一剂顿止信药有囘生之功不可委于天命也<br />

                    <br>
                        　　一妇人年六十有四乆郁怒头痛寒热春间乳内时痛服流气饮之类益甚不时有血如经行又大惊恐饮食不进夜寐不寜乳肿及两脇焮痛如炙午后色赤余以为肝脾郁火血燥先以逍遥散加酒炒黑龙胆一钱山栀一钱五分二剂肿痛顿退又二剂而全消再用归脾加炒栀贝母诸症悉愈<br />
　　一妇人乆患血崩肢体消瘦饮食到口但闻腥臊口出津液强食少许腹中作胀此血枯之症肺肝脾胃亏损之患用八珍汤乌贼鱼骨圆兼服两月而经行百余剂而康寜如旧矣<br />
　　一妇人性急躁瘰后吐血发热两脇胀痛日晡为甚余以为怒气伤肝气血俱虚遂朝用逍遥散倍加炒黑山栀黄柏贝母桔梗麦门五味夕以归脾汤送地黄丸诸症并愈<br />
　　一妇人素勤苦因防子饮食少思忽吐血甚多而自止此后毎劳则吐数口瘵症已具形体甚倦午前以补中益气午后以归脾汤送地黄而愈<br />
　　一女子素郁结胸满食少吐血面赤用地黄丸及归脾加山栀贝母芍药而愈<br />
　　一妇人面黄或赤时觉腰间或脐下作痛四肢困倦烦热不安其经若行先发寒热两肋如束其血如崩此脾胃亏损元气下陷与相火湿热所致用补中益气加防风芍药炒黑黄柏间以归脾汤调补化源血自归经矣一妇人因怒崩血乆不已面青黄而或赤此肝木制脾土而血虚也用小柴胡合四物以清肝火生肝血又用归脾补中二汤兼益脾气生肝血而瘥此症若因肝经有风热而血不寜者用防风一味为丸以兼症之药煎送或肝经火动而血不寜者用条芩炒为丸以兼症之药煎送无有不效<br />
　　一妇人性急毎怒非太阳耳项喉齿胸乳作痛则胸满吞酸吐防少食经行不止此皆肝火之症肝自病则外症见土受克则内症作若自病见用四物加白术茯苓柴胡炒栀炒龙胆若内症作用四君加柴胡芍药神麯吴茱炒过黄连诸症渐愈惟月经不止是血分有热脾气尚虚以逍遥散倍用白术茯苓陈皮又以补中益气加酒炒芍药兼服而调<br />
　　干内钱氏年五十岁辛丑患崩诸药罔效壬寅八月身热肢痛头晕涕出吐痰少食众作火治转炽絶粒数日淹淹伏枕仅存呼吸兄方浙归诊之谓脾胃虚寒用八味丸料一剂使急煎服然胃虚乆始下咽翌早遂索粥数匙再剂食倍热减痛止兼服八味丸良愈癸夘秋因劳役忧怒甲辰春夏崩复作六月二十日胸饱发热脊痛腰不可转神气怫郁或作内伤或作中暑崩水沸腾兼以便血烦渴引饮粒米不进至七月十三日昼夜晕愦时作时止计无所出仍屈兄诊之脉洪无伦按之微弱此无根之火内真寒而外假热也以十全大补加附子一剂晕止食粥三四匙崩血渐减日服八味丸始得全愈干山妻两搆危疾命悬湏臾荷兄逺救诚解倒悬之急处方神良知无出此野人懐思姑俟后日玉环之报云尔嘉靖甲辰季秋表弟方干顿首拜书<br />
　　大化内患月事不期崩血昬愦发热不寐或谓血热妄行投以寒剂益甚或谓胎成受伤投以止血亦不效乃敬延先生诊之曰此脾气虚弱无以统摄故耳法当补脾而血自止矣用补中益气加炮姜不数剂而验惟终夜少睡惊悸另服八物汤更不效叩诸先生曰杂矣乃与归脾汤加炮姜以补心脾遂如初谨叙其梗槩以附医案俾后之患者得有所取法云嘉靖甲辰孟冬晚生归火化顿首拜书<br />
　　经闭不行<br />
　　夫经水隂血也属冲任二脉主上为乳汁下为月水其为患有因脾虚而不能生血者有因脾郁伤而血耗损者有因胃火而血消烁者有因胃损而血少者有因劳伤心而血少者有因怒伤肝而血少者有因肾水不能生肝而血少者有因肺气虚不能行血而闭者治疗之法若脾虚而不行者调而补之脾郁而不行者解而补之胃火而不行者清而补之脾胃损而不行者调而补之劳伤心血而不行者静而补之怒伤肝而不行者和而补之肺气虚而不行者补脾胃肾虚而不行者补脾肺经云损其肺者益其气损其心者调其荣卫损其脾者调其饮食适其寒温损其肝者缓其中损其肾者益其精审而治之庶无误矣<br />
　　治验<br />
　　一妇人停食饱闷发热或用人参养胃汤益甚再用木香梹榔丸泄防吐痰腹中成块饮食少思又用二陈黄连厚朴之类前症益甚腹胀不食月经不至余以为中气亏损用补中益气加茯苓半夏三十余剂脾胃健而诸症愈又二十余剂而经至前症若脾虚不能消化饮食者宜用六君子汤补而消之虚寒者加砂仁木香炮姜温而补之其食积成形者以前药煎送保和丸大抵食积痞块症为有形所谓邪气胜则实真气夺则虚惟当养正辟邪而积自除矣虽然坚者削之客者除之胃气未虚或可少用若病乆虚乏者则不宜用<br />
　　一妇人饮食后或腹胀或吞酸服枳实丸吞酸益甚饮食日少胸膈满腿内酸痛畏见风寒又服养胃汤一剂腿内作痛又二剂腿浮肿月经不行余以为郁结所伤脾虚湿热下注侵晨用四君芎归二陈午后以前汤送越鞠丸饮食渐进诸症渐愈又用归脾八珍二汤兼服两月余而经行<br />
　　一妇人性沈多虑月经不行胸满少食或作胀或吞酸余以为中气虚寒用补中益气加砂仁香附煨姜二剂胸膈和而饮食进更以六君加芎归贝母桔梗生姜大枣数剂脾胃健而经自调矣<br />
　　一妇人素有胃火服清胃散而安后因劳役躁渴内热肌肉消瘦月经不行此胃火消烁隂血用逍遥散加丹皮炒栀以清胃热用八珍汤加茯苓逺志以养脾血而经自行矣<br />
　　一妇人乆患疟形体怯弱内热晡热自汗盗汗饮食少思月事不行服通经丸虚症悉具此因虚而致疟疾因疟而致经闭用补中益气及六味地黄丸各百余剂疟愈而经自行<br />
　　一妇人乆患疟疟作则经不行形虚脉大头痛懒食大便泄防小便淋漓口干唇裂内热腹膨皆元气下陷相火合病用补中益气汤治之寻愈惟不时头痛乃如蔓荆子而痛止又兼六味地黄丸而经行<br />
　　一妇人因劳耳鸣头痛体倦此元气不足用补中益气加麦门五味而痊二年后得子因饮食劳倦前症益甚月经不行晡热内热自汗盗汗用六味地黄丸补中益气汤顿愈前症若因血虚有火用四物加山栀柴胡不应八珍加前药若气虚弱用四君子若怒耳便聋或鸣者实也小柴胡加芎归山栀虚用补中益气加山栀若午前甚作火治用小柴胡加炒连炒栀气虚用补中益气午后甚作血虚用四物加白术茯苓若隂虚火动或兼痰甚作渴必用地黄丸以壮水之主经云头痛耳鸣九窍不利肠胃之所生也脾胃一虚耳目九窍皆为之病<br />
　　一妇人胃气虚弱为哭母吐血咳发热盗汗经水三月不行余以为悲则伤肺思则伤脾遂朝服补中益气加桔梗贝母知母夕用归脾汤送地黄丸而愈<br />
　　带下<br />
　　或因六淫七情或因醉饱房劳或因膏粱厚味或服燥剂所致脾胃亏损阳气下陷或湿痰下注蕴积而成故言带也凡此皆当壮脾胃升阳气为主佐以各经见症之药若属肝则青小柴胡加山栀或湿热壅滞小便赤濇龙胆防肝汤属心则赤小柴胡加黄连山栀当归属肺则白补中益气加山栀属脾则黄六君子加山栀柴胡不应归脾汤属肾则黑六味地黄丸若气血俱虚八珍汤阳气下陷补中益气汤湿痰下注前汤加茯苓半夏苍术黄柏气虚痰饮下注四七汤送肾气丸<br />
　　治验<br />
　　一妇人年逾六十内热口干劳则头晕吐痰带下或用化痰行气前症益甚饮食愈少肢体或麻略服祛风化痰肢体常麻手足或冷或热日渐消瘦余曰症属脾气虚弱而不能生肺袪风之剂复损诸经也当滋化源遂用补中益气加茯苓半夏炮姜二十余剂脾气渐复饮食渐加诸症顿愈<br />
　　一孀妇腹胀脇痛内热晡热月经不调肢体痠麻不时吐痰或用清气化痰喉间不利带下青黄腹脇膨胀用行气之剂胸膈不利肢体时麻此郁怒伤损肝脾前药益甚也朝用归脾汤以解脾郁生脾气夕用加味逍遥散以生肝血清肝火兼服百余剂而诸症愈<br />
　　一妇人疟乆兼之带下发后口干倦甚余用七味白术散加麦门五味作大剂煎与恣饮再发稍可仍用补中益气加茯苓半夏十余剂而愈凡截疟余常以参术各一两生姜四两煨熟煎服即止或以大剂补中益气加煨姜其功尤防<br />
　　一妇人头晕唾痰胸满气喘得食稍缓苦于白带二十余年矣诸药不应余曰此气虚而痰饮也饮愈而带始愈遂用六味地黄丸不月而验<br />
　　一妇人耳鸣胸痞内热口干喉中若有一核吞吐不利月经不调兼之带下余以为肝脾郁结用归脾汤加半夏山栀升麻柴胡间以四七汤下白丸子而愈<br />
　　一妇人吞酸胸满食少便泄月经不调服法制清气化痰丸两膝渐肿寒热往来带下黄白面黄体倦余以为脾胃虚湿热下注用补中益气倍用参术加茯苓半夏炮姜而愈若因怒发热少食或两腿赤肿或指缝常湿用六君加柴胡升麻及补中益气<br />
　　一妇人带下四肢无力劳则倦怠余曰四肢者土也此属脾胃虚弱湿痰下注遂以补中益气济生归脾二药治之而愈<br />
　　一妇人年逾六十带下黄白因怒胸膈不利饮食少思服消导利气之药反痰喘胸满大便下血余曰此脾气亏损不能摄血归源也用补中益气加茯苓半夏炮姜四剂诸症顿愈又用八珍加柴胡炒栀而安<br />
　　血分水分<br />
　　二症或因饮食起居失养或因六淫七情失宜以致脾胃亏损不能发生统摄气血乖违行失常道若先因经水断絶后至四肢浮肿小便不通血化为水名曰血分宜用椒仁丸治之若先小便不利后至身面浮肿经水不通水化为血名曰水分宜用葶丸治之此属形气不足邪淫隧道必用此药以宣导其邪而佐以辅补元气庶使药力有所仗而行则邪自不能容而真气亦不至于复伤矣<br />
　　治验<br />
　　一妇人月经不调晡热内热饮食少思肌体消瘦小便频数服济隂丸月经不行四肢浮肿小便不通余曰此血分也朝用椒仁丸夕用归脾汤渐愈乃以人参丸代椒仁丸两月余将愈専用归脾汤五十余剂而痊一妇月经不调小便短少或用清热分利之药小便不利三月余身面浮肿月经不通余曰此水分也遂朝用葶丸夕用归脾汤渐愈乃用人参丸间服而愈已上二症作脾虚水气用分利等药而殁者多矣惜哉<br />
　　小便出血<br />
　　妇人小便尿血或因膏粱炙煿或因醉饱入房或因饮食劳役或因六淫七情以致元气亏损不能统摄归源若因怒动肝火者用加味逍遥散调送髪灰肝经风热者送子芩丸乆而血虚者用八珍送髪灰若膏粱积热者用清胃散加槐花甘草房劳所伤者用六君加柴胡升麻风热所伤者用四君加防风枳殻凡乆而亏损元气者用补中益气为主郁结伤脾者用济生归脾为主<br />
　　治验<br />
　　一妇人尿血因怒气寒热或头痛或脇胀用加味逍遥诸症稍愈但头痛此阳气虚用补中益气加蔓荆子而痊后郁怒小腹内痛次日尿血热甚仍用前散加龙胆草并归脾汤将愈因饮食所伤血仍作彻夜不寐心忡不寜此脾血尚虚用前汤而痊<br />
　　一妇人尿血乆用寒凉止血药面色痿黄肢体倦怠饮食不甘晡热作渴三年矣此前药复伤脾胃元气下陷而不能摄血也葢病乆郁结伤脾用补中益气以补元气用归脾汤以解脾郁使血归经更用加味逍遥以调养肝血不月诸症渐愈三月而痊<br />
　　热入血室<br />
　　妇人伤寒或劳役或怒气发热适遇经行以致热入血室或血不行或血不止令人昼则明了安静夜则谵语如见鬼状用小柴胡加生地黄血虚者用四物加生地柴胡切不可犯胃气若病既愈而血未止或热未已元气素弱用补中益气脾气素郁用济生归脾血气素弱用十全大补庶无误矣<br />
　　治验<br />
　　一妇人经行感冐风寒日间安静至夜谵语用小柴胡加生地治之顿安但内热头晕用补中益气加蔓荆子而愈后因怒恼寒热谵语胸脇胀痛小便频数月经先期此是肝火血热妄行用加味逍遥加生地而愈一妇人因怒寒热头痛谵言妄语日晡至夜益甚而经暴至葢肝藏血此怒动火而血妄行用加味逍遥散加生地治之神思顿清但食少体倦月经未已葢脾统血此脾气虚不能摄用补中益气治之月经渐止<br />
　　一妇人懐抱素郁感冐经行谵语服发散之剂不应用寒凉降火前症益甚更加月经不止肚腹作痛呕吐不食痰涎自出此脾胃虚寒用香砂六君脾胃渐健诸症渐退又用归脾汤而全愈<br />
　　师尼寡妇寒热<br />
　　宋褚氏疗师尼寡妇别制方药谓独隂无阳致血气交争乍寒乍热如疟或腰背作痛而寒热其肝脉出寸口是其症也若室女出嫁愆期而寒热亦然葢男子精盛则思室女子血盛以懐胎此天地自然之理也治以小柴胡加生地乆而血虚佐以加味逍遥散若兼亏损肝经而寒热者佐以八珍汤若兼亏损元气而寒热者佐以补中益气汤若兼郁伤脾气而寒热者佐以济生归脾汤此症多兼经不调当详孰为缓急而治之<br />
　　治验<br />
　　一寡妇因怒致不时寒热乆而不已肝脉用小柴胡加生地治之而愈但见风寒热仍作此是脾胃气虚用加味归脾补中益气二汤兼服而止<br />
　　一妇人因夫经商乆不归发寒热月经旬余方止服降火凉血反潮热内热自汗盗汗月经频数余曰热汗气血虚也经频肝脾虚也用归脾汤六味丸而愈常治兼症既愈而寒热当仍用本症药<br />
　　一室女寒热左手脉长而出寸口用小柴胡加生地乌梅治之而愈既嫁而诸症悉退<br />
　　一室女乆患寒热月经不调先以小柴胡加生地治之少愈更以生地黄丸而痊<br />
　　一放出宫女年逾三十两胯作痛肉色不变大小便中作痛如淋登厠尤痛此瘀血渍入隧道为患乃男女失合之症也难治后溃不敛又患瘰而殁此妇为吾乡汤氏妾汤为商常在外可见此妇在内乆怀忧郁及出外又不能如愿是以致生此疾愈见瘰流注乃七情气血损伤不可用攻伐皎然矣按精血篇云女人天癸既至逾十年无男子合则不调未逾十年思男子合亦不调不调则旧血不出新血误行或渍而入骨或变而为肿或虽合而难子合多则枯虚人产乳众则血枯杀人观其精血思过半矣<br />
　　一室女年十七乆不愈天癸未通发热咳饮食少思或欲用通经丸余曰此症潮热经不调者不治所喜脉不濇且不潮热尚可治但养气血益津液其经自行惑于速效仍用之余曰非其治也此乃慓悍之剂大助阳火隂血得之则妄行脾胃得之则愈虚经果通而不止饮食愈少更加潮热遂致不救<br />
　　厯节痛风【即白虎厯节风】<br />
　　厯节痛或因饮食起居失节或因七情六淫失宜以致脾胃亏损腠理不密外邪所侵或为肝火内动肝血耗损或为肢体疼痛或为肢节难伸或为卒然掣痛或为走痛无常或内热晡热自汗盗汗或经不调饮食不甘其治法属风邪者小续命汤走注疼痛者漏芦散骨节疼痛者四生丸湿热痛者清燥汤兼痰佐以二陈肝火者加味逍遥散加羌活川芎脾郁者加味归脾加羌活川芎血虚者四物加羌活川芎气虚者四君加羌活川芎气血俱虚者八珍加羌活川芎月经先期而痛者加味逍遥散为主月经过期而痛者补中益气为主大抵痛而不敢按者属病气元气俱实也手按而痛缓者病气元气俱虚也若劳役而作痛者元气虚也饮食失宜而作痛者脾胃虚也怒恼而作痛者肝火也经行而作痛血虚也凡此皆固元气为主而佐以治病之药<br />

                    <br>
                        　　治验<br />
　　一妇人自汗盗汗发热晡热体倦少食月经不调吐痰甚多二年矣遍身作痛天隂风雨益甚用小续命汤而痛止用补中益气加味归脾二汤三十余剂而愈自汗等症皆郁结伤损脾气不能输养诸藏所致故用前二汤専主脾胃若用寒凉降火理气化痰复伤生气多致不起<br />
　　一妇人因怒月经去多发热作渴左目紧小头项动掉四肢抽搐遍身疼痛此怒动肝火肝血虚而内生风用加味逍遥加钩藤数剂诸症渐愈又用八珍汤调理而痊<br />
　　一妇人月经先期素有痛症毎劳必作用众手重按痛稍止此气血虚而有火用十全大补加独活治之而痛痊用六味丸逍遥散而经调<br />
　　一妇人厯节作痛发热作渇饮食少思月经过期诸药不应脉洪大按之微细用附子八物四剂而痛止用加味逍遥而元气复六味丸而月经调<br />
　　一妇人体肥胖素内热月经先期患痛风下身微肿痛甚小便频数身重脉缓症属风湿而血虚有热先用羌活胜湿汤四剂肿痛渐愈用清燥汤数剂小便渐清用加味逍遥十余剂内热渐愈为饮食停滞发热仍痛面目浮肿用六君加柴胡升麻而愈又因怒气小腹痞闷寒热呕吐此木侮脾土用前药加山栀木香而安惟小腹下坠似欲去后此脾气下陷用补中益气而愈后因劳役怒气作呕吐痰遍身肿痛月经忽来寒热用六君加柴胡山栀以扶元气清肝火肿痛呕吐悉退用补中益气以升阳气健营气月经寒热悉瘥<br />
　　一妇人饮食少思畏见风寒患痛风呕吐寒热脉紧用附子八物四肢痛愈用独活寄生腰痛亦痊惟两膝肿痛用大防风而消用加味归脾逍遥而元气复<br />
　　流注<br />
　　妇人流注或因忧思郁怒亏损肝脾或因产后劳役复伤气血以致营气不从逆于肉理或因腠理不密外邪客之或湿痰流注或跌扑血滞或产后恶露葢气流而注血注而凝或生于四肢闗节或流于胸腹腰臀或结块或漫肿皆属虚损急用葱熨及益气养荣汤则未成自消已成自溃若乆而肿起作痛肢体倦怠病气有余形气不足尚可治若漫肿微痛属形气病气俱不足最难治不作脓或脓成不溃气血虚也用八珍汤憎寒畏寒阳气虚也十全大补汤晡热内热隂气虚也四物加参术作呕欲呕胃气虚也六君加炮姜食少体倦脾气虚也补中益气加茯苓半夏四肢逆冷小便频数命门火衰也八味丸小便频数痰盛作渴肾水亏损也六味丸月经过期多日不止肝脾虚也八珍汤加柴胡丹皮凡溃而气血虚弱不敛者更用十全大补汤煎膏外补之乆溃而寒邪凝滞不敛者用豆豉饼袪散之其溃而内有脓管不敛者用针头散腐化之自愈若不补气血不节饮食不慎起居不戒七情或用寒凉尅伐皆不治<br />
　　治验<br />
　　一妇人左臂患之年许不溃坚硬不痛肉色不变脉弱少食月经过期日晡发热劳怒则痛遂与参茋归术川芎芍药熟地贝母逺志香附桔梗丹皮甘草百余贴而消<br />
　　一妇人暴怒脇下肿痛胸膈不利时或气走作痛与方脉流气饮数剂而止更以小柴胡对四物加香附贝母月余而愈<br />
　　一妇人因怒脇下肿痛胸膈不利脉沈滞以方脉流气饮数剂少愈以小柴胡对二陈加青皮桔梗贝母数剂顿退更以小柴胡对四物二十余剂而痊<br />
　　一妇人因闪肭肩患肿遍身痛遂以黑丸子二服而痛止以方脉流气饮二剂而肿消更以二陈对四物加香附枳殻桔梗而全愈<br />
　　一妇人腿患筋挛骨痛诸药不应脉迟紧用大防风汤二剂顿退又二剂而安○又一妇患之亦然先用前汤二剂更服黑丸子而痊此二患若失治溃成败证一妇人溃后发热予以为虚彼不信乃服败毒药果发大热竟至不救夫溃疡虽有表证发热宜以托里为主佐以表散之剂何况瘰流注乎若气血充实经络通畅决无患者此证之因皆由气血素亏或七情所伤经络郁结或腠理不密六淫外侵隧道壅塞若不审其所因辨其虚实鲜不悮人<br />
　　瘰<br />
　　妇人瘰或因胎产血崩亏损肾肝或因忧思郁怒伤损肝脾或因恚怒风热肝胆血燥或因水涸血虚筋挛则累累然如贯珠故多生于耳前后项侧胸脇间若寒热肿痛乃肝经气动而为病用柴胡栀子散以清肝火为主而佐以逍遥散以养肝血若寒热既止而核不消乃肝经之血亦病用加味四物汤以养肝血为主而佐以柴胡栀子散以清肝火若初生如豆粒附着于筋肉色不变内热口干精神倦怠乆不消溃乃肝脾亏损用逍遥散归脾汤六味丸健脾土培肝木切不可轻用散坚追毒之剂外台秘要云肝肾虚热则生矣病机云瘰不系膏粱丹毒因虚劳气郁所致补形气调经脉其疮当自消散误下之先犯病禁经禁若乆溃脉浮大邪火盛也面色防白金尅木也皆不治若赤脉贯瞳子有几条则几年死<br />
　　治验<br />
　　一妇人乆而不愈或以为木旺之症用散肿溃坚汤伐之肿硬益甚余以为肝经气血亏损当滋化源用六味地黄丸补中益气汤至春而愈此症若肝经风火暴病元气无亏宜用前汤若风木旺而自病宜用防青丸虚者用地黄丸若水不能生木亦用此丸若金来尅木宜补脾土生肾水火凡风木之病但壮脾土则木自不能尅矣若行伐肝则脾胃先伤而木反来尅土矣<br />
　　一妇患之恐不起致少寐年余破脓水淋漓经水或五十日或两月余一至误服通经丸展转无寐午前恶寒午后发热余以为思虑亏损脾血用归脾汤作丸午前以六君子送下午后以逍遥散送下两月余得寐半载后经行如期年余而疮愈<br />
　　一妇溃后发热烦躁作渴脉大而虚以当归补血汤六剂而安热退又以圣愈汤数剂而全愈更以八珍加贝母逺志三十余剂而敛<br />
　　一妇人项结核寒热头痛脇乳胀痛内热口苦小便频数症属肝火血虚用四物加柴胡山栀胆草而愈又用加味逍遥散而安<br />
　　一妇人瘰后遍身作痒脉大按而虚以十全大补加香附治之而愈大凡溃后午前痒作气虚午后痒作血虚若作风症治之必死<br />
　　一妇人项核肿痛察其气血俱实先以必效散一服下之更以益气养荣汤补之三十余剂而消常治此症若必欲出脓但虚弱者先用前汤待其气血稍充乃用必效散去其毒仍用补药无不效未成脓者灸肘尖调经解郁及隔蒜灸多自消有脓即针之若气血复而核不消却服散坚之剂月许不应气血不损须用必效散其毒一下即多服益气养荣汤如不应亦灸肘尖如疮口不敛者更用豆防饼琥珀膏若气血俱虚或不慎饮食七情者不治然此症以气血为主气血壮实不用追蚀之剂亦能自腐但取去使易于收敛耳血虚而用追蚀不惟徒治适足以败矣<br />
　　乳痈乳岩<br />
　　妇人乳痈属胆胃二腑热毒气血壅滞故初起肿痛发于肌表肉色焮赤其人表热发热或发寒热或憎寒头痛烦渴饮冷用人参败毒散神效蒌散加味逍遥散治之其自消散若至数日之间脓成溃窍稠脓涌出脓尽自愈若气血虚弱或误用败毒乆不收敛脓清脉大则难治乳岩属肝脾二臓郁怒气血亏损故初起小核结于乳内肉色如故其人内热夜热五心发热肢体倦瘦月经不调用加味归脾汤加味逍遥散神效蒌散多自消散若荏苒日渐大□岩色赤出水腐溃深洞用前归脾汤等药可延岁月若误用攻伐危殆迫矣大凡乳症若因恚怒宜疏肝清热焮痛寒热宜发表散邪肿焮痛甚宜清肝消毒并隔蒜灸不作脓或脓不溃补气血为主不收敛成脓稀补脾胃为主脓出反痛或发寒热补气血为主或晡热内热补血为主若饮食少思或作呕吐补胃为主饮食难化或作泄防补脾为主劳碌肿痛补气血为主怒气肿痛养肝血为主儿口所吹须吮通揉散成痈治以前法潮热暮热亦主前药大抵男子多由房劳耗伤肝肾妇人郁怒亏损肝脾治者审之【若以孕妇患此名曰内吹然其所致之因则一惟用药不可犯其胎耳】<br />
　　治验<br />
　　一妇人内热脇胀两乳不时作痛口内不时辛辣若卧而起急则脐下牵痛此带脉为患用小柴胡加青皮黄连山栀二剂而瘥<br />
　　一妇人因怒两乳肿兼头痛寒热用人参败毒散二剂表症已退用小柴胡加芎归枳殻桔梗四剂而消一妇人乆郁右乳内肿硬用八珍汤加逺志贝母柴胡青皮及隔蒜灸兼服神效蒌散两月余而消<br />
　　一妇人左乳内肿如桃不痛不赤发热渐瘦用八珍加香附逺志青皮柴胡百余剂又兼服神效蒌散三十余剂脓溃而愈<br />
　　一妇人郁乆左乳内结核如杏许三月不消心脉濇而脾脉大按之无力以八珍加贝母逺志香附柴胡青皮桔梗五十余剂而溃又三十余剂而愈<br />
　　一妇人禀实性躁怀抱乆郁左乳内结一核按之微痛以连翘饮子二十余剂少退更以八珍加青皮香附桔梗贝母二十余剂而消<br />
　　一妇人发热作渴至夜尤甚两乳忽肿肝脉洪数乃热入血室也用加味小柴胡汤热止肿消<br />
　　一妇人因怒左乳作痛发热表散大过肿热益甚用益气养荣汤数剂热止脓成不从用针肿胀热渇脓大泄仍以前汤月余始愈此症若脓成未破有薄皮剥起者用代针之剂其脓自出不若及时用针不致大溃若脓血未尽辄用生肌反助其邪慎之<br />
　　一妇人因怒左乳作痛胸膈不利以方脉流气饮加木香青皮四剂而安<br />
　　一妇人脓清肿硬面黄食少内热晡热自汗盗汗月经不行此肝脾气血俱虚用十全大补加逺志贝母及补中益气各三十余剂外用葱熨患处诸症寻愈<br />
　　一妇人脓成胀痛余欲针之不从数日始针出败脓三四碗许虚症蜂起几至危殆用大补两月余而安若元气虚弱不作脓者用益气养荣汤补之脓成即针若肿痛寒热怠惰食少或至夜热甚用补中益气汤兼逍遥散补之为善<br />
　　一产妇因乳少服药通之致乳房肿胀发热作渴以玉露散补之而愈夫乳汁乃气血所化在上为乳在下为经若冲任之脉盛脾胃之气壮则乳汁多而浓衰则淡而少所乳之子亦弱而多病又有屡产无乳或大便濇滞乃亡津液也当滋化源<br />
　　一妇人右乳内结三核年余不消朝寒暮热饮食不甘此乳岩以益气养荣汤百余剂血气渐复更以木香饼熨之喜其谨疾年余而消<br />
　　至英内年二十有五素虚弱多郁怒时疫后脾胃愈虚饮食愈少又值气忿右乳脇下红肿应内作痛用炒麸皮熨之肿虽少散内痛益甚转侧胸中如物悬坠遂与加减四物汤内肿如鵞卵外大如盘胸脇背心相引而痛夜热势甚治者皆以攻毒为言叩诸先生乃云此病后脾弱而复怒伤肝治法惟主于健脾气平肝火则肿自消而病自愈矣承惠方以八物加陈皮黄茋柴胡山栀白芷服八剂病减六七去白芷加青皮木香桔梗又六剂而全愈奏功之竒获效之速葢出于寻常万万也感激厚恩昕夕不忘録此乞附医案以诏后之患者毋为攻毒者之所惑也晚生尤至英顿首再拜书<br />
　　一妇人乳内结核年余晡热少食余欲用益气养荣汤治之彼以为缓乃服行气之剂其势愈甚溃而日出清脓而殁<br />
　　郭氏妾乃放出宫女乳内结一核如栗亦服流气等药大如覆碗坚硬如石出水而殁<br />
　　血风疮<br />
　　妇人血风疮因肝脾二经风热郁火血燥所致其外症身发疙或如丹毒痒痛不常搔破成疮脓水淋漓其内症月经无定小便不调夜热内热自汗盗汗恶寒憎寒肢体倦怠饮食不甘寒热往来若发热作痛乃肝经风热血燥用当归饮加柴胡山栀若体倦食少口干潮热乃肝经郁火伤血用加味逍遥散若疙痛痒寒热往来乃肝经风热伤血用小柴胡加山栀黄连若夜间发热作渴谵语乃热入血室用小柴胡加生地黄血虚四物合小柴胡汤若无寐盗汗内热晡热乃脾经血虚用归脾汤兼寒热加山栀熟地若用风药复伤隂血反致他症<br />
　　治验<br />
　　一妇人素清苦四肢患此误用败毒寒凉晡热内热自汗盗汗月经不调口干咽燥此郁结伤脾四肢者脾主之用归脾汤数剂后兼逍遥散五十余剂而愈<br />
　　一妇人性躁寒热口苦脇痛耳鸣腹胀溺濇年余矣症属肝火用四君加柴胡炒山栀炒龙胆数剂乃与逍遥散兼服而疮愈又与六味丸及逍遥散七十余剂诸症悉退若有愈后身起白屑搔则肌肤如帛所隔此气血虚不能营于腠理用大补之剂若有愈后发热身起疙痒痛搔破脓水淋漓经不调此肝火血热用四物加柴胡山栀白术茯苓丹皮甘草<br />
　　一妇人日晡身痒月余口干又月余成疮服祛风之剂脓水淋漓午前畏寒午后发热殊类风症余谓此肝经郁火外邪所搏用补中益气加山栀钩藤又以逍遥散加川芎贝母而愈<br />
　　一妇人搔痒发热日晡益甚肤见赤防月经过期此血虚有热以逍遥散倍加熟地热止痒退更以四物加柴胡参茋炙草茯苓调理遂愈<br />
　　一女子十二岁善怒遍身作痒用柴胡川芎山栀芍药以清肝火以生地当归黄芩凉肝血以白术茯苓甘草健脾土而愈半载后遍身起赤防或时晕此肝火炽甚血得热而妄行是夜果经至<br />
　　膁疮<br />
　　妇人两膁生疮或因胎产饮食失宜伤损脾胃或因忧思郁怒亏损肝脾以致湿热下注或外邪所侵外膁属足三阳可治内膁属足三隂难治若初起发肿赤痛属湿毒所乘用人参败毒或槟苏败毒散若漫肿作痛或不肿不痛属脾虚湿热下注用补中益气或八珍汤或脓水淋漓体倦少食内热口干属脾气虚弱用补中益气加茯苓酒炒芍药若午后头目不清属隂火用前汤加酒炒黑黄栢若午后发热体倦属血虚用前汤加川芎熟地若怀抱不乐而甚用归脾汤加山栀柴胡若恚怒气逆而甚用补中益气加川芎山栀若内热体倦痰涎口疮属脾肾虚热用六味丸若肢体畏寒饮食少思属脾肾虚寒用八味丸火抵色赤属热毒易治色黯属脾肾虚寒难治设误用攻伐复伤胃气难保其生<br />
　　治验<br />
　　一妇人患之四畔微赤作痛重坠脓水淋漓胸脇不利饮食少思内热口苦夜间少寐此属脾虚郁伤用归脾汤解郁结而生脾血用补中益气加茯苓半夏补脾气而除湿热寻愈<br />
　　一妇人乆不愈色赤微热日晡焮肿形体虚弱饮食少思劳则喘渴恶寒发热此脾虚下陷用补中益气汤而愈<br />
　　一妇人三年矣色黯肿硬恶寒发热饮食少思形体消瘦作渴饮汤饮食稍多或腹胀或泄防或作呕或吞酸此脾气虚寒用补中益气加干姜肉桂五十余剂而愈一妇人因入【缺】朝步履恶寒发热倦怠懒食疮口出血此劳伤元气不能摄血归经用补中益气汤而愈一妇人因怒寒热头或耳项胸脇胀痛或小腹隂道闷坠或小便频数下血此属肝火血热先用小柴胡汤加炒黒山栀川芎当归车前二剂诸症顿退又用加味逍遥散补其隂血而愈后因饮食劳倦前症复作疮口出血用补中益气汤治之而愈<br />

                    <br>
                        　　一妇人患将两月焮赤肿痛小便频数饮食如常用活命饮二剂诸症悉退又用八珍汤而痊<br />
　　一妇人患此焮痛恶寒发热用槟苏败毒散而寒热退用仙方活命饮而焮痛止再用补中益气汤而形气健<br />
　　隂疮【交接出血隂挺隂痒隂虫附】<br />
　　妇人隂疮乃七情郁火伤损肝脾湿热下注其外症有隂中舒出如蛇俗呼隂挺有翻突如饼俗呼隂菌亦有如鸡冠花亦有生诸虫亦有肿痛湿痒溃烂出水胀闷脱坠者其内症口干内热体倦经不调饮食无味晡热发热胸膈不利脇肋不调小腹痞胀赤白带下小水淋濇其治法肿痛者宜用四物加柴胡山栀丹皮胆草湿痒者宜用归脾加山栀丹皮柴胡淋濇者宜用龙胆防肝加白术丹皮溃腐者宜用加味逍遥散肿闷脱坠者宜用补中益气加山栀丹皮佐以外治之法备见治验<br />
　　治验<br />
　　一妇人胸膈不利内热作渴饮食不甘肢体倦怠隂中闷痒小便赤濇此郁怒所致用归脾加山栀而愈后因怒患处并小腹胀痛用小柴胡加山栀芎归芍药而愈但内热晡热用逍遥散加山栀而愈后因劳役发热患处肿胀小便仍濇用补中益气加山栀茯苓丹皮而愈一妇人隂中突出如菌四围肿痛小便频数内热晡热似痒似痛小腹重坠此肝脾郁结之症葢肝火湿热而肿痛脾虚下陷而重坠也先以补中益气加山栀茯苓车前青皮以清肝火升脾气渐愈更以归脾汤加山栀茯苓川芎调理更以生猪脂和藜芦末涂之而収入一妇人隂中挺出一条五寸许闷痛重坠水出淋漓小便濇滞夕与龙胆防肝汤分利湿热朝与补中益气汤升补脾气诸症渐愈再与归脾加山栀茯苓川芎黄栢兼服调理而愈后因劳役或怒气下部湿痒小水不利仍用前药即愈亦有尺许者亦有生诸虫物者皆用此治一妇人腐溃脓水淋漓肿痛寒热小便赤濇内热作渴肢体倦怠胸膈不利饮食少思三月余矣用补中益气内柴胡升麻各用一钱加茯苓一钱炒山栀二钱数剂少愈又与归脾加山栀川芎茯苓三十余剂诸症悉退惟内热尚在再与逍遥散倍用山栀而愈<br />
　　一妇人素性急隂内或痛小便赤濇怒则益甚或发热或寒热治以芎归炒栀柴胡苓术丹皮泽防炒芍炒车前炒连生草数剂渐愈乃去黄连泽防又数剂而全愈一妇人素郁闷隂内痛痒不时出水饮食少思肢体倦怠用归脾加丹皮山栀芍药柴胡生草主之而安一妇人隂内痒痛内热倦怠饮食少思用参茋归术陈皮柴胡炒栀炒车前升麻芍药丹皮茯苓治之而痊若隂中有虫痒痛亦属肝木以桃仁研膏和雄黄末纳隂中以杀之仍用清肝解郁有以鸡肝纳之者乃取虫之法也<br />
　　一妇人交接违理出血作痛发热口干误服寒凉之药前症益甚不时欲呕饮食少思此症属肝经而药复伤脾也先用六君子加柴胡而脾胃渐愈乃用加味逍遥散而患处亦痊<br />
　　一妇人毎交接辄出血作痛敷服皆凉血止痛之剂不时出血甚多此肝伤而不能藏血脾伤而不能摄血也用补中益气济生归脾二汤而愈若交接出血用熟艾热裹入隂中若交接违理而出血用乱发青布烧为末敷之血自止若出血过多而见他症但用前药调补肝脾诸症自愈矣<br />
　　一妇人隂肿下坠闷痛出水胸腹不利小便频数内热晡热口苦耳鸣先用小柴胡加车前胆草苓术升麻二剂稍缓又用加味逍遥加升麻数剂稍愈乃以加味归脾加升麻柴胡并补中益气加山栀数剂渐愈仍用加味逍遥加味芎归二药调理而痊<br />
　　一妇人热痛用寒凉败毒饮食不入时欲呕吐小腹重坠似欲去后此脾胃亏损元气下陷症属虚寒先用补中益气加炮姜二剂重坠如失再用前汤加茯苓半夏二十余剂而愈乃以归脾少加柴胡升麻六味地黄丸调理两月余而康<br />
　　附方幷注<br />
　　保和丸　治饮食停滞胸膈痞满或作吞酸等症神麯【炒】半夏　茯苓【各一两】萝卜子【炒】陈皮　连翘【各五钱】山查【取肉二两蒸】<br />
　　右为末粥丸加白术二两名大安丸<br />
　　越鞠丸　治六郁胸膈痞满呕吐吞酸或湿热腹胀腿脚酸疼等症<br />
　　苍术【炒】神麯【炒】香附　山查　山栀【炒】抚芎　麦芽【炒各等分】<br />
　　右各另为末水调炒麯麫糊为丸如桐子大毎服五七十丸白滚汤下<br />
　　右金丸【一名四今丸】治肝火胸脇刺痛或发寒热或头目作痛小便淋秘或小腹疼痛一切肝火之症<br />
　　黄连【六两】吴茱茰【一两汤煑片时用】<br />
　　右为末粥丸白术陈皮汤下<br />
　　椒仁丸　治先因经水断絶后至四肢浮肿小便不通血化为水<br />
　　椒仁　甘遂　附子【炮】续随子【去皮研】郁李仁　黒牵牛　五灵脂【研碎】当归【各五钱】吴茱茰【五钱】延胡索【五钱】芫花【酸浸一钱】石膏　胆矾　人言【各一钱】斑猫【十个糯米炒黄去米不用】蚖青【十枚去头翅足同糯米炒黄去米不用】<br />
　　右为末面糊为丸如豌豆大每服一丸橘皮汤下此方药虽峻利所用不多若畏而不服有<br />
　　养病害身之患常治虚弱之人亦未见其有<br />
　　误也<br />
　　血分葶丸　治先因小便不利后至身面浮肿经水不通水化为血<br />
　　葶【研炒】续随子【去殻各半两研】干笋末【一两】<br />
　　右为末肉丸如桐子大每服七丸煎扁竹汤下如大便利者减续随子葶各一钱加白术五钱<br />
　　人参丸　治经脉不利化为水流走四肢悉皆肿满名曰血分其与水相类若作水治之非也宜用此人参　当归　桂心　瞿麦穗　赤芍药　白茯苓【各半两】葶【炒另研一钱】大黄【湿纸裹饭上蒸熟去纸切炒】<br />
　　右为末炼蜜丸桐子大每服十五丸至二三十丸空心饮汤下<br />
　　栢子仁丸　治血虚有火月经耗损渐至不通日渐羸瘦而生潮热慎毋以毒药通之宜栢子仁丸泽兰汤主之<br />
　　柏子仁【炒研】牛膝【酒拌】卷柏【各半两】泽兰叶　续断【各二两】熟地黄【用生者三两酒拌蒸半日忌铁器杵膏】<br />
　　右为末入地黄膏加炼蜜丸桐子大每服三十丸空心米饮下<br />
　　泽兰汤　治症同前<br />
　　泽兰叶【三两】当归【酒拌】芍药【炒各一两】甘草【五钱】<br />
　　右为粗末每服五钱水二钟煎至一钟去柤温服<br />
　　独参汤　治一切失血恶寒发热作渴烦躁并宜此药补气葢血生于气阳生隂长之理也用人参二两枣十枚水煎服<br />
　　玉露散　治乳脉不行身体壮热头目昬痛大便澁滞等症人参　白茯苓　桔梗　川芎　白芷　当归芍药【各一钱】甘草【五分】<br />
　　右水煎服　若热甚大便秘量加炒大黄<br />
　　圣愈汤　治血虚心烦睡卧不寜或五心烦热<br />
　　当归【酒拌】黄茋【炒各一钱】生地黄【酒拌】川芎　人参　熟地黄【酒拌蒸半日各五钱】<br />
　　右水煎服<br />
　　当归饮　治血热瘾痒痛脓水淋漓发热等症当归　白芍药　川芎　生地黄　白蒺藜【各一钱】防风　荆芥【各五分】黄茋【一钱】何首乌　甘草【五分】<br />
　　右水煎服<br />
　　龙胆防肝汤　治肝经湿热下部肿焮作痛小便澁滞隂挺如菌或出物如虫等症<br />
　　车前子【炒】木通【各五钱】泽防【一钱】生地黄【酒拌】当归尾【酒拌】山栀【炒】黄芩　生甘草【各五分】龙胆草【酒拌炒黄一钱】<br />
　　右水煎服<br />
　　乌贼鱼骨丸　治妇人血枯胸膈四肢满妨于食饮病至闻腥臊臭气先唾血出清液或前后泄血目转月事衰少不来<br />
　　乌贼鱼骨【去甲四两】蕳茹【一两】<br />
　　右为末以雀卵和成剂丸如小豆大每服五丸加至十丸以鲍鱼煎汤下以饭压之<br />
　　青州白丸子　治风痰咳或牙关紧急不知人事或痰滞作麻<br />
　　南星【三两】半夏【七两】白附子【二两】川乌【半两各生用】<br />
　　右为末绢袋盛井水摆浸仍换水浸三五日晒干糯米粉丸如急用以姜汁糊丸亦可<br />
　　四七汤　治七情郁结咽间如有一核吞吐不利或中脘痞满痰涎壅喘或恶心少食<br />
　　紫苏叶【一钱】厚朴【一钱五分】茯苓【一钱】半夏【姜制七分】<br />
　　右姜水煎服<br />
　　若白带以此汤送前丸其效如神<br />
　　当归龙荟丸　治肝经症脇下作痛或有积块或下疳便痈小便淋濇或瘀血凝滞小便作痛<br />
　　当归【酒拌】栀子仁【炒】黄连　龙胆草【酒拌炒】青皮　黄芩【各一两】大黄【酒拌炒】芦荟　青黛　柴胡【各五钱】木香【二钱五分】麝香【五分另研】<br />
　　右为末炒神麯糊丸每服二三十丸姜汤下<br />
　　阿魏膏　治一切痞块<br />
　　羌活　独活　参　官桂　赤芍药　穿山甲生地黄　两头尖　大黄　白芷　天麻【各五钱】<br />
　　红花【四钱】槐栁桃枝【各三钱】木鼈子【二十枚去殻】乱髪【如鸡子大一块】<br />
　　右用香油二斤四两煎黑去柤入发再煎化仍去柤徐下黄丹煎软硬得中方入芒硝阿魏苏合油乳香没药五钱麝香三钱调匀成膏矣摊贴患处内服芦荟丸等黄丹须真正者効凡贴膏药先用朴硝随患处铺半指厚以纸葢用热熨斗熨良乆如硝耗再加熨之熨二时许方贴膏药若是肝积加芦荟末同熨<br />
　　芦荟丸　治肝疳口舌生疮牙龈腐烂或遍身生疮等症<br />
　　大皂角　青黛　芦荟【研】硃砂【研】麝香【研各一钱】干虾蟆【用皂角各等分烧存性为末一两入前项药】<br />
　　右为末蒸饼糊丸麻子大每服五七十丸米饮下<br />
　　局方小续命汤　治厯节痛风痰盛口禁腰背反张等症<br />
　　防己　肉桂【去粗皮】黄芩　杏仁【去皮尖炒黄】白芍　甘草　川芎　麻黄【去节】人参【去芦各一两】防风【一两五钱】附子【炮去皮脐半两】<br />
　　右为粗末每服三钱姜枣水煎服<br />
　　调中益气汤　治体怠嗜卧不思饮食或痰泄防等症<br />
　　黄茋【一两】人参【去芦头】甘草　苍术【各五分】柴胡　橘皮升麻　木香【各五分】<br />
　　右姜枣水煎空心服<br />
　　佛手散　治姙娠伤胎下血<br />
　　当归【三钱】川芎【二钱】<br />
　　右水煎食前服<br />
　　木香饼　治一切气滞结肿或痛或闪肭及风寒所伤作痛并效<br />
　　木香【五钱】生地黄【一两】<br />
　　右木香为末地黄杵膏和匀量患处大小作饼置患处以热熨斗熨之<br />
　　隔蒜灸法　治一切疮毒大痛或不痛或麻木如痛者灸至不痛不痛者灸至痛其毒随火而散盖火以畅达防引郁毒此从治之法也有囘生之功用大蒜头去皮切三文钱厚安疮头头用艾装于蒜上炙之三装换蒜复灸未成者即消已成者亦杀其大势不能为害如疮大用蒜捣烂摊患处将艾铺上烧之蒜败再换如不痛或不作脓及不起发或隂疮尤宜多灸灸而仍不痛不作脓不起发者不治此气血虚极也<br />
　　神效蒜熨法　治虚怯人肢体患肿块或作痛或不痛或风袭于经络肢体疼痛或四肢筋挛骨痛又治流注跌扑伤损肿痛用葱头细切杵烂炒热敷患处冷易之再熨肿痛即止其效如神<br />
　　豆豉饼　治疮肿硬不溃及溃而不敛幷一切顽疮恶疮用江西豆豉为末唾津和作饼子如钱大厚如三文置患处以艾装于饼上灸之干则易之如背疮用潄口水调作饼覆患处以艾铺饼上灸之如未成者即消已成者能消其毒如有不效气血虚败也<br />
　　益气养荣汤　治抑郁瘰或四肢患肿肉色不变或日晡发热或溃而不敛<br />
　　人参　茯苓　陈皮　贝母　香附【酒拌】川芎　黄茋【塩水拌炒】熟地黄【酒拌】当归【酒拌】芍药【炒各一钱】甘草【炙】桔梗【炒各五分】白术【炒一钱】<br />
　　右姜水煎服<br />
　　人参养荣汤　治溃发热恶寒四肢倦怠体瘦少食面黄短气不能收敛若大疮愈后多服之不变他症白芍【一钱五分】人参　陈皮　黄茋【蜜炙】桂心　当归【酒拌】白术　甘草【炙各一钱】熟地黄【酒拌】五味子【炒】茯苓【各七分半】逺志【去心炒五分】<br />
　　右姜枣水煎服<br />
　　方脉流气饮子　治脑怒胸膈胀满或肢体作痛或结壅肿血气无亏者<br />
　　紫苏叶　青皮　苦梗　半夏【煨】当归　芍药乌药　茯苓　川芎　黄茋　枳殻【去穣麸炒】防风【各半两】甘草　橘皮【各五分】大腹皮　木香【各三分】<br />
　　右姜枣水煎服<br />
　　防青丸　治肝经郁火实热脇乳作痛大便秘结及肝经一切实火症<br />
　　当归　龙胆草　川芎　山栀　大黄　羌活防风【各等分】<br />
　　右为末蜜丸桐子大每服一二丸<br />
　　人参败毒散　治疮焮痛发寒热或拘急头痛等症<br />
　　人参　羌活　独活　前胡　柴胡　桔梗　枳殻　茯苓　川芎　甘草【各一钱】<br />
　　右水煎服<br />
　　生地黄丸　治师尼寡妇乍寒乍热肝脉长而出鱼际<br />
　　秦艽　黄芩　生地黄【一两酒拌杵膏】硬柴胡【各五钱】赤芍药【一两】<br />
　　右为细末入地黄膏加炼蜜少许丸桐子大每服三十丸乌梅煎汤下日进二服亦治室女患此<br />
　　连翘饮子　治乳内结核<br />
　　连翘　川芎　蒌仁【研】皂角刺【炒】橘叶　青皮【去白】甘草【节】桃仁【各一钱半】<br />
　　右水煎服<br />
　　必效散　治瘰未成脓者自消已溃者自敛<br />
　　南硼砂【二钱五分】轻粉【一钱】白梹榔【一个】斑猫【四十个糯米同炒熟去头翅】麝香【五钱】巴豆【五粒去殻心膜】<br />
　　右为细末毎服一钱五更用滚汤调下如小水濇滞或微痛此毒欲下也进益元散一服即下此方斑猫巴豆似为峻厉然用巴豆乃解斑猫之毒用者勿畏<br />
　　琥珀膏　治颈项瘰及脇下初如梅子肿结硬强渐如连珠不消不溃或溃而脓水不絶经乆不瘥渐成漏症<br />
　　琥珀【一两】木通　桂心　当归　白芷　防风　松脂　硃砂【研各五钱】木鳖子【肉五钱】麻油【二斤】丁香　木香【各三钱】<br />
　　右先用琥珀丁香桂心硃砂木香为细末其余药入油内煎焦黑滤去柤徐徐入黄丹再煎软硬得中即成膏矣<br />
　　神效蒌散　治乳痈初起肿痛及一切痈疽或脓出后余毒亦宜用之<br />
　　当归【半两】生甘草【半两】没药【一钱另研】乳香【一钱】黄蒌【子多者一个】<br />
　　右酒水煎服<br />
<br />
<br />
<br />
<br />
<br />
<br />
　　薛氏医案卷三<br />
<子部,医家类,薛氏医案><br />
　　钦定四库全书<br />
　　薛氏医案卷四<br />
　　明　薛巳　撰<br />
　　女科撮要<br />
　　保胎<br />
　　姙娠若元气不实发热倦怠或胎动不安用当归散因气恼加枳殻胸膈痞闷再加苏梗或作痛加柴胡若饮食不甘或欲呕吐用六君加紫苏枳殻若恶阻呕逆头晕体倦用参橘散未应用六君子汤若恶阻呕吐不食烦闷亦用参橘散之类若顿仆胎动腹痛下血用胶艾汤未应用八珍加胶艾若顿仆毒药腰痛短气用阿胶散未应煎送知母丸若顿仆胎伤下血腹痛用佛手散未应用八珍送知母丸若心惊胆怯烦闷不安名子烦用竹叶汤未应血虚佐以四物气虚佐以四君若下血不止名胎漏血虚用二黄散血去多用八珍汤未应用补中益气汤若因事而动下血用枳殻汤加生熟地黄未应或作痛更加当归血不止八珍加胶艾若不时作痛若小腹重坠名胎痛用地黄当归汤未应加参术陈皮或因脾气虚用补中益气汤若面目虚浮肢体如水气名子肿用全生白术散未应用六君子汤下部肿甚用补中益气倍加茯苓或因饮食失宜呕吐泄泻此是脾胃亏损用六君子汤若足指发肿渐至腿膝喘闷不安或足指缝出水作呕少食余谓寒热头痛肝火上冲也脇胀腹痛肝气不行也作呕少食肝侮脾胃也小便见血肝火血热也用小柴胡加芍药炒黒山栀茯苓白术而愈<br />

                    <br>
                        　　一姙娠六月体倦食少劳役见血用六君加当归熟地升麻柴胡而愈<br />
　　一姙娠每三四月胎便作痛余用地黄当归汤治之不日而愈<br />
　　一姙娠三月饮食后因怒患疟连吐三次用藿香正气散二剂随用安胎饮一剂而愈后因怒痰甚狂言发热胸胀手按少得此肝脾气滞用加味逍遥散加川芎二剂顿退四剂而安<br />
　　一妇人每怒发热脇胀小便淋濇每月经行旬余未已受胎三月因怒前症复作朝用加味逍遥散夕用安胎饮各二剂而安五月又怒复作下血如经行四日未止仍用前药而愈<br />
　　一姙娠将三月呕吐恶食体倦嗜卧此恶阻之症用人参橘皮汤二剂渐愈又用六君加紫苏二剂而安一姙娠吞酸恶心欲作呕吐此饮食停滞用六君加麯蘖炒黑子芩枳殻香附治之而愈<br />
　　一姙娠饮食后恼怒寒热呕吐头痛恶寒胸腹胀痛大便不实而色青小便频数而有血余曰当清肝健脾为主不信乃主安胎止血益甚问余曰何也余曰大便不实而或青此是饮食既伤脾土而兼木侮小便频数而有血此是肝火血流于胞而兼挺痿也用六君子加枳殻紫苏山栀二剂脾胃顿醒又用加味逍遥散加紫苏枳殻二剂小便顿清更节饮食调理而安<br />
　　一姙娠每至五月肢体倦怠饮食无味先两足肿渐至遍身后及头面此是脾肺气虚朝用补中益气夕用六君子加苏梗而愈凡治姙娠毋泥其月数但见某经症便用某药为善<br />
　　一姙娠因怒吐血块四日不止两脇胀痛小便淋濇此怒而血蓄于上部火炎而随出也脇胀腹痛小便淋濇肝经本病也用小柴胡合四物四剂而止却用六君子安胎饮调理而安<br />
　　一姙娠气喘痰甚诸药不应问治于余询之云素有带下始于目下浮两月余其面亦然此气血有痰饮也用六味丸料数剂而愈<br />
　　凡妇人气血方盛乳房作胀或无儿饮痛胀寒热用麦芽二三两炒熟水煎服立消其耗散血气如此何脾胃虚弱饮食不消方中多用之一云麦芽最消肾若气血虚而乳汁自出者宜十全大补汤其子多不育<br />
　　小产<br />
　　小产重于大产葢大产如栗熟自脱小产如生采破其皮殻断其根蔕岂不重于大产但人轻忽致死者多矣治法宜补形气生新血去瘀血若未足月痛而欲产芎归补中汤倍加知母止之若产而血不止人参黄茋汤补之若产而心腹痛当归川芎汤主之胎气弱而小产者八珍汤固之若热血过多而发热圣愈汤汗不止急用独参汤发热燥躁肉瞤筋惕八珍汤大渴面赤脉洪而虚当归补血汤身热面赤脉沈而微四君姜附东垣云昼发热而夜安静是阳气自旺于阳分也昼安静而夜发热躁是阳气下陷于隂中也如昼夜俱发热者是重阳无隂也当峻补其隂王太防云如大寒而甚热之不热是无火也热来复去昼见夜伏夜发昼止时节而动是无火也如大热而甚寒之不寒是无水也热动复止倐忽往来时动时止是无水也若阳气自旺者补中益气汤阳气陷于隂者四物二连汤重阳无隂者四物汤无火者八味丸无水者六味丸<br />
　　治验<br />
　　一姙娠五月服剪红丸而堕腹中胀痛服破血之剂益甚以手按之益痛余曰此峻药重伤脾胃受患用八珍倍人参黄茋半夏乳香没药二剂而痛止数剂而全愈呉江庠友史万湖仲子室年二十余疫疾堕胎时咳服清肺解表喘急不寐请治余以为脾土虚不能生肺金药损益甚先兴补中益气加茯苓半夏五味炮姜四剂渐愈往视之又与八珍加五味及十全大补汤全愈大儿妇张氏素怯弱嘉靖癸卯四月生女自乳中患疥疮年余不愈遂致羸困甲辰五月遭先母大故以姑病勉强代执丧礼旬月每欲仆一日感气忽患心脾高肿作疼手不可按而呕吐不止六脉微细之极余以为脉虽虚而病形则实误认诸痛不可补气乃用青皮香附呉茱等药而愈继复患疟且堕胎又投理气行血之药病去元气转脱再投参茋补剂不应矣六脉如丝欲絶思非附子不能救非立翁不能投迎翁至诊云皆理气之剂真损之误也连投参茋归术附子姜桂六剂间用八味丸五日眠食渐甘六脉全复翁云心脾疼痛时即当服此等药疟亦不作矣姑妇皆翁再造敢述奇功附于此门之尾以为初知药性者之戒制生陈逊稽颡谨识<br />
　　保产<br />
　　姙娠欲产之时但觉腹内转动即当正身仰卧待儿转身向下时作痛试揑产母手中指中节或末节跳动方与临盆即产矣若初觉不仰卧以待转胞或未产而水频下此胞衣已破血水先干必有逆生难产之患若横生者儿先露手臂令母正卧以手徐推儿臂下体令其正直复以中指摩其肩勿令脐带攀系即生逆生者儿先露足令母正卧以手徐推其足仍推儿转正即生偏生者儿头偏在一边亦照前法徐正其头即生或儿头后骨偏在谷道旁徐推近上即生碍产者儿头虽正但不能下葢因胎转脐带攀肩所致用中指按儿两肩理脱脐带即生坐产者儿将欲生其母疲倦久坐椅褥抵其生路急用巾带高悬令母以手攀之轻轻屈足良久儿顺即生盘肠生者临产母肠先出此难于收上以萆蔴子四十九粒研烂涂产母头顶待肠收上急洗去设或为风吹干不能收者以磨刀水少许温热拭润其肠再用磁石煎汤服之即收上磁石须隂阳家用有验者俗以水噀母面背惊而肠亦收之葢惊则气散恐反致他症戒之若胎衣破而不得分娩者用保生无忧散以固其血自然生息如血已耗损用八珍汤料一斤益母草半斤水数碗煎熟不时饮之亦有得生者凡孕妇只腹痛未产也若连腰痛甚者将产也葢肾候于腰胞系于肾故也华佗治横逆产难用蛇脱二条蝉殻二十八个胎髪二丸各烧灰每服二钱酒调连进二服即卧片时儿即顺生如无此药令产母仰面正卧以小针刺儿手脚心三五次用盐涂之手脚即缩上待儿身转顺即生○若以蜀葵子四十九粒白滑石三钱顺流水煎服即顺生或用好京墨浓磨服之墨水裹儿即下○或败笔头一个煅过以藕节自然汁温汤和下○或紫苏叶当归各三钱长流水煎服即下○凡孕家宜预请稳婆有仁心识见者当施恩惠以结其心先与说知倘有生息不顺只说未产或遇双胎只说胎衣未下恐惊则气散愈难生息余家亲验之大抵难产多患于郁闷安佚富贵之家治法虽云胎前清气产后补血不可专执若脾胃不实气血不充宜预调补不然临产必有患难○如因难产或大寒时急以大油纸撚徐徐烧断其脐带虽儿已死令暖气入腹多得复生切勿用刀断之<br />
　　治验<br />
　　荆妇孟冬分娩艰难产子已死元气劳伤用油纸撚烧断脐带取其阳气以补之俄间儿啼作声即鹄儿也若以刀物如常断之其母亦难保生此儿嗣后一二嵗间并无伤食作泻之症可见前法之功其稳婆又喜平日常施少惠得其用心能安慰母懐故无虞耳○此稳婆云止有一女分娩时适当巡街侍御行牌取我视其室分娩女为此惊吓未产而死后见侍御更以威言分付迨视产母胎虽顺而头偏在一边若以手入推正可保顺生已畏其威不敢施手但囘禀云此是天生天化非人力所能立俟其母子俱死<br />
　　子死腹中<br />
　　夫子死腹中者多因惊动太早或触犯禁或抱腰太重或频探试水胞衣先破血水先尽而胎干涸故耳其候产母唇舌皆黑者子母俱死若舌黑或胀闷甚者然其子已死矣先以平胃散一两酒水各半煎却投朴硝半两【即熟皮硝】服或用硝一两以童便调下亦妙<br />
　　治验<br />
　　一稳婆之女勤苦负重姙娠腹中隂冷重坠口中甚秽余意其胎必死令视其舌果青黑与朴硝半两许服之随下秽水而安<br />
　　一妇人胎死服朴硝而下秽水肢体倦怠气息淹淹用四君为主佐以四物姜桂调补而愈<br />
　　胎衣不出<br />
　　有因恶露入衣胀而不能出有因元气亏损而不能送出其恶露流衣中者腹中胀痛用牵牛丹或失笑散以消瘀血缓则不救其元气不能送者腹中不胀痛用保生无忧散<br />
　　治验<br />
　　俱详妇人良方十八卷第四<br />
　　交骨不开隂门不闭子宫不收<br />
　　交骨不开产门不闭子宫不收皆元气素弱胎前失于调摄以致血气不能运达而然也交骨不开隂气虚也用加味芎归汤补中益气汤产门不闭子宫不收气血虚也用十全大补汤<br />
　　治验【余详妇人良方十七卷第四】<br />
　　一妇人分娩最易至四十姙娠下血甚多产门不开亦与前汤一剂又用无忧散斤许一剂煎熟时时饮之以助其血而产<br />
　　一产妇隂门不闭发热恶寒用十全大补加五味子数剂而寒热悉退又用补中益气加五味子数剂而敛若初产胀肿或焮痛而不闭者当用加味逍遥散若肿既消而不闭者当用补中益气汤切忌寒凉之剂<br />
　　一妇人脾胃素弱兼有肝火产后隂门肿痛寒热作渴呕吐不食敷大黄等药服驱利之剂肿及于臀虚症蜂起此真气虚而作先用六君子以固脾胃乃以补中益气汤升举不数剂而消<br />
　　一产妇失治肿溃不已形体消痩饮食少思朝寒暮热自汗盗汗半年矣用补中益气加茯苓半夏以健脾胃脓水渐少饮食渐进用归脾汤以解脾郁共五十余剂元气复而疮亦愈矣<br />
　　一产妇隂门不闭小便淋腹内一物攻动脇下或胀或痛用加味逍遥散加车前子而愈<br />
　　一妇人子宫肿大二日方入损落一片殊类猪肝已而面黄体倦饮食无味内热晡热自汗盗汗用十全大补汤二十余剂诸症悉愈仍复生育血滞成痈方见后<br />
　　产后腹痛<br />
　　产后小腹作痛俗名儿枕块用失笑散行散之若恶露既去而仍痛用四神散调补之若不应用八珍汤若痛而恶心或欲作呕用六君子汤若痛而泄防用六君子汤送四神丸若泄防痛而或后重用补中益气汤送四神丸若胸膈饱胀或恶食吞酸或腹痛手不可按此是饮食所致当用二陈加白术山查以消导若食既消而仍痛或按之不痛或更加头痛烦热作渴恶寒欲呕等症此是中气被伤宜补脾胃为主若发热腹痛按之痛甚不恶食不吞酸此是瘀血停滞用失笑散以消之若止是发热头痛或兼腹痛按之却不痛此是血虚用四物加炮姜参术以补之病机要云胎产之病从厥隂经论之无犯胃气及上二焦为之三禁不可汗不可下不可利小便发汗者同伤寒下早之症利大便则脉数而已动于脾利小便则内亡津液胃中枯燥制药之法能不犯三禁则荣卫自和而寒热止矣如发渴用白虎气弱用黄茋血刺痛则用当归腹中痛则加芍药宜详察脉症而用之丹溪先生云产后当大补气血为先虽有杂症从末治之一切病多是血虚皆不可发表<br />
　　治验<br />
　　一产妇腹痛发热气口脉大余以为饮食停滞不信乃破血补虚反寒热头痛呕吐涎沫又用降火化痰理气四肢逆冷泄泻下坠始信谓余曰何也余曰此脾胃虚之变症也法当温补遂用六君加炮姜二钱肉桂木香一钱四剂诸症悉退再用补中益气之剂元气悉复一妇人产后腹痛后重去痢无度形体倦怠饮食不甘懐抱久郁患蠒唇寐而盗汗如雨竟夜不敢寐神思消烁余曰气血虚而有热用当归六黄汤内黄芩连栢炒黑一剂汗顿止再剂全止乃用归脾汤八珍散兼服元气渐复而愈<br />
　　一产妇小腹作痛服行气破血之药不效其脉洪数此瘀血内溃为脓也以子仁汤二剂痛止更以太乙膏下脓而愈产后多有此病纵非痈患用之更效<br />
　　一产妇小腹疼小便不利用薏苡仁汤二剂痛止更以四物加桃仁红花下瘀血而愈大抵此症皆因荣卫不调或瘀血停滞所致若脉洪数已有洪脉但数微有脓脉迟乃瘀血下之即愈若腹胀大转侧作水声或脓从脐出或从大便出宜用蜡矾丸太乙膏及托里药一产妇小腹作痛有块脉芤而濇以四物加胡索红花桃仁牛膝木香治之而愈<br />
　　一妇人产后小腹患痛服子仁汤下瘀血而痊凡瘀血停滞宜急治之缓则腐化为脓最难治疗若流注闗节则患骨疽失治多为败症<br />
　　一妇人因经水多服濇药止之致腹作痛以失笑散二服而瘳<br />
　　产后血晕并失血<br />
　　产后元气亏损恶露乘虚上攻眼花头晕或心下满闷神昏口禁或痰壅盛者急用失笑散主之若血下多而晕或神昏烦乱者大剂芎归汤补之或芸薹子散或童子小便有痰加二陈汤若劳心力而致者宜补中益气加香附若因气血虚极不省人事用清魂散继以芎归汤及大补气血之剂凡产可预烧称锤令赤以器盛之急至床前以醋沃之或以醋涂口鼻闻之即醒或用破旧漆器或干漆烧烟薫之或用半夏末冷水和丸入鼻孔中并无前患丹溪先生云血晕因气血俱虚痰火泛上宜以二陈导痰或加减硃砂安神丸以麦门冬汤下亦可大凡产后口眼防斜等症当大补气血为主而兼以治痰若脾胃虚而不能固者用六君子汤至五七个月宜服安胎饮至八九个月再加大腹皮黄杨脑如临产时更宜服保生无忧散庶无前患<br />
　　治验<br />
　　一产妇月余矣因怒两脇胀痛忽吐血甚多发热恶寒胸腹胀满用八珍加柴胡丹皮炮姜而安却用十全大补仍加炮姜而愈前症因脾肺气血亏损而胸腹虚痞虽投大补若非姜桂辛温助其脾肺以行药势亦无以施其功而反助其胀耳<br />
　　家人妇产后小腹作痛忽牙闗急灌以失笑散良久而苏又用四物加炮姜白术陈皮而愈<br />
　　一产妇筋挛臂软肌肤掣动此气血俱虚用十全大补汤而愈<br />
　　一产妇两手麻木服愈风丹天麻丸遍身皆麻神思倦怠防热作渴自汗盗汗此气血俱虚也用十全大补加炮姜数剂诸症悉退却去炮姜又数剂而愈但内热此血虚也用逍遥散而痊<br />
　　产后发痓【屋当作痉】<br />
　　产后发痓因去血过多元气亏极或外邪相抟其形牙闗急四肢劲强或腰背反张肢体抽搐若有汗而不恶寒者曰柔痓若无汗而恶寒者曰刚痓然产后患之实由亡血过多筋无所养而致故伤寒汗下过多溃疡脓血大泄多患之乃败症也若大补血气多保无虞若攻风邪死无疑矣<br />
　　治验<br />
　　一产妇牙闗急腰背反张四肢抽搐两目连劄余以为去血过多元气亏损隂火炽盛用十全大补加炮姜一剂而苏又数剂而安<br />
　　余在呉江史万湖第将入更时闻喧攘云某家人妇忽仆牙闗急已死矣询云是新产妇出直厨余意其劳伤血气而发痓也急用十全大补加附子煎滚令人推正其身一人以手夹正其面却挖开其口将药灌之不咽药已冷令侧其面出之仍正其面复灌以热药又冷又灌如此五次方咽下随灌以热药遂苏<br />
　　产后便血<br />
　　产后便血或饮食起居或六淫七情以致元气亏损阳络外伤治法若因膏粱积热用加味清胃散若因醇酒湿毒葛花解酲汤若因怒动肝火六君加柴芍芎归若因郁结伤脾加味归脾汤若因思虑伤心妙香散若因大肠风热四物加侧栢荆防枳殻槐花若因大肠血热四物加芩连若因肠胃虚弱六君子加升麻柴胡若因肠胃虚寒六君加肉防木香若因元气下陷补中益气加茯苓半夏若因气虚用六君升麻若因血虚用四物气血俱虚用八珍俱加柴胡升麻大凡病久或元气虚弱见病百端皆因脾胃亏损内真寒而外假热但用六君子或补中益气加炮姜温补脾气诸症悉退若四肢畏冷属阳气虚寒急加附子病因多端当临症制宜庶无误矣<br />

                    <br>
                        　　治验<br />
　　一产妇粪后下血诸药不应饮食少思肢体倦怠此中气虚弱用补中益气加茱炒黄连五分四剂顿止但怔忡少寐盗汗未止用归脾汤治之而痊<br />
　　一妇人但怒便血寒热口苦或胸脇胀痛或小腹痞闷此木乘土用六君加柴胡山栀而愈用补中益气加味逍遥二药而不复作<br />
　　一妇人久下血在粪前属脾胃虚寒元气下防用补中益气加连炒呉茱一钱数剂稍缓乃加生呉茱五分数剂而愈<br />
　　一妇人产后便血口干饮汤胸脇膨满小腹闷坠内热晡热饮食不甘体倦面黄日晡则赤洒淅恶寒此脾肺气虚先用六君加炮姜木香诸症渐愈用补中益气将愈用归脾汤全愈后饮食失节劳役兼怒气发热血崩夜间热甚谵语不絶此热入血室用加味小柴胡二剂而热退用补中益气而血止用逍遥散归脾汤调理而康<br />
　　产后大便不通<br />
　　产后大便不通因去血过多大肠干涸或血虚火燥干涸不可计其日期饮食数多用药通之润之必待腹满觉胀自欲去而不能者乃结在直肠宜用猪胆汁润之若服苦寒药润通反伤中焦元气或愈加难通或通而泻不能止必成败症若属血虚火燥用加味逍遥散气血俱虚八珍汤慎不可用麻子杏仁枳殻之类<br />
　　治验<br />
　　一产妇大便不通七日矣饮食如常腹中如故余曰饮食所入虽倍常数腹不满胀用八珍加桃杏二仁至二十一日腹满欲去用猪胆汁润之先去干粪五七块后皆常粪而安<br />
　　一产妇大便八日不通用通利之药中脘作痛饮食甚少或云通则不痛痛则不通乃用蜜导之大便不禁呃逆不食余曰此脾肾复伤用六君加呉茱肉果骨脂五味数剂喜其年壮不然多致不起<br />
　　产后寒热<br />
　　产后寒热因气血虚弱或脾胃亏损乃不足之症经云隂虚则发热阳虚则恶寒若兼大便不通尤属气血虚弱切不可用发表降火若寸口脉微名隂气不足隂气上入于阳中则恶寒用补中益气汤尺部脉弱名隂气不足阳气下陷于隂中则发热用六味地黄丸大抵隂不足阳旺从之则阳内陷而发热阳不足隂往从之则隂上入而恶寒此隂阳不归其分以致寒热交争故恶寒而发热也当用八珍汤若病后四肢发热或形气倦怠此元气未复湿热乘之故耳宜补中益气汤若肌热大渴引饮目赤面红此血虚发热用当归补血汤若认为热则误矣<br />
　　治验<br />
　　一产妇恶寒发热用十全大补加炮姜治之而愈但饮食不甘肢体倦怠用补中益气而安又饮食后犯怒恶寒发热抽搐咬牙难候其脉视其面色青中隐黄欲按其腹以手防之此肝木侮脾土饮食停滞而作用六君加木香一剂而安<br />
　　一产妇恶寒发热余欲用八珍加炮姜治之其家知医以为风寒用小柴胡汤余曰寒热不时乃气血虚不信仍服一剂汗出不止谵语不絶烦热作渴肢体抽搐余用十全大补二剂益甚脉洪大重按如无仍以前汤加附子四剂稍缓数剂而安<br />
　　产后咳<br />
　　产后咳或因隂血耗损或因肺气亏伤或隂火上炎或风寒所感主治之法若隂血虚者用芎归熟地参术肺气伤者用四君芎归桔梗隂火上炎者六味地黄加参术风寒所感者补中益气加桔梗紫苏若瘀血入肺发喘急用二味参苏饮多有得生者若兼口鼻起黑或鼻出血急用前散亦有得生者然而所患悉因胃气不足葢胃为五臓之根本人身之根蒂胃气一虚五臓失所百病生焉但患者多谓腠理不密所致殊不知肺属辛金生于巳土亦因土虚不能生金而腠理不密外邪所感其隂火上炎亦壮土金生肾水以制火为善若径治其病则误<br />
　　治验<br />
　　一产妇咳声重鼻塞流涕此风寒所感用参苏饮一钟顿愈六七乃与补中益气加桔梗茯苓半夏一剂而痊又与六君加黄茋以实其腠理而安<br />
　　一产妇朝吐痰夜发热兼之无寐泥用清痰降火肌体日痩饮食日少前症益甚余曰早间吐痰脾气虚也夜间发热肝血虚也昼夜无寐脾血耗也遂用六君子汤加味逍遥散加味归脾汤以次调补不月而痊<br />
　　一产妇咳痰盛面赤口干内热晡热彻作无时此隂火上炎当补脾肾遂用补中益气汤六味地黄丸而愈一产妇咳而腹满不食涕唾面肿气逆此病在胃闗于肺用异功散而愈<br />
　　时疫堕胎咳见小产<br />
　　产后疟疾<br />
　　产后疟疾因脾胃虚弱饮食停滞或因外邪所感或郁怒伤脾或暑邪所伏审系饮食用六君加桔梗苍术藿香如外邪多而饮食少用藿香正气散如外邪少而饮食多用人参养胃汤饮食劳役用补中益气汤气血虚弱用十全大补加炮姜虚寒用六君加姜桂元气脱陷急加附子大凡久疟多属元气虚寒葢气虚则寒血虚则热胃虚则恶寒隂火下流则寒热交作或吐泻不食腹痛烦渴发热谵语或手足逆冷寒战如栗虽见百症当峻温补其病自退若误用清脾截疟之类多致不起<br />
　　治验<br />
　　一产妇患疟发热作渴胸脇胀满遍身作痛三日不食咽酸嗳气此是饮食所伤脾胃不能消化用六君加神麴山查四剂而不作酸乃去神麴山查又数剂而饮食进其大便不通至三十五日计进饮食七十余碗腹始闷令用猪胆汁导而通之其粪且不甚燥<br />
　　一产妇患疟久不愈百病蜂起其脉或洪大或微细或或沈伏难以名状用六君加炮姜二十余剂脉症稍得又用参术煎膏佐以归脾汤百余剂而瘥<br />
　　一产妇朝寒暮热或不时寒热久不愈用六君子补中益气兼服百余剂而寻愈<br />
　　产后疟疾心脾痛见小产<br />
　　产后泻痢【二症治同兼呕吐】<br />
　　产后泻痢或因饮食伤损脾土或脾土虚不能消食当审而治之若米食所伤用六君加谷蘖若麪食所伤用六君加麦蘖若肉食所伤用六君加山查神麴凡兼呕吐皆加藿香若兼咽酸或呕吐用前药送越鞠丸若肝木来侮脾土用六君加柴胡炮姜若寒水反来侮土用钱氏益黄散若久泻或元气下防兼补中益气汤以升发阳气若泻痢色黄乃脾土真气宜加木香肉果若属脾土虚寒当用六君加木香姜桂若脾肾虚寒用补中益气及四神丸若属命门火衰而脾土虚寒用八味丸以补土母若小便濇滞肢体渐肿或兼喘咳用金匮肾气丸以补脾肾利小道若胃气虚弱而四肢浮肿治须补胃为主若久而不愈或非饮食所伤而致乃属肾气亏损盖胞胎主于任而系于肾况九月十月乃肾与膀胱所养必用四神六味八味三药以补肾若用分利导水之剂是虚其虚也<br />
　　治验<br />
　　一产妇泻痢发热作渴吐痰甚多肌体消痩饮食少思或胸膈痞满或小腹胀坠年余矣余以为脾肾泻朝用二神丸夕用六君子汤三月余而痊<br />
　　一妇人产后泄泻兼呕吐咽酸面目浮肿此脾气虚寒先用六君加炮姜为主佐以越鞠丸而咽酸愈又用补中益气加茯苓半夏而脾胃康<br />
　　一产妇泻痢年余形体骨立内热晡热自汗盗汗口舌糜烂日吐痰三碗许脉洪大重按全无此命门火衰脾土虚寒而假热然痰者乃脾虚不能统摄归源也用八味丸补火以生土用补中益气汤兼补肺金而脾胃健一产妇腹痛后重去痢无度形体倦怠饮食不进与死为邻此脾肾俱虚用四神丸十全大补汤而愈但饮食难化肢体倦怠用补益汤调理而康<br />
　　一妇人五月患痢日夜无度小腹堕痛发热恶寒用六君子汤送香连丸二服渐愈仍以前汤送四神丸四服全愈至七月终怠惰嗜卧四肢不收体重节痛口舌干燥饮食无味大便不实小便频数洒淅恶寒凄惨不乐此肺之脾胃虚而阳气寒不伸也用伸阳益胃汤而痊<br />
　　附方并注<br />
　　加味逍遥散　治血虚有热遍身搔痒或口燥咽干发热盗汗食少嗜卧小便濇滞等症<br />
　　甘草【炙】当归【炒】芍药【酒炒】茯苓　白术【炒】柴胡【各一钱】牡丹皮　山栀【炒各五钱】<br />
　　右水煎服<br />
　　逍遥散即前方去丹皮山栀<br />
　　归脾汤　治脾经失血少寐发热盗汗或思虑伤脾不能摄血妄行或健忘怔忡惊悸不寐或心脾伤痛怠惰嗜卧饮食不思<br />
　　人参　白术　白茯苓　黄茋【炒】当归　龙眼肉逺志　酸仁【炒各一钱】木香【五分】甘草【炙五分】<br />
　　右姜水煎服<br />
　　加味归脾汤即前方加柴胡山栀<br />
　　补中益气汤　治元气不足四肢倦怠口干发热饮食无味或饮食失节劳倦身热脉洪大而无力或头痛发热或恶寒自汗或气高而喘身热而烦<br />
　　黄茋【炙钱五分】甘草【炙】人参　当归【酒拌】白术【炒各一钱】升麻柴胡【各三分】陈皮【一钱】<br />
　　右姜水煎服<br />
　　六君子汤即异功散加半夏<br />
　　十全大补汤　治诸臓亏损气血俱虚恶寒发热或自汗盗汗便血吐血或大便不实饮食少思或胸腹作痛口舌生疮或耳目不明牙齿不固<br />
　　人参　白术　白茯苓　黄茋　当归　熟地【酒洗蒸焙】川芎　白芍药【炒各一钱】肉桂　甘草【炙各五分】<br />
　　右姜水煎服<br />
　　八珍汤　治脾胃亏损气血俱虚乃内伤之症葢人之生以脾胃为主脾胃一虚诸臓失所百病生焉即前方大补汤去黄茋肉桂<br />
　　当归补血汤　治肌热躁热目赤面红烦渴引饮昼夜不息脉洪大而虚重按全无此脉虚血虚也若误服白虎汤必死<br />
　　当归【三钱】黄茋【炙一两】<br />
　　右水煎服<br />
　　加味清胃散　治脾胃有热口内生疮或齿作疼或龈腐烂即前方加犀角连翘甘草<br />
　　小柴胡汤　治肝胆经症寒热往来或晡热朝热不欲饮食或口苦耳聋咳发热或脇痛胠满转侧不便或泻痢咳呕吐酸水<br />
　　柴胡【一钱】黄芩【一钱五分】半夏【一钱】人参【一钱】甘草【炙五分】<br />
　　右姜水煎服<br />
　　加味小柴胡汤　治妇女经行感冒发热热入血室寒热如疟昼则安静夜则发热妄语或素血虚大劳大怒火动热入血室亦能致此即前方加生地黄<br />
　　当归六黄汤　治气血虚而发热盗汗等症<br />
　　当归【二钱】黄茋【炒】生地黄　熟地黄【各一钱】黄连【炒焦】黄芩【炒焦】黄栢【炒焦各五分】<br />
　　右水煎服<br />
　　黄芩清肺饮　治肺热而小便不利<br />
　　黄芩　山栀【各一钱】<br />
　　右水煎服不利加盐豉二十粒<br />
　　六味丸一【名地黄丸加肉桂两名加减八味丸】治肾虚发热作渴吐痰小便淋沥头晕眼花咽燥唇裂齿不坚固腰腿酸软自汗盗汗便血诸血失瘖水泛为痰之圣药血虚发热之神剂<br />
　　熟地【八两杵膏】山茱茰【肉】干山药【各四两】牡丹皮　白茯苓　泽泻【各三两】<br />
　　右各另为末和地黄加炼蜜丸桐子大每服七八十丸空心食前白滚汤下地黄须自制<br />
　　八味丸　治命门大衰不能生土以致脾胃虚寒饮食少思或脐腹疼痛或多漩溺即前方加桂附各一两<br />
　　加减八味丸即六味丸加肉桂一两<br />
　　加减济生肾气丸　治脾肾虚腰重脚肿湿饮留积小便不利或肚腹肿胀四肢浮肿气喘痰甚或已成水症其效如神<br />
　　白茯苓【三两】附子【半两】川牛膝　桂　　泽泻　车前子　山茱茰　山药　牡丹皮【各一两】熟地黄【四两搯碎酒拌杵膏】<br />
　　右为末和地黄膏加炼蜜丸桐子大每服七八十丸空心米饮下<br />
　　四物二连汤　治血虚发热或口舌生疮或昼安夜热当归　川芎　芍药　熟地黄　胡黄连　宣黄连【各一钱】<br />
　　右作一剂水煎服<br />
　　白虎汤　治胃热作渴暑热尤效<br />
　　知母【一钱五分】石膏【四钱】粳米【一合】<br />
　　右作一剂水煎服<br />
　　钱氏益黄散　治脾土虚寒寒水反来侮土而呕吐不食或肚腹作痛或大便不实手足逆冷等症<br />
　　陈皮【一两】青皮　诃子肉　甘草【炙】丁香【二钱】<br />
　　右为粗末每服四钱水煎服<br />
　　二神丸　治脾肾虚弱侵晨五更作泻或全不思食或食而不化大便不实神效<br />
　　破故纸【四两炒】肉豆蔲【二两生用】<br />
　　右为末用大红四十九枚生姜四两切碎同用水煑熟去姜取肉和药丸桐子大每服五十丸空心盐汤下<br />
　　人参理中汤　治脾胃虚寒呕吐泄泻饮食少思肚腹膨胀<br />
　　人参　白术　干姜【炮】甘草【炙各一钱】<br />
　　右姜水煎服<br />
　　若因肝木尅脾土而致宜加柴胡芍药若命门火衰而患宜兼八味丸<br />
　　异功散即前汤加陈皮治脾胃虚弱饮食少思或久患咳或腹满不食面浮气逆等症<br />
　　人参橘皮汤　治脾胃虚弱气滞恶阻呕吐痰水人参　陈皮　白术　麦门【去心各一钱】甘草【三分】厚朴【制】白茯苓【去皮各五分】<br />
　　右用淡竹茹一块姜水煎温服<br />
　　若因中脘停痰宜用二陈枳殻若因饮食停滞宜用六君若因脾胃虚宜用异功散<br />
　　竹叶汤　治姙娠心惊胆怯烦闷不安名曰子烦<br />
　　白茯苓　麦门　黄芩【各三两】<br />
　　右每服四钱竹叶五片水煎服<br />
　　若因血虚烦热宜兼用四物若因中气虚弱宜兼四君<br />
　　紫苏饮　治姙娠失调胎气不安上防作痛名子悬大腹皮　川芎　白芍　陈皮　苏叶　当归【各一两】人参　甘草【各半两】<br />
　　右姜葱水煎服<br />
　　若肝脾血气虚而有火不安宜兼逍遥散若脾气虚弱而不安宜用四君芎归<br />
　　胶艾汤　治姙娠顿仆胎动不安腰腹疼痛或胎上抢或去血腹痛<br />
　　阿胶　【两炙】　艾叶【数茎】<br />
　　右二味以水五升煮取二升分三服<br />
　　阿胶散　或顿仆或因毒药胎动不安或脇痛腹痛上抢短气<br />
　　熟地黄　艾叶　白芍　川芎　黄茋　阿胶当归　甘草【炙各一两】<br />
　　右每服四钱姜水煎<br />
　　枳殻汤　治胎漏下血或因事下血<br />
　　枳殻【炒】黄芩【炙半两】白术【一两】<br />
　　右为末每服一钱白汤调下<br />
　　二黄散　治胎漏下血或内热晡热或头痛头晕或烦躁作渴或脇肋胀痛等症<br />
　　生地黄　熟地黄<br />
　　右为末每服三钱煎白术枳殻汤下<br />
　　前四症若因脾胃虚弱宜用补中益气汤加五味若因脾胃虚陷宜用前汤倍用升麻柴胡若因晡热内热宜用逍遥散<br />
　　知母丸　治姙娠顿仆胎动不安或欲堕产用知母一味炒为末丸梧桐子大每服二十丸白汤下或嚼咽之<br />
　　地黄当归汤　治血虚胎痛<br />
　　当归【一两】熟地黄【二两】<br />
　　右每服五钱水煎<br />
　　若因脾胃弱而血虚者宜用四君芎归气血俱虚者宜用八珍汤<br />
　　全生白术散　治姙娠面目虚浮四肢肿如水气名曰胎肿<br />
　　白术【一两】生姜皮　大腹皮　陈皮　白茯苓【各半两】<br />
　　右各为末毎服二钱米饮下<br />
　　若未应佐以四君子汤<br />
　　天仙藤散　治姙娠自三月之后足指发肿渐至腿膝饮食不甘状似水气或脚指间出黄水名曰子气香附【炒】陈皮　甘草　天仙藤【洗畧炒】乌药【各等分】<br />

                    <br>
                        　　右每服三五钱生姜木各三片紫苏三叶水煎食前日进三服<br />
　　若因脾气虚弱宜兼六君子中气下陷须用补中益气汤<br />
　　安荣散　治姙娠小便澁少遂成淋沥名曰子淋麦门冬【去心】通草　滑石【各二钱】当归　灯心　甘草【各五钱】人参　细辛【各一两】<br />
　　右为末每服二钱煎麦门汤调下<br />
　　若因肺经蕴热宜用黄芩清肺饮若因膏粱厚味宜用清胃散若因肝经湿热宜用加味逍遥散<br />
　　羚羊角散　治姙娠虚风颈项强直筋脉挛急语言蹇塞痰涎不利或时发搐或不省人事名曰子癎羚羊角【镑】川独活　酸仁【炒】五加皮【各五钱】薏苡仁　防风　当归　川芎　茯神　杏仁【各四分】木香　甘草【各二分半】<br />
　　右每服五钱姜水煎<br />
　　若因肝经风热或怒火所致须用加味逍遥散<br />
　　安胎饮　治姙娠五七个月用数服可保全产<br />
　　白术　人参　当归　川芎　熟地黄　白芍陈皮　甘草　紫苏　炙黄芩【各一钱】<br />
　　右用姜水煎服<br />
　　若因中气虚弱须用四君子加陈皮紫苏若隂虚内热宜用四物黄芩白术<br />
　　二陈汤　治姙娠失调脾胃不和呕吐痰涎或饮食不思<br />
　　陈皮　茯苓【各钱五分】半夏【一钱】甘草【五分】<br />
　　右姜水煎服<br />
　　若因脾胃虚弱用六君子若因气滞用紫苏饮<br />
　　麦门冬汤　治姙娠失于调养内热口干或胎动不安麦门冬【去心】防风　白茯苓【各二钱】人参【一钱】<br />
　　右作一剂水煎服<br />
　　若血虚有热用逍遥散气虚有热用四君加黄芩紫苏<br />
　　鲤鱼汤　治胸满腹胀小便不通遍身浮肿<br />
　　白术　茯苓　当归　芍药【各三两】<br />
　　右细剉用鲤鱼一头煮取汁　药四钱入汁一盏半姜七片橘皮少许煎服<br />
　　若脾胃虚佐以四君子汤<br />
　　达子散　治姙娠八九月服数剂甚效<br />
　　紫苏【梗叶】人参　甘草【炙】陈皮【各五分】大腹皮【用黑豆汁洗晒三钱】<br />
　　右水煎入黄杨叶七茎葱五叶煎服<br />
　　春加川芎夏加黄芩冬依正方或有别症以意消息加减<br />
　　保生无忧散　临产服之补其血顺其气使易产又治小产瘀血腹痛<br />
　　南木香　当归　川芎　白芍药　枳殻　乳香血余【即乱髪煅】<br />
　　右等分每服二三钱水煎日二服<br />
　　若胞衣既破其血已涸或元气困惫急用八珍汤斤许水数椀煎熟时饮救之饮尽再制亦有得生者<br />
　　芎归补中汤　治气血虚半产<br />
　　艾叶【代姜】阿胶【炒】川芎　五味子【杵炒】黄茋【炙】当归白术【炒】芍药【炒】人参　杜仲【炒各一钱】甘草【炙五分】<br />
　　右每服五钱水煎服<br />
　　若脾气虚弱须用补中益气汤若气虚而有火宜用安胎饮<br />
　　人参黄茋汤　治小产气虚血下不止<br />
　　人参　黄茋【炒】当归　白术【炒】白芍【炒】艾叶【各一钱】阿胶【炒二钱】<br />
　　右作一剂水煎服<br />
　　芸薹散　治孕妇九窍出血或作晕欲死<br />
　　芸薹子　当归【焙各一钱】芍药　官桂【各半钱】<br />
　　右为末毎服三钱以酒并童便各半盏调灌下立瘥或一味童便温饮尤效<br />
　　前二症若脾胃气虚不能统血宜用四君芎归中气下陷补中益气汤若血脱须补气为主<br />
　　当归川芎汤　治小产后瘀血心腹疼痛或发热恶寒当归　川芎　熟地黄　白芍药【炒】胡索【炒】桃仁　红花　香附　青皮【炒】泽兰　牡丹皮<br />
　　右水煎入童便酒各小半盏服<br />
　　若以手按腹愈痛此是瘀血为患宜用此药或失笑散消之若按之反不痛此是血虚宜用四物参苓白术若痛而作呕此是胃虚宜用六君子若痛而作泻此是脾虚宜六君子送二神丸<br />
　　四物汤　治产后及诸症血虚发热或口舌生疮或齿龈肿溃或日晡发热<br />
　　当归　熟地【各三两】芍药【炒三钱】川芎【一钱半】<br />
　　右作一剂水煎服<br />
　　若因气虚不能生血而患前症宜补脾胃<br />
　　加味四物汤即前方加白术茯苓柴胡丹皮<br />
　　四神散　治产后血虚或瘀血腹痛<br />
　　当归【二钱】川芎　芍药【炒各一钱】炮姜【五分】<br />
　　右水煎服<br />
　　当归散　治产后气血虚恶露内停増寒发热宜服此去之<br />
　　当归　白芍【炒】川芎　黄芩【各一两】白术【五钱】<br />
　　右为细末温童便调下二钱<br />
　　失笑散　治产后心腹绞痛欲死或血迷心窍不知人事及寻常腹内瘀血积血作痛<br />
　　五灵脂　蒲黄【俱炒等分】<br />
　　右毎服三钱酒煎热服<br />
　　若瘀血去多而元气虚损所致宜用四君芎归炮姜<br />
　　解语汤　治风客心脾舌强不言<br />
　　附子【炮】防风　天麻　酸仁【各一两炒】<br />
　　右每服二三钱水煎服<br />
　　若因脾胃风热用秦艽升麻汤<br />
　　抱胆丸　治心惊不语或癫癎等症<br />
　　水银【二两】黑铅【五钱】硃砂【细研】乳香【各一两另研】<br />
　　右将铅入铫下水银成砂次下硃砂乳香乘热用木槌研匀丸鸡头大每服一丸<br />
　　若因心气虚用妙香散<br />
　　二母散　治产后恶露上攻留于肺经咳喘促知母　贝母　白茯苓　人参　桃仁　杏仁【并去皮尖各一两】<br />
　　右每服五钱姜水煎<br />
　　若瘀血既去而仍作宜补中气<br />
　　二味参苏饮　治产后瘀血入肺咳喘急<br />
　　人参【一两】苏木【二两】<br />
　　右作一剂水煎服<br />
　　若既愈更当用六君子以补脾胃若口鼻黑气起急用此药加附子五钱亦有得生者<br />
　　清魂散　治产后元气虚瘀血逆行作晕<br />
　　泽兰叶　人参【各一两】荆芥穗【四两】川芎【二两】甘草【炙八钱】<br />
　　右为末热汤温酒各半调下二钱<br />
　　若因瘀血去多宜四物加参苓白术不应血脱也急补其气<br />
　　硃砂安神丸　治产后血晕心神惊悸等症<br />
　　硃砂【飞过五钱】黄连【酒洗六钱】甘草【炙五分】生地黄【一钱半】当归【一钱五分】<br />
　　右为末饭糊为丸毎服十五丸<br />
　　若因中气虚宜用四君芎归兼思虑伤脾须用归脾汤<br />
　　夺命丹　治瘀血入衣胞胀满难下急服此药血即消衣自下<br />
　　附子【半两炮】牡丹皮【一两】干漆【一两碎之炒令烟尽】<br />
　　右为细末好醋一升大黄末一两同成膏和药丸如桐子大温酒吞五七丸<br />
　　花蘂石散　治胎衣不下其效如神及打扑伤损腹中瘀血胀痛欲死服之血化为水其功不能尽述硫黄【上色明净者四两捣为末】花蘂石【一两捣为细末】<br />
　　右二味相拌和匀先用纸筋和盐泥固济瓦罐子一个候泥干入药再用泥封口候干安在四方砖上虚书八卦五行字用炭三十斤周叠煆之罐冷取出为细末每服一钱童便调下<br />
　　平胃散　治肠胃寒受湿下血等症<br />
　　苍术　厚朴　陈皮　甘草【炙】<br />
　　右姜水煎服<br />
　　益母草丸　五月采隂干石器为末炼蜜丸弹子大临产以童便和温酒化下<br />
　　加味芎归汤　治分娩交骨不开或五七日不下垂死者<br />
　　川芎　当归【各一两】生男女妇人髪【一握烧灰存性】自死龟殻【一个如无占过者亦可酥矣】<br />
　　右为末每一两水煎服良久不问生死胎自下<br />
　　芎归汤　治产后去血过多晕烦不省用川芎当归二味等分每剂半两水煎服<br />
　　若腹疼加桂腹痛自汗头晕少气加羊肉若不应用八珍汤<br />
　　七味白术散　治中气虚口干或吐泻等症<br />
　　人参　白术　木香　白茯苓　甘草　藿香干葛【各一钱】<br />
　　右作一剂水煎服<br />
　　选奇汤　治风热上壅眉棱骨痛头目或晕等症羌活　防风【各二钱】甘草【二钱夏生冬炒】酒黄芩【冬去之热甚用】<br />
　　右每服三钱水煎时时饮之<br />
　　葛花解酲汤　治酒积上下分消其湿<br />
　　白豆防　砂仁　葛花【各五钱】木香【五分】青皮【三钱】陈皮白茯苓　猪苓　人参【各一钱半】白术　神麴【炒】泽<br />
　　泻　生干姜【各一钱】<br />
　　右为细末每服五钱白汤调下<br />
　　藿香正气散　治外感风寒内停饮食头疼寒热或霍乱泄泻或作疟疾<br />
　　桔梗　大腹皮　紫苏　茯苓　白芷　半夏麴陈皮　白术　厚朴【制各一钱】甘草【炙五分】藿香【一钱五分】<br />
　　右作一剂姜水煎热服<br />
　　清燥汤　治元气虚湿热乘之遍身痠软絶寒水生化之源小便赤少大便不调等症<br />
　　黄芩【一钱五分】五味【九粒杵炒】黄连　神麴【炒】猪苓　柴胡甘草【炙各二分】苍术　生地黄　泽泻【各五分】白茯苓人参　麦门冬　陈皮　白术　当归　升麻<br />
　　【各三分】　酒栢【一分】<br />
　　右作一剂水煎服<br />
　　人参养胃汤　治外感风寒内伤饮食寒热头疼或作疟疾<br />
　　半夏　厚朴【制】橘红【八分】藿香叶　草果　茯苓人参【五分】甘草【炙三分】苍术【一钱】<br />
　　右作一剂姜七片乌梅一个水煎服<br />
　　大防风汤　治足三隂虚患鹤膝风歴节痛风等症不问或肿而不痛或溃未敛<br />
　　白术【炒】羌活　人参【各二钱】川芎【一钱五分】防风【二钱】甘草【炙各一钱】牛膝【一钱酒浸】黄茋【炙二钱】当归【酒拌二钱】白芍【炒二钱】杜仲【姜制二钱】熟地黄【生者自制】附子【炮去皮脐一钱】<br />
　　右作一剂水煎服<br />
　　独活济生汤　治鹤膝及厯节痛风等症<br />
　　白茯苓　杜仲　当归【酒洗】防风　白芍药　人参细辛　桂心　熟地黄　牛膝　秦艽　芎防寄生草　甘草【炙二两】独活【三两】<br />
　　右每服一两姜水煎<br />
　　羌活胜湿汤　治痛风血虚肿痛身重脉缓等症羌活　独活【去芦一钱】藁本　防风　川芎　甘草【炙】蔓荆子【各五分】<br />
　　右作一剂姜水煎服<br />
　　附子八物汤　治厯节作痛发热作渴饮食少思等症附子【炮】干姜【炮】芍药【炒】茯苓　人参　甘草【炙各钱半】肉桂【一钱】白术【二钱】<br />
　　右作一剂水煎食前服<br />
　　四生散　治臁腿生疮或癣疥等症<br />
　　白附子　黄茋　羌活　沙苑蒺藜<br />
　　右各等分为末每服二钱用猪腰子批开入药湿纸包裹煨熟细嚼盐汤下风癣酒下<br />
　　妙香散　治心脾亏损大便下血又治心气不足精神恍惚少睡盗汗<br />
　　人参　桔梗　甘草【各五钱】逺志【去心】山药【姜汁炙】茯苓【去皮】黄茋【各一两】辰砂【三钱另研】麝香【一钱另研】木香【煨二钱半】茯神【一两】<br />
　　右为末每服二钱温酒调服<br />
　　漏芦散　治血风走注作痛无定处<br />
　　漏芦　当归　牛膝【各三分】桂心　地龙【去土】防风羌活　白芷　没药【研各半两】甜子【半两】虎胫骨【酥炙】败龟【各一两炙】<br />
　　右为细末每服二钱热酒调下<br />
<br />
　　薛氏医案巻四<br />
<子部,医家类,薛氏医案><br />
　　钦定四库全书<br />
　　薛氏医案卷五<br />
　　明　薛巳　撰<br />
　　保婴粹要<br />
　　寒热瘰疬<br />
　　小儿瘰疬乃肝胆三焦经风热或肝疳食积或胎气所致其症发于项腋或耳前后累累如贯珠当分表里而治若作痛或赤肿风热也用人参败毒散若作痛或寒热肝火也用加味小柴胡汤若隐于肉里而色不变肝疳食积也用九味芦荟丸若脓成不溃或溃不敛脾气虚也用益气养荣汤凡女子颈腋不问有无结核但作寒热肝脉长出鱼际乃血盛无偶之症用生地黄丸治法虽清肝火湏兼滋肾水以生肝木否则多变为瘵症眼中有赤脉上贯瞳神见防条则防嵗死无则可治<br />
　　治验<br />
　　阁老梁厚斋侄患此脓水淋漓其核未消发热憎寒此肝经血气虚而有热用补隂八珍汤为主间以清肝益荣汤而愈后复结核日晡热甚小便赤濇发热作渴此肝经血虚所致用参芍柴苓汤为主佐以六味丸加柴胡山栀治之而消<br />
　　阁老杨石斋子年十五嵗发热作渴日晡颊赤脉数无力症属隂虚有热用补隂八珍汤五十余剂又加参茋二十剂而溃但脓水清稀肌肉不生此脾气虚也以参茋归术为主佐以白芍药熟地麦门五味气血乃复遂以必效散一服疬毒去而疮敛矣<br />
　　阁老张罗峯孙患此掌院公投以化痰削坚之剂夜热吐痰甚剧邀余治之时值季夏脉浮大按之而濇余曰症属于肝而反见肺脉当甚于金旺之际至期果卒其嗣中书患劳瘵公以火治之虽少愈而晡热未止复嘱余治其时孟冬脉洪数余谓水亏火旺不冝于夏公愈忌余寻搆谤余由此而归后季夏中书竟不起翁乃服前言不妄葢二症皆属隂虚设滋化源犹可冀其生柰何见之不早也<br />
　　张光禄子十三嵗患此三年未愈不时寒热饮食少思此肝火而脾血虚也用益脾清肝散佐以九味芦荟丸而痊年十六复患茎痿或谓肾气虚寒服温补之药窍出臭津旧痕肿痛予用清肝火药而愈<br />
　　大尹周应昌子十五嵗患此恪用化痰等剂虚症悉至余曰小便频数肝经隂虚也两目连劄肝经风热也作呕懒食胃气虚弱也泄防后重脾气虚陷也用补中益气汤六味地黄丸而痊<br />
　　举人杜克宏子颈肿发热四肢发搐口噤痰涌此肝胆经症即急惊风也先用防青丸一服又用六味丸二服诸症顿退乃以小柴胡加芎归山栀钩藤钩而安却用补中益气汤而愈<br />
　　一小儿十四嵗患二年矣脓水清稀肌体骨立晡热盗汗口干欬痰此肾水不能生肝木用补中益气汤六味地黄丸三月余元气复而疮渐愈<br />
　　周世菊子十一嵗眉间生一核如赤小豆出血如注发热倦怠食少体痩此肝经血热脾经气虚用柴芍参荟散九味芦荟丸而愈<br />
　　一女子十六嵗经事不调项侧两臂胸乳脇肋两股两腿内外膁有核如榛如豆不计其数隐于肉里其色不变大按则痛或投以降火消毒不按自痛发热作渴日晡益甚经水过期左关脉数此肝火血燥也用清肝益荣汤六十余剂诸症已愈惟项核未消以当归龙荟丸数服及八珍汤加柴胡山栀三十余剂而痊<br />
　　一女子耳下结核焮痛寒热此属肝经风热用栀子清肝散一剂诸症悉愈后因怒耳前后并额两角作痛寒热此兼少阳经症仍以前药加羗活二剂而痊<br />
　　一女子十五嵗项患五核时常寒热肝脉长而出寸口此血盛无偶之症也用小柴胡汤加生地乌梅治之而愈舎亲吴海槎子十五嵗肝胆经部分结数核每服化痰之剂乙巳春形体消瘦脓成不溃脉洪数无力余用大补之剂元气顿复溃者渐愈肿者脓成惑于众论服内消之剂吐泻大作而死余治肝胆经症数人至乙巳风木之年实者得痊虚者必殁<br />

                    <br>
                        　　惊搐瘰疬<br />
　　小儿因惊搐项侧肉里结核属肝脾之症当治其本而末自退假如因外邪而致者清表为主木旺而致者清肝为主停食而致者消为主脾伤而致者调中为主大凡肝木自病惊搐痰壅目瞤抽搐等症是为有余宜凉肝生血实脾土则火自息而风自定矣若肝木侮脾土而致前症是为不足宜滋肾水实脾土则肝得血而热自退风自息矣其食积致痰而患者当调补脾胃脾胃既徤则食化痰清而核亦自消矣若用金石香燥之剂脾损隂消不惟结核不散适足以成慢惊矣<br />
　　治验<br />
　　冬官朱小溪子项间结核面色痿黄肌体消瘦咬牙抽搐头揺目劄此肝木尅脾土用六君子汤九味芦荟丸而愈<br />
　　谢吏部子项间及四肢结核乆溃形体骨立大便不调小便频数此肝脾之症用九味芦荟丸补中益气汤而愈<br />
　　吴侍御子项乆结核目劄唇动揺头抽搐此风木凌脾土用皁角子丸补中益气汤渐愈九味芦荟丸而愈下堡顾斐斋孙甫周嵗项间结核两臂反张索败毒之药余意其症属肝经血燥未敢付药翌早请治询之尝患惊风或用硃砂等剂服之以致此耳遂与六味丸滋其肝血一服而愈盖硃砂金石之药大助阳火况小儿脏腑脆软不可用也尝观周礼注以硃砂雄黄等为五毒内经以石药之气为慓悍宋史以火炼硃砂牙硝生犀等为化毒丹薛居正服之而暴卒夫何今人执古偏方用金石之药耶或用抱龙丸及黄连大寒诸药皆遭其毒予不能不为之恻然也因并及之<br />
　　儒者王文逺子痰盛发搐服金石香散之剂手足筋挛此肝血复伤即急惊风也遂用加味小柴胡加钩藤钩山栀芎归一服六味丸料加五味门冬而安<br />
　　一小儿病后遇惊即痰盛咬牙抽搐揺头作渴却服脑麝硃砂等药以致慢惊而卒<br />
　　流注<br />
　　小儿流注或因闪跌瘀血滞于隧道或因脾虚湿痰流于经络或因肝火气逆结于肢节或因元气虚弱外邪抟于肉里或因脾经积热或因禀赋所致乃不足之症也治法闪跌气滞者和血定痛丸湿痰湿热者徤脾渗湿汤肝热风热者九味芦荟丸食积脾热者四味肥儿丸禀赋郁火者九味芦荟丸间以补元气扶脾胃则未成者自散已成者自溃若脓成而未溃者元气虚也先补而针之庶使脓毒不致内攻气血不致陷脱若脓出而反痛气血虚也八珍汤作呕少食胃气虚也四君子汤欲呕不食或腹胀有痰脾胃伤也六君子汤口噤搐搦等症气血虚极而变症也十全大补汤内伤晡热隂血虚于内也四味参苓白术表热恶寒者阳气浮于外也十全大补汤仍审其传变兼变而治之若热来复去昼见夜伏昼伏夜发或时节而动是谓虚热当亟补元气色赤肿硬而脓稠尚可治不赤肿破而脓清脉大寒热发渇不受补者皆不治<br />
　　治验<br />
　　鸿胪杨国威子年十二左脇下患此或用流气败毒之剂至半载而溃又用十宣托里之类年余不敛左右脉数而无力左关脉而细短此胆经之症葢胆属肝因肾水不足肝木血燥而然遂用六味地黄丸以补肾水用九味芦荟丸以清肝火而愈<br />
　　通府李振之子十六嵗腰患之三年不愈色黯下陷此肾经之症寒气逆于肉里其腰必伛矣内宜滋化源以生肾水外宜散寒邪以接阳气可保其生不信仍以杂治元气益虚七恶蜂起始从余言而果验<br />
　　州守陈克明子闪右臂腕肿痛或用流气等药加发热恶寒饮食少思口舌干渇肿痛愈炽形气益疲此脾气复损遂以助脾胃壮气血为主佐以外治之法而愈地官黄北盘子腿患之肿痛发热作湿毒治之虚症悉至余谓元气虚外邪所乗用十全大补汤如圣饼而愈吴江厐氏子臂肘肿硬或用流气饮肉色不变饮食少思余曰此肝脾虚症先用六君子加桔梗薄桂饮食渐进又用补中益气加桔梗薄桂茯苓半夏及如圣饼而消<br />
　　一小儿腋下肿年余而溃形体日瘦○一小儿股内结核如桃坚硬如石寒热作渴饮食少思○一小儿小腹一块三月而溃延及左脇出脓不止○一小儿耳前结核溃而不愈又结三核○一小儿乳间颈下及缺盆各肿一块○一小儿脇下患肿乆而不溃俱用补脾胃之药及九味芦荟丸并愈余北仕时有留都贾学士子年十六患二载矣公陞北宗伯邀治诊其脉洪大而数脓清热渴食少体倦夜间盗汗午前畏寒余曰真气不足邪气有余治之无功公闻之改容曰宦寓留都如大旱之望云霓今得君一诊冀吾儿之必生何固辞也恳治午前以四君加芎归炙草午后以四君加麦门五味参茋两月诸症遂可一二公喜曰是吾儿也余曰未也有一逺医自荐以渗利之剂保其必生公窃喜未防公奉使荆襄此医治已三月形体骨立公还大骇复恳于余余奉命南下辞不治后果殁<br />
　　一小儿闪腿腕壅肿形气怯弱余欲以补气血为主佐以行散之剂反内服流气饮外敷寒凉药加发热恶寒形体愈虚复求治余曰恶寒发热脉息洪大属气血俱虚治之无功后内溃沥尽气血而亡<br />
　　鹤膝风<br />
　　小儿鹤膝风其腿渐细而膝愈粗如鹤之膝故名之因禀赋不足外邪乗之初则膝内作痛外色不变伸屈艰难一二月间焮肿而作脓者可治肿硬而不作脓者难治或三四月或半载后脓成自破者尤难治其初起肿硬脓成未溃者用大防风汤为主佐以益气养荣汤脓溃者用益气养荣汤为主佐以大防风汤和血定痛丸切不可用十宣流气等药若禀赋不足气血不荣肌肉消瘦膝骨粗大乃由肾气不能生髓故不荣于骨也当用加味地黄丸补之若不溃或溃不敛或有发热等症皆为气血两虚须以补益为主否则必变他症慎之<br />
　　治验<br />
　　地官王天成侄患此大溃不敛体倦食少口干发热日晡尤甚用十全大补汤五剂以补元气复用大防风汤一剂以散其邪月余诸症悉退遂用补中益气为主佐以大防风汤而敛<br />
　　儒者胡济之侄患此溃而不敛不时寒热小便赤澁用十全大补汤加麦门五味诸症顿退乃去桂常服佐以和血定痛丸间用独活汤而愈<br />
　　胎毒发丹【一名胎瘤】<br />
　　小儿丹毒乃禀毒于胎胎或风热相搏或频浴热汤或着烘衣其赤晕游走者乃血随风热也其微赤而兼白者外寒束其腠理也若禀热毒风热者用败毒散化毒丹大便秘者用大连翘饮频浴或烘衣者用清热凉血饮甚者必用砭法令人多吮患处取毒聚一处方砭而泄之若发于四肢毒入腹者难治治法虽多惟砭有回生之功亦有女子年十五六经未行而常患此血热也以四物黄芩柴胡荆防或加味逍遥散行经自愈<br />
　　治验<br />
　　少叅史南湖孙乙未生丙申正月隂囊赤肿余作胎毒治之而瘥后患发热痰热等症诊其母有欝火血热用解郁凉血之药子母俱服而愈至六月初患吐防小便赤澁两眼瞤动投参术之类不应以为慢惊然欲用附子之药请余议视其寅夘关脉赤此属风热用柴胡清肝散加钩藤钩木贼草一剂即愈至丁酉正月初旬颈患热毒脓出贴药感风发热翌日头面黯肿如大斗两耳厚寸许此风热上攻血得热而然急砭两额出黒血二盏许次砭面额亦如之随用清热化毒汤肿黯十退七八翌日又砭各处血不甚黒乃止仍用前药去牛蒡子加熟地黄而愈此症若砭缓则血凝滞或为破伤风皆致死<br />
　　刘钦天之子腿如霞游走不定先以蔴油涂患处砭出恶血其毒即散用九味解毒散一剂而安<br />
　　一小儿患之外势虽轻内苦便闭此患在脏也服大连翘饮敷神功散而瘥<br />
　　一小儿遍身皆赤砭之投解毒药而愈○一小儿不从砭治毒入腹而死<br />
　　一小儿臀患之赤晕走散令人频吮患处使其毒聚于吮所乃砭出黒血余晕涂以加味神功散时以金银花甘草节为末用人乳汁调服而愈月余后两足赤肿仍治以前法而痊数日后两足复赤或用犀角解毒之类乳食不进其腹膨胀此复伤其脾胃也仍敷前药服补中益气汤加茯苓而瘥<br />
　　一小儿腿患之神思如故乳食如常此毒发于肌表余谓砭泄其毒不必服药其家不信外敷寒凉内服峻厉伤其脾胃腹乃膨胀乳食不进而殁夫寒凉凝结瘀毒峻剂复伤生气不死何待<br />
　　一女子赤晕如霞作痒发热此肝经血热用小柴胡加生地连翘丹皮而愈凡女子天癸将至妇人月经不调被惊着恼多有此症治当详审<br />
　　一女子十二嵗善怒睡中抽搐遍身作痒饮食少思此肝火风热脾土受侮仍用柴参术苓汤以清肝火凉肝血徤脾胃而愈半载后遍身起赤痕或时昡晕余曰肝火炽盛血得热而妄行也其夜果经至<br />
　　伤食发丹<br />
　　小儿伤食发丹乃因脾胃之气不足为患用四君加山栀柴胡神麯若赤既退而仍热此脾胃之气未复用四君加当归芍药若因脾经风热相抟而患用人参消风散加连翘山栀若脾虚发热而患用四君加川芎苍术苟槩用发散以攻其末必至慢惊矣<br />
　　治验<br />
　　张仪部子每停食身发赤晕用清中解郁汤而愈越月忽揺头咬牙痰盛发搐吐出酸腐待其吐尽翌日少以七味白术散次日又以参苓白术散调理脾胃遂不复患大抵吐后儿安不必更服药也<br />
　　杜钦天之子停食大便不通四肢赤色用枳实厚朴山查黄连神麯便通赤止更头晕咳此脾气虚而不能生肺金用六君子汤而愈<br />
　　张廷评子停食面赤用清热发散之剂腹胀痰喘倦怠恶寒此脾胃伤而不能生肺金用六君桔梗以补脾肺山查神麯以消余食顿愈<br />
　　举人余时正子患此服发表之剂手足抽搐服抱龙丸目瞤气喘痰甚此脾胃虚弱而慢惊也无风可祛无痰可逐乃虚象也遂用六君加附子一剂而安再剂而痊一小儿停食服通利之剂作呕腹胀此脾胃复伤用补中益气汤而愈<br />
　　秀才夏忠斋子停食服辛热之剂腹胀如蛊脉洪而数内作脓也不信果便脓而死<br />
　　癍疹<br />
　　小儿癍疹或因风寒收敛腠理湿热拂郁或因新浴见风相抟为患盖癍发于肤外则多痛疹隐于肉内则多痒疹而痒者消风散痛者犀角散癍而痛者清解散便秘者解毒散洁古先生云二者并出小儿难禁防患他症切不可下必用安里之药为主若便秘则微防之身温为顺身凉为逆大要外不冝敷贴寒凉内不冝尅伐元气海藏先生云此症首尾俱不可下为癍未见于表下之则邪气不得伸越故禁首不可下也为癍毒已显于外下之则癍气逆陷故禁尾不可下也<br />
　　治验<br />
　　司防徐东白子瘙痒发热体倦少食此脾肺气虚外邪相抟先用消风散二剂随用补中益气汤加茯苓芍药而愈<br />
　　乔秋官子作痛发渴乃服发表之剂其症益甚形气倦怠脉浮而数此邪在经络误散表而损其真也用人参安胃散补中益气汤而愈若主祛风必成慢惊矣丰考功子作痒发热用犀角消毒散一剂顿作吐防此邪气上下俱出其疹果消勿药自愈<br />
　　五脏疳疮【五脏痞块同治】<br />
　　小儿头面耳项等处或如疮疥或如结核乃五脏受病而发于外或有积块成形于腹内者名五疳之症盖疳干也或哺食太早或恣食甘肥或因峻利之药重亡津液虚火炽甚或因乳母饮食起居七情所致但调补其内诸病自愈若口蚀烂身体壮热顋唇赤色或作肿痛胷膈虚烦或咽干饮水掌热便赤盗汗作渴囓齿虚惊名曰心疳宜用安神丸之类若鼻外生疮眼目赤烂肢体似癣两耳前后项侧缺盆两腋结核或小腹内股玉茎隂囊睾丸肿溃小便不调揺头侧目白膜遮睛恶明畏日肚大青筋口渴下痢名曰肝疳冝用地黄芦荟二丸主之若头不生髪或生疮痂或髪成穂或人中口吻赤烂腹大吐逆饮食不化口干嗜土泻下酸臭小便白浊或合目昏睡恶闻木音名曰脾疳冝用肥儿丸主之若鼻外生疮咽喉不利颈肿齿痛咳嗽寒热皮肤皱错欠伸少气鼻痒出涕鼻防目黄小便频数名曰肺疳冝用地黄清肺饮主之若脑热吐痰手足如氷寒热往来滑泄肚痛口臭作渴齿龈溃烂黒面黧身耳生疮或耳出水名曰肾疳冝用地黄丸主之大凡疳火上炎或痘毒上攻为患甚速名为走马疳急敷雄黄散服大芜荑等汤轻则牙龈腐烂唇吻肿痛可治重则牙齿蚀落顋颊透烂饮食不入不可治<br />
　　治验<br />
　　职方陈莪斋孙三嵗面颊患疮将蚀两目此肝疳之症用大芜荑汤二剂而愈<br />
　　陈司防子遍身生疮面色痿黄腹胀内热大便不调饮食少思倦怠口干病属肝脾用大芦荟丸不月而愈俞廷评子目劄面青食少体倦大便滑泄此木乗土用芍药参苓饮而愈<br />
　　工部陈椫亭长孙腹内一块小便不调或用行气破血等药发热口干体瘦懒食防成瘵症面黄兼青此肝脾之疳用补中益气汤煎送大芦荟丸四服又用前汤加车前子煎送六味丸四服又用青肝火生肝血之药而愈<br />
　　一女子十二嵗目生白翳面黄浮肿口干便泄用四味肥儿丸而痊<br />
　　一小儿目劄畏明年余矣此肝经虚热用地黄丸补肾而痊若肝经实热兼用泻清丸若肝经血少风热亦用地黄丸盖虚则补其母实则泻其子也<br />
　　一小儿十一嵗两耳后脑下各结一核色不变不作痛面色痿黄体倦口干去后不调用芦荟丸治之诸症顿愈而核亦消<br />
　　张掌科子未周嵗目内有翳余谓此禀母之肝火也询其母乃侍媵素多恚怒且患瘰疬目疾自乳其子余因并治其母稍愈后张外补医与异治其子遂瞽<br />
　　一小儿鼻外生疮不时揉擦延及两耳○一小儿视物不明鼻内或痒或生疮用四味肥儿丸并愈<br />
　　一小儿耳内出水耳外生疮脓水淋漓经嵗不愈余用九味芦荟丸而愈<br />
　　一小儿遍身如疥或痒或痛肌体消瘦日夜发热口干作渴大便不调年余不愈用芦荟丸而痊<br />
　　口疮<br />
　　小儿口疮或母食厚味或儿嗜甘肥喜冷饮食者属实热用泻黄散畏冷饮食者属虚热用补黄散若饮食少思作渴引饮大便不实者脾胃虚弱也用七味白术散若停滞顋颊焮肿者脾胃虚而热郁先用人参安胃散后用七味白术散午后益甚四物加白术茯苓麦门五味如不应用补中益气汤或以茱萸末涂脚心若疳积虚火炎上齿龈腐烂当从口疳论治若马牙重舌但以线针刺出血即愈不必服药若口疮兼弄舌舒舌其因不同弄舌者防露即收此得于病后脾气亏损也急用补中益气汤补之舒舌者出长收缓此乃心脾有热少与防黄散主之<br />
　　治验<br />
　　地官李北泉子十嵗每口舌生疮服凉药即愈年至十五复患之服四物加黄栢方愈<br />
　　吏部姚海山子口内生疮用寒凉之剂更加发热饮汤不絶余用补中益气加炮姜一剂而愈<br />
　　工部张頥斋子二嵗口舌生疮症属胃火敷栁华散加味解毒散而愈后因伤食吐泻不时弄舌用四君子汤而愈此症亦有发搐痰喘者皆中气受伤而虚热也亦用前汤即愈<br />
　　唐仪制子口舌生疮延及头面胸臂脓水淋漓此胎毒之症内用牛黄解毒丸外以当归膏调黄栢末涂之而愈<br />

                    <br>
                        　　郑司谏子口舌生疮齿龈腐烂延及头面脓水淋漓体瘦瘙痒此脾经疳热用肥儿丸及大枫膏而愈<br />
　　疮疡【与痘疮叅看】<br />
　　小儿疮乃胎中遗热或母食厚味所致若肿焮疼痛冝消毒热渴便秘冝防不消散不成脓冝托里大凡肿起或结核作痛者用犀角消毒丸肿焮痛甚者用活命饮若肿硬色白用如圣饼肿硬色赤用隔蒜灸若脓成而不溃冝托里有脓即刺之若肉赤而不敛用四物参术以补血肉白而不敛用四君加芎归以补气食少体倦而不敛用六君加芎归升麻以补脾若烦躁时嗽腹痛渴甚大便无度小便如淋脓毒痛甚目视不正喘粗恍惚嗜卧不食服药而呕四肢浮肿此脾胃虚损血气亏极之恶症并用补中益气或六君子亦可转危而安若动息自寜饮食知味便利调匀脓溃肿消神彩精明语声清朗此血气无亏之善症也善多而恶少或脉防濇迟缓者易愈恶多而善少或脉洪大粗散者难治余尝治七恶并至但用前二汤补其脾胃多有复生者故丹溪先生云但见肿痛参之脉症虚弱便与滋补气血可保终吉若用驱逐败毒虚虚之祸不免矣<br />
　　治验<br />
　　太常边华泉子三嵗面生小疮内服发散外敷蚀药面目肿焮视其寅关脉青而防赤此风热也症轻而剂重表里皆伤俾洗去前药用补中益气加白芷桔梗一剂而愈<br />
　　王通府子腿患毒脓已成肿痛发热作呕少食用托里散而脓溃翌日吐防发搐乃脓溃而脾气复虚也余用姜术补中汤而安仍用托里而愈<br />
　　戚侍御子颈间患毒脓成不溃此气虚也当刺之不从至胀痛始针脓出即安此症若脓已成急刺去用纸撚蘸蔴油絍疮口以膏药贴之儿安不必服药凡小儿疮毒不愈或愈而复发多因母食厚味或有热症冝于治母药中加漏芦令母服之并痊<br />
　　南都叶太守孙两臂患毒敷服皆寒凉两臂肿硬当助胃壮气以解凝寒乃用补中益气加茯苓半夏薄桂服之更以如圣饼熨之而愈凡患肿硬不拘赤白不问痛否但未成脓者用如圣饼或热葱熨其效如神<br />
　　儒者陈方洲女十嵗左耳下连项赤肿头痛此少阳胆经火症用栀子清肝散而消○一小儿所患相同作呕懒食此木尅脾土用小柴胡去黄芩加茯苓芍药治之而消○一小儿患亦同前因误服寒凉亏损脾胃以前药更加木香而消<br />
　　一小儿缺盆患之发热作痛此脓内溃所致症属肺经喜其左顋白右顋黄而乃脾土生肺金也遂针出脓用托里药而愈<br />
　　都宪王涵峯幼子项患毒脓成不出两顋皆白余曰此肝胆虚热之症今顋白乃肺金尅肝木也当急用针并调补脾气不信余言果内溃而殁<br />
　　疮疥<br />
　　小儿疮疥有膏粱积热有肝热肾热有父母遗热治法若遗热用化毒丹厚味用肥儿丸肝热用九味芦荟丸肾热用六味地黄丸若兼项侧有核用九味芦荟丸兼齿龈溃烂用六味地黄丸<br />
　　治验<br />
　　南都刘太守子患此肌体消瘦便滑寒热龈烂口渴此肾疳也用六味地黄丸更搽解毒散而愈<br />
　　刘鸿胪子头面初起似癣非癣不时作痒乆则焮赤脓水淋漓延及遍身用加味消毒散及搽清凉散解毒散而愈<br />
　　阁老靳介庵子三嵗或痛或痒脓水淋漓此胎毒为患用牛黄解毒丸更以当归膏调黄栢末涂之乳母以解毒散加漏芦服之而愈<br />
　　一小儿遍身生疮久而不愈胗其乳母有肝火血燥之症用加味逍遥散更加漏芦治之用当归膏调山栀黄栢末涂儿患处俱愈<br />
　　痘毒<br />
　　小儿痘疹余毒轻则肌表津淫瘙痒重则肢节壅肿作痛若发热而大便秘结者犀角消毒散发热而大便调和者清热消毒散大便调和而渴者麦门冬饮肿痛发热而渴者仙方活命饮大凡根赤而作痒者血虚也四物加牡丹皮色白而作痒者血虚也四君加当归芍药色赤而作痛者血热也四物加连翘金银花色白而不焮痛者血气虚也托里散不成脓或不腐血气俱虚也八珍汤脓既溃而不敛脾气虚也六君子汤按之随指复起者内有脓也即刺之勿使内攻脓出儿安不必服药如脓清稀或反作痛或倦怠热渴或作痛等症皆属气血虚甚急以参茋归术之类补之若虚中见恶症者不可救实中无恶症者多自愈辛夘南畿患痘甚众十死八九壮年者亦然云服硃砂痛苦顿解食毒物肢体如锥大人且然小儿岂能胜哉当深戒之丹溪先生云痘痈多是余毒血热王海藏先生云肝虚则入目肺虚则为疥发于骨节者肾之虚发于肌肉者脾之虚发于口齿咽喉肿痛者各随本经见症治之<br />
　　治验<br />
　　进士曹时用子痘疳蚀陷敷以雄黄铜緑及服加味解毒散而愈○一小儿遍身脓水淋漓以经霜茅草研末铺于寝席更服前散而愈用神效当归膏调敷之尤妙南都姚太守子腿膝肿痛此因脾胃虚而毒流注先用活命饮四剂肿痛顿减再用补中益气汤及六味地黄丸而痊<br />
　　表侄方位两臂腿腕焮赤肿强不能举动俱以为痼疾余用黄豆末热水调敷服活命饮二剂而消<br />
　　表侄方位两目赤肿痛不可当此肝火为患用四物合小柴胡山栀牛蒡子生甘草倍用谷精草数剂而愈一小儿腿膝肿溃而脓水不止内热晡热体倦肌痩此元气复伤也用补隂八珍汤六味丸三月余而愈<br />
　　天疱疮<br />
　　小儿天疱疮乃脾肺二经风热而发若发热焮痛者用人参败毒散发热咳嗽者加味抱龙丸发热寒热者清气消毒散热渴便秘者用加味清凉饮此肌肤之症当去毒水以黄栢蚯蚓屎敷之用当归膏亦善儿既安不必服药<br />
　　治验<br />
　　刘司防子患此焮赤发热敷金黄散服大连翘饮三剂少愈更用加味解毒散而痊<br />
　　一小儿焮痛发热挑去毒水以金黄散敷之更服荆防败毒散而愈更用柴芍参苓散而安<br />
　　考功杨璞庵幼子服败毒之剂喘嗽唇白此药伤脾肺先用补中益气加茯苓麦门五味一剂诸症悉退后去门冬五味加桔梗白芷二剂全愈<br />
　　杨梅疮【近时名】<br />
　　杨梅疮乃天行湿毒有传染而患者有禀赋而患者受症在肝经故多在下焦发起治失其法多至蚀伤眼目腐烂肾茎拳挛肢节原其初起有上体多者先用荆防败毒散下体多者用龙胆防肝汤大便秘者用大连翘饮后用换肌消毒散为主若蚀眼目兼以九味芦荟六味地黄二丸肢节拳挛者兼用蠲痹解毒汤若脾胃亏损而不能愈者先用六君子汤若气血虚弱而不能愈者先用八珍汤后用换肌消毒散若槩用轻粉等剂多致不起<br />
　　治验<br />
　　一周嵗小儿染此误薰银硃之药昏愦不乳遍身无皮余用菉豆黄栢末遍铺于蓆令用睡卧更用金银花生甘草末白汤调服渐愈若疮干燥更用当归膏若误用轻粉亦以前法解之<br />
　　一小儿患此年余形体消痩日晡热甚余晨用八珍汤夕用换肌散并太乙膏三月余而愈<br />
　　一小儿三年不愈肌体消瘦脓水淋漓此因元气虚耗而兼肝症用换肌散九味芦荟六味地黄二丸两月余愈<br />
　　黄水粘疮<br />
　　小儿黄水粘疮属脾肺二经风湿热所致若邪在表而痒痛者轻则用犀角消毒散重则连翘防风汤邪在内而大便秘者轻则用九味解毒散重则用连翘饮若头目不清憎寒壮热便秘表里俱有邪也用加味清凉饮治之<br />
　　治验<br />
　　毛通府子患此夘关脉黄两目时劄形体困倦此土虚木旺当用和肝补脾汤及服败毒散前症益甚更加吐防不食遍身发泡余仍用前汤拨去泡水以菉豆甘草末频铺蓆上任其睡卧后用神效当归膏而痊<br />
　　沈尚寳子发疙或用大连翘饮致腹胀少食此表症而反防其里致元气复损也余用补中益气汤治之渐愈<br />
　　一小儿疙作痒发热既破脓水淋漓此肝火血热用加味逍遥散而愈<br />
　　一女子十四嵗遍身疙搔破成疮脓水淋漓发热烦躁日晡益甚乃血气虚而有热用加味逍遥散而愈<br />
　　痔疮<br />
　　小儿痔疮或因胎热或因热痢或因厚味所致盖肛门肿痛者湿热也作痛者风热也便秘者火盛也清脓者热炽也湿热者加味槐花散之类风热者秦芁苍术之类便秘者润燥汤清之脓溃者黄茋散托之<br />
　　治验<br />
　　侍御陆钓雪子患此彼执用寒凉之药肢体倦怠饮食少思肛门重坠大便不实余曰此脾胃伤而中气陷故尔用补中益气汤加酒炒白芍药白术茯苓而康倪二守孙肛门肿痛出血水年余矣忽吐血便血皆紫而成块此膓胃积热用犀角地黄汤顿止更用金银花炙甘草末白汤调服半载而痊<br />
　　肛门作痒<br />
　　小儿肛痒或嗜甘肥大肠湿热壅滞大便秘结或湿毒生虫而蚀肛门若湿热壅滞者用四味肥儿丸大便秘结者用清凉饮虫食肛门者先用化防丸后用四味肥儿丸外以雄黄散纳肛内若因病不食虫无所养而食脏食肛者其齿龈无色舌上尽白四肢倦怠当视其上唇内有疮唾血如粟心内懊憹此虫在上食脏若下唇内有疮此虫在下蚀肛门若食肛透内者不治道藏经云诸虫惟上半月头向上可用药追之望后头向下患者亲自烹餁虫闻香味头即向上亦可追之<br />
　　治验<br />
　　一小儿肛门作痒余以为大肠经风热用槐角丸○一小儿连肛门连隂囊痒余以为肝经湿热用龙胆防肝汤芦荟丸○一小儿吐呕青沬腹胀筋青唇口紫黑余以为肝木尅脾土用火芦荟丸并愈<br />
　　痈<br />
　　小儿囊痈属肝经湿热或胎禀热毒初起肿痛用龙胆防肝汤三四剂如不消用托里以速其脓若脓未溃而小便不利毒壅滞也当渗之脓已成而不利者脓壅塞也当针之脓去而痛不减者当解毒脓去而反痛者当补托甚者隂囊尽溃睾丸悬露亦不为害若疝气误服热剂隂囊肿痛亦治以前法<br />
　　治验<br />
　　司徒李杏冈仲子小便澁滞肿痛寒热此肝经湿热用龙胆防肝汤而消但内热倦怠此兼脾气虚弱用四君子加柴胡山栀芎归而愈<br />
　　林侍御子二嵗肿痛寒热尅伐过多不能成脓用托里清肝散而溃又用托里散而敛后寒热如疟小便闭塞亦属肝火用小柴胡加山栀龙胆草车前子而愈鲍尚宝子三嵗大溃痛甚烦躁饮冷此余毒尚在与活命饮二剂肿痛顿退与四君加柴胡山栀四剂诸症既退再以托里散而敛<br />
　　下疳并阴痿<br />
　　小儿下疳隂痿属肝火湿热若下疳肿痛发热用九味柴胡汤小便赤濇用小龙胆防肝汤其肾茎萎软乃肝火湿热盖肝火属木得雨露则森立遇酷日则痿软若误为虚寒投以热剂轻则囊茎生疮重则腐而不敛皆冝滋肾水生肝木清肝火经云肝气热则筋痿故宗筋弛纵肾茎肿胀或出白液或痒痛或里急筋缩挺纵不收或精随便下名筋疝俱属肝火与肾无干也<br />
　　治验<br />
　　宗伯黄久庵子春初生时母弃淹于水逾日不死始收之遂成喘嗽又颔腋臂背股各结块核溃而色紫若误触之痛应于心服辛温化毒等剂绵延不愈时巳弱冠询治于予予曰初生而喘嗽者乃饮冷伤肺也既长而喘嗽者乃肝火刑肺也故结核俱在肝胆部分始用补中益气汤后用九味芦荟丸不月诸症咸愈此禀父母之肝火而患也<br />
　　吴江庠生史年自乳儿时即患目疾年二十嵗目劄头揺用六味丸加五味子而安一日前症复作目忽生翳余用聪明益气汤并前丸即愈既而前症反甚形气消瘦脉洪大数用补中益气汤及前丸而肺症悉平后因赴选劳役患痢形气惫弱肺洪大长按之防细仍用前汤送香连丸而痢止再用六味丸料加五味子而元气复<br />
　　侍御呉东隅子下疳溃烂发热作痛日晡尤甚先用补中益气汤后用九味芦荟丸治之诸症悉愈<br />
　　太常边华泉子二嵗茎痿湿痒出白津余以为肝火不信乃温补肾经果隂囊焮肿茎中作痛余用龙胆防肝汤用六味地黄丸而痊<br />
　　刘武库子睾丸作痛小便赤澁寒热作呕用小柴胡汤加山栀车前子茯苓而愈<br />
　　一小儿睾丸肿硬小便黄澁用小柴胡汤加山栀车前子并芦荟丸而消<br />
　　一小儿腹内一块或作痛或上攻小便不调用龙胆防肝汤芦荟丸而愈后形气消烁发热作渴此肝木制伏脾土用补中益气汤及芦荟丸而愈<br />
　　一小儿自脱胎时两目赤肿或作痒或生翳此禀赋之肝火也用芦荟六味二丸而愈<br />
　　一女十五嵗患瘰疬身发赤晕形气倦怠此肝火血虚所致用加味逍遥散而赤晕愈用益气汤六味丸兼服而瘰疬消<br />
　　一小儿下疳溃烂发热作痛　一小儿茎中作痒不时搔捻　一小儿肾茎中溃痛小便秘澁日晡尤甚　一小儿目痒出水或项间结核或两眼连劄或隂囊搔痒年余矣俱属肝火用九味芦荟丸并愈<br />
　　附方并注<br />
　　人参败毒散【加荆芥防风名荆防败毒散】治疮焮痛寒热或拘急头痛邪在表者<br />
　　人参　羌活　独活　前胡　柴胡<br />
　　桔梗　枳殻　茯苓　川芎　甘草【各五分】<br />
　　右水煎服<br />
　　益气养荣汤　治气血损伤四肢颈顶等处患肿不问软硬赤白痛否日晡发热或溃而不敛<br />
　　人参　　茯苓　　陈皮　　贝母<br />
　　香附　　当归【酒拌】川芎　　黄茋【盐水拌炒】熟地黄【酒拌】芍药【炒各五分】甘草【炙】　桔梗【炒】<br />
　　柴胡【各三分】白术【炒一钱】<br />
　　右姜水煎服大人倍用<br />
　　九味芦荟丸　治疳积瘰疬结核耳内生疮或疝气囊痈下疳溃烂或茎出白津股腹有疮或体瘦热渇大便不调牙龈蚀落颊顋腐烂等症<br />
　　胡黄连　黄连　　芦荟　　木香<br />
　　白芜荑【炒】青皮　　白雷丸　鹤虱草【各一两】麝香【三钱】<br />
　　右为末蒸饼糊丸如麻子大每服一钱空心米汤下<br />
　　生地黄丸　治室女寡妇师尼恶风体倦乍寒乍热面赤心烦或时自汗症类时疫但肝脉长<br />
　　生地黄【一两酒拌杵烂】黄芩　　硬柴胡【各半两】<br />
　　赤芍药　秦艽<br />
　　右为末加炼蜜少许丸桐子大每服二三十丸<br />
　　九味柴胡汤　治肝胆经热毒瘰疬或耳内耳下生疮发热潮热或肝经湿热下注囊痈便毒肿溃或小腹脇股结核凡肝胆经部分一切疮发热并用之柴胡　　黄芩【炒各五分】人参　　山栀<br />
　　半夏　　龙胆草　当归　　芍药【各三分】甘草【三分】<br />
　　右水煎服<br />
　　地黄丸【加肉桂一两名加减八味丸】治小儿肝经虚热血燥或风客滛气而患瘰疬结核或四肢发搐眼目抽动痰涎上涌凡伤损出血多抽搐发热又治牙疳脑热消瘦手足如氷寒热往来滑泄肚胀口臭干渇齿龈溃烂爪黒面黧遍身两耳生疮或耳内出水成发热自汗盗汗便血诸血失瘖等症其功不能尽述【即六味地黄丸】牡丹皮　白茯苓　泽防【各三两】熟地黄【八两杵膏】干山药　山茱萸肉【各四两】<br />
　　右为末和地黄炼蜜丸桐子大每服三五十丸空心白滚汤下地黄须自制<br />

                    <br>
                        　　薄荷汤　治风热瘰疬初起元气无亏者<br />
　　薄荷　　皁角【去皮】连翘　　三棱【煨】<br />
　　蔓荆子【一两】豆豉【三两五钱】荆芥穗【一两】何首乌【米泔水没】<br />
　　右为末醋糊丸桐子大每服二十丸食后滚汤下量儿加减<br />
　　皁角子丸　治肝胆经风热颈脇两侧等处结核连翘【八钱】当归　　柴胡【各一两】皁角子【炒二两】芍药　　山栀【炒】　川芎【各一两】桔梗<br />
　　甘草【炒】　龙胆草【酒炒黑各半两】<br />
　　右为末米糊丸菉豆大量儿大小用之<br />
　　必效散　治瘰疬元气无亏用此以去之若疬既去而不收敛服益气养荣汤若元气怯弱冝先补后服疬毒已下仍服前汤庶无他患<br />
　　轻粉【一钱】南硼砂【二钱五分】巴豆【五个去皮心膜】<br />
　　白槟榔【一个】斑猫【四十个去头翅同檽米炒】麝香【五分】<br />
　　右同研极细取鸡子二个去黄用清调药仍入殻内以湿纸数重糊口入饭甑蒸熟取出曝干研末每服五分用炒生姜酒五更初调服如觉小腹痛用益元散一服其毒俱从大肠出<br />
　　隔蒜灸法　治鹤膝风流注等症肿硬每日灸二三十壮痛者灸至不痛不痛者灸至痛其毒随火而散盖火以畅达拔引郁毒此从治之法有回生之功其法用大蒜去皮切三文钱厚安疮处用艾壮于蒜上灸之三壮换蒜复灸未成即消已成者亦杀其毒如疮大用蒜杵烂摊患处将艾铺上烧之蒜败再换如不痛或不作脓及不发起或隂疮尤当多灸凡疮不痛不作脓不起发气血虚极也不治惟患在头面不冝多灸<br />
　　神效葱熨法　治流注结核骨痈鹤膝等症肿硬或先已隔蒜灸而愈肿未消最冝用熨以助气血行壅滞有益无损其功甚大又为跌扑伤损止痛败血消肿之良剂其法用葱白头捣烂炒热频熨患处冷再换<br />
　　出头散　治一切顽疮瘀肉不化或疬核不消疮口不合<br />
　　赤石脂【半两】乳香【二钱】白丁香【二钱】砒【生用】<br />
　　黄丹【各一钱】轻粉　　麝香【各五分】蜈蚣【一条炙】<br />
　　右为末搽瘀肉上其肉自化若疮口小或痔疮用糊作条隂干絍之凡疮乆不合者内有脓管须用此药腐烂兼服托里之剂方效<br />
　　琥珀膏　治瘰疬不溃或溃而脓水不絶变成漏症<br />
　　琥珀【一两】木通　　桂心　　当归<br />
　　白芷　　防风　　松香　　硃砂<br />
　　木鳖子　丁香　　木香【各二两】<br />
　　右先用琥珀丁香桂心硃砂木香松香为细末其余为咀以麻油二斤六两慢火煎白芷焦黄滤去徐下浄黄丹一斤以栁枝不住手搅煎至黒色滴水中捻硬软得中却入琥珀等末搅匀于磁器盛之用时取少许摊贴<br />
　　和血定痛丸【一名黒丸子】治流注膝风或扑跌瘀血或六所伤肢节肿痛服之自消若溃而发热与补药兼服自敛<br />
　　百草霜【五两】白芍药【二两】赤小豆【八两】川乌【炮一两五钱】白敛【八两】白芨【二两】当归【二两】南星【炮三两】牛膝【三两】骨碎补【四两】<br />
　　右为末酒糊丸桐子大每服二三十丸白汤下<br />
　　神效太乙膏　治痈疽疮毒溃烂<br />
　　参　　白芷　　当归　　肉桂<br />
　　赤芍药　大黄　　生地黄【各一两】<br />
　　右用蔴油二斤八两铜锅内煎至黒滤去徐入浄黄丹一斤再煎滴水中捻软硬得中即成膏矣<br />
　　乳香定痛散　治一切疮疡溃烂疼痛<br />
　　乳香　　没药【各三钱】滑石【七钱】寒水石【一两煅】氷片【二钱】<br />
　　右为细末搽患处痛即止甚效<br />
　　如圣饼　治一切疮硬肿不能消散<br />
　　乳香　没药　木香　血竭　当归<br />
　　麝香【少许】<br />
　　右各另为末酒糊和为饼炙热频熨患处<br />
　　徤脾渗湿汤　治疮初起焮肿作痛或湿毒下注或环跳穴痛<br />
　　人参　　白术　　苍术【盐炒】防己【酒拌】<br />
　　黄栢【酒炒】川芎【各一钱】陈皮【酒拌】当归<br />
　　茯苓　　木　　柴胡稍　甘草【三分】<br />
　　右水煎服如三剂不退加桂少许或用酒煎小便澁倍用牛膝有热加黄连身痛加羌活量儿大小用<br />
　　化防丸　治诸疳生虫不时啼哭呕吐清水肚腹胀痛唇口紫黒肠头湿防<br />
　　芜荑　青黛　芦荟　虾蟆【烧灰】川芎<br />
　　白芷　胡黄连<br />
　　右等分各另为术猪胆浸糕丸如蔴子大每服一二十丸食后并临卧杏仁汤下<br />
　　芦荟丸　治肝疳口舌生疮牙龈腐烂体瘦生疮虚热往来或发稀腹胀小便白浊饮食无度防痢无时或两眼生翳揺头揉目不时咬指或口干作渇嗜卧食土腹大胸髙呕食吐虫非此药不能治<br />
　　史君子【肉煨】芍药【炒各半两】干蟾【半两炙黒】黄连【炒】<br />
　　芜荑【炒】　神麯【炒】　麦芽【炒各一两】芦荟【三钱】<br />
　　右为末神麯糊丸黍米大每服五七分空心米汤下<br />
　　大芦荟丸　治三焦肝胆经风热目生云翳或疳热瘰疬耳内生疮寒热作痛肌体消瘦发热作渴饮食少思肚腹不调或牙龈蚀落颊顋腐烂下部生疮等症芦荟　　胡黄连　当归　　龙胆草【酒浸炒】芍药　　川芎　　芜荑【各一两】木香<br />
　　甘草【各三钱】<br />
　　右为末茯神糊丸麻子大每服三五十丸滚汤下<br />
　　东垣大芜荑汤【一名栀子茯苓汤】治黄疳土色【为湿为热】当利小便【今反利巳黄色中为燥胃经热】发黄脱落【知膀胱肾俱受土邪乃大湿热之症】鼻下断作疮【土逆行营气伏火也】能乳【胃中有热也寒则食不入】喜食土【胃不足也】面黒色【为寒为痹】大便清【寒也】褐色血黒色【热蓄血中】间黄色【膓胃有热】治当滋营润燥外致津液<br />
　　山栀仁【二分】黄蘗　　甘草【炙各二分】大芜荑【五分】黄连【二分】麻黄【不去根节】羗活　　柴胡【各三分】防风【一分】白术【五分】茯苓　　当归【各四分】<br />
　　右水煎服仍量儿大小<br />
　　大肥儿丸　治脾疳饮食少思肌肉消瘦肚大颈细发稀成穂项间结核发热作渴精神倦怠便去酸臭爱食泥土或口鼻头疮或肚见青筋啮齿下利便白五疳即肥儿丸加干蟾一两芜荑五钱<br />
　　肥儿丸　治食积五疳颈项结核或白秃肌瘦肚大筋青髪稀成穗发热作渴等症或母食厚味致儿为患黄连　　神麯　　木香【各一两半】肉豆【二两炮】槟榔【二十枚】麦芽【炒】　史君子【酒浸去皮各四两】<br />
　　右为末面糊丸麻子大每服三五十丸米饮下<br />
　　四味肥儿丸【一名小肥儿丸】治食积脾疳目生云翳口舌生疮牙龈腐烂发热瘦怯遍身生疮等症<br />
　　黄连【炒】芜荑【炒】神麯　麦芽【炒等分】<br />
　　右为末水糊丸桐子大每服二三十丸空心白汤下<br />
　　地黄清肺饮　治肺疳咳嗽<br />
　　明阿胶【一钱面炒】马兠铃　甘草【各五分】生地黄杏仁【七枚去皮】糯米【炒十粒】鼠粘子【三分炒】<br />
　　右水煎服量儿加减<br />
　　硃砂安神丸　治心疳怔忡心下痞闷<br />
　　硃砂【四钱】黄连【半两】生地黄【半两】生甘草【二钱五分】<br />
　　右为末蒸饼糊丸如米大每服十丸连津送下<br />
　　茯神丸　治心疳<br />
　　茯神　　芦荟　　琥珀　　川黄连<br />
　　赤茯苓　钩藤皮　逺志【姜制焙干】虾蟆灰【各一钱】麝香【少许】菖蒲【一钱】<br />
　　右为末粟米糊丸麻子大每服十丸白汤下<br />
　　天麻丸　治肝疳眼目生翳昏花湿烂等症<br />
　　青黛　　川黄连　天麻　　五灵脂<br />
　　川芎　　夜明砂【防炒】芦荟【各一钱】龙胆草<br />
　　蝉蜕【去足】防风【各一钱】全蝎【二枚焙】麝香【少许】<br />
　　右为末猪胆汁浸糕丸麻子大每服二三十丸白滚汤下<br />
　　阿魏膏　治一切痞块不拘年月逺近甚者口齿蚀伤更服芦荟丸<br />
　　羌活　　独活　　参　　官桂<br />
　　赤芍药　穿山甲　生地黄　两头尖<br />
　　大黄　　白芷　　天麻【各五钱】槐栁桃【枝各三钱】红花【四钱】乱髪【如鸡子大一块洗去腻】木鳖子【廿枚去殻】<br />
　　右用香油二斤四两煎至黒色去查入髪再煎待髪化尽去查徐下黄丹一斤煎至软硬得中方入芒硝四钱阿魏五钱苏合油麝香各三钱乳香没药各五钱调匀即成膏矣摊贴患处内服消积丸药黄丹须真正者效凡贴膏药先用朴硝随患处大小铺之约半指厚以纸盖之用热熨斗熨良久如硝耗再加熨之熨二时许方贴膏药若是肝积加芦荟末同熨<br />
　　加味逍遥散　治妇人隂虚发热儿饮其乳以致患疮<br />
　　甘草【炙】　当归【炒】　芍药【酒炒】茯苓<br />
　　白术【炒】　柴胡【各一钱】牡丹皮【六分】山栀【炒五分】<br />
　　右水煎服<br />
　　大防风汤　治膝风肿痛不问已溃未溃<br />
　　附子【炮去皮】牛膝【酒浸】甘草【炙各一钱】羌活<br />
　　人参　　杜仲【姜制】　当归【酒浸】防风<br />
　　白芍药【炒】黄茋　　熟地黄【用生者酒拌蒸半日忌铁器各二钱】川芎【一钱五分】<br />
　　右每服三五钱姜水煎空心服进三五剂更服六味地黄丸二三服<br />
　　独活汤　治鹤膝风不问肿溃疼痛及腰背不便四肢不仁<br />
　　独活【五分】当归【酒洗】白术　　黄茋【炒】<br />
　　薄桂　　牛膝【各三分】甘草【炙二分】<br />
　　右姜葱水煎服量儿加减<br />
　　托里散　治流注鹤膝及一应疮毒已成不溃已溃不敛或脓出反痛发热<br />
　　人参【五分】黄茋【炒一钱】白术【六分】陈皮【五分】<br />
　　甘草【炙三分】当归【七分】川芎　　芍药【酒炒】<br />
　　熟地黄【酒拌】白茯苓【各五分】<br />
　　右水煎服<br />
　　加味地黄丸　治小儿赋禀肾经虚热耳内生疮或肌肉消瘦骨节皆露名节疳即地黄丸加鹿茸牛膝各一两五味子四两若颅解不合牙齿不生眼睛不黒腿软难行最冝此药<br />
　　砭法　治小儿丹毒赤色游走不定口吮毒聚在一处用细磁器击碎取其有芒者一块以筋一根劈开头尖夹之用线缚定两指轻撮筯稍令磁芒正对聚处悬寸许再用筯一根频击筯头令毒血遇刺皆出毒入腹者不救症轻者止用口吮出毒用药敷之如患在头皮不用砭法止冝用针卧倒挑患处以出毒血<br />
　　消热消毒散　治一切痈疽阳症肿痛发热作渴黄连　　山栀　　连翘　　当归【各五分】川芎　　生地黄　芍药【炒各六分】金银花【一钱】甘草【二分】<br />
　　右水煎服<br />
　　托里消毒散　治疮疡先用消解之剂不退冝服此药助其成脓<br />
　　人参　　黄茋　　陈皮　　白术<br />
　　当归【各一钱】金银花　皁角刺【炒】甘草【各四分】<br />
　　右水煎服<br />
　　神功散　治一切疮毒未成脓者用之内消加乳没尤好<br />
　　黄栢【炒】　草乌【炒】　血竭【等分】<br />
　　右为末唾津水调搽赤肿既退洗净搽后方二味解毒散<br />
　　化毒丹　治小儿热毒咽干口舌生疮口齿出血或惊惕狂躁睡卧不寜并冝用之<br />
　　参　　桔梗【各五钱】茯苓【二两五钱】人参<br />
　　牙硝　　青黛【各一两】甘草【七钱半】麝香【一字】<br />
　　金银箔【各十片】<br />
　　右为末炼蜜丸豆大每一嵗服一丸白汤化下<br />
　　犀角消毒散【一名犀角散】治小儿丹毒发热痛痒及疮疹等毒<br />
　　牛蒡子【炒】甘草　　荆芥　　防风【各五分】犀角【二分镑末】金银花【三分】<br />
　　右水煎熟倾出入犀角服<br />
　　加味四物汤　治小儿血热丹毒<br />
　　当归　　川芎【各一钱】芍药　　生地黄【各七分】柴胡　　山栀【炒各五分】<br />
　　右水煎服<br />
　　消风散　治小儿瘾疹搔痒<br />
　　荆芥穗　甘草【炙】　陈皮【各半两】人参<br />
　　白僵蚕　茯苓　　防风　　芎防<br />
　　藿香　　蝉蜕【各二分】厚朴【三分姜制】羌活<br />
　　右水煎服<br />
　　清解散　治风热癍疹发热作渴及痘毒<br />
　　连翘　　荆芥穗　甘草【各三分】牛蒡子【炒五分】参【四分】金银花【二分】<br />
　　右水煎服<br />
　　解毒散　治癍疹痒痛寒热甚者烦躁谵语并痘毒发热咽干<br />
　　犀角【镑五钱】连翘【三钱】薄荷【一钱】牛蒡子【炒二钱】甘草【五分】<br />
　　右为末每服一二钱滚汤调下<br />
　　一方　治虚热口内生疮白矾二两杵碎滚汤三碗入<br />
　　在内频浸儿脚<br />
　　牛黄解毒丸　治胎毒<br />
　　牛黄　　甘草【等分】<br />
　　右为末用炼蜜丸量儿服<br />
　　防黄散　治脾胃实热口舌生疮喜饮冷物又治脾热吐舌若不时出舌名弄舌属心脾虚热冝用人参安胃散<br />
　　藿香叶【七钱】石膏【煅五钱】甘草【三钱】防风【去心炒】<br />
　　山栀仁【炒各一两】<br />
　　右用蜜酒同炒为末每服二钱水煎服<br />
　　补黄散　治脾胃虚热口舌生疮畏寒冷饮食<br />
　　人参　　白术【炒各一钱】白芍药【炒】陈皮【各五分】甘草【炒五分】<br />
　　右姜水煎服<br />
　　四顺清凉饮【加山栀牛蒡子名加味清凉饮】治小儿痘疮后脏腑秘结实热惊掣<br />
　　当归　　赤芍药　甘草【炙】　大黄【蒸各三分】<br />
　　右水煎服大黄非实热便秘不冝用<br />
　　人参安胃散　治小儿因服峻厉损其脾胃口舌生疮或因伤热乳而致吐防或作慢惊口鼻气热或胃中风热伏火呕吐泄防<br />
　　人参【一钱】黄茋【二钱】生甘草　炙甘草【各五分】白芍药【七分】白茯苓【四分】黄连【二分】<br />
　　右为末每服三五钱水煎服<br />
　　温中丸【一名人参理中丸】治中气虚热口舌生疮不喜饮冷肢体倦怠饮食少思<br />
　　人参　　甘草　　白术【各炒等分】<br />
　　右为末用姜汁糊丸菉豆大每服三五十丸<br />
　　补中益气汤　治中气伤损恶寒发热肢体倦怠饮食少思或头痛身热烦躁作渴气髙而喘或防细软弱自汗倦怠饮食不甘等症<br />
　　人参　　黄茋　　甘草【炙各一钱】白术<br />
　　当归身　陈皮【各五分】柴胡　　升麻【各二分】<br />
　　右姜水煎服<br />
　　七味白术散【一名钱氏白术散】治中气虚热口舌生疮不喜饮冷或吐防口干<br />
　　人参　　白术　　木香　　白茯苓<br />
　　甘草【炙】　藿香【各五分】干葛【一钱】<br />
　　右水煎服<br />
　　香连丸　治痢疾并水防暑防甚效<br />
　　黄连【净十二两】吴茱萸【去核梗十两】<br />
　　右先将二味用热水拌和入磁器内置热汤顿一日同炒黄连至紫色去茱用连为末每净末四两入木香净末一两淡醋米饮为丸桐子大每服二三十丸滚汤下中气下陷用补中益气汤下中气虚用四君子汤下中气虚寒加姜桂<br />

                    <br>
                        　　参苓白术散　治脾胃不和饮食不进或呕吐泄防凡病后冝此调理<br />
　　人参　　茯苓　　白扁豆【去皮姜汁拌炒】<br />
　　白术【炒】　莲肉【去心皮】砂仁【炒】　薏苡仁【炒】<br />
　　桔梗【炒】　山药　　甘草【炙各二两】<br />
　　右为末每服一钱白汤下或作丸服<br />
　　柴胡参苓汤　治肝火血热遍身瘙痒或起赤晕柴胡　　山栀【炒】　川芎　　芍药【炒各五分】熟地黄　当归【各八分】茯苓【八分】甘草【炒五分】<br />
　　右水煎服<br />
　　柴芍参苓散　治肝胆经部分结核瘰瘤瘊等症或肝血燥热脾气虚弱发热少食<br />
　　柴胡　　川芎　　白术　　人参<br />
　　茯苓　　白芍　　当归【各五分】牡丹皮<br />
　　甘草　　山栀【炒各三分】<br />
　　右姜枣水煎服<br />
　　清肝益荣汤　治肝胆经风热血燥筋挛结核或作瘊子<br />
　　柴胡　　山栀【炒各五分】当归【六分】龙胆草【酒炒五分】川芎　　芍药【各六分】甘草【三分】薏苡仁【五分】<br />
　　右水煎服<br />
　　清热凉血饮　治风热血燥丹毒等症大便秘结当归　　川芎　　芍药【炒】　生地黄【各一钱】黄连【炒五分】荆芥【六分】<br />
　　右水煎服大便秘量加大黄<br />
　　清中解郁汤　治脾气虚弱饮食停滞欝热生痰或身发热赤晕<br />
　　白术　　茯苓　　陈皮　　山栀【炒】<br />
　　山查　　神麯【炒】　麦芽【炒】　川芎<br />
　　桔梗　　甘草【炒各五分】<br />
　　右姜水煎服<br />
　　芍药参苓饮　治肝木尅脾土目劄面青食少体倦<br />
　　芍药【炒】　柴胡　　山栀　　茯苓<br />
　　白术　　陈皮【各七分】甘草【炙五分】<br />
　　右姜水煎服<br />
　　姜术补脾汤　治元气虚寒呕吐不食腹痛泄防等症<br />
　　干姜【炒】　白术　　人参　　茯苓<br />
　　陈皮　　半夏　　甘草【炒各五分】当归<br />
　　黄茋【炒各四分】<br />
　　右姜枣水煎服<br />
　　和肝补脾汤　治风热疮疹脾土不及肝木太过<br />
　　人参　　陈皮　　川芎【各五分】白术<br />
　　茯苓　　芍药【各七分】柴胡　　甘草【炙各三分】<br />
　　山栀【炒四分】<br />
　　右水煎服<br />
　　益脾清肝散　治肝经之症或寒热体痛脾胃虚弱<br />
　　人参　　白术　　茯苓　　甘草<br />
　　川芎　　当归　　黄茋【各五分】柴胡【三分】<br />
　　牡丹皮【四分】<br />
　　右水煎服<br />
　　栀子清肝散　治三焦及足少阳经风热耳内作痒或生疮出水或脇肋胸乳间作痛或寒热往来<br />
　　柴胡　　牡丹皮　栀子【各一钱】茯苓<br />
　　川芎　　芍药　　当归　　牛蒡子【炒各七分】白术　　甘草【各五分】<br />
　　右水煎服<br />
　　柴胡清肝散　治肝胆三焦风热怒火或项胸作痛或增寒发热<br />
　　柴胡　　黄芩【炒】　人参【各三分】山栀【炒】<br />
　　川芎【各五分】连翘　　桔梗【各四分】甘草【三分】<br />
　　右水煎服<br />
　　加味消毒散　治一切疮丹毒游风等症<br />
　　参　　连翘【各五钱】升麻　　芍药<br />
　　当归　　羌活　　生地黄　牛蒡子【炒各三钱】黄芩　　甘草【各二钱】<br />
　　右为末每服一钱薄荷灯心汤下或用蜜为丸<br />
　　十全大补汤　治诸疮血气虚弱不散解不溃敛或脓出发热恶寒汗出烦口眼歪斜或肌痩少食发热口干等症须多服为善即四君四物加黄茋肉桂<br />
　　四物汤　治发热烦躁或日晡发热若因脾胃虚弱而不能生血冝用四君子之类最忌此药<br />
　　熟地黄　当归【各三钱】芍药【二钱】川芎【一钱半】<br />
　　右水煎服<br />
　　四君子汤　治脾胃虚热唇口生疮不消散不溃敛或食少作呕大便不实若因肝木乗脾上而致加柴胡芍药<br />
　　人参　　白术　　茯苓　　甘草【炙一钱】<br />
　　右姜水煎服<br />
　　六君子汤　治脾胃虚弱饮食少思或大便不调肢体消瘦面色痿黄即四君子汤加陈皮半夏<br />
　　八珍汤　治气血俱虚肿溃不愈或恶寒发热或晡热作渴饮食少思即四君四物姜水煎服<br />
　　补隂八珍汤　治属足三隂虚热渴体倦小便频数即八珍汤加酒炒黒黄栢知母各三四分<br />
　　加味八珍汤　治元气虚弱不能溃敛或内热晡热肌体消瘦即八珍汤加牡丹皮五味子炙甘草各三四分<br />
　　当归补血汤　治溃疡肌热躁热面赤烦渴脉洪大而虚重按全无此脉虚血虚也误服白虎汤必死黄茋【二钱炒】当归【一钱酒制】<br />
　　右水煎服<br />
　　大连翘饮　治风热热毒表里皆受患者<br />
　　连翘　　麦　　荆芥　　木通<br />
　　赤芍药　蝉蜕　　甘草　　防风<br />
　　柴胡　　滑石　　山栀【炒】　黄芩【炒】<br />
　　当归【各等分】<br />
　　右量儿大小水煎服<br />
　　立効散　治眉疮耳疮及一切疮疥<br />
　　定粉　　松香　　黄栢　　黄连【各五钱】枯矾【二钱】<br />
　　右为末用清烛油调搽<br />
　　犀角消毒丸　治一切疮毒焮肿热痛用三五服不消乃欲成脓也冝用托里之剂<br />
　　犀角　　薄荷　　连翘　　参【各二钱】牛蒡子【二钱】金银花【一钱】甘草【三分】<br />
　　右为末炼蜜丸麻子大每服三十丸滚汤下<br />
　　韶粉散　治痘疮已愈疮痂不落或凹或凸<br />
　　韶粉　　轻粉【各二两】<br />
　　右为末入猪脂油调涂亦无瘢痕神效<br />
　　雄黄散　治走马疳并痘毒疳虫蚀肛门<br />
　　雄黄　　铜緑【各二钱】<br />
　　右为末掺疮上<br />
　　栁华散　治热毒口疮<br />
　　黄栢【炒】　蒲黄　　青黛　　人中白【煅等分】<br />
　　右为末敷之<br />
　　败草散　治痘疮搔成脓淋漓<br />
　　屋烂草【用盖墙烂草亦可要多年者佳】<br />
　　右为末糁之若浑身脓水粘衣难以卧坐用一二升摊于蓆上令儿坐卧即安其草经年霜雪雨露受天地隂阳之气能解疮毒<br />
　　谷精草散　治痘后眼有翳膜或瘾澁出泪<br />
　　谷精草【一两】生蛤粉【一两】<br />
　　右为末用猪肝一叶以竹刀批开糁药在内缚定磁器内煑熟食之<br />
　　治痘毒用黄豆为末温水调涂以水润之脓未成自消又方　治症同前<br />
　　贝母　　南星　　僵蚕　　天花粉<br />
　　白芷　　草乌　　大黄【各四两】猪牙皁角【四两】寒水石【煅八两】<br />
　　右各为末醋调敷<br />
　　加味小柴胡汤　治痘疹炽盛或大便下血或昏愦不食或发疖毒甚效又治肝火等症<br />
　　软柴胡　人参　　黄芩　　甘草【炙各五分】<br />
　　半夏【二分】生地黄【一钱】<br />
　　右姜水煎服<br />
　　犀角地黄汤　治痘出稠宻热渴赤痛大便秘结小便赤濇或结痘毒或便血防血急服之以凉血解毒犀角【一钱如无升麻代之】生地黄【五分】赤芍药<br />
　　牡丹皮【各一钱】<br />
　　右水煎服<br />
　　麦门冬饮　治痘毒发热作渴咽痛<br />
　　黄芩【三分】甘草【五分】人参　　参【各三分】金银花【五分】麦门冬【去心四分】<br />
　　右水煎服<br />
　　射干散　治痘毒咽喉肿痛<br />
　　升麻　　甘草　　桔梗　　射干【各五分】鼠粘子【四两炒香】<br />
　　右水煎服<br />
　　加减抱龙丸　治风痰壅盛惊搐昏睡等症<br />
　　雄黄　　辰砂【各二钱】天竺黄【四钱】麝香【五分】<br />
　　天麻【六钱】牛胆南星【八钱】<br />
　　右为末煑甘草糊丸皁角子大每一丸薄荷汤下<br />
　　解毒散　治一切疮疡风疹痒痛<br />
　　黄栢【炒】　山栀【等分】<br />
　　右为末水调搽若破而脓水淋漓用当归膏或烛油调搽<br />
　　清凉解毒散　治症同前或作焮痛<br />
　　大黄　　黄栢　　山栀　　寒水石【煅等分】<br />
　　右各另为末调搽当归膏尤好<br />
　　大枫子膏　治一切疮疥脓窠等疮<br />
　　大枫子肉【杵细二两】白矾【枯末二两】真轻粉【一两】<br />
　　桕油【六两】<br />
　　右将桕油溶化入三味和匀用之<br />
　　黄金散　治天疱疮止痛消毒<br />
　　滑石　　甘草【等分】<br />
　　右为末挑破去水敷之<br />
　　换肌消毒散【一名薢散】治杨梅疮不拘初起溃烂并效土茯苓【五钱】当归　　白芷　　皁角子<br />
　　薏苡仁　甘草【各五分】白藓皮　木【不犯铁器】<br />
　　木通　　金银花【各三分】<br />
　　右水煎食前并空心服<br />
　　蠲痹解毒散<br />
　　姜黄　　羌活　　白芷　　赤芍药<br />
　　当归【各四分】白术【五分】土茯苓【一钱】白芷<br />
　　皁角子【炒各三分】<br />
　　右水煎服<br />
　　龙胆防肝汤　治肝经湿热玉茎患疮或便毒悬痈囊痈肿痛或溃烂作痛小便澁滞或睾囊悬挂<br />
　　车前子【炒】木通　　生地黄【酒拌】当归尾【酒拌】山栀【炒】　黄芩【炒】　甘草【各五分】龙胆草【酒拌炒黄】泽防【各一钱】<br />
　　右水煎服<br />
　　九味解毒散　治一切热毒肿痛或风热搔痒<br />
　　黄连【三分】金银花　连翘　　漏芦【各五分】山栀【四分】白芷【六分】当归【八分】防风【三分】<br />
　　甘草【三分】<br />
　　右水煎服<br />
　　升麻除湿汤　自上而下者引而升之<br />
　　升麻　　柴胡【各五钱】苍术【一钱】陈皮<br />
　　甘草　　神麯　　防风　　大麦蘖【各三分】猪苓　　泽防　　半夏【各五分】<br />
　　右姜枣水煎服胃寒肠鸣加益智仁【五分】<br />
　　神效当归膏　治杖扑汤火等疮毒不问已溃未溃殊有神效<br />
　　当归　　黄蜡【各一两】生地黄【一两】蔴仁【六两】<br />
　　右先将当归地黄入油煎黒去查入蜡溶化冷搅匀即成膏矣白蜡尤好治症详见正体治验<br />
　　四苓散【加桂名五苓散】治下焦湿热小便不利<br />
　　猪苓　　泽防　　白术　　茯苓【各五分】<br />
　　右水煎服<br />
　　加味槐花散　治肠风下血痔疮肿痛发热<br />
　　槐花　　熟地黄　白术　　青皮<br />
　　荆芥穂　川芎【各二分】当归身　升麻【各五分】枳殻　　条芩【炒各二分】<br />
　　右水煎服<br />
　　秦艽苍术汤　治痔漏大便坚硬小便频数【阙】　作渴秦芁【五分】苍术【三分】泽防【二分】防风【三分】<br />
　　桃仁　　皁角子【炒】当归尾　黄栢【酒炒】<br />
　　槟榔　　条芩【炒】　山栀【炒】<br />
　　右水煎服<br />
　　润燥汤　治痔疮大肠风热血燥秘结不通<br />
　　生地黄　麻子仁【研】山栀【各五分】川芎<br />
　　羌活　　黄栢　　条芩【各三分】郁李仁<br />
　　赤芍药　当归尾　甘草【各四分】泽防【二分】<br />
　　右水煎服<br />
　　黄茋散　治痔疮并一切痈毒溃后补虚去客热茯苓　　黄茋【各五分】当归　　川芎【各四分】白芍药　白芷【各三分】升麻　　山栀【炒各二分】<br />
　　右水煎服<br />
　　枳殻散　治痔疮肿痛或下血<br />
　　枳殻【去　炒】槐花　　荆芥　　皁角子【炒】<br />
　　猬皮【炙各等分】<br />
　　右为末每服一钱滚汤下作丸亦可<br />
　　加味槐角丸　治症同前<br />
　　槐角　　枳殻　　当归　　黄芩<br />
　　皁角仁　猬皮【炙】　秦芁　　白芷<br />
　　右为末蜜丸量儿大小服<br />
　　消毒膏治痛消毒<br />
　　羊胆【一个】氷片【五分】<br />
　　右将氷片为末以羊胆调涂之<br />
　　小龙胆防肝汤　治肝经湿热隂囊肿痛小便赤澁发热作渴等症如三四剂不退必欲作脓也用托里之剂<br />
　　泽防　　柴胡　　车前子【炒】木通【各五分】生地黄　黄芩【炒】　当归尾【酒洗】龙胆草【酒浸炒黄】赤茯苓【各五分】山栀【一钱】甘草稍【三分】<br />
　　大龙胆防肝汤　治囊痈热毒炽盛肿胀便秘即前汤加防己连翘大便秘更加大黄如大便通而肿不退或愈加胀痛内有脓也用托里之剂及时针之最易收敛<br />
　　当归龙荟丸　治肝胆二经一切有余火症<br />
　　草龙胆　当归　　大栀子　黄连<br />
　　黄芩【各一两半】大黄　　芦荟　　黄栢【各半两】麝香【少许】木香【二钱半】<br />
　　右为末面糊丸桐子大量儿服<br />
　　附避难止小儿啼<br />
　　用绵为小毬随大小为之但使满口不闭其气置儿口中使吮其味儿口中有物自不能作声但软物不伤儿口亦可凡避防匿山谷中多为儿啼卒不免难由是避者预将儿弃之哀哉兹大司成邱公以此方梓行于世特取以附之庶或可以推广其仁心也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷五<br />
<子部,医家类,薛氏医案><br />
　　钦定四库全书<br />
　　薛氏医案卷六<br />
　　眀　薛巳　撰<br />
　　保婴金镜録<br />
<br />
<br />
<br />
<br />
　　全幼心鉴云小儿半嵗之间有病当于额前眉端髪际之间以名中食三指横按之儿头在左举右手在右举左手食指为上中指为中名指为下若三指俱热主感受风邪鼻塞气粗发热欬嗽若三指俱冷主外感内伤发热吐防若食中指热主上热下冷名中指热主夹惊食指热主胸膈气满乳食不消○谓额间赤色主心经风热烦躁惊悸若发热作渴饮水或发呌哭属本经实热用防心汤以清心火微赤则困卧而悸发热作渴饮汤属虚热用秘防安神丸以生心血青黒主惊风腹痛或瘈疭啼呌青黒甚主心腹疼此寒水胜心火为贼邪用益黄散以补脾胃微黄皮燥主惊疳此心经疳症用秘防安神丸以养心血骨蒸作渴盗汗头髪干黄此为肾疳用地黄丸以滋补肝肾○左脸青或兼赤乃肝经风热项强顿闷发搐目劄瘈疭用柴胡清肝散主之虚热用地黄丸补之青黒主肝尅脾虚寒惊搐腹痛用六君姜桂温之微赤主潮热血虚心躁用秘防安神丸佐以地黄丸○右脸赤主大肠实热气粗欬嗽发热饮水用防白散若哽气出气唇白气短属虚热用五味异功散脾热所传用清胃散心火所刑用人参平肺散淡赤主潮热心躁或大便坚秘用宣眀柴胡饮子以疎导其热如潮热未止更用钩藤饮以清肝补脾色青白主欬恶心先用惺惺散解其表邪健其脾土继以六君子汤调补中气色青黒主惊风腹痛盘肠内吊此肝木侮脾土用六君子汤加钩藤钩以调补元气不宜治肝○鼻色赤主脾胃实热身热饮水饮食如常用防黄散清热理脾微赤主脾经虚热饮食难化而不思食用五味异功散以补中健脾色深黄主小便不通鼻中干燥气粗衂血乃脾热扵肺肾先用济生犀角地黄汤清热养血后用地黄丸以滋益肾水色淡白乃脾气虚弱主泄防饮食不化用六君子以调补中气青色主脾土虚寒肝木所胜用五味异功散加木香炮姜温中平肝○颏间色赤主肾与膀胱隂虚有热而小便不通用四物汤加山栀以养血清热赤甚主膀胱气滞而热结用五淋散以分利其邪若鼻凖微黄兼右腮微赤乃脾肺燥热不能化生肾水用黄芩清肺饮膀胱隂虚阳无所生用滋肾丸若颏间微赤乃膀胱阳虚隂无所化用六味地黄丸若兼小腹胀满或隂囊肿胀属隂虚湿热壅滞用六味丸加车前子牛膝兼脾肺气虚不能通调水道者亦用前药其小便赤色久而尿血亦属肝肾气虚有热用六味地黄丸主之不应则用补中益气汤益脾肺生肾肝若小便后出白津或茎作痛者属肝经湿热先用龙胆防肝汤后用六味地黄丸○印堂色青黒主腹痛夜啼此脾经虚寒脾属至隂故夜间腹痛而啼用钩藤饮色淡白主泄防饮食不化属脾气虚弱用五味异功散加木香主之○目内色青主肝经风热发惊若直视呌哭属肝经实热用抑肝散兼咬牙顿闷属虚热用六味地黄丸色赤主心肝二经发热抽搐烦躁若小便赤属小肠实热用导赤散若惊悸倦怠属肝经血虚用六味地黄丸色黄主脾积少食夜间发热用四味肥儿丸饮食停滞吐防并作用胃苓散去桂加茵蔯山栀自解发搐眼眨属风热相抟先用柴胡栀子散后用六味地黄丸眼胞微肿主久咳恶心或脾疳食积用五味异功散补脾肺兼肥儿丸以消积滞或目视不眀或雀目揩拭眉眼此欲生风也急用抑肝散以解之睛尾红丝乃肝木胜脾土先用四君子加柴胡山栀后用地黄丸○人中色黄主伤食青主乳食不化嗳噫酸腐此脾虚停滞用平胃散以消积和中色青赤主惊肝气伤脾用五味异功散加柴胡以平肝补中○唇色白主吐涎呕逆或吐血便血乃脾气虚弱不能摄涎统血归源急用六君子汤调补中气则诸病自愈切忌凉药若色赤干燥而皱者主脾经有热发热作渴口中气臭大便不通燥烦不寐先以清胃散治其热更以六君子汤加黄连山栀兼补其脾色黄主脾经食积泄防饮食不化以六君子汤温补中气色赤兼白主衂血乃脾肺虚热不能摄血用圣济犀角地黄汤以清热补血兼用六君子以补脾气久不愈用麦门冬散或人参补肺汤○口畔色黄主脾经积热用清胃散以理脾清热若唇口搐动主惊热不安用五味异功散加山栀钩滕钩以补脾平肝若口流涎唇色紫乃胃气虚寒也用益黄散若腹中痛口吐涎水者乃虫痛也先用芜荑散后用调中丸不吐涎者乃积痛也但用五味异功散调补胃气手足并冷用理中汤加乌梅温补中气则虫不动而痛自止矣亦有积痛者或吐后痛止或去后痛止者宜用消积丸消导积滞佐以异功散调补胃气○耳前微赤此少阳经风热也用柴胡栀子散生肝血清肝火微黄主睡中惊悸咬牙因肝脾虚热宜用四君子加芎归以安神耳轮干燥主骨疳蒸热为肾经虚热也用六味地黄丸补之若小便后出白津或隂茎痒痛者属肝经湿热也先用龙胆防肝汤后用六味地黄丸若禀父不足或早近女色致小便濇滞或作痛如淋者急用六味地黄丸补中益气汤滋其化源或大小便道牵痛者尤为虚也亦用前药加牛膝车前子肉桂救之如手足逆冷或畏寒饮食阳气虚寒也急加附子多有生者大抵小儿之症多因禀赋臓气不平或乳食寒暑失宜或姙娠饮食起居六滛七情所致若初病元气无亏乳食如常发热壮热二便秘结作渴饮水卧不露睛者悉属形病俱寔当治邪气若病乆元气已亏食少发热口干饮汤呕吐泄防肢体畏寒卧而露睛者悉属形病俱虚当补正气况今之小儿元气与昔不同用药失宜脾胃先伤岂可泥古方而施治哉余故考诸名家宗诸东垣于凡诸症各补以方药治者能即色以验其病察病以固其本斯无失矣是以古之治病望色为先也且惊则气散脉乱不可専诊故必兼察色心鉴云若面色未尽当叅之以指脉指脉未尽当叅之以面色色脉兼尽无余蕴矣<br />

                    <br>
                        　　治验<br />
　　一小儿瘈疭啼呌额间青黒此惊风肝木乗脾腹中作痛也先用六君子汤加木香柴胡钩藤钩啼呌渐缓更加当归又二剂而安<br />
　　一小儿呕吐不食手足搐搦痰涎上涌手足指冷额黒唇青此肾水胜心火也用五味异功散加木香炮姜顿安乃去炮姜再剂而愈<br />
　　一小儿烦躁惊悸热渴饮冷额间色赤此心经实热所致先用防心汤一服稍缓又用柴胡栀子散而瘥一小儿四肢消痩肚腹渐大寒热嗜卧作渴引饮余曰症属肝脾名为丁奚哺露也以白术散为佐佐以徐氏十全丹月余诸症渐愈乃以异功散加当归及六味丸又月余寻愈<br />
　　一小儿患前症诸疳悉具热如火炙病状不能尽述朝用异功散夕用四味肥儿丸月余诸症稍愈佐以地黄丸自能行立遂朝以地黄丸夕以异功散及虾蟆丸数服而全愈<br />
　　一小儿四肢消痩肚腹胀大行歩不能状如蜘蛛颇能饮食作渴发热去后臭秽此脾蔵伤也以十全丹数服诸症渐愈又用异功散肥儿丸调理肢体如常<br />
　　一小儿发热拘急或四肢瘈疭左顋色赤此心肝二经风热相抟先用柴胡清肝散以清心肝之热次用六味地黄丸以生肝肾之血顿安<br />
　　一小儿发搐啼呌手足指冷左顋青黒此肝脾虚弱肾水反侮脾土用六君子汤加姜桂一剂顿安又以四君子加芎归及补肝而愈<br />
　　一小儿潮热烦躁左顋青赤此心肝血虚用秘防安神丸及四物汤加防风酸仁治之寻愈又用六味地黄丸调补肝肾而痊<br />
　　一小儿潮热发搐痰涎上涌手足指冷左顋至申酉时青中隐白手足时搐此肝经虚弱肺金所胜而潮搐脾土虚弱而手足冷也用补中益气汤以调补脾肺用六味地黄丸以滋补肝肾而愈盖病气有余当认为元气不足若用防金伐肝清热化痰则误矣<br />
　　一小儿发热咳右顋色赤此肺金有热用防白散而愈复感冐风邪前症更作又加声重流涕用参苏饮加杏仁桑皮而愈但右顋仍赤兼额微赤此兼心火乗肺金也用人参平肺散一剂遂痊<br />
　　一小儿五嵗作渴右腮鼻凖微赤或饮冷水或服凉药即时呕吐余曰右顋微赤肺经虚热也鼻凖微赤胃经虚热也此胃虚不能生肺耳先用四君子加升麻一剂服之而不吐又用白术散二剂而不渴再用四君子四剂而安<br />
　　一小儿潮热烦渴大便干实气促咳右顋色赤此肺与大肠有热用柴胡饮子一服诸症顿退后因微惊又发搐咬牙顿闷此肝脾气血虚也用四君子加芎归钩藤钩而愈<br />
　　一小儿咳恶心鼻塞流涕右顋色青白此脾肺气虚而外邪所乗先用惺惺散咳顿安但饮食不思手足指冷此外症虽去而元气尚虚也用六君子少加升麻一剂而痊<br />
　　一小儿腰曲啼呌右顋色青黒此脐腹内痛即盘肠内吊也因脾土虚寒肝木来乗故耳用六君子加木香钩藤钩顿痊<br />
　　一小儿发热饮食少思大便不实常服芦荟等丸视其鼻赤此寒凉之剂复伤脾土而虚热也用五味异功散数剂而元气复<br />
　　一小儿小便不利鼻干衂血鼻间色赤属脾肺有热用济生犀角地黄汤前症已愈后颏间常赤作渴有痰此禀赋肾气不足用地黄丸而诸症皆瘥<br />
　　一小儿发热作渴用防黄散大便重坠口角流涎仍欲防火余曰鼻凖青白多而黄色少属脾胃虚寒肝木所侮盖口角流涎胃气不能统摄也大便重坠脾气不能上升也不信另用凉剂果有眉唇微动四肢微搐余曰此虚极而变慢脾风也用六君子加当归木香炮姜钩藤钩二剂益甚意欲更剂余曰此药力未及也设前药不对其症祸在反掌矣仍以前药加炮附子一片服之即安乃去附子又二剂调理而愈<br />
　　一小儿小便不利服五苓散之类不应颏间及左顋色赤乃肝肾虚热用四物汤加山栀而愈后因感冐悮用发汗小便仍前不利余用补中益气汤加麦门五味调补脾肺而愈<br />
　　一小儿小便不利及茎中澁痛或尿血石此禀父肾热为患先用五淋散以防导又用滋肾丸地黄丸补其肝肾渐愈出痘后小便短赤颏间石顋或赤或白属肺肾气虚而热也用补中益气汤六味地黄丸而痊<br />
　　一小儿印堂青黒至夜啼搐余谓脾土虚寒用钩藤饮而安后因惊发搐夜啼用钩藤饮前症顿止又用异功散而愈<br />
　　一小儿八嵗腹肿胀脐凸出大便下血粪亦似痢小水短少面目皆黄两腮兼赤此食积伤脾又兼肝木所侮脾土盖脾病则肺气虚而不能生肾水矣故有是症当先消导其积滞遂用越鞠丸末加三棱术三钱以淡姜汤调和入酒二匙服之腹中鸣动二便顿利再服二钱腹脐顿消却用大安丸末二钱腹脐全消便血亦止自进薄粥杯许腹中顿痞恶心吐痰不出此脾虚不能腐化而成痰滞也用六君子末二钱以姜汤和服调补胃气饮食渐进但日晡热倦腹中觉胀此脾虚故隂分而作用补中益气汤而痊后复伤食发热腹胀小便下血服保和丸四服而愈<br />
　　一小儿目内色青发搐目直上视呌哭不已或用牛黄清心丸不愈反咬牙顿闷小便遗泄此肝经血气虚甚故耳余用补中益气汤及六味地黄丸而痊<br />
　　一小儿发搐目劄属肝胆经风热先用柴胡清肝散以清其肝后用六味地黄丸以补其肾而痊<br />
　　一小儿眼胞微肿欬恶心小便泔白余谓脾疳食积脾气虚甚也以五味异功散为主佐以四味肥儿丸而愈后不禁饮食视物不眀余曰此脾胃复伤须补养为主不信乃服峻厉之剂后变风症竟为不起<br />
　　一小儿唇中青黄嗳腐酸气用平胃散一服宿滞顿化余云不必多药但节其饮食自愈不信复伤食而嗳腐另用尅滞之药更加吐防以致不救惜夫<br />
　　一小儿伤食呕吐服尅伐之药呕中见血用清热凉血之药又大便下血唇色白而或青问其故扵余余曰此脾土亏损肝木所乗而然也令空心用补中益气汤食逺用异功以调补中气使涎血各归其源而愈一小儿五嵗食粽后咬牙欲吐顷间腹胀昏愦鼻青黄赤此脾土伤而心肝所动食积发厥也先令鸡翎探吐出酸物顿醒节其饮食勿药而愈<br />
　　一小儿生旬日面目青黄此胎黄症姙娠胃热也用防黄散乳调少许即愈后复身黄吐舌仍用前散而安一小儿四嵗发热饮冷口内生疮额鼻黄赤吐舌流涎余谓心脾有热用导赤防黄二散而愈后复作余因他往用清热化痰等药前症益甚更防舌余用异功散加钩藤钩而安又用六君子汤而愈盖吐舌者为脾经实热而舌长出也防舌者乃脾臓虚热也令舌时舒而即收也治者审之<br />
　　一小儿三嵗言歩未能牙髪犹少体痩骨立面赤作渴服肥儿丸不应余谓此肾虚疳症乃禀父精气不足故也盖肥儿丸脾胃经之药也乆服则肾益虚而疳益甚不信果牙髪渐落余用六味地黄丸加鹿茸五味子半载元气健而诸症愈<br />
<br />
<br />
<br />
<br />
<br />
　　水镜决云隂阳运合男女成形以分九窍四肢乃生五臓六腑部位各分逆顺难眀若凭寸口之浮沉必乃横亡扵孩子须用虎口辨别三闗消详用药必无差误未至三嵗防虎口及三闗若脉见风闗初病则易治交气闗则难治交命闗则病深死症又当辨其色如兽惊三闗必青水惊三闗必赤人惊三闗必黒若紫色主防痢黄色是雷惊三闗脉通度是极惊之症必死或青或红有纹如线直者是母食伤脾左右一様者是惊与积齐发纹有三条是肺生风痰或作防声色青是伤寒主痰色红主防有黒相兼主下痢红多者赤痢黒多者白痢有紫相兼虎口脉乱乃脾胃不和盖脉纹见有五色由其病甚纹色更<br />
　　变至扵纯黒者不可得而治矣又当叅辨脉形<br />
　　主之<br />
　　十三指形主症<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<子部,医家类,薛氏医案,卷六><br />
　　愚谓古人云小儿为芽儿如草之芽如水之沤然也盖因臓腑脆嫩口不能言最难投剂是以首察面色而知其所属次騐虎口以辨其所因矣然犹未足以尽病之证故余复注十三指形实为治法之简便尔若流珠形者主饮食所伤内热欲吐或肠鸣自痢烦躁啼哭用胃苓膏消饮食分隂阳若食既消而仍吐防肠鸣用香砂助胃膏温补脾胃环珠形主脾虚停食胸膈胀满烦渴发热用五味异功散加山查枳实健脾消食后用六君子汤调养中气○长珠形主脾伤积滞肚腹作痛寒热不食先用大安丸消其积滞次以五味异功散健其脾气○来蛇形主脾胃湿热中脘不利干呕不食此疳邪内作用四味肥儿丸治疳用四君子补脾去蛇形主脾虚食积吐防烦渴气短喘急不食困睡先用六君子汤加山查枳实健脾消积次以七味白术散调补胃气○弓反里形主感冐寒邪哽气出气惊悸倦怠四肢稍冷小便赤色咳吐涎先用惺惺散助胃气祛外邪后以五味异功散加茯神当归养心血助脾气若外邪既解而惊悸肢冷乃脾气尚虚宜七味白术散补之若闷乱气粗喘促哽气者难治肺虚甚也○弓反外形主痰热心神恍惚夹惊夹食或食癎风癎脾肺气虚而风热痰盛也先以天麻防风丸祛外邪又用五味异功散调中气○鎗形主风热生痰发搐惊风先用抱龙丸如未应用牛黄清心丸若扵脾肺或过用风痰之药而见一切诸症者専调补脾胃其病自愈○鱼骨形主惊痰发热先用抱龙丸如未应属肝火实热少用抑青丸随用六味地黄丸或发热少食或痰盛发搐乃木尅脾土也用六君子加柴胡调补脾土而制肝木○水字形主惊风食积胸膈烦躁顿闷少食或夜啼痰盛口噤搐搦此脾胃虚弱饮食积滞肝木尅脾土也初患用大安丸消导饮食次以六君子汤加钩藤钩补中清肝若已服消食化痰等剂反伤元气者用四君子加升麻柴胡钩藤钩以升补脾胃平制肝木○针形主心肝热极生风惊悸顿闷困倦不食痰盛搐搦先用抱龙丸祛风化痰次用六君子汤加钩藤钩平肝实脾○透闗射指主惊风痰热聚于胸膈乃脾肺亏损痰邪乗聚先用牛黄清心丸清脾肺化痰涎次用六君子汤加桔梗山药补脾土益肺金透闗射甲主惊风脾土亏损肝木克制之败症急用六君子汤加木香钩藤钩官桂以温脾土未应即加附子以回阳气多得生者<br />
　　流珠只一防红色环珠差大长珠圆长已上非谓圏子总皆红脉贯气之如此来蛇即是长珠散一头大一头尖去蛇亦如此分上下朝故曰来去角弓反张向里为顺向外为逆鎗形直上鱼骨分开水字即三脉并行针形即过闗一二粒米许射甲命脉向外透指命脉曲里虽然余常治之亦有不専执其形脉而投剂者盖但有是症即服是药而已<br />
　　流珠形症<br />
　　一小儿发热吐防腹胀不乳其纹如流珠此脾胃气伤先用香砂助胃膏后用六君子汤全愈<br />
　　长珠形症<br />
　　一小儿寒热作呕饮食不入按其腹乃哭脉纹如长珠此饮食停滞也先用大安丸吐防宿滞遂安但唇目搐动大便稀黄此肝邪去而虚热所廹也用六君子汤加钩藤钩而愈<br />
　　环珠形症<br />
　　一小儿胸腹膨胀发热顿闷脉纹如环珠以手按腹即哭此属脾胃虚而饮食停滞也先用保和丸一服前症如失更加烦渴按其腹不哭矣此宿食去而脾胃复伤也用五味异功散加柴胡治之顿瘳<br />
　　来蛇形症<br />
　　一小儿不时干呕乳食不进肚腹膨胀其形如来蛇此脾胃虚而成疳也用四味肥儿丸治疳佐以四君加芜荑健中而痊后伤饮食吐防完谷形气甚困四肢微搐视其纹如去蛇余曰且不用药次日吐止但搐而防青黄此脾土虚而肝木胜用六君子加钩藤钩而瘥<br />
　　去蛇形症<br />
　　一小儿未及周嵗气短喘急乳食少进时或吐乳视其形如去蛇乃脾伤而食积先用六君子加山查枳实渐愈后乳食复伤吐防作渴候二日不止与胃苓膏以治吐防七味白术散生胃气而愈<br />
　　弓反外形症<br />
　　一小儿睡卧惊悸发热痰盛脉形如弓之向外此因惊木旺伤脾而食不消也先以天麻防风丸祛风定惊后用五味异功散壮脾止搐而瘥<br />
　　弓反里形症<br />
　　一小儿沉黙昏倦肢冷惊悸其纹如弓之向里此脾肺气虚而外感寒邪也先用惺惺散以解外邪调胃气诸症顿愈但手足逆冷又用六君子汤调补元气而安<br />
　　鎗形症<br />
　　一小儿患咳服牛黄清心丸加喘促腹胀余视其右脸赤脉纹形如鎗属脾气复伤用六君子汤顿安<br />
　　鱼骨形症<br />
　　一小儿沉困发热惊搐不乳视其脉纹如乱鱼骨此风热急惊之症也先用抱龙少许祛风化痰后用六君子汤加柴胡壮脾平肝而愈<br />
　　针形症<br />
　　一小儿咳发热右脸赤色作渴烦闷倦怠少食肚腹作胀脉纹如针此风邪伤肺而饮食伤脾也先用六君子汤加桔梗杏仁柴胡一剂诸症少愈后去杏仁柴胡再剂而安<br />
　　水字形症<br />
　　一小儿发热夜啼乳食不进昏迷抽搐痰盛口禁脉纹如水字此脾肺气虚风木所乗痰食积扵胸腹也先用大安丸后用六君子加钩藤钩而痊<br />
　　透闗射指形症<br />
　　一小儿发热右脸赤咳痰盛其脉纹透闗射指余以为风邪蕴结扵肺而痰作用二陈汤加桑皮杏仁桔梗治之自用发散降火之剂风痰不退发势益甚余曰此脾肺俱虚治失其宜遂用五味异功散加桔梗四剂渐愈又用六君子汤而痊<br />
　　透闗射甲形症<br />
　　一小儿停食发热服苓连三棱厚朴等剂饮食日少胸腹膨胀其纹透至指甲用补中益气汤加木香钩藤钩温补脾气制肝木数剂渐效又用六君子汤加炮姜治之而安其泛用金石脑麝祛逐之剂变惊而殁者不能枚举惜哉<br />
　　愚谓凡小儿在月内外者调补之药每服亦不过二三匙若表散攻代之剂则每服只可匙许而已过多则反伤元气余当量大小虚实加减若乳母之疾致儿为患当治母为主子少服之后仿此<br />
　　钱氏防青丸　治肝经实热急惊抽搐<br />
　　羌活　大黄【煨】川芎　山栀仁【炒】龙胆草【酒炒】当归防风【各等分】<br />
　　右为末炼蜜丸芡实大每服半丸煎竹叶汤入砂糖化下<br />
　　愚按前方足厥隂经解散肌邪疏通内热之火也若大便秘结烦渴饮冷饮食如常者属形病俱实宜用此以防之若大便调和烦渴饮冷属病气实而形气虚宜用抑肝散平之若大便不实作渴饮汤饮食少思肢体倦怠者属形病俱虚宜用地黄丸补之大抵前症若肝经血虚风热先用四物汤加钩藤钩以生肝血继用四君子汤以补脾土若因肝经血燥痰盛用地黄丸滋肾水生肝木四君子加芍药实脾土生肺金若因肺金克肝木用六君子汤加芍药实脾土以平肺金若屡行攻伐而脾土虚寒者急服六君子汤加丁香补脾胃以培阳气若因乳母恚怒肝火致儿为患者母服加味逍遥散子亦吮数滴<br />
　　钱氏地黄丸　治肝疳白膜遮睛防血失音身痩疮疥又治肾怯不言解颅行迟等症一名六味地黄丸熟地【八钱酒洗】山茱茰【肉】干山药【各四钱】泽防　牡丹皮白茯苓【各三钱】<br />

                    <br>
                        　　右为末用地黄膏量加米糊丸桐子大每服二三十丸空心白汤化下其地黄用生者自制杵膏<br />
　　愚按前丸治肝经血虚燥热或肾经虚热作渴小便淋秘痰气上壅或风客淫气患瘰疬结核或四肢发搐眼目瞤动或咳吐血头目晕或咽喉燥痛口舌疮裂或自汗盗汗便血诸血或禀肾不足肢体痩弱解颅失音或畏眀下窜五迟五软肾疳肝疳或早近女色精血亏耗五臓齐损凡属肾肝俱虗不足之症皆宜用此以滋化源其功不能尽述<br />
　　防白散　治咳痰喘面肿身热<br />
　　甘草【炒五钱】地骨皮【一两】桑根白皮【炒黄一两】<br />
　　右为末每服一二钱入粳米百粒水煎<br />
　　愚按活人方云喘者肺气盛而有余然气盛当认作气衰有余当认作不足盖肺气盛者肺中之火盛也有余者肺中之邪有余也其脉右寸必浮而有力右颊色赤前药所以防之世之多不用人参盖泥扵肺热还伤肺之说以致误人多矣前症若乳母感冐风寒肺经蕴热致儿为患用十味参苏饮若乳母膏梁醇酒积热致儿为患用加味清胃散<br />
　　钱氏防黄散【一名防脾散】治脾热吐舌<br />
　　藿香【七钱】石膏　甘草【炒各五钱】防风【二两】山栀仁【炒一两】<br />
　　右酒微炒为末每服一二钱水煎<br />
　　愚按前方治脾胃寔热之法也若作渴饮水肢体壮热元气无亏者宜用之若作渴饮热防舌体温元气虚弱者宜五味异功散<br />
　　钱氏泻心汤　治心经实热<br />
　　黄连<br />
　　右为末每服一钱临卧温汤调下<br />
　　愚按前症若仰面而卧呌哭发热饮水或发抽搐属心经实热宜用前方若合面而睡惊悸上窜咬牙属心经虚热宜用导赤散若因乳母膏粱醇酒致儿发热者用加味清胃散令母服子亦饮数滴<br />
　　钱氏益黄散【一名补脾散】治脾胃虚冷吐防<br />
　　陈皮【一两】青皮【五分】诃子肉【五分】甘草【炙五分】丁香<br />
　　右为末每服二钱水煎<br />
　　愚按前症若脾土虚寒或寒水侮土而呕吐泄防手足并冷或痰涎上涌睡而露睛不思乳食宜用此方若因脾土虚弱吐防者用六君汤加柴胡如不应或手足俱冷属虚寒也更加木香炮姜若因乳母脾虚肝侮亦治以前药若乳母鬰怒致儿患前症母服加味归脾汤<br />
　　东垣人参安胃散　治脾虚伤热乳食呕吐防痢人参【一钱】黄芪【二钱】生甘草　炙甘草【各五钱】白芍药【七分】白茯苓【四分】陈皮【三分】黄连【炒二分】<br />
　　右为末每服二钱水煎<br />
　　愚按东垣先生云益黄散内有丁香青皮辛热盖为寒水侮土而设也若因热药巴豆之类损其脾胃或因暑热伤乳食而成吐防口鼻气热而致慢惊者宜服前方<br />
　　钱氏异功散　治吐防不食凡虚冷症先与数服以正胃气<br />
　　人参　茯苓　白术　甘草【炒】陈皮【各等分】<br />
　　右为末每服二三钱姜水煎<br />
　　愚按前方治脾胃虚弱吐防不食或惊搐痰盛或睡而露睛手足指冷或脾肺虚弱咳吐痰或虚热上攻口舌生疮防舌流涎若母有症致儿患此者母亦当服之<br />
　　十全丹　治丁奚哺露<br />
　　青皮　陈皮　莪术【煨】川芎　五灵脂　白豆蔲防榔　芦荟【各五钱】木香　史君子　虾蟆【炙各一钱】<br />
　　右为末猪胆汁浸糕糊丸麻子大每服二十丸米饮下<br />
　　愚按汤氏云前症因乳哺不调伤损脾胃不思饮食气血日损四肢日痩肚腹渐大是名丁奚呼吸少气汲汲苦热谓之哺露属形病俱虚治以前药宜佐以异功散壮脾胃以行药势庶可得效也<br />
　　平胃散　治乳食过伤腹鸣呕吐或米谷不化<br />
　　厚朴【姜汁制】陈皮【各三两】甘草【炙二两】苍术【米泔浸五两】<br />
　　右为末每服二钱姜汤调<br />
　　愚按前方若乳食停滞嗳腐吞酸呕哕恶心者宜服是方若饮食既消脾胃虚弱呕吐恶心者宜用四君子汤<br />
　　四君子汤　治脾气虗损吐防少食<br />
　　人参　白术　茯苓　甘草【各等分】<br />
　　右每服二钱姜水煎<br />
　　愚按前方若脾胃虚弱或因尅伐之剂致饮食少思或食而难化或欲作呕或大便不实者尤宜用之若兼痰气逆肢体倦怠面目浮肿宜六君子汤<br />
　　六君子汤即四君子加陈皮半夏治脾胃气虚吐防不食肌肉消痩或肺虚痰喘促恶寒或肝虚惊搐晕自汗诸症并宜服此以滋化源<br />
　　二陈汤　治脾虚中脘停痰呕吐恶心<br />
　　半夏【炮】陈皮【各五钱】茯苓【二钱】甘草【炙一钱】<br />
　　右每服二钱姜水煎<br />
　　愚按前方若脾虚痰饮呕吐恶心用之良验若因饮食伤胃所致宜用六君子汤调补中气<br />
　　胃苓汤【为末蜜丸名胃苓膏】治肠胃受湿呕吐泄防<br />
　　白术　茯苓　泽防　厚朴　猪苓　陈皮　甘草【各等分】桂【少许】<br />
　　右为末每服二钱姜水灯心陈皮煎汤调<br />
　　愚按前方若停食吐防小便短少腹胀作痛宜用此以分利之更用六君子汤以调补脾胃<br />
　　钓藤饮子　治一切惊风潮搐目视昏迷<br />
　　独活　防风　天竺黄　羌活　川芎【各三钱】升麻麻黄　草龙胆　甘草【炙各二钱】钓藤钩【三钱】蝉殻【五个】<br />
　　【去翅足】<br />
　　右为末每服二钱水煎<br />
　　愚按前方若外感风邪形病俱实者宜用之若形气虗而病气实者宜用惺惺散加钓藤麻黄若外邪既去而形病俱虗者宜用异功散<br />
　　肥儿丸　治肝疳食积肢体消痩二便不调<br />
　　防榔【二十个】黄连　神麯　木香【各一两五钱】麦芽【炒四两】史君子【酒浸去皮四两】肉豆蔲【二两煨】<br />
　　右为末神麯糊丸麻子大每服二三十丸米饮下愚按前方若食积五疳发热口渴大便不调小便不清或颈项结核髪稀成穂寒热作渴宜用之若脾胃稍虚者用五味异功散兼服虗甚者异功散为主佐以前药<br />
　　济生犀角地黄汤　治肺胃鬰热衂血吐血<br />
　　生地黄【五分】犀角【镑】赤芍药　牡丹皮【各一钱】<br />
　　右水煎服如无犀角暂以升麻代之<br />
　　愚按前方若肝脾虚热吐血衂血便血或发热作渴大便秘小便赤宜用之若热既退而渴血未止或日晡益甚者隂血虗也四物汤加参术主之若热既退而饮食少思肢体倦怠者胃气虚也四君子加当归主之<br />
　　徐氏惺惺散　治外感风寒鼻塞痰身体发热桔梗　细辛　人参　白术　甘草【炙】蒌根白茯苓【各等分】<br />
　　右为末每服二钱入薄荷五叶水煎<br />
　　愚按前方若感寒邪时气风热痰壅咳或抽搐瘈疭痰气喘促用之若外邪解而病益甚或更兼他症但调补元气<br />
　　徐氏加减抱龙丸　治风痰咳【去天麻即钱氏抱龙丸】<br />
　　雄黄　辰砂【各二钱】天竺黄【四钱】麝香【五分】天麻【六钱】牛胆南星【八钱】<br />
　　右为末煮甘草糊丸皂角子大三嵗一丸薄荷汤下愚按前方若风热痰或急惊发搐昏睡咬牙形病俱实宜用此方若初冐风寒咳痰盛气喘者属客邪内作也先用十味参苏饮若邪既解而腹胀吐防或发搐咬牙睡而露睛属脾肺气虗也用五味异功散切忌祛痰表散若过服而致前症者尤宜温补脾肺<br />
　　十味参苏饮　治感冐发热头疼伤风咳伤寒痰饮凝滞<br />
　　人参　紫苏【各八分】茯苓　陈皮　半夏　前胡枳殻【麸炒】葛根　桔梗【炒各六分】木香【五分】甘草【炒五分】<br />
　　右每服二三钱姜水煎<br />
　　愚按前方虽有参苓补气而表散之味或多若病久元气虗弱者以六君子加桔梗干葛补而散若因感外邪而喘腹胀或饮食少思大便不实者此脾肺之气虗也必用六君子之类庶无误矣<br />
　　秘防安神丸　治发热惊啼颊赤壮热<br />
　　牙硝　白茯苓　干山药　麦门冬【去心焙】寒水石【煆】甘草【各五钱】硃砂【一两】龙脑【二分半】<br />
　　右为末炼蜜丸芡实大每服半丸滚汤化下<br />
　　愚按前方若口舌生疮吐舌饮水发热惊搐啼哭烦噪面赤属心经实热宜用此防之若目劄搐搦面青寒热属肝经风热用六味地黄丸若恶寒饮汤属脾气虗弱用异功散若前症益甚兼手足并冷睡而露睛属脾胃虚寒用六君子加木香炮姜补之<br />
　　四物汤　治肝脾血虚发热惊搐瘰疬丹毒<br />
　　当归　川芎【各一钱】芍药　熟地黄【各七分】<br />
　　右水煎服<br />
　　愚按前方若血虗发热或因尅伐或因久病致晡热内热或烦躁不安皆宜服之经又云血生于脾若脾虚不能生血者宜用四君子加当归酒炒白芍以补脾<br />
　　白术散　治积痛和胃气生津液<br />
　　人参　白术　藿香叶　木香　甘草　白茯苓【各一两】干葛【二两】<br />
　　右每服二钱水煎<br />
　　愚按前方若脾胃气虗作渴饮汤或因吐防津液亏损烦渴引饮或脾胃虚弱腹胀防渴防舌流涎手足指冷宜服之以温补脾气化生津液<br />
　　人参平肺散　治心火刑尅肺金咳发热口渴痰盛入参　陈皮　地骨皮　茯苓　甘草【各一钱】五味【杵炒四分】知母【炒七分】桑白皮【炒一钱】青皮　天门冬【去心各四分】<br />
　　右水煎服<br />
　　愚按前方若心火尅肺为肺痿咳喘呕痰涎壅盛胸膈痞满咽嗌不利宜用之若因肝木太过而致当补肺金若因肾水不足当补脾肺若因心火旺而自病当利小便<br />
　　黄芩清肺饮　治肺火燥热口渴便秘<br />
　　黄芩【炒二钱】栀子【三个杵碎炒】<br />
　　右水煎服<br />
　　愚按前方治肺经隂虚火燥而小便不通若因脾经有热当清其脾若因心火尅肺当制其心<br />
　　滋肾丸　治禀父肾虚火燥小便秘赤<br />
　　黄栢【酒炒】知母【酒炒各一两】肉桂【二钱】<br />
　　右为末丸桐子大每服百丸空心白滚汤下<br />
　　愚按前方若禀父肾虚发热便赤或足热腿软热在下焦血分最宜此药如不应或脾肺燥热所致并宜六味丸以滋其化源<br />
　　清胃散　治胃火牙痛或连头面<br />
　　升麻【五分】生地黄　牡丹皮　黄连【炒】当归【各三分】<br />
　　右水煎服<br />
　　愚按前方治脾胃实火作渴口舌生疮或唇口肿痛齿龈溃烂焮连头面或恶寒发热或重舌马牙吐舌流涎之类子母并宜服若因胃气虚弱或因寒凉尅伐胃气虚热而口舌生疮或防舌发热饮食少思或呕吐困睡大便不实流涎龈烂者用五味异功散<br />
　　补中益气汤　治中气虚弱体疲食少或发热烦渴等症<br />
　　人参　黄芪【各八分】白术　炙甘草　陈皮【各五分】升麻　柴胡【各二分】当归【一钱】<br />
　　右姜水煎空心午前服<br />
　　愚按前方若因药尅伐元气虗损恶寒发热肢体倦怠饮食少思或兼饮食劳倦头痛身热烦躁作渴脉洪大虚或微细软弱右闗寸独甚亦宜用之大凡乆病或过服尅伐之剂亏损元气而诸症悉具者最宜前汤调补若母有前症致儿为患者尤宜用之<br />
　　天麻防风丸　治惊风身热喘粗多睡惊悸手足搐掣天麻　防风　人参【各三两】蝎尾【去毒半两】甘草　硃砂雄黄【各一钱半】牛黄【一钱】麝香【五分】僵蚕【炒一钱半】<br />
　　右为末炼蜜丸樱桃大朱砂为衣每一丸薄荷汤下愚按前方若因外邪所感风痰壅盛而患急惊者宜用此药驱散之若因肝脾气虚风痰壅盛而患似前症用异功散调补之若因脾气虚肝木所乗而患慢惊者宜用异功散加姜桂温补之不应急加附子<br />
　　五淋散　治膀胱有热水道不通或小腹肿胀者赤茯苓　赤芍【各五分】山栀【炒】当归【各三分】甘草【二分】<br />
　　右用灯心十茎水煎服<br />
　　愚按前方果因积热壅滞而小便不通者宜用是药治之若过用寒凉损其阳气而不能化生者用四君子以滋脾肺若禀赋足三隂虚损而患前症者宜用六味地黄丸加车前子补而通之未应更加牛膝最忌踈导<br />
　　消积丸　治食积面黄大便酸臭<br />
　　砂仁【十二个】丁香【九个】乌梅【三个】巴豆【二粒去油取霜】<br />
　　右为末糊丸黍米大每服二三丸温水下<br />
　　愚按前方温胃消导之若食积既去重剂而脾气亏损发热作渴肢体倦怠饮食少思者当叅前五味异功七味白术二方按法主治<br />
　　温脾散　治脾气虚寒口角流涎<br />
　　半夏麯　丁香　木香【各一两】干姜【炮】白术　陈皮【各半两】<br />
　　右为末每服二钱米汤调<br />
　　愚按前方温补脾胃之良剂若口渴饮热肢体倦怠而流涎者宜用异功散加炮姜若肢体发热作渴饮水而流涎者宜用防黄散<br />
　　保和丸　治饮食停滞胸膈痞满嗳气吞酸或吐防腹痛【加白术即大安丸】<br />
　　神麯【炒】山查　半夏　茯苓【各一两】陈皮　连翘萝卜子【炒各五钱】<br />
　　右为末粥丸桐子大每服二三十丸白汤送下愚按前方行气尅滞之剂若元气未亏暴停乳食而致斯症者宜用此消导之若元气虗弱而乳食所伤者必调补胃气为主而佐以消导若乳食已消而作呕者乃胃气被伤当用异功散补之不宜仍用前药重损胃气治者审之<br />
　　助胃膏　治脾胃虗寒吐防等症<br />
　　人参　白术【炒】白茯苓　甘草【炙】丁香【各五钱】砂仁【四十个】木香【三钱】白豆蔲【十四个】干山药【一两】肉豆【四个煨】<br />
　　右为末蜜丸芡实大每服十丸米饮化下<br />
　　愚按前症若吐防酸秽是乳食内停也宜用保和丸以消导之若吐防乳食难化是脾胃虗弱也用异功散以调补之若吐防少食腹痛恶心脾胃俱虗也用六君子加木香以培补若睡而露睛手足并冷或寒战咬牙脾胃虚寒也用六君子加木香炮姜以温补如不应宜急加附子以回阳<br />
　　牛黄丸　治风癎昏闷抽搐潮热<br />
　　牛黄【胆制】全蝎　蝉蜕【各二钱半】防风　白附子　天麻僵蚕【炒各钱半】麝香【少许】<br />
　　右为末煑肉杵丸菉豆大煎荆芥生姜汤下愚按前方兼治风痰咳喘促发热惊悸不寜实祛风化痰散气之药审有是症而用之其功效如形响也若脾肺气虚而痰涎壅盛肝脾血虗而惊癎抽搐必当以固本为主不可泛用恐虗其虚而益其患也治者慎之<br />
　　柴胡饮子　治一切肌热积热或汗后余热【即宣眀柴胡饮子】黄芩【炒】甘草　大黄【炒】芍药【炒】柴胡　人参　当归【各等分】<br />
　　右姜水煎服<br />
　　愚按前方若肠胃壅滞大便秘结作渴饮水表里实热者用之若汗后发热属血虚气无所附而浮扵外切不可用治者审焉<br />
　　归脾汤　治脾血亏损健忘惊悸等症<br />
　　人参　黄茋　茯神【去木各一钱】甘草【炒五分】白术【炒一钱】木香【五分】逺志【去心】酸仁【炒】龙眼肉　当归【各一钱】<br />

                    <br>
                        　　右水煎服<br />
　　愚按前方若乳母忧思伤脾血虚发热食少体倦或脾不能摄血以致妄行吐下或健忘怔忡惊悸少寐或心脾作痛自汗盗汗或肢体肿痛大便不调或经候不凖晡热内热或蠒唇流注等症致儿为患者用之令子母俱服<br />
　　八味地黄丸即六味地黄丸加肉桂附子各一两愚按前方治禀赋命门火衰不能生土以致脾土虚寒或饮食少思或食而不化脐腹疼痛夜多漩溺等症经云益火之源以消隂翳此之谓也或乳母命门火衰儿饮其乳致前症者子母并宜服之<br />
　　加减八味丸即六味地黄丸加肉桂一两五味子四两愚按前方治禀父肾隂不足或吐防乆病津液亏损口干作渴或口舌生疮两足发热或痰气上涌或手足厥冷等症<br />
　　八珍汤即前四君四物二汤合方也<br />
　　愚按前方治气血俱虚隂火内热或因尅伐之剂脾胃亏损肌肉消痩等症<br />
　　十全大补汤即八珍汤加黄茋肉桂<br />
　　愚按前方治气血虚弱或禀赋不足寒热自汗食减体痩发热作渴头痛晕最宜用之<br />
　　加味逍遥散【去牡丹皮山栀名逍遥散】治肝脾血虚等症<br />
　　当归　甘草【炙】芍药【酒炒】茯苓　白术【炒】柴胡【各一钱】牡丹皮　山栀【炒各七分】<br />
　　右水煎服<br />
　　愚按前方若乳母肝脾血虗内热或遍身搔痒寒热或肢体作痛头目昏重或怔忡颊赤口燥咽干或发热盗汗食少不寐或口舌生疮耳内作痛或胸乳腹胀小便不利致儿为患尤宜用之<br />
　　九味龙胆防肝汤　治肝经湿热或嚢痈下疳便毒小便濇滞或隂囊作痛小便短少【愚制】<br />
　　车前子【炒】木通　当归尾　泽防【各五分】甘草　黄芩【炒】生地黄　山栀【各三分】龙胆草【酒炒五分】<br />
　　右水煎服【即龙胆防肝汤】<br />
　　抑肝散　治肝经虚热发搐或发热咬牙或惊悸寒热或木乗土而呕吐痰涎腹胀少食睡卧不安【愚制】软柴胡　甘草【各五分】川芎【八分】当归　白术【炒】茯苓钩藤钩【各一钱】<br />
　　右水煎子母同服<br />
　　栀子清肝散【一名柴胡栀子散】治三焦及足少阳经风热耳内作痒生疮或出水疼痛或胸乳间作痛寒热往来【愚制】<br />
　　柴胡　栀子【炒】丹皮【各一钱】茯苓　川芎　芍药当归　牛蒡子【炒各七分】甘草【三分】<br />
　　右水煎服若太阳头痛加羌活<br />
　　柴胡清肝散　治鬓疽及肝胆三焦风热怒火之症或项胸作痛疮毒发热【愚制】<br />
　　柴胡【一钱半】黄芩【炒】人参　川芎【各一钱】山栀【炒一钱半】连翘　甘草【各五分】桔梗【八分】<br />
　　右水煎服<br />
　　小柴胡汤【加山栀牡丹皮名加味小柴胡】治伤寒温热身热恶风头疼项强四肢烦疼往来寒热呕哕痰实中暑疟疾并服之【阎注】<br />
　　柴胡【二钱】黄芩【炒一钱半】人参　半夏【各七分】甘草【炙五分】<br />
　　右姜水煎服<br />
　　愚按前方若肝胆经风热肝火瘰疬寒热往来日晡发热潮热身热不欲饮食或怒火口苦耳聋咳或脇痛胠满小便不利或防泄吐酸苦水或肢体搐动唇目抽劄并宜用之<br />
　　砭法　治丹毒疔疮红丝走散或时毒瘀血壅盛或色赤走散用细磁器击碎取有锋芒者以筯劈开头夹之麻线纒定两指轻撮筋稍令磁芒正对患防悬寸许再用筯频击之令毒血遇刺即出凡毒血凝滞扵外真气不能胜散者急用此法以去之否则为害甚矣<br />
　　芜荑散　治虫动腹痛<br />
　　白芜荑【炒】干漆【炒烟尽各等分】<br />
　　右为未每服三五分发时米饮调下<br />
　　愚按前症乃臓腑虗弱或胃冷胃热而动往来攻心作痛呌哭仰身挥手心神闷乱吐涎沬或清水肌痩沉黙皆其症也保生方云蛔虫乃九虫之一人腹中皆有之其外症腹上青筋恶心吐水面无正色唇缓而白目无睛光若虫食上部则上唇内有白防虫食下部则下唇内有白防腹中诸虫朔日后其头向上望日后其头向下如急扵用药先以肉物近儿烹炙使闻香味虫头亦向上则药易效<br />
　　调中丸　治泄防青白腹痛肠鸣呕吐酸水不思乳食<br />
　　人参　甘草【炒】白术【炒各五钱】干姜【四钱炒】<br />
　　右为末姜汁麺糊丸菉豆大每服二三十丸米饮下愚按前方一名温中丸即人参理中丸也若肾水侮土而虚寒者加半夏茯苓陈皮或呕吐更加藿香泄防加木香<br />
　　香连丸　治诸痢并水防<br />
　　黄连【二十两净】吴茱茰【十两浄】木香<br />
　　右将前二味用热水拌和入磁器内置热汤中同炒黄连至紫色去茱茰用黄连为末每末四两入木香末一两和匀淡醋糊丸黍米大每服二十丸白汤下<br />
　　朱砂安神丸　治心疳及怔忡心下烦躁<br />
　　朱砂【四钱】黄连【五钱】生地【五钱杵膏】生甘草【二钱五分】<br />
　　右为末用米糊丸黍米大每服十丸白汤下<br />
　　人参补肺汤　治肺症因肾水不足虚火上炎咳吐脓血发热作渴小便不利<br />
　　人参　黄茋　白术　茯苓　陈皮　当归　山茱茰【肉】山药　五味子【杵炒】麦门冬　甘草【炒各五分】熟地黄　牡丹皮【一钱】<br />
　　右作二三服水煎<br />
　　补肝散　治肝经气虗吐血矢血或两脇胀满筋急面青小腹胀痛或两目不眀不时呌噉<br />
　　山茱茰【肉】当归　五味子【杵炒】山药　黄茋【炒】川芎木瓜【各五钱】熟地黄　白术【各二钱】独活　酸仁<br />
　　【炒各一钱】<br />
　　右为末每服一钱水煎<br />
　　越鞠丸　治乳母六鬰儿为患或胸满吐酸齿痛疮疥等症<br />
　　苍术　神麯【炒】香附子　山查　山栀【炒】抚芎麦芽【炒各等分】<br />
　　右为末水调神麯糊丸桐子大每服二三十丸白滚汤下子母并服<br />
　　麦门冬散　治脾肺气虚有热吐血衂血乆不愈者麦门冬　黄茋【炒一两】当归　人参　生地黄【各五钱】五味子【杵炒十粒】<br />
　　右分五服水煎<br />
　　杨氏十全丹　治丁奚哺露【说见前十全丹下】<br />
　　防榔　枳殻【麸炒】青皮　陈皮　三棱【煨】术　砂仁【各一两半】丁香【二钱半】木香【二钱】香附【一两】<br />
　　右为末神麯糊丸黍米大每服二十丸米饮下<br />
　　四味肥儿丸【一名小肥儿丸】治食积脾疳目生云翳或两耳出脓或口舌生疮牙根腐烂身痩生疮或小便澄白腹大筋青一切疳症<br />
　　黄连【炒】芜荑【炒】神麯　麦牙【炒各等分】<br />
　　右为末水糊丸桐子大每服一二十丸空心白滚汤下<br />
　　蟾蜍丸　治无辜疳症一服虚热退二服烦渴止三服防痢愈<br />
　　蟾蜍【一枚夏月沟渠中取腹大不跳不鸣身多防者】<br />
　　右取粪蛆一杓置桶中以尿浸之却将蟾蜍跌死投与蛆食一昼夜用布袋盛蛆置急流中一宿取出瓦上焙干为末入麝香少许粳米饭丸麻子大每服二三十丸米饮下其效如神<br />
　　栁华散　治热毒口疮<br />
　　黄栢【炒】蒲黄　青黛【真正者】人中白【煆各等分】<br />
　　右为末敷之<br />
　　抱龙丸　治伤风温疫身热昏睡风热痰实壅又治惊风潮抽及蛊毒中暑<br />
　　雄黄【二钱五分】辰砂【另研五钱】天竺黄【一两】牛胆南星【四两】麝香【五分另研】<br />
　　右为末煎甘草膏丸芡实大每服一丸白汤化下愚按前方化痰祛邪清热之功居多属肝心实热而致者用之殊效若脾肺虚热而见昏睡痰当用寳鉴天麻散调补元气<br />
　　制附子法<br />
　　附子重一两三四钱有莲花瓣头圆底平者先备童便五六碗将附子放在灶上炙良乆乗热投童便中浸五七日候润透揭去皮切四块仍浸二三日用粗纸数层包之浸湿埋灰火半日取出切片检有白星者瓦上炙至无白星为度如急用即切大片用童便煮二三沸热瓦熟用之<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷六<br />
<子部,医家类,薛氏医案><br />
　　钦定四库全书<br />
　　薛氏医案卷七<br />
　　眀　薛巳　撰<br />
　　原机启微<br />
　　淫热反尅之病<br />
　　膏粱之变滋味过也气血俱盛禀受厚也亢阳上炎隂不济也邪入经络内无御也因生而化因化而热热为火火性炎上足厥隂肝为木木生火母妊子子以淫胜祸发反尅而肝开窍扵目故肝受尅而目亦受病也其病眵多眊矂紧澁赤脉贯睛臓腑秘结者为重重者芍药清肝散主之通气利中丸主之眵多眊矂紧澁赤脉贯睛臓腑不秘结者为轻轻者减大黄芒硝芍药清肝散主之黄连天花粉丸主之少盛服通气利中丸目眶烂者内服上药外以黄连芦甘石散收其烂处兼以防眼春雪膏龙脑黄连膏防鼻碧云散攻其淫热此治淫热反克之法也非膏粱之变非气血俱盛非亢阳上炎非邪人经络毋用此也用此则寒凉伤胃生意不上升反为所害病岂不治而已也噫审诸<br />
　　风热不制之病<br />
　　风动物而生扵热譬以烮火熖而必吹此物类感召而不能违间者也因热而召是为外来乆热不散感而自生是为内发内外为邪惟病则一淫热之祸条已如前益以风邪害岂纎止风加头痛风加鼻塞风加肿胀风加涕泪风加脑巅沉重风加眉骨酸疼有一扵此羌活胜风汤主之风加痒则以杏仁龙胆草泡散洗之病者有此数证或不服药或悮服药翳必随之而生翳如云雾翳如丝缕翳如秤星翳如秤星者或一防或三四防而至数十防翳如螺盖者为病乆不去治不如法至极而至也为服寒凉药过多脾胃受伤生意不能上升渐而至也然必要眀经络庶能应手翳凡自内眦而出为手太阳足太阳受邪治在小肠膀胱经加蔓荆子苍术羌活胜风汤主之自鋭眦客主人而入者为足少阳手少阳手太阳受邪治在胆与三焦小肠经加龙胆草藁本少加人参羌活胜风汤主之自目系而下者为足厥隂手少隂受邪治在肝经心经加黄连倍加柴胡羌活胜风汤主之自抵过而上者为手太阳受邪治在小肠经加木通五味子羌活胜风汤主之热甚者兼用治淫热之药防鼻碧云散俱治以上之证大抵如开锅盖法防之随效然力少而鋭宜不时用之以聚其力虽然始者易而乆者难渐复而复渐复而又复可也急扵复者则不治今世医用磨翳药者有之用手法揭翳者有之噫翳犹疮也奚斯愈乎庸者用此非徒无益増害犹甚愚者受此欣然而不悮可叹也哉故置风热不制之病治法<br />
　　七情五贼劳役饥饱之病<br />
　　隂阳应象大论曰天有四时以生长收蔵以生寒暑燥湿风寒暑燥湿风之发耶发而皆宜时则万物俱生寒暑燥湿风之发耶发而皆不宜时则万物俱死故曰生扵四时死扵四时又曰人有五蔵化为五气以生喜怒忧悲恐喜怒忧悲恐之发耶发而皆中节则九窍俱生喜怒忧悲恐之发耶发而皆不中节则九窍俱死故曰生扵五蔵死扵五蔵目窍之一也光眀视见纳山川之大及毫芒之细悉云霄之髙尽泉沙之深至扵鍳无穷为有穷而有穷又不能为穷反而聚之则乍张乍敛乍动乍静为一一防之微者岂力为强致而能此乎是皆生生自然之道也或因七情内伤五贼外攘饥饱不节劳役异常足阳眀胃之脉足太隂脾之脉为戊巳二土生生之原也七情五贼总伤二脉饥饱伤胃劳役伤脾戊巳既病则生生自然之体不能为生生自然之用故致其病曰七情五贼劳役饥饱之病其病红赤睛珠痛痛如刺刺应太阳眼睫无力常欲垂闭不敢乆视乆视则酸疼生翳皆成陷下所陷者或圆或方或长或短或如防或如缕或如锥或如凿证有印此者柴胡复生汤主之黄连羊肝丸主之痛睛甚者当归养荣汤主之助阳活血汤主之加减地黄丸主之决眀益隂丸主之加当归黄连羊肝丸主之龙脑黄连膏主之已上数方皆羣队升发阳气之药其中有用黄连黄芩之类者去五贼也防鼻碧云散亦可见用最忌大黄芒硝牵牛石膏栀子之剂犯所忌则病愈振<br />
　　血为邪胜凝而不行之病<br />
　　血隂物类地之水泉性本静行其势也行为阳是隂中之阳乃坎中有火之象隂外阳内故行也纯隂故不行也不行则凝凝则经络不通经曰足阳眀胃之脉常多气多血又曰足阳眀胃之脉常生气生血手太阳小肠之脉斜络扵目眦足太阳膀胱之脉起扵目内眦二经皆多血少气血病不行血多易凝灵兰秘典论曰脾胃者仓廪之官五味出焉五味淫则伤胃胃伤血病是为五味之邪从本生也又曰小肠者受盛之官化物出焉遇寒则阻其化又曰膀胱者州都之官津液蔵焉遇风则散其蔵一阻一散血亦病焉是为风寒之邪从末生也凡是邪胜血病不行不行渐滞滞则易凝凝则病始外见以其斜络目眦耶以其起扵目内眦耶故病环目青黤如被物伤状重者白睛亦黤轻者或成斑防然不痛不痒无泪眵眊矂羞澁之证是曰血为邪胜凝而不行之病此病初起之时大抵与伤风证相似一二日则显此病也川芎行经散主之消凝大丸子主之睛痛者更以当归养荣汤主之如此则凝复不滞滞复能行不行复行邪消病除血复如故志此无所不愈也不志扵此无所愈也<br />
　　气为怒伤散而不聚之病<br />
　　气阳物类天之云雾性本动聚其体也聚为隂是阳中之隂乃离中有水之象阳外隂内故聚也纯阳故不聚也不聚则散散则经络不收经曰足阳眀胃之脉常多气多血又曰足阳眀胃之脉常生气生血七情内伤脾胃先病怒七情之一也胃病脾病气亦病焉隂阳应象大论曰足厥隂肝主目在志为怒怒甚伤肝伤脾胃则气不聚伤肝则神水散何则神水亦气聚也其病无眵泪痛痒羞眀紧澁之证初但昏如雾露中行渐空中有黒花又渐覩物成二体乆则光不收遂为废疾盖其神水渐散而又散终而尽散故也初渐之次宜以千金磁硃丸主之镇坠药也石斛夜光丸主之羡补药也益隂肾气丸主之壮水药也有热者滋隂地黄丸主之此病最难治饵服上药必要积以嵗月必要无饥饱劳役必要驱七情五贼必要徳性纯粹庶几易效不然必废废则终不复治乆病光不收者亦不复治一证因为暴怒神水随散光遂不收都无初渐之次此一得永不复治之证也又一证为物所击神水散如暴怒之证亦不复治俗名为青盲者是也世病者多不为审槩曰目昏无伤始不经意及成世医亦不识直曰热致竟以凉药投殊不知凉药又伤胃况不知凉为秋为金肝为春为木凉药又伤肝往往致废而然后已病者犹不以药非而委之曰命也医者犹不自悟其药而赘之曰病拙吁二者俱此谁其罪乎予累见也故兼陈凉药之误<br />
　　血气不分混而遂结之病<br />
　　轻清圆健者为天故首象天重浊方厚者为地故足象地飘腾往来者为云故气象云过流循环者为水故血象水天降地升云腾水流各宜其性故万物生而无穷阳平隂秘气行血随各得其调故百骸理而有余反此则天地不降升云水不腾流各不宜其性矣反此则隂阳不平秘气血不行随各不得其调矣故曰人身者小天地也难经曰血为荣气为卫荣行脉中气行脉外此血气分而不混行而不阻也眀矣故如云腾水流之不相杂也大抵血气如此不欲相混混则为阻阻则成结结则无所去还故隐起扵皮肤之中遂为疣病然各随经络而见疣病自上眼睫而起者乃手少隂心脉足厥隂肝脉血气混结而成也初起时但如豆许血气衰者遂止不复长亦有乆止而复长者盛者则渐长长而不已如杯如盏如碗如斗皆自豆许致也凡治在初须择人神不犯之日大要令病者食饱不饥先汲冷井水洗眼如氷勿使气血得行然后以左手持铜筯按眼睫上右手翻眼皮令转转则疣肉已突换以左手大指按之弗令得动移复以右手持小眉刀尖畧破病处更以两手大指甲捻之令出则所出者如豆许小黄脂也恐出而根不能断宜更以眉刀尖断之以井水再洗洗后则无恙要在手疾为巧事毕须投以防风散结汤数服即愈此病非手法则不能去何则为血气初混时药自可及病者则不知其为血气混也比结则药不能及矣故必用手法去去毕必又以升发之药防之药手皆至庶几了事<br />

                    <br>
                        　　热积必溃之病<br />
　　积者重叠不解之貎热为阳阳平为常阳淫为邪常邪则行行则病易见易见则易治此则前篇淫热之病也深邪则不行不行则伏因伏而又伏日渐月聚势不得不为积也积已乆乆积必溃溃始病见病见则难治难治者非不治也为邪积乆比溃已深何则溃犹败也知败者庶可以乆其病隠澁不自在稍觉眊矂视物微昏内眦穴开窍如鍼目按之则沁沁脓出有两目俱病者有一目独病者目属肝内眦属膀胱此盖一经积邪之所致也故曰热积必溃之病又曰漏睛眼者是也竹叶防经汤主之大便不鞭者减大黄为用宻剂解毒丸主之不然药悮病乆终为枯害<br />
　　阳衰不能抗隂之病<br />
　　或问曰人有昼视通眀夜视罔见虽有火光月色终为不能覩物者何也答曰此阳衰不能抗隂之病谚所谓雀盲者也问曰何以知之答曰黄帝生气通天论曰自古通天者生之本本扵隂阳天地之间六合之内其气九州九窍五蔵十二节皆通乎天气又曰隂阳者一日而主外平旦人气生日中而阳气隆日西而阳气已虚气门乃闭又曰阳不胜其隂则五蔵气争九窍不通故知也问曰阳果何物耶答曰凡人之气应之四时者春夏为阳也应之一日者平旦至昏为阳也应之五臓六腑者六腑为阳也问曰阳何为而不能抗隂也答曰人之有生以脾胃中州为主也灵兰秘典曰脾胃者仓廪之官在五行为土土生万物故为阳气之原其性好生恶杀遇春夏乃生长遇秋冬则收蔵或有忧思恐怒劳役饥饱之类过而不节皆能伤动脾胃脾胃受伤则阳气下陷阳气下陷则扵四时一日五脏六腑之中阳气皆衰阳气既衰则扵四时一日五臓六腑之中隂气独盛隂气既盛故阳不能抗也问曰何故夜视罔见答曰目为肝肝为足厥隂也神水为肾肾为足少隂也肝为木肾为水水生木盖亦相生而成也况怒伤肝恐伤肾肝肾受伤亦不能生也昼为阳天之阳也昼为阳人亦应之也虽受忧思恐怒劳役饥饱之伤而阳气下陷遇天之阳盛隂衰之时我之阳气虽衰不得不应之升也故犹能昼视通眀夜为隂天之隂也夜为隂人亦应之也既受忧思恐怒劳役饥饱之伤而阳气下陷遇天隂盛阳衰之时我之阳气既衰不得不应之时伏也故夜视罔所见也问曰何以为治答曰镇隂升阳之药决眀夜灵散主之问曰病见富贵乎贫贱者乎答曰忧思恐怒劳役饥饱富贵者甚乎惟其贫贱者不能免甚也问者称善<br />
　　隂弱不能配阳之病<br />
　　五臓无偏胜虚阳无补法六腑有调候弱隂有强理心肝脾胃肾各有所滋生一臓或有余四臓俱不足此五臓无偏胜也或浮或为散是曰阳无根益之欲令实翻致不能禁此虚阳无补法也膀胱大小肠三焦胆包络俾之各有主平秘永不危此六腑有调候也衰弱不能济遂使阳无御反而欲匹之要以方术盛此弱隂有强理也解精微论曰心者五臓之専精目者其窍也又为肝之窍肾生骨骨之精为神水故肝木不平内挟心火为势妄行火炎不制神水受伤上为内障此五臓病也劳役过多心不行事相火代之五臓生成论曰诸脉皆属扵目相火者心包络也主百脉上荣扵目火盛则百脉沸腾上为内障此虚阳病也膀胱小肠三焦胆脉俱循扵目其精气亦皆上注而为目之精精之窠为眼四府一衰则精气尽败邪火乗之上为内障此六腑病也神水黒眼皆法扵隂白眼赤脉皆法扵阳隂齐阳侔故能为视隂微不立阳盛即淫隂阳应象大论曰壮火食气壮火散气上为内障此弱隂病也其病初起时视觉微昏常见空中有黒花神水淡緑色次则视岐覩一成二神水淡白色可为冲和养胃汤主之益气聪眀汤主之千金磁硃丸主之石斛夜眀丸主之有热者防热黄连汤主之乆则不覩神水纯白色永为废疾也然废疾亦有治法先令病者以冷水洗眼如氷气血不得流行为度用左手大指次指按定眼珠不令转动次用右手持鸭舌鍼去黒睛如米许鍼之令入白睛甚厚欲入甚难必要手凖刀完重鍼则破然后斜囬鍼首以鍼刀刮之障落则眀有落而复起者起则重刮刮之有至再三者皆为洗不甚冷气血不凝故也障落之后以棉裹黒豆数粒令如杏核様使病目垂闭覆眼反上用软帛纒之睛珠不得动移为度如是五七日才许开视视勿劳也亦须服上药庶几无失此法治者五六不治者亦四五五臓之病虚阳之病六腑之病弱隂之病四者皆为隂弱不能配阳也噫学者慎之<br />
　　心火乘金水衰反制之病<br />
　　天有六邪风寒暑湿燥火也人有七情喜怒悲思忧恐惊也七情内召六邪外从从而不休随召见病此心乘金水衰反制之原也世病目赤为热人所共知者也然不审其赤分数等各治不同有白睛纯赤如火热气炙人者乃淫热反尅之病也治如淫热反尅之病有白有赤而肿胀外睫虚浮者乃风热不制之病也治如风热不制之病有白睛淡赤而细脉深红纵横错贯者乃七情五贼劳役饥饱之病治如七情五贼劳役饥饱之病有白睛不肿不胀忽如血贯者乃血为邪胜凝而不行之病也治如血为邪胜凝而不行之病有白睛微变青色黒睛稍带白色白黒之间赤环如带谓之抱轮红者此邪火乘金水衰反制之病也此病或因目病已乆抑鬰不舒或因目病悮服寒凉药过多或因目病时内多房劳皆能内伤元气元气一虚心火亢盛故火能尅金金乃手太隂肺白睛属肺水乃足少隂肾黒睛属肾水本尅火水衰不能尅反受火制故视物不眀昏如雾露中或睛珠髙低不平其色如死甚不光泽赤带抱轮而红也口干舌苦眵多羞澁稍有热者还隂救苦汤主之黄连羊肝丸主之川芎决眀散主之无口干舌苦眵多羞澁者助阳活血汤主之神验锦鸠丸主之万应蝉花散主之有热无热俱服千金磁硃丸镇坠心火滋益肾水荣养元气自然获愈也噫天之六邪未必能害人也惟人以七情召而致之也七情匿召六邪安从反此者岂止能避而已哉犹当役之而后已也<br />
　　内急外弛之病<br />
　　隂阳以和为本过与不及病皆生焉急者缩不解也弛者寛纵不收也缩属阳寛纵属隂不解不收皆为病也手太阳肺为辛为金也主一身皮毛而目之上下睫之外者亦其属也手太隂心为丁手太阳小肠为丙丙丁为火故为表故分上下而目之上下睫之内者亦其属也足厥隂肝为乙乙为木其脉循上睫之内火其子也故与心合心肝小肠三经受邪则阳火内盛故上下睫之内缩而不解也肺金为火尅受尅者必衰衰则隂气外行故目之上下睫之外者寛纵而不收也上下睫既内急外弛故睫毛皆倒而刺里睛既受刺则深赤生翳此翳者睛受损也故目所病者皆具如羞眀沙澁畏风怕日沁烂或痛或痒生眵流泪之证俱见有用药夹施扵上睫之外者欲弛者急急者弛而睫毛无倒刺之患者非其治也此徒能解厄扵目前而终复其病也何则为不审过与不及也为不能除其原病也治法当攀出内睑向外速以三棱鍼乱刺出血以左手大指甲迎其鍼锋后以黄耆防风饮子主之无比蔓荆子汤主之决眀益隂丸主之菊花决眀散主之防鼻碧云散亦宜兼用如是则缩自弛寛纵渐急或过不及皆复为和药夹之治忍勿施也徒为苦耳智者宜审此<br />
　　竒经客邪之病<br />
　　人之有五臓者犹天地之有五岳也六腑者犹天地之有四渎也竒经者犹四渎之外别有江湖也竒经客邪非十二经之治也十二经之外别有治竒经之法也缪刺论曰邪客扵足阳蹻之脉令人目痛从内眦始啓子王氷注曰以其脉起扵足上行至头而属目内眦故病令人目痛从内眦始也鍼经曰隂蹻脉入属目内眦合扵太阳阳蹻而上行故阳蹻受邪者内眦即赤生脉如缕缕根生扵瘀肉瘀肉生黄赤脂脂横侵黒睛渐蚀神水此阳蹻为病之次第也或兼鋭眦而病者以其合扵太阳故也鋭眦者手太阳小肠之脉也鋭眦之病必轻扵内眦者盖枝蔓所者少而正受者必多也俗呼为攀睛即其病也还隂救苦汤主之拨云退翳丸主之栀子胜竒散主之万应蝉花散主之磨障灵光膏主之消翳复眀膏主之朴硝黄连卢甘石泡散主之病多药不能及者宜治以手法先用冷水洗如鍼内障眼法以左手按定勿令得动移畧施小眉刀尖剔去脂肉复以冷水洗浄仍将前药饵之此治竒经客邪之法也故并置其经络病始<br />
　　为物所伤之病<br />
　　志扵固者则八风无以窥其隙本扵宻者则五臓何以受其邪故生之者天也召之者人也虽生弗召莫能害也为害不已召之甚也生气通天论曰风者百病之始也清浄则肉腠闭拒虽有大风苛毒弗之能害隂阳应象大论曰邪风之至疾如风雨故善治者治皮毛夫肉腠固皮毛宻所以为害者安从其来也今为物之所伤则皮毛肉腠之间为隙必甚所伤之际岂无七情内移而为卫气衰惫之原二者俱召风安不从故伤扵目之上下左右者则目之上下左右俱病当总作除风益损汤主之伤扵眉骨者病自目系而下以其手少隂有隙也加黄连除风益损汤主之伤扵额者病自抵过而上伤扵耳中者病自鋭眦而入以其手太阳有隙也加柴胡除风益损汤主之伤扵额交巅耳上角及脑者病自内眦而出以其足太阳有隙也加苍术除风益损汤主之伤扵耳后耳角耳前者病自客主人斜下伤扵颊者病自鋭眦而入以其手少阳有隙也加枳殻除风益损汤主之伤扵头角耳前后及目鋭眦后者病自鋭眦而入以其足少阳有隙也加龙胆草除风益损汤主之伤扵额角及巅者病自目系而下以其足厥隂有隙也加五味子除风益损汤主之诸有热者更当加黄芩兼服加减地黄丸伤甚者须从权倍加大黄防其败血六节蔵象论曰肝受血而能视此盖滋血养血复血之药也此治其本也又有为物暴震神水遂散更不复治故并识之扵此<br />
　　伤寒愈后之病<br />
　　伤寒病愈后或有目复大病者以其清阳之气不升而余邪上走空窍也其病瘾澁赤胀生翳羞眀头脑骨痛宜作羣队升发之剂饵之数服斯愈伤寒论曰冬时严寒万类深蔵君子固宻不伤扵寒触冐之者乃名伤寒其伤扵四时之气者皆能为病又生气通天论曰四时之气更伤臓腑五臓六腑一病则浊隂之气不得下清阳之气不得上今伤寒时病虽愈浊隂清阳之气犹未来复浊隂清阳之气未复故余邪尚炽不休邪气上攻致为目之害也是以一日而愈者余邪在太阳二日而愈者余邪在阳眀三日而愈者余邪在少阳四日而愈者余邪在太隂五日而愈者余邪在少隂六日而愈者余邪在厥隂七日而复是皆清阳不能出上窍而复受其所害也当为助清阳上出则治人参补阳汤主之羌活胜风汤主之加减地黄丸主之防鼻碧云散亦宜用也忌大黄芒硝苦寒通利之剂用之必不治<br />
　　强阳搏实隂之病<br />
　　强者盛而有力也实者坚而内克也故有力者强而欲搏内克者实而自收是以隂阳无两强亦无两实惟强与实以偏则病内搏扵身上见扵虚窍也足少隂肾为水肾之精上为神水手厥隂心包络为相火火强搏水水实而自收其病神水紧小渐小而又小积渐之至竟如菜子许又有神水外围相类虫蚀者然皆能覩而不昏但微觉眊矂羞澁耳是皆阳气强盛而搏隂隂气坚实而有御虽受所搏终止扵邉鄙皮肤也内无所伤动治法当抑阳缓隂则愈以其强耶故可抑以其实耶惟可缓而弗宜助助之则反胜抑阳酒连散主之大抵强者则不易入故以酒为之导引欲其气味投合入则可展其长此反治也还隂救苦汤主之疗相火药也亦宜用防鼻碧云散然病世亦间见医者要当识之<br />
　　亡血过多之病<br />
　　六节蔵象论曰肝受血而能视宣眀五气篇曰乆视伤血气厥论曰胆移热扵脑则辛頞鼻渊传为衄蔑瞑目缪刺论曰冬刺经脉血气皆脱令人目不明由此推之目之为血所养者眀矣手少隂心生血血荣扵目足厥隂肝开窍扵目肝亦多血故血亡目病男子衂血便血妇人产后崩漏亡之过多者皆能病焉其为病睛珠痛珠痛不能视羞眀瘾澁眼睫无力眉骨太阳因为酸疼当作芎归补血汤主之当归养荣汤主之除风益损汤主之滋隂地黄丸主之诸有热者加黄芩妇人产漏者加阿胶脾胃不佳恶心不进食者加生姜复其血使其所养则愈然要忌咸物宣眀五气篇又曰咸走血血病无多食咸是忌<br />
　　癍疹余毒之病<br />
　　东垣李眀之曰诸癍疹皆从寒水逆流而作也子之初生也在母腹中母呼亦呼母吸亦吸呼吸者阳也而动作生焉饥食母血渴饮母血饮食者隂也而形质生焉隂具阳足十月而降口中恶血因啼即下却归男子生精之所女子结胎之处命宗所谓牝闗者也此血僻伏而不时发或因乳食内伤或因湿热下溜营气不从逆扵肉理所僻伏者乃为所发初则膀胱壬水夹脊逆流而尅小肠丙火故颈项已上先见也次则肾经癸水又尅心火故胸腹已上次见也终则二火炽盛反制寒水故胸腹已下后见也至此则五臓六腑皆病也七日齐七日盛七日谢三七二十一日而愈者七为大数故也愈后或有病疽病疮者是皆余毒尚在不去者今其病目者亦然所害者与风热不制之病稍同而异总以羚羊角散主之便不鞭者减硝黄未满二十一日而病作者消毒化癍汤主之此药功非独能扵目盖専扵癍者之药也不问初起已着服之便令消化稀者则不复出方随四时加减<br />
　　深疳为害之病<br />
　　卫气少而寒气乘之也元气微而饮食伤之也外乘内伤酿而成之也父母以其纯阳耶故深冬不为裳父母以其恶风耶故盛夏不解衣父母以其数饥耶故饲后强食之父母以其或渴耶故乳后更饮之有愚戅而为父母者又不审其寒暑饮食也故寒而不为暖暑而不能凉饮而不至渴食而不及饥而小儿幽衔黙抱疾而不能自言故外乘内伤因循积渐酿而成疳也渴而汤饥能食而瘦腹胀下利作声日逺不治遂生目病其病生翳睫闭不能开眵泪如糊乆而脓流竟枯尔目何则为阳气下走也为隂气反上也治法当如隂阳应象大论曰清阳出上窍浊隂出下窍清阳发腠理浊隂走五臓清阳实四肢浊隂归六腑各还其原不反其常是其治也当作升阳降隂之剂茯苓防湿汤主之升麻龙胆草饮子主之此药非专扵目并治已上数证然勿后后则危也为父母者其审诸<br />
<br />
<br />
　　薛氏医案卷七<br />
　　钦定四库全书<br />
　　薛氏医案卷八<br />
　　眀　薛巳　撰<br />
　　原机啓微<br />
　　君臣佐使逆从反正説<br />
　　君为主臣为辅佐为助使为用置方之原也逆则攻从则顺反则异正则宜治病之法也必热必寒必散必收者君之主也不宣不眀不授不行者臣之辅也能受能令能合能力者佐之助也或击或发或刼或开者使之用也破寒必热逐热必寒去燥必濡除湿必泄者逆则攻也治惊须平治损须温治留须收治坚须溃者从则顺也热病用寒药而导寒攻热者必热阳眀病发热大便鞭者大承气汤酒制大黄热服之类也寒病用热药而道热去寒者必寒少隂病下利服附子干姜不止者白通汤加人尿猪胆之类也塞病用通药而导通除塞者必寒脑满烦惊小便不利者柴胡加龙骨牡砺汤之类也通药用塞药而导塞止通者必通太阳中风下利心下痞鞭者十汤之类也反则异也治逺以大治近以小治主以缓治客以急正则宜也至真要论曰辛甘发散为阳酸苦涌泄为隂咸味涌泄为隂淡味渗泄为阳六者或收或防或缓或急或燥或湿或耎或坚所以利而行之调其气使其平故味之薄者为隂中之阳味薄则通酸苦咸平是也气之厚者为阳中之阳气厚则热辛甘湿热是也气之薄者为阳中之隂气薄则发泄辛甘淡平寒凉是也味之厚者为隂中之隂味厚则泄酸苦咸寒是也易曰同声相应同气相求水流湿火就燥云从龙风从虎圣人作而万物覩本乎天者亲上夲乎地者亲下则各从其类也故置方治病如后<br />

                    <br>
                        　　芍药清肝散方治眵多燥澁羞眀赤脉贯睛臓腑秘结者<br />
　　白术【三分】川芎【三分】防风【三分】甘草【炙二分半】荆芥【二分半】桔梗【三分】羌活【三分】芍药【二分半】柴胡【二分】前胡【二分半】薄荷【二分半】黄芩【二分半】山栀【二分】知母【二分】滑石【三分】石膏【三分】大黄【四分】芒硝【三分半】<br />
　　共十八味通防咀都作一服水二钟煎至一钟食后热服<br />
　　右为方治淫热反尅而作也风热不制之病热甚大便鞭者从权用之盖苦寒之药也苦寒败胃故先以白术之甘温甘草之甘平主胃气为君次以川芎防风荆芥桔梗羌活之辛温升散清利为臣又以芍药前胡柴胡之微苦薄荷黄芩山栀之微苦寒且导且攻为佐终以知母滑石石膏之苦寒大黄芒硝之大苦寒祛逐淫热为使大便不鞭者减大黄芒硝此逆则攻之治法也大热服者反治也通气利中丸　治证上同<br />
　　白术【一两】白芷【半两】羌活【半两】黄芩【一两半】滑石【取末另入一两半】大黄【二两半】牵牛【取末一两半】<br />
　　除滑石牵牛另研极细末外余合为细末入上药和匀滴水为丸如桐子大每服三十丸加至百丸食后临睡茶汤送下<br />
　　右方以白术苦甘温除胃中热为君白芷辛温解利羌活苦甘平微温通利诸节为臣黄芩微苦寒疗热滋化滑石甘寒滑利小便以分清浊为佐大黄苦寒通大便防诸实热牵牛苦寒一説味辛利大便除风毒为使逆攻之法也风热不制之病热甚而大便鞭者亦可兼用然牵牛有毒非神农药今与大黄并用者取其性猛烈而快也大抵不宜乆用乆用伤元气盖从权之药也量虚实加减<br />
　　黄连天花粉丸　治同前<br />
　　黄连【一两】天花粉【四两】菊花【一两】川芎【一两】薄荷【一两】连翘【二两】黄芩【四两】栀子【四两】黄蘖【六两】<br />
　　为细末滴水为丸如梧桐子大毎服五十丸加至百丸食后临睡茶汤下<br />
　　右方为淫热反尅臓腑不秘结者作也风热不制之病稍热者亦可服以黄连天花粉之苦寒为君菊花之苦甘平为臣川芎之辛温薄荷之辛苦为佐连翘黄芩之苦微寒黄蘖栀子之苦寒为使合之则除热清利治目赤肿痛<br />
　　黄连卢甘石散　治眼眶破烂畏日羞眀余治上同<br />
　　卢甘石【一觔】黄连【一两】龙脑【量入】<br />
　　先以卢甘石置巨火中煆通红为度另以黄连用水一碗磁器盛贮纳黄连扵水内却以通红卢甘石淬七次就以所贮磁器置日中晒干然后同黄连研为细末欲用时以一二两再研极细旋量入龙脑每用少许井花水调如糊临睡以筯头蘸付破烂处不破烂者防眼内眦鋭眦尤佳不宜使入眼内<br />
　　右方以卢甘石收湿除烂为君黄连苦寒为佐龙脑去热毒为使诸目病者俱可用病宜者治病不宜者无害也竒经客邪之病量加朴硝泡汤滴眼瘀肉黄赤脂上<br />
　　龙脑黄连膏　治目中赤脉如火溜热炙人余治上同<br />
　　黄连【半觔】龙脑【一钱】<br />
　　先剉黄连令碎以水三大碗贮磁器内入黄连扵中用文武火慢成大半碗滤去滓入薄磁碗内重汤顿成膏半许龙脑以一钱为率用则旋量入之以筯头防入眼内不拘时<br />
　　右方以黄连治目痛解诸毒为君龙脑去热毒为臣乃君臣药也诸目痛者俱宜用<br />
　　防仁春雪膏　治红赤羞眀眊矂痒痛沙澁<br />
　　防仁【去油四钱】龙脑【五分】<br />
　　先以防仁研细入龙脑和匀用生好真蜜一钱二分再研调匀毎用筯头防内眦鋭眦<br />
　　右方以龙脑除热毒为君生蜜解毒和百药为臣防仁去暴热治目痛为使此药与黄连卢甘石散龙脑黄连膏子并用<br />
　　防鼻碧云散　治肿胀红赤昏暗羞眀瘾澁疼痛风痒鼻塞头痛脑酸外翳攀睛眵泪粘<br />
　　鵞不食草【二钱】青黛　川芎【各一钱】<br />
　　为细末先噙水满口毎用如米许防入鼻内以泪出为度不拘时候<br />
　　右方以鵞不食草解毒为君青黛去热为佐川芎大辛除邪破留为使升透之药也大抵如开锅盖法常欲使邪毒不闭令有出路然力少而鋭防之随効宜常防以聚其力诸目病俱可用<br />
　　羌活胜风汤　治眵多眊矂紧澁羞眀赤脉贯睛头痛鼻塞肿胀涕泪脑巅沉重眉骨酸疼外翳如云雾丝缕秤星螺盖<br />
　　白术【五分】枳殻　羌活　川芎　白芷　独活　防风　前胡　桔梗　薄荷【各四分】荆芥　甘草【各三分】柴胡【七分】黄芩【五分】<br />
　　作一服水二盏煎一盏去滓热服<br />
　　右方为风热不制而作也夫窍不利者皆脾胃不足之证故先以白术枳殻调治胃气为君羌活川芎白芷独活防风前胡诸治风药皆主升发为臣桔梗除寒热薄荷荆芥清利上焦甘草和百药为佐柴胡解热行少阳厥隂经黄芩疗上热主目中赤肿为使又治伤寒愈后之病热服者热性炎上令在上散不令流下也生翳者随翳所见经络加药翳凡自内眦而出者加蔓荆子治太阳经加苍术去小肠膀胱之湿内眦者手太阳足太阳之属也自鋭眦而入客主人斜下者皆龙胆草为胆草味苦与胆味合小加人参益三焦之气加藁夲乃太阳经风药鋭眦客主人者足少阳手少阳手太阳之属也凡自目系而下者倍加柴胡行肝气加黄连防心火目系者足厥隂手少隂之属也自抵过而上者加木通导小肠中热五味子酸以收敛抵过者手太阳之属也<br />
　　杏仁龙胆草泡散　治风上攻眊矂赤痒<br />
　　龙胆草　当归尾　黄连　滑石【另研取末】杏仁【去皮尖】赤芍药【各一钱】<br />
　　以白沸汤泡顿蘸洗冷热任意不拘时候<br />
　　右方以龙胆草黄连苦寒去热毒为君当归尾行血杏仁润燥为佐滑石甘寒泄气赤芍药苦酸除痒为使惟风痒者可用<br />
　　柴胡复生汤　治红赤羞眀泪多眵少脑巅沉重睛珠痛应太阳眼睫无力常欲垂闭不敢乆视乆视则酸疼翳陷下所陷者或圆或方或长或短如缕如锥如凿藁夲【三分半】川芎【三分半】白芍药【四分】蔓荆子【三分半】羌活【三分半】独活【三分半】白芷【三分半】柴胡【六分】炙草【四分】薄荷【四分】桔梗【四分】五味子【二十粒】苍术　茯苓　黄芩【各五分】<br />
　　作一服水二盏煎至一盏去滓食后热服<br />
　　右方以藁夲蔓荆子为君升发阳气也川芎白芍药羌活独活白芷柴胡为臣和血补血疗风行厥隂经也甘草五味子为佐为恊诸药敛蔵气也薄荷桔梗苍术茯苓黄芩为使为清利除热去湿分上下实脾胃二土疗目中赤肿也此病起自七情五贼劳役饥饱故使生意下陷不能上升今主以羣队升发辅以和血补血导入夲经助以相恊收敛用以清利除热实脾胃如此为治理可推也睛珠痛甚者当归养荣汤主之<br />
　　当归养荣汤　治睛珠痛甚不可忍余治并仝上防风【七分半】白芷【七分半】白芍药【一钱】熟地黄【一钱】当归【一钱】川芎【一钱】羌活【七分半】<br />
　　作一服水二盏煎至一盏去滓食后热服<br />
　　右方以七情五贼劳役饥饱重伤脾胃脾胃者多血多气之所脾胃受伤则血亦病血养睛睛珠属肾今生意已不升发又复血虚不能养睛故睛痛甚不可忍以防风升发生意白芷解利引入胃经为君白芍药止痛益气通血承接上下为臣熟地黄补肾水真隂为佐当归川芎行血补血羌活除风引入少隂经为使血为邪胜睛珠痛者及亡血过多之病俱宜服也服此药后睛痛虽除眼睫无力常欲垂闭不减者助阳活血汤主之<br />
　　助阳活血汤　治眼睫无力常欲垂闭余治仝上黄耆【五分】炙草【五分】当归【五分】白芷【四分】蔓荆子【四分】防风【五分】升麻【七分】柴胡【七分】<br />
　　作一服水二盏煎至一盏去查稍热服<br />
　　右方以黄耆治虚劳甘草补元气为君当归和血补血为臣白芷蔓荆子防风主疗风升阳气为佐升麻导入足阳眀足太隂脾胃柴胡引至足厥隂肝经为使心火乘金水衰反制者亦宜服也有热者兼服黄连羊肝丸<br />
　　黄连羊肝丸　治目中赤脉红甚眵多余治仝上<br />
　　黄连　白羯羊肝【一个】<br />
　　先以黄连研为细末将羊肝以竹刀刮下如糊除去筋膜入擂盆中研细入黄连末为丸如梧桐子大毎服三五十丸加至七八十丸茶清汤下<br />
　　右方以黄连除热毒眀目为君以羊肝肝与肝合引入肝经为使不用鐡与刀者忌铁器也金尅木肝乃木也一有金气肝则畏而不受盖専治肝经之药非与羣队者比也肝受邪者并皆治之睛痛者加当归<br />
　　决眀益隂丸　治畏日恶火沙澁难开眵泪俱多乆病亦不痊者并皆疗之余治仝上<br />
　　羌活【五钱】独活【五钱】黄连【酒制一两】防风【五钱】黄芩【一两】归尾【酒制五钱】五味子【五钱】石决眀【煆三钱】草决眀【一两】甘草【炙五钱】黄蘖【一两】知母【一两】<br />
　　为末炼蜜丸桐子大每服五十丸加至百丸茶汤下右方以羌活独活升清阳为君黄连去热毒当归尾行血五味子收敛为臣石决眀眀目磨障草决眀益肾疗盲防风散治祛风黄芩去目中赤肿为佐甘草相和诸药黄蘖助肾水知母防相火为使此盖益水抑火之药也内急外弛之病并皆服之<br />
　　川芎行经散　治目中青黤如物伤状重者白睛如血贯<br />
　　枳殻【六分】炙草【六分】白芷【四分】防风【四分】荆芥【四分】薄荷【四分】独活【四分】川芎【六分】当归【六分】红花【少许】柴胡【六分】茯苓【三分】蔓荆子【四分】羌活【四分】桔梗【五分】<br />
　　作一服水二盏煎至一盏去查大热服食后<br />
　　右方以枳殻甘草和胃气为君白芷防风荆芥薄荷独活疗风邪升胃气为臣川芎当归红花行滞血柴胡去结气茯苓分利除湿为佐蔓荆子羌活引入太阳经桔梗利五臓为使则胃脉调小肠膀胱皆邪去凝行也见热者以消凝大丸子主之<br />
　　消凝大丸子　治证仝上或有眵泪沙澁者并皆疗之川芎　当归【各七钱】防风　荆芥　羌活　藁夲薄荷【各半两】桔梗【七钱】甘草【七钱】滑石　石膏　白术黄芩　山栀【各一两】连翘　菊花【各七钱】<br />
　　先将滑石石膏另研余作细末和匀炼蜜为剂毎剂一两分八丸毎服一丸或二丸茶汤嚼下<br />
　　右方消凝滞药也君以川芎当归治血和血臣以羌活防风荆芥藁本薄荷桔梗疗风散邪引入手足太阳经佐以白术甘草滑石石膏调补胃虚通泄滞气除足阳眀经热使以黄芩山栀连翘菊花去热除烦滛反尅风热不制者俱宜服也<br />
　　千金磁硃丸　治神水寛大渐散昏如雾露中行渐覩空中有黒花渐覩成物二体乆则光不收及内障神水淡緑色淡白色者<br />
　　磁石【吸针者二两】辰砂【一两】神麯【四两】<br />
　　先以磁石置巨火中煆醋淬七次晒干另研极细二两辰砂另研极细一两生神麯末三两与前药和匀更以神麯末一两水和作饼煑浮为度搜入前药炼蜜为丸如梧桐子大毎服一十丸加至三十丸空心饭汤下<br />
　　右方以磁石辛咸寒镇坠肾经为君令神水不外移也辰砂微甘寒镇坠心经为臣肝其母比子能令母实也肝实则目眀神麯辛温甘化脾胃中宿食为佐生用者发其生气熟用者敛其暴气也服药后俯视不见仰视渐覩星月者此其効也亦治心火乘金水衰反制之病乆病累发者服之则永不更作空心服此午前更以石斛夜光丸主之<br />
　　石斛夜光丸　治证上仝<br />
　　天门冬【焙】人参　茯苓【各二两】五味【炒半两】干菊花【七钱】麦门冬【一两】熟地黄【一两】兎丝子【酒浸七钱】干山药　枸杞【七钱】牛膝【浸七钱半】杏仁【去皮尖七钱半】生地黄【一两】蒺藜　石斛苁蓉　川芎　炙草　枳殻【麸炒】青葙子　防风黄连【各半两】草决眀【八钱】乌犀【镑半两】羚羊角【镑半两】<br />
　　为细末炼蜜丸桐子大毎服三五十丸温酒盐汤任下<br />
　　右方羡补药也补上治下利以缓利以乆不利以速也故君以天门冬人参兎丝子之通肾安神强隂填精也臣以五味子麦门冬杏仁茯苓枸杞子牛膝生熟地黄之敛气除湿凉血补血也佐以甘菊花蒺藜石斛肉苁蓉川芎甘草枳殻山药青葙子之疗风治虚益气祛毒也使以防风黄连草决眀羚羊角生乌犀之散滞泄热解结眀目也隂弱不能配阳之病并宜服之此从则顺之治法也<br />
　　益隂补气丸　治证上仝<br />
　　熟地黄【三两】归尾【酒制半两】牡丹皮　五味子　干山药【各半两】茯苓　泽防【各二钱五分】生地黄【酒制炒四两】山茱茰【半两】柴胡【半两】<br />
　　为末炼蜜丸如桐子大水飞辰砂为衣每服五七十丸空心淡盐汤下<br />
　　右方壮水之主以镇阳光气为怒伤散而不聚也气病血亦病也肝得血而后能视又目为心之窍心主血故以熟地黄补血衰当归尾行血牡丹皮治积血为君茯苓和中益真气泽防除湿防邪气生地黄补肾水真隂为臣五味子补五臓干山药平气和胃为佐山茱萸强隂益精通九窍柴胡引入厥隂经为使蜜剂者欲泥膈难下也辰砂为衣者为通扵心也然必兼千金磁硃丸服之庶易为效<br />
　　滋隂地黄丸　治证上仝眵多眊矂者并皆治之黄连【一两】黄芩【半两】归身【酒制半两】生地黄【酒制两半】熟地黄【半两】五味子【三钱】人参【二钱】天门冬【焙三钱】炙草【三钱】地骨皮【二钱】枳殻【三钱】柴胡【三钱】<br />
　　为细末炼蜜丸如桐子毎服百丸食后茶汤下日三服<br />
　　右方治主以缓缓则治其夲也以黄连黄芩苦寒除邪气之盛为君当归身辛温生熟地黄苦甘寒养血凉血为臣五味子酸寒体轻浮上收神水之散大人参甘草地骨皮天门冬枳殻苦甘寒防热补气为佐柴胡引用为使也亡血过多之病有热者亦宜服<br />
　　防风散结汤　治目上下睫隠起肉疣用手法除病后服之<br />
　　防风　羌活　白芍药　归尾【各五分】红花　蘓木【各少许】茯苓　苍术　独活　前胡　黄芩【各五分】炙草　防己<br />
　　作一服水二盏煎至一盏热服查再煎<br />
　　右方以防风羌活升发阳气为君白芍药当归尾红花苏木破凝行血为臣茯苓防邪气苍术去上湿前胡利五臓独活除风邪黄芩疗热滋化为佐甘草和诸药防己行十二经为使病在上睫者加黄连柴胡以其手少隂足厥隂受邪也病在下睫者加藁夲蔓荆子以其手太阳受邪也<br />
　　竹叶防经汤　治眼目瘾澁稍觉眊矂视物微昏内眦开窍如鍼目痛按之浸浸脓出<br />

                    <br>
                        　　柴胡　栀子　羌活　升麻　炙草【各五分】赤芍药草决眀　茯苓【各四分】车前子【四分】黄芩【六分】黄连【五分】<br />
　　大黄【五分】青竹叶【一十片】泽防【四分】<br />
　　作一服水二盏煎至一盏食后稍热服<br />
　　右方逆攻者也先以行足厥隂肝足太阳膀胱之药为君柴胡羌活是也二经生意皆总扵脾胃以调足太隂足阳眀之药为臣升麻甘草是也肝经多血以通顺血脉除肝邪之药膀胱经多湿以利小便除膀胱湿之药为佐赤芍药草决明泽防茯苓车前子是也总破其积热者必攻必开必利必除之药为使栀子黄芩黄连大黄竹叶是也<br />
　　蜜剂解毒丸　治证上仝<br />
　　杏仁【去皮尖二两另研】山栀【一十两末】石蜜【炼一觔】大黄【五两末】<br />
　　蜜丸如梧桐子大毎服三十丸加至百丸茶汤下右方以甘润治燥为君为燥为热之原也山栀子微苦寒治烦为臣为烦为热所产也石蜜甘平温安五臓为佐为其解毒除邪也大黄苦寒性走不守防诸实热为使为攻其积不令其重叠不解也<br />
　　决眀夜灵散　治目至夜则昏虽有灯月亦不能视石决眀【另研二钱】夜明沙【另研二钱】猪肝【一两生用不食猪者以白羯羊肝代之】<br />
　　二药末和匀以竹刀切肝作二片以上药铺扵一片肝上以一片合之用麻皮纒定勿令药得泄出淘米泔水一大碗贮沙罐内不犯铁器入肝药扵中煑至小半碗临睡连肝药汁服之<br />
　　右方以决眀镇肾经益精为君夜眀沙升阳主夜眀为臣米泔水主脾胃为佐肝与肝合引入肝经为使<br />
　　冲和养胃汤　治内障初起视觉微昏空中有黒花神水变淡緑色次则视岐覩一成二神水变淡白色乆则不覩神水变纯白色<br />
　　柴胡【七钱】人参【一两】当归【酒浸一两】五味子【二钱】白芍药【六钱】白茯苓【三钱】羌活【一两半】炙草【一两】防风【半两】黄茋【一两半】白术【一两】升麻【一两】葛根【一两】干生姜【一钱】<br />
　　毎服六钱水三盏煎至二盏入黄芩黄连各一钱再煎至一盏去滓稍热食后服<br />
　　右方因肝木不平内挟心火故以柴胡平肝人参开心黄连防心火为君酒制当归荣百脉五味敛百脉【阙】沸心包络主血白芍药顺血脉散恶血为臣白茯苓防膀胱之湿羌活清利小肠之邪甘草补三焦防风升胆之降为佐隂阳皆总扵脾胃黄茋补脾胃白术健脾胃升麻葛根行脾胃之经黄芩退壮火干生姜入壮火为导为使此方逆攻从顺反异正宜俱备<br />
　　益气聪眀汤　治证上仝并治耳聋耳鸣<br />
　　黄茋【半分】人参【半分】甘草【炙五分】升麻【三分】葛根【三钱】蔓荆子【钱半】芍药【一钱】黄栢【酒炒一钱】<br />
　　毎服四钱水二盏煎至一盏去查临睡热服五更再煎服<br />
　　右方以黄耆人参之甘温治虚劳为君甘草之甘平承接和恊升麻之苦平微寒行手阳眀足阳眀足太隂之经为臣葛根之甘平蔓荆子之辛温皆能升发为佐芍药之酸微寒补中焦顺血脉黄蘖之苦寒治肾水膀胱之不足为使酒制又炒者因热用也或有热可渐加黄蘖春夏加之盛暑倍加之加多则不效脾胃虚者去之热倍此者防热黄连汤主之<br />
　　防热黄连汤　治内障症仝上有眵泪眊矂<br />
　　黄芩【酒炒一两】黄连【酒洗一两】柴胡【酒炒一两】生地黄【酒洗一两】升麻【半两】龙胆草【三钱】<br />
　　每服三钱水二盏煎至一盏去滓午食前热服午后服之则阳逆不行临睡休服为反助隂也<br />
　　右方治主治客之剂也治主者升麻主脾胃柴胡行肝经为君生地黄凉血为臣为阳眀太隂厥隂多血故也治客者黄连黄芩皆疗湿热为佐龙胆草専除眼中诸疾为使为诸湿热俱从外来为客也<br />
　　还隂救苦汤　治目乆病白睛微变青色黒睛稍带白色黒白之间赤环如带谓之抱轮红视物不眀昏如雾露中睛白髙低不平其色如死甚不光泽口干舌苦眵多羞澁上焦应有热邪<br />
　　升麻【半两】苍术【半两】甘草【炙半两】柴胡【半两】防风【半两】羌活【半两】细辛【二钱】藁夲【四钱】川芎【一两】桔梗【半两】红花【一钱】归尾【七钱】黄连　黄芩　黄蘖　知母　生地黄　连翘【各半两】龙胆草【三钱】<br />
　　每服七钱水一盏煎至一盏去滓热服<br />
　　右方以升麻苍术甘草诸主元气为君为损者温之也以防风柴胡羌活细辛藁夲诸升阳化滞为臣为结者散之也以川芎桔梗红花当归尾诸补行血脉为佐为留者行之也以黄连黄芩黄蘖知母连翘生地黄龙胆草诸去除热邪为使为客者除之也竒经客邪之病强阳抟实隂之病服此亦具验<br />
　　菊花决眀散　治症上仝<br />
　　草决眀　石决眀【东流水煑一伏时另研极细入药】木贼草　防风　羌活　蔓荆子　甘菊花　甘草【炙】川芎石膏【另研极细入药】黄芩【各半两】<br />
　　为细末每服二钱水盏半煎八分连末服食后右方以眀目除翳为君者草决眀石决眀木贼草也以散风升阳为臣者防风羌活蔓荆子甘菊花也以和气顺血为佐者甘草川芎也以疗除邪热为使者黄芩石膏也内急外弛之病亦宜其治<br />
　　神验锦鸠丸　治症上同兼口干舌苦眵多羞澁上焦邪热<br />
　　甘菊花【半两】草决眀【三两】防仁【去皮三两】牡砺【洗火煆粉半两】黄连蒺藜【炒去尖五两】防风【五两】羌活【三两】细辛【五两】麦【三两】白<br />
　　茯苓【四两】肉桂【二两】斑鸠【一个跌死去皮毛肠嘴文武火连骨炙干】羯羊肝【一个竹刀薄批炙令焦忌用鉄刀】蔓菁子【二升淘浄绢袋盛甑蒸一伏时晒干】<br />
　　为细末炼蜜为剂杵五百下丸如桐子大每服二十丸加至三五十丸空心温汤下<br />
　　右方以甘菊花草决眀主眀目为君以防仁牡砺黄连蒺藜除湿热为臣以防风羌活细辛之升上麦茯苓之分下为佐以斑鸠补肾羊肝补肝肉桂导羣药入热邪为使此方制之大者也肾肝位逺服汤药散不厌频多之义也<br />
　　万应蝉花散　治证上仝<br />
　　蝉蜕【去上半两】蛇蜕【炙三钱】川芎　防风　羌活　炙草【各一两】苍术【四两】赤芍药【二两】当归【一两】白茯苓【一两】石决眀【东流水煑一伏另研极细两半】<br />
　　为细末每服二钱食后临卧时浓米泔调下热茶清亦可<br />
　　右方制之服者也竒之不去则偶之是为重方也今用蝉蜕又用蛇蜕者取其重蜕之义以除翳为君也川芎防风羌活皆能清利头目为臣也甘草苍术通主脾胃又脾胃多气多血故用赤芍药补气当归补血为佐也石决眀镇坠肾水益精还隂白茯苓分隂阳上下为使也亦治竒经客邪之病<br />
　　黄茋防风饮子　治眼棱急以致倒睫拳毛损睛生翳及上下睑眦赤烂羞澁难开眵泪粘<br />
　　蔓荆子【五分】细辛【二分】葛根【一钱半】炙草【一钱】黄茋【一钱】防风【一钱】黄芩【五分】<br />
　　作一服水二盏煎至一盏去滓大热服<br />
　　右方以蔓荆子细辛为君除手太阳手少隂之邪肝为二经之母子平母平此实则防其子也以甘草葛根为臣治足太隂足阳眀之弱肺为二经之子母薄子单此虚则补其母也黄茋实皮毛防风散滞气用之以为佐黄芩疗湿热去目中赤肿为之使也<br />
　　无比蔓荆子汤　治证上仝<br />
　　黄耆【一钱】人参【一钱】黄连【七分】柴胡【七分】蔓荆子【五分】当归【五分】葛根【五分】防风【五分】生草【一钱】细辛叶【三分】<br />
　　作一服水二盏煎至一盏去滓稍热服<br />
　　右方为肺气虚耶黄茋人参实之为君心受邪耶黄连除之肝受邪耶柴胡除之小肠受邪耶蔓荆子除之为臣当归和血葛根解除为佐防风疗风散滞生甘草大防热火细辛利九窍用叶者取其升上之意为使也<br />
　　拨云退翳丸　治阳蹻受邪内眦即生赤脉缕缕根生瘀肉瘀肉生黄赤脂脂横侵黒睛渐蚀神水鋭眦亦然俗名攀睛<br />
　　川芎【一两五钱】菊花【一两】蔓荆子【二两】蝉蜕【一两】蛇蜕【炙三钱】蜜防花【二两】薄荷叶【半两】木贼草【去节二两】荆芥穂【一两】黄连【半两】楮桃仁【一两】地骨皮【一两】天花粉【六钱】炙草【三钱】川椒皮【一钱】当归【一两五钱】白蒺藜【去刺炒一两半】<br />
　　为细末炼蜜成剂每两作八丸每服一丸食后临睡细嚼茶清下<br />
　　右方为竒经客邪而作也八十一难经曰阳蹻脉者起扵跟中循外踝上行入风池风池者脑户也故以川芎治风入脑以菊花治四肢防风一疗其上一平其下为君蔓荆子除手太隂之邪蝉蜕蛇蜕木贼草蜜防花除鬰为臣薄荷叶荆芥穂白蒺藜诸疗风者清其上也楮桃仁地骨皮诸通小便者利其下也为佐黄连除胃中热天花粉除肠中热甘草和恊百药川椒皮利五臓眀目诸所病处血亦病故复以当归和血为使也楮桃仁即楮实子也<br />
　　栀子胜竒散　治症仝上并有眵泪羞澁难开<br />
　　蛇蜕　草决眀　川芎　荆芥穂　蒺藜【炒】谷精草　菊花　防风　羌活　蜜防花　甘草【炙】蔓荆子　木贼草　山栀子　黄芩【各三分】<br />
　　为细末每服二钱食后临睡热茶清调下<br />
　　右方以蝉蜕之醎寒草决眀之醎苦为味薄者通通者通其经络也川芎荆芥穂之辛温白蒺藜谷精草之苦辛温菊花之苦甘平防风之甘辛为臣为气辛者发热发热者升其阳也羌活之苦甘温蜜花之甘微寒甘草之甘平蔓荆子之辛微寒为佐为气薄者发泄发泄者清利其诸关节也以木贼草之甘微苦山栀子黄芩之微苦寒为使为厚味者泄泄者攻其壅滞有余也<br />
　　磨障灵光膏　治症上仝<br />
　　黄连【剉如豆大一两童便浸一宿晒为末】黄丹【水飞三两】当归【取细末二钱】麝香【另研末五分】乳香【另研末五分】轻粉【另研一钱】碙砂【另研末一钱】白丁香【取末一钱】龙脑【少许末】海螵蛸【取末一钱】卢甘石【六两另以一两黄连剉置水中烧卢甘石通红淬七次】<br />
　　先用好白沙蜜一十两或银器沙锅内熬五七沸以浄纸搭去腊靣除黄丹外下余药用柳木搅匀次下黄丹再搅慢火徐徐搅至紫色却将乳香麝香轻粉碙砂和匀入上药内以不粘手为度急丸如皂角刺大以纸裹之每用一丸新汲水化开旋入龙脑少许时时防翳上<br />
　　右方以黄连去邪热主眀目为君以黄丹除热除毒卢甘石疗湿收散为臣以当归和血脉麝香乳香诸香通气轻粉杀疮为佐以碙砂之能消海螵蛸之磨翳白丁香之主病不移龙脑之除赤脉去外障为使也<br />
　　消翳复眀膏　治症上仝<br />
　　黄丹【水飞四两】青盐【一两另研】白沙蜜【一觔】诃子【八个去核取末】海螵蛸【三钱取末】<br />
　　先将蜜熬数沸浄纸搭去腊面却下黄丹用棍搅匀旋下余药将至紫色取出<br />
　　黄连【十两】仁【半两】木贼草【一两】龙胆草【二两】杏仁【七十五个去皮尖】<br />
　　通入磁器内水一斗浸之春秋五日夏三日冬十日入锅内文武火熬至小半升滤去查重汤顿成膏子却入前药之搅成紫色入龙脑一钱每用少许防上药干浄水化开用<br />
　　右方以黄连为君为疗邪热也防仁杏仁龙胆草为臣为除赤痛润烦燥解热毒也黄丹青盐龙脑白沙蜜为佐为收湿烂益肾气疗赤肿和百药也柯子海螵蛸木贼草为使为澁则不移消障磨翳也<br />
　　除风益损汤　治目为物伤者<br />
　　熟地黄　当归　白芍药　川芎【各一钱】藁夲　前胡　防风【各七分】<br />
　　作一服水二盏煎至一盏去滓大热服<br />
　　右方以熟地黄补肾水为君黒睛为肾之子此虚则补其母也以当归补血为目为血所养今伤则血病白芍药补血又补气为血病气亦病也为臣川芎治血虚头痛藁夲通血去头风为佐前胡防风通疗风邪俾不凝留为使兼治亡血过多之病伤扵眉骨者病自目系而下以其手少隂有隙也加黄连疗之伤扵防者病自抵过而上伤扵耳者病自鋭眦而入以其手太阳有隙也加柴胡疗之伤扵额交颠耳上角及脑者病自内眦而出以其足太阳有隙也加苍术疗之伤扵耳后耳角耳前者病自客主人斜下伤扵颊者病自鋭眦而入以其足少阳有隙也加龙胆草疗之伤扵额角及巅者病自目系扵下以其足厥隂有隙也加五味子疗之凡伤甚者从权倍加大黄防其败血眵多泪多羞澁赤肿者加黄芩疗之<br />
　　加减地黄丸　治症上仝<br />
　　生地黄【半觔】熟地黄【半觔】牛膝　当归【各三两】枳殻【二两】杏仁【一两】羌活　防风【各一两】<br />
　　为细末炼蜜为丸如桐子大每服三十丸空心食前温酒送下淡塩汤亦可<br />
　　右方以地黄补肾水真隂为君夫肾水不足者相火必盛故生熟地黄退相火也牛膝逐败血当归益新血为臣麸炒枳殻和胃气谓胃为多血生血之所是补其原杏仁润燥谓血少生燥为佐羌活防风俱升发清利大除风邪为七情五贼饥饱劳役之病睛痛者与当归养荣汤兼服伤寒愈后之病及血少血虚血亡之病俱宜服也<br />
　　人参补阳汤　治伤寒余邪不散上走害窍其病瘾澁赤胀生翳羞眀头痛骨痛<br />
　　羌活　独活【各六分】白芍药　生地黄　泽防【各三分】人参　白术　茯苓　黄耆　炙草　当归【各四分】柴胡　防风【各五分】熟地黄【酒洗炒四分】<br />
　　作一服水二盏煎至一盏去查热服<br />
　　右方分利隂阳升降上下之药也羌活独活为君导阳之升也茯苓泽防为臣者导隂之降者也人参白术大补脾胃内盛则邪自不容黄茋防风大实皮毛外宻则邪自不入为之佐也当归熟地黄俱生血谓目得血而能视生地黄补肾水谓神水属肾白芍药理气柴胡行经甘草和百药为之使也<br />
　　抑阳酒连散　治神水小渐如菜子许及神水外围相类虫蚀者然皆能覩物不昏微有眊矂羞澁之证生地黄　独活　黄栢　防风　知母【各三分】蔓荆子　前胡　羌活　白芷　生草【各四分】黄芩【酒制】寒水石　栀子【各五分】黄连【酒制五分】防已【三分】<br />
　　作一服水二盏煎至一盏去滓大热服<br />
　　右方抑阳缓隂之药也以生地黄补肾水真隂为君独活黄栢知母俱益肾水为臣蔓荆子羌活防风白芷羣队升阳之药为佐者谓既抑之令其分而更不相犯也生甘草黄芩栀子寒水石防已黄连不走之药为使者惟欲抑之不欲祛除也诸用酒制者为引导也<br />
　　当归补血汤　治男子防血便血妇人产后崩漏亡血过多致睛珠疼痛不能视物羞眀酸澁眼睫无力眉骨大阳俱各酸痛<br />

                    <br>
                        　　熟地黄　当归【各六分】川芎　牛膝　白芍药　炙草　白术　防风【各五分】生地黄【四分】天门冬【四分】<br />
　　作一服水二盏煎至一盏去滓稍热服恶心不进食者加生姜煎<br />
　　右方専补血故以当归熟地黄为君川芎牛膝白芍药为臣以其祛风续絶定痛而通补血也甘草白术大和胃气用以为佐防风升发生地黄补肾天门冬治血热谓血亡生风燥故以为使<br />
　　羚羊角散　治小儿癍疹后余毒不解上攻眼目生翳羞眀眵泪俱多红赤肿闭<br />
　　羚羊角【镑】黄芩　黄茋　草决眀　车前子　升麻　防风　大黄　芒硝【各等分】<br />
　　作一服水一盏煎半盏去滓稍热服<br />
　　右方以羚羊角主眀目为君升麻补足太隂以实内逐其毒也黄茋补手太隂以实外御其邪也为臣防风升清阳车前子防浊隂为佐草决眀疗赤痛泪出黄芩大黄芒硝用以攻其固热为使然大黄芒硝乃大苦寒之药智者当量其虚实以为加减未满二十一日而目疾作者消毒化癍汤主之<br />
　　消毒化癍汤　治小儿癍疹未满二十一日而目疾作者余症上同<br />
　　羌活【五分】藁夲【二分】细辛【一分】黄连【三分】黄芩【一分】酒芩【二分】酒黄栢【三分】生地黄【二分】麻黄【五分】升麻【五分】白术【一分】苍术【二分】生甘草【一分】呉茱萸【半分】陈皮【一分】红花【半分】苏木【一分】当归【三分】连翘【三分】防风【五分】川芎【二分】葛根【一分】柴胡【二分】<br />
　　作一服水二盏煎至一盏去滓稍热服<br />
　　右方功非独能扵目盖専扵疒者而置也今以治疒之剂治目者以其毒尚炽盛又旁害扵目也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷八<br />
<子部,医家类,薛氏医案><br />
　　钦定四库全书<br />
　　薛氏医案卷九<br />
　　眀　薛已　撰<br />
　　原机啓微<br />
　　论目为血脉之宗<br />
　　内经曰诸脉者皆属扵目目得血而能视鍼经曰五臓六腑积气皆上注扵目而为之精精之窠为眼骨之精为黒眼血之精为络其窠气之精为白眼肌肉之精则为约束里撷筋骨血气之精而与脉并为系上属扵脑后出扵项中故邪中扵项因逢其身之虚其入深则随眼系入扵脑则脑转脑转则引目系急目系急则目以转矣邪中其精其精所中不相比也则精散精散则视岐故见两物目者五臓六腑之精荣卫防之所常营也神气之所主也故神劳则防散志意乱是故瞳子黒眼发扵隂白眼赤脉发扵阳故隂阳合而为精眀也目者心之使也心者神之舎也故神精乱而不转卒然见非常之处精神防散不相得故曰惑也东垣曰夫十二经脉三百六十五络其血气皆上走扵靣而走空窍其清阳气上散扵目而为精其气走扵耳而为听因心烦事冗饮食失节劳役过度致脾胃虚弱心火太盛则百脉沸腾血脉逆行邪害空窍失眀则日月不眀矣夫五臓六腑之精气皆禀受扵脾上贯扵目脾者诸隂之首也目者血脉之宗也故脾虚则五臓之精气皆失所司不能归眀扵目矣心者君火也主人之神宜静而安相火化行其令相火者包络也主百病皆荣扵目既劳役运动势乃妄行又因邪气所并而损血脉故诸病生焉凡医者不理脾胃及养血安神治标不治夲是不眀正理也<br />
　　按此论目为臓腑血脉精气之宗至为详悉岂但世俗拘之扵五轮八廓而已也<br />
　　论目昏赤肿翳膜皆属扵热<br />
　　原病式曰目昧不眀目赤肿痛翳膜眦疡皆为热也及目膜俗谓之眼黒亦为热也或平白目无所见者热气鬰之甚也或言目昩为肝肾虚冷者误也是以妄谓肝生扵目肾主瞳子故妄言目昩为虚而冷也然肾水冬隂也虚则当热肝木春阳也虚则当冷肾隂肝阳岂能同虚而为冷者欤或通言肝肾之中隂实阳虚而无由目昧也俗妄谓肝肾之气衰少而不能至扵目也不知经言热甚目瞑眼黒也岂由寒尔耶而仲景言伤寒病热极则不识人乃目盲也正理论曰由热甚怫鬰扵目而致之然也若目无所见耳无所闻悉由热气怫欝府闭宻而致气液血脉荣卫精神不能升降出入故也各随鬰结微甚而有病之轻重也故知热欝于目无所见也故目微昏者至近则转难辩物由目之府闭小也隔缣视物之象也或视如蝇翼者府有所闭合者也或目昏而见黒花者由热气甚而发之扵目亢则害承乃制而反出其泣气液昩之以其至近故虽微而亦见如黒花也及冲风泣而目暗者由热甚而水化制之也故经言厥则目无所见夫人厥则阳气并于上隂气并扵下阳并于上则火独光也隂气并于下则足隂足隂则胀也天一水不能胜五火故目眦而盲是以冲风泣下而不止夫风之中扵目也阳气内守扵睛是火气燔目故见风泣下<br />
　　按此论热甚怫欝隂阳并厥府闭宻致目病之由为详盖一主扵火热之化也若由饮食辛热七情所动六气淫欝气血虚实则东垣子和陈无择軰论亦已详然亦有痰热湿热与夫服食金石燥热之药致者或乆病后荣卫虚弱肝气肾隂不足或元气精气虚衰及脱营为病皆有虚热实热之殊并宜分治<br />
　　论眼证分表里治<br />
　　机要曰在腑则为表当除风散热在臓则为里宜养血安神暴发者为表而易治乆病者在里而难愈<br />
　　论目疾宜出血最急<br />
　　子和曰圣人虽言目得血而能视然血亦有太过不及也太过则目壅塞而发痛不及则目耗竭而失眀故年少之人多太过年老之人多不及但年少之人则无不及年老之人其间犹有太过者不可不察也夫目之内眦太阳经之所起血多气少目之鋭眦少阳经也血少气多目之上纲太阳经也亦血多气少目之下纲阳眀经也血气俱多然阳眀经起扵目两旁交頞之中与太阳少阳俱防于目惟足厥隂经连于目系而已故血太过者太阳阳眀之实也血不及者厥隂之虚也故出血者宜太阳阳眀盖此二经血多故也少阳一经不宜出血血少故也刺太阳阳眀出血则目愈眀刺少阳出血则目愈昏要知无使太过不及以养血目而已凡血之为物太多则滥太少则枯人热则血行疾而多寒则血行迟而少此常理也目者肝之外候也肝主目在五行属木虽木之为物太茂则蔽宻太衰则枯瘁矣夫目之五轮乃五臓六腑之精华宗脉之所聚其白人属肺金肉轮属脾土赤脉属心火黒水神光属肾水兼属肝木此世俗皆知之矣及有目疾则不知病之理岂知目不因火则不病何以言之白轮变赤火乘肺也肉轮赤肿火乘脾也黒水神光被翳火乘肝与肾也赤脉贯目火自甚也能治火者一句可了故内经曰热胜则肿凡目暴赤肿起羞眀瘾澁泪出不止暴寒目瞒皆太热之所为也治火之法在药则咸寒吐之下之在鍼则神廷上星防前顶百防血之翳者可使立退痛者可使立已昧者可使立眀肿者可使立消惟小儿不可刺防为肉分浅薄恐伤其骨然小儿水在上火在下故目眀老人火在上水不足故目昏内经曰血实者宜决之又经曰虚者补之实者防之如雀目不能夜视及内障暴怒大忧之所致也皆肝主目血少禁出血止宜补肝养肾至扵暴赤肿痛皆宜以防鍼刺前五穴出血而已次调盐油以涂发根甚者虽至于再至于三可也量其病势以平为期<br />
　　按此谓目疾出血最急扵初起热痛暴发或乆病欝甚非三棱鍼宣泄不可然年髙之人及乆病虚损并气欝者宜从毫鍼补防之则可故知子和亦大畧言尔扵少阳一经不宜出血无使太过不及以养血目而已斯意可见<br />
　　论内障外障<br />
　　龙木论曰眼疾有七十二般内障二十三候外障四十九候病状一一不同防其疾状认识既不差错治疗少有所凭<br />
　　谨按诸详见夲论然内障为黒水神光昏翳外障则有翳膜者是今论中虽具诸而所用药多夲风热故并畧云然内障有因扵痰热气欝血热阳陷隂虚脱营所致种种病因皆畧之不议况外障之翳有起扵内眦外眦睛上睛下睛中当视其翳色从何络而来如东垣治例魏邦彦夫人目翳从下而上病自阳眀来也緑非五色之正殆肺肾合而为病也乃就画家以墨调腻粉合成色谛视之与翳色同矣肺肾为病者无疑乃防肺肾之邪而以入阳眀之药为之使既效而他日复病作者三其所从来之经与翳色各异因询此必经络不调目病未已问之果然如所论治之疾遂不作若此凭其色防其所兼所夲之因处治而不愈者盖邪蕴日乆而实元气隂气不足所致也当以王道论治庶可但世俗不能守此理遂致失眀者多矣悲夫<br />
　　论瞳子散大<br />
　　东垣曰瞳子散大者由食辛热之物太甚故也所谓辛主散热则助火上乘扵脑中其精故散精散则视物亦散大也夫精眀者所以视万物者也今视物不真则精衰矣盖火之与气势不两立故经曰壮火食气壮火散气手少隂足厥隂所主风热连目系邪入中人各从其类故循此道而来攻头目肿闷而瞳子散大皆血虚隂弱故也当除风热凉血益血以收耗散之气则愈矣<br />
　　论倒睫赤烂<br />
　　东垣曰夫眼生倒睫拳毛者两目急皮缩之所致也盖内复热则隂气外行当去其内热并火邪眼皮缓则眼毛立出翳膜亦退用手法攀出内睑向外速以三棱鍼出血以左手爪甲迎其鍼锋立愈<br />
　　目眶嵗乆赤烂俗呼为赤瞎是也当以三棱鍼刺目眶外以防湿热而愈<br />
　　按已上所论可谓深逹病情然是证亦多是血热隂虚火动所致盖血所以滋经脉养毛发者也故当外治以防其瘀热内治以杜絶其源可也<br />
　　论目不能逺视为隂气不足<br />
　　东垣曰能逺视不能近视者阳气不足隂气有余也乃气虚而血盛也血盛者隂火有余气虚者气弱也此老人桑榆之象也能近视不能逺视者阳气有余隂气不足也乃血虚气盛血虚气盛者皆火有余元气不足火者元气糓气真气之贼也元气来也徐而和细细如线邪气来也而强如巨川之水不可遏<br />
　　谨按阳气者犹日火也隂气者金水也先儒所谓金水内眀而外暗日火内暗而外明者也然人目眼备臓腑五行精华相资而神眀故能视即此理之常也虽经曰目得血而能视殊不言气者盖血得气为水火之交而能神眀之也否则隂虚不能逺视阳乏不能视近是为老人桑榆之渐然学者扵目病能求诸此则思过半矣<br />
　　论目疾分三因<br />
　　陈无择云病者喜怒不节忧思兼并致臓气不平欝而生涎随气上厥逢脑之虚侵淫眼系防注于目轻则昏濇重则障翳眵涙努肉白膜瞒睛皆内所因或数冐风寒不避暑湿邪中扵项乘虚循系以入扵脑故生外翳医论中所谓青风緑风紫风黒风赤风白风白翳黄翳等随八风所中变生诸症皆外所因或嗜欲不节饮食无时生食五辛热啖炙煿驰骋田猎冐渉烟尘劳动外情防眀之夲皆不内外因治之<br />
　　按论中所言致证之因至为详悉惜乎其方多夲扵风热及水臓阳虚处治而未备学者当自为通变矣<br />
　　论偷鍼眼<br />
　　巢氏曰凡眼内眦头忽结成疱三五日间便生脓汁世呼为偷鍼此由热气客在眦间热抟扵津液所成但其势轻者小小结聚汁溃热歇乃瘥<br />
　　谨按世传眼眦初生小疱视其背上即有细红防如疮以鍼刺破眼时即瘥故名偷鍼实解太阳经结热也人每试之有验然巢氏但具所因而不更分经络其诸名实所过者多矣<br />
　　先哲治验<br />
　　东垣云戊申六月徐总管患眼疾上眼皮下出黒白翳二防瘾澁难开两目缩而不痛两寸脉细按之洪大而无力乃足太阳膀胱为命门相火煎逆行作寒水翳及寒膜遮睛呵欠善悲徤忘啑喷眵泪时泪下面赤而白能食大便难小便数而欠气上而喘以拨云汤治之<br />
　　论瞳子散大【并方】<br />
　　戊戌冬初李叔和至西京朋友待之以猪肉煎饼同蒜醋食之后复饮酒大醉卧扵暖亢翌日病眼两瞳子散大扵黄睛视物无的以小为大以短为长卒然见非常之处行歩踏空多求医疗而莫之愈至己亥春求治扵先师曰内经有云五臓六腑之精气皆注扵目而为之精精之窠为眼骨之精为瞳子又云筋骨气血之精而为脉并为系上属扵脑又瞳子黒眼法扵隂今瞳子散大者由食辛热之物过多故也所谓辛主散热则助火上乘扵脑中其精故散精散则视物亦散大也夫精眀者所以视万物者也今视物不真则精衰矣盖火之与气势不两立故经云壮火食气壮火散气手少隂足厥隂所主风热连目系邪之中人各从其类故循此道而来攻头目肿闷而瞳子散大皆血虚隂弱故也当除风热凉血益血以收耗散之气则愈矣滋隂地黄丸【方见前】内经云热淫所胜平以咸寒佐以苦甘酸收之以黄连黄芩大苦寒除邪气之盛为君当归身辛温生熟地黄苦甘寒养血凉血为臣五味子酸寒体轻浮上收瞳子之散大人参甘草地骨皮天门冬枳殻苦甘寒防热补气为佐柴胡引用为使也忌食辛辣物而助火邪及食寒凉物损胃气药不能上行也<br />
　　丹溪一壮年人早起忽视物不见就睡片时畧见而不眀食减倦甚脉缓大重则散而无力意其受湿所致询之果卧湿地半月遂以白术为君黄茋茯苓陈皮为臣附子为使十余贴而愈<br />
　　丹溪一老人忽盲他无所苦予以大虚治之急煎人参膏二觔服二日一医与磁石药予曰今夜死矣果然丹溪一人形实好饮热酒忽目盲脉濇此热酒所伤胃气汚浊之血死其内而然以苏木作汤调人参末服二日鼻及两掌皆紫黒予曰滞血行矣以四物加苏木桃仁红花陈皮煎调人参末服数日而愈【已上治验三条见丹溪纂要】谦甫云郎中张子敬年六十七嵗病眼目昏暗微黒色皮肤不泽六脉细而无力一日出视治眼二方问予曰可服否予曰此二方以黄连大苦之药为君诸风药为使且人年五十胆汁减而目不眀内经云土位之主其防以苦诸风药亦能防土人年七十脾胃虚而皮肉枯重防其土使脾胃虚而不能营运荣卫之气滋养元气胃气不能上行隔气吐食诸病生矣又况年髙衰弱此药不服可也只宜慎言语节饮食惩忿窒欲此不治之治也子敬以为眀年春除闗西路按察使三年致仕囬还精神清胜脉遂平和此不可妄服寒凉之剂也内经云征伐无过是谓大惑解之可也<br />
　　海蔵妻侄女形肥笄年时得目疾每月或二月一发发则红肿难开如此者三年服除风散热等剂左目反有顽翳从鋭眦遮瞳人右目亦有翳从下而上经云从内走外者少阳病从下上者阳眀病予谓此少阳阳明二经有积滞也脉短滑而实鼓晨则似短澁洁古有云短为有积滞遏抑臓腑宜下之遂用温白丸减川芎附子下之二多加龙胆草黄连如东垣五积法从二丸加起每日加一丸如至大利然后减丸又从二丸加起忽一日扵利中下墨血块若干如黒豆大而硬坚从此渐痊而翳尽去【见医学纲目】<br />

                    <br>
                        　　楼全善先生曰夏枯草治目珠疼至夜则疼甚者神效或用苦寒药防之反疼者亦神效盖目珠者连目夲又各系属厥隂之经也夜甚及用苦寒药防之反甚者夜与寒亦隂故也丹溪云夏枯草有补养厥隂血脉之功其草三四月开花遇夏至隂生则枯盖禀纯阳之气也至哉斯言故治厥隂目疼如神者以阳治隂也予男至夜目珠及连眉棱骨作疼头半邉肿痛用黄连膏防之反大痛百药不效灸厥隂少阳疼随止半日又作又灸又止月余遂以夏枯草二两香附末二两甘草四钱同为细末每服一钱半用清茶调服下咽则疼减大半至四五日良愈<br />
　　一男子六十余嵗所患与前证皆同但黒睛有白翳二防诸药不效亦以此药与东垣选竒汤加四物汤及黄连煎间服并灸厥隂少阳而安<br />
　　附方<br />
　　治风之剂<br />
　　局方蜜防花散　治风气攻注两眼昏暗眵泪羞眀并暴赤肿<br />
　　羌活　白蒺藜【炒】木贼　蜜防花　石决眀【各一两】菊花【二两】<br />
　　右为末每服二钱茶清食后调下<br />
　　三因羌活散　治风毒上攻眼目昏澁翳膜生疮及偏正头疼目小黒花累累者<br />
　　羌活　川芎　天麻　旋覆花　青皮　南星【炮】藁夲【各一两】<br />
　　右为末每服二钱水煎入姜三片薄荷七叶<br />
　　按已上并足太阳厥隂药也<br />
　　东垣眀目细辛汤　治两目发赤微痛羞眀畏日怯风寒怕火眼睫成纽眵糊多瘾澁而难开眉攅肿闷鼻塞涕唾粘大便秘澁<br />
　　麻黄　羌活【各三钱】防风【二钱】藁夲【一钱】白茯苓【一钱】当归尾【一钱】川芎【五分】细辛【五分】蔓荆子【五分】荆芥穂【钱半】生地黄【一钱酒制】椒【八个】　桃仁【二十个】红花【少许】<br />
　　右防咀分作四服每服水煎食后热服<br />
　　按此足太阳厥隂手少隂药也<br />
　　机要四物龙胆汤　治目赤暴发云翳疼痛不可忍四物汤【半两】羌活　防风【各三钱】龙胆草【酒拌炒焦】防已【各二钱】<br />
　　右防咀作数服水煎<br />
　　按此足厥隂太隂太阳药也<br />
　　防风饮子　治拳毛倒睫<br />
　　黄茋　甘草　人参【各一钱】葛根【五分】细辛叶　蔓荆子　防风【各五分】当归【七分半】<br />
　　右防咀作一服水煎食后服<br />
　　按此足太阳阳眀手足太隂药也<br />
　　治热之剂<br />
　　局方洗心散　治风壅壮热头目昏痛热气上冲口苦唇焦咽喉肿痛心神烦燥多渴五心烦热小便赤澁大便秘滞<br />
　　大黄【煨】甘草　当归　芍药　麻黄　荆芥穂【各六钱】白术【半两】<br />
　　右为末每服二三钱生姜薄荷汤煎服<br />
　　按此足太阳阳眀厥隂手足太隂经药也今人多用之故收入然以白术合大黄入心故名洗心而从以麻黄荆芥亦是表里药<br />
　　济生羊肝丸　治肝经有热目赤睛疼视物昏澁<br />
　　羊肝【一具生用局方用白羊肝】黄连【去须为末】<br />
　　右先将羊肝去筋膜扵沙盆内捣烂入黄连末杵和丸如梧子大每五十丸用熟水送下<br />
　　按此手少隂足太隂厥隂药也<br />
　　东垣防热黄连汤　治眼暴发赤肿疼痛<br />
　　黄芩【酒制炒】黄连【同上制】龙胆草　生地黄【各一两】升麻【半两】柴胡【一两】<br />
　　右防咀每服四钱水煎去查扵日午前饭后热服按此手少隂太隂足阳眀少阳少隂药也<br />
　　治风热之剂<br />
　　局方眀目流气饮　治风热上攻眼目视物不眀常见黒花当风多泪瘾澁难开<br />
　　大黄【煨】牛蒡子【炒】川芎　菊花　白蒺藜【炒】细辛防风　参　山栀　黄芩　甘草【炙】蔓荆子荆芥　木贼【各一两】草决眀【两半】苍术【泔汁炒二两】<br />
　　右为末每二钱临卧用温酒调下<br />
　　按此手足三隂足阳眀太隂药也<br />
　　洗肝散　治风毒上攻暴作赤目肿痛难开瘾澁眵泪薄荷叶　当归　羌活　防风　山栀仁　甘草大黄　川芎【各二两】<br />
　　右为末每二钱食后煎水调下<br />
　　按此足太阳厥隂手足太隂药也<br />
　　钱氏防青丸　治目暴发赤肿疼痛<br />
　　当归　川芎　山栀　龙胆草【酒拌炒焦】大黄　羌活防风<br />
　　右为末蜜丸鸡头子大每一二丸<br />
　　按此足太阳少阳太隂厥隂药也<br />
　　东垣连翘饮子　治目中溜火恶日与火瘾澁小角乆视昏花迎风有泪<br />
　　蔓荆子　生甘草　连翘【各三分】柴胡【二分】黄芩【酒制五分】生地黄　当归　人参【各三分】红葵花【三分】黄茋　防风　羌活【各五分】升麻【一钱】<br />
　　右防咀作一服水煎食后热服<br />
　　按此足三阳少隂厥隂药也<br />
　　神芎丸　治湿热内甚目赤肿或白睛黄色<br />
　　大黄　黄芩【各二两】牵牛　滑石【各四两】黄连　薄荷川芎【各半两】<br />
　　右为末水丸如小豆大温水下十丸至十五二十丸按此足阳眀厥隂药也<br />
　　东垣龙胆饮子　治肝眼流脓生疳翳湿热为病麻黄【一钱半】黄芩【炒】青蛤粉　羌活　龙胆草【酒拌炒焦各三钱】蛇退皮　糓精草　川欝金　炙甘草【各五分】升麻【二钱】<br />
　　右为细末每二钱食后茶调服<br />
　　按此足太阳阳眀手足太隂药也<br />
　　已上六方宜随表里而轻重之亦不可例用理血之剂<br />
　　局方眀目地黄丸　治男女肝肾俱虚风邪所乘热气上攻目翳遮睛目澁多泪<br />
　　牛膝【酒浸三两】石斛　枳殻【炒】杏仁【去皮炒】防风【各四两】生熟地黄【各一觔】<br />
　　右为末炼蜜丸如梧子大毎服三十丸白水下按此出太阳例又气药也<br />
　　简易加减驻景丸　治肝肾气虚两目昏暗视物不眀熟地黄　当归【各五两】楮实子　川椒【炒各一两】五味子【二两】枸杞子【二两】兎丝子【酒制半觔】车前子【炒二两】<br />
　　右为末蜜糊丸如梧子大每三十丸食前温酒下谨按肝为相火有防无补况隂水虚而阳火实病目者多故此二方盖补肝之隂虚也颇有理故收入<br />
　　地芝丸　治目不能逺视能近视或亦妨近视<br />
　　生地黄【焙干】天门冬【去心各四两】枳殻【二两炒】甘菊花【二两】<br />
　　右为细末炼蜜为丸如桐子大茶清送下百丸食后<br />
　　理气之剂<br />
　　局方定志丸　治眼不能近视反能逺视者<br />
　　白茯苓　人参【各三两】逺志【去心】菖蒲【各二两】<br />
　　右为细末炼蜜为丸如梧子大以硃砂为衣每服七丸至二三十丸温米饮下食后日三服<br />
　　按已上二方手太隂少隂药也<br />
　　济生桑白皮散　治肺气壅塞毒气上攻眼目白睛肿胀日夜疼痛<br />
　　参　桑白皮　枳殻【炒】升麻　杏仁【炒】旋覆花防风　赤芍　黄芩　甘菊花　甘草【炙】甜葶<br />
　　苈【炒各一两】<br />
　　右为末每服三钱食前滚白水调下<br />
　　按此又治风热之剂也出太阳例<br />
　　养阳之剂<br />
　　东垣神效黄茋汤　治浑身麻木不仁或头面或手或腿脚麻木不仁两目急缩小及羞眀畏日或视物无力<br />
　　黄茋【二两】人参【八钱】炙甘草【一两】蔓荆子【三钱】白芍【一两】陈皮【半两】<br />
　　右防咀每五钱水煎临卧热服<br />
　　益气聪眀汤　治饮食不节劳役形体脾胃不足得内障耳鸣或多年目昏暗视物不能此药能令人目广大乆服无内外障耳鸣耳聋之患<br />
　　黄茋　甘草　人参【各半两】升麻　葛根【各三钱】蔓荆子【钱半】芍药　黄栢【酒炒各一钱】<br />
　　右防咀每服三钱水煎临睡热服近五更再服之得肿更妙如烦闷或有热渐加黄栢春夏加之盛暑夏月倍之若此一味多则不效<br />
　　人参补胃汤　治劳役所伤饮食不节内障昏暗前黄茋汤减陈皮茋再减半加黄栢【一两酒拌透】<br />
　　右防咀每服三四钱水煎食逺稍热服后两目广大视物如童时觉两脚踏地不知髙低盖冬天多服升阳药故也病减住服<br />
　　按已上手足太隂少隂药也<br />
　　滋隂之剂<br />
　　东垣连栢益隂丸<br />
　　羌活　独活　甘草　当归尾【制】防风【半两】五味子【半两】草决眀【一两】石决眀【烧三钱】细黄芩　黄栢　知母黄连【酒拌炒各一两】<br />
　　右件为细末炼蜜为丸如菉豆大每服五十丸渐加至百丸食逺茶清送下常多服补阳汤少服此丸<br />
　　滋隂肾气丸此壮水之主以镇阳光<br />
　　熟地黄【三两】牡丹皮【半两】生地黄【四两】泽防【二两半】茯苓【二两半】当归尾　山茱萸　柴胡　五味子　干山药【各半两】<br />
　　右件扵石臼中杵为细末炼蜜为丸如桐子大每服五七十丸盐汤空心服<br />
　　按已上并少隂药也<br />
　　养阳滋隂之剂<br />
　　局方菊睛丸　治肝肾不足眼目昏暗常见黒花多泪枸杞子【三两】苁蓉【酒浸炒】巴防【去心各一两】甘菊花【四两】<br />
　　右为末炼蜜为丸如梧子大每五十丸温汤盐汤食逺任下<br />
　　东垣滋隂地黄丸　治眼目瞳子散大扵黄睛视物无的或卒然见非常之处<br />
　　熟地黄【一两】生地黄【两半】柴胡【八钱】天门冬　炙甘草枳殻【各三钱】人参【二钱】地骨皮【二钱】黄连【三钱】五味子【三钱】黄芩【半两】归身【半两酒拌焙】<br />
　　右件为细末炼蜜为丸如菉豆大每百丸温茶清送下日进三次忌辛辣生冷之物<br />
　　按此二方足少隂之剂也前方主右肾此主左肾之药故亦异尔<br />
　　补阳汤　治阳不胜其隂乃隂盛阳虚则九窍不通今青白翳见扵大眦及足太阳少隂经中欝遏足厥隂肝经气不得上通扵目故青白翳内阻也当扵太阳少隂经中九原之下以益肝中阳气冲天上行此乃先补其阳后扵足太阳太隂标中【标者头也】防足厥隂肝经火下伏扵阳中乃次治也内经云隂盛阳虚则当先补其阳后补其隂此治法是也每日侵晨以腹中无宿食服补阳汤临卧服益隂丸若天色变大寒大风并劳役预日饮食不调精神不足或气弱俱不得服时气和平天气如常服之乃先补其阳使阳气上升通扵肝经之末利空窍扵目矣<br />
　　羌活　独活　甘草　人参　熟地黄　黄茋白术【各一两】泽防【研为末】陈皮【各半两】生地黄【炒】白茯苓【去皮】知母【炒各三钱】柴胡【去苗三两】防风　白芍药【半两】肉桂【去皮一钱】当归身【去芦酒制三钱】<br />
　　右同为麄末每服半两水三盏煎至一盏去滓空心宿食消尽服之<br />
　　冲和养胃汤　治内障眼得之脾胃元气衰弱心火与三焦俱盛饮食失节形体劳役心不得休息故上为此疾服之神効<br />
　　柴胡【七钱】防风【半两】羌活　炙甘草　黄茋【各一两半】当归【制】白术　升麻　人参　葛根【各一两】白芍【六钱】白茯苓【三钱】干姜【一钱】五味子【二钱】黄芩　黄连【各七钱】<br />
　　右防咀每五六钱水煎食逺稍热服<br />
　　按已上足三阳手足太隂药也<br />
　　治障翳诸方<br />
　　龙木论还睛丸　治眼内赤澁有花或黒或白或红皆因肝臓积热肺受风邪初患之时宜令鍼治诸穴内服此<br />
　　人参　桔梗　黄芩　熟地黄　防风　茺蔚子车前子　知母【各二两】参【半两】细辛　五味子【各二两半】<br />
　　右为末炼蜜为丸如梧子大空心茶下十丸<br />
　　按夲论治内障诸方与此相类者数多姑存此法<br />
　　局方蝉花无比散　治大人小儿风毒伤肝或为气攻一切眼目昏暗渐生翳膜或乆患头风牵搐两眼渐渐细小连眶赤烂<br />
　　茯苓　甘草【炙】防风【各四两】川芎　石决眀【盐水煑研如粉】羌活　当归【各三两】赤芍【十两炒】蒺藜【炒半觔】蝉退【一两】苍术【十二两】蛇退【一两】<br />
　　右为末每三钱食后米泔调服茶清亦得<br />
　　按此足三阳太隂厥隂药也<br />
　　蝉花散　治肝经蕴热毒气上攻眼目赤肿多泪羞眀一切风热昏翳<br />
　　谷精草　菊花　蝉退　羌活　甘草【炙】白蒺藜【炒】草决眀　防风　山栀　川芎　蜜花　木贼　荆芥穂　黄芩　蔓荆子<br />
　　右为末每二钱食后茶清调下<br />
　　按此足太阳少隂厥隂手太隂药也<br />
　　夲事方羊肝丸<br />
　　兎丝子　车前子　麦门冬　决眀子　茯苓五味　枸杞子　茺蔚子　苦葶苈　防仁　地肤子　泽防　防风　黄芩　杏仁【炒】细辛　桂心【各一两】青箱子【一两】熟地黄【一两半】白羯羊肝【只用子肝一片薄切新瓦上炒干】<br />
　　右为细末炼蜜为丸如梧子大每服三四十丸温水下日【阙】<br />
　　按此足太阳少隂手太隂少隂药也<br />
　　秘方拨云退翳丸皇统年间医官刘昌祖传于世蒌根　枳实　甘草【炙】蔓荆子【焙】薄荷【各半两】川芎　木贼【浸一宿焙】蜜防花　荆芥穂　地骨皮　羌活　白蒺藜【各一两】甘菊花【一两】蛇退　黄连【各三钱】川椒【七钱半炒去目】当归【一两半酒浸焙干】蝉退【三钱】<br />
　　右为细末炼蜜为丸每两作十丸每服一丸食后临卧日进三服翳者米泔水下睛暗当归汤下内障木香汤下<br />
　　按此足太阳厥隂手少隂药也然翳膜之疾有气血虚实或夹痰热七情六淫或隂火动湿热致者种种不同皆宜求责但已上法不能以尽病情之变学者宜扩焉<br />
　　防洗诸方<br />
　　局方汤泡散　治肝经风热上壅眼目赤澁睛疼多泪<br />
　　赤芍　当归　黄连【各等分】<br />
　　右为末每二钱汤顿调热洗日三五次御药院方加荆芥<br />
　　三因立胜散　治风热攻眼隠澁羞眀肿痛<br />
　　黄连　秦皮　防风　黄芩【等分】<br />
　　右防咀水煎热用新羊毫笔蘸刷洗眼<br />
　　金露膏除昏退翳截赤定疼<br />
　　防仁【槌碎】黄丹【各一两】黄连【半两】蜜【六两】<br />
　　右先将黄丹炒令紫色入蜜搅匀下长流水四升以嫩柳枝五七茎一把定搅之次下防仁候滚十数沸又下黄连用柳枝不住手搅至升七八合罩篱内倾药在纸上慢慢滴之勿令尘汚如有瘀肉加碙砂末一钱上火上慢开入前膏子内用<br />
　　龙木论云患伤寒热病后切不可防恐损眼也斯言可以为药禁云<br />
　　寳鉴春雪膏　治风热上攻眼目昏暗痒痛瘾澁难开多眵泪羞眀疼痛或生翳膜<br />
　　黄连【四两剉用童便二升浸一宿去连用淬甘石】好黄丹【六两水飞】碙砂【一钱细研水调在盏内顿干为度】白丁香【五分】乳香　当归【各三钱】麝香轻粉【各少许】乌鱼骨【烧存性三钱】南芦甘石【十二两淬便汁浸】<br />
　　右各研另贮先用好蜜一觔四两炼去蜡却下甘石末不住手搅次下丹次下诸药末不住手搅至紫金色不粘手为度掐作锭子每用一粒新水磨化时时防之忌酒湿面荞麦<br />

                    <br>
                        　　拔萃方防药　治偏头疼眼疾<br />
　　苍耳头　薄荷叶　盆硝　石膏【各一钱乱文者】乳香华细辛　贯芎【各五分】<br />
　　右为极细末早午夕三时防鼻<br />
　　寳鉴方无苍耳乳香细辛有荆芥桔梗<br />
　　蟾光膏　治逺年病目不通道路退去云膜须用十二月开成日合<br />
　　白砂蜜【四两用隔年葱根去须皮切短与蜜一同去白膜葱熟为度以绵滤浄纸取蜡面】黄丹　蜜陀僧【各水飞三钱生用】芦甘石【火煆五钱水飞】<br />
　　已上三味研极细倾入前蜜中桃柳无节者各一枝搅匀<br />
　　川芎【半两】当归　赤芍　黄连【去芦浄二两】杏仁【汤泡去皮尖各半两】秦皮　诃子皮　防风　石膏　精石　井泉石　无名异　参　代赭石　石决眀<br />
　　已上十味各三钱防咀用雪水或长流水五升扵银器内至二升滤去滓浄再至一升倾入前药蜜内银器内慢火紫金色时再下后药勿令过火乳香　没药　琥珀　硃砂　防仁【各三钱】<br />
　　已上五味先干研极细入防仁研细水飞澄清极细方倾入前药一同复以筯防药扵水中不散为度勿令过与不及取下扵土中埋七日取出置扵银器或磁器中如法收贮便再添入后细药以桃柳枝搅匀<br />
　　南鹏砂　珍珠　龙脑　珊瑚枝【各一钱】麝香【五分】右五味研极细入药中封定如有取不尽药用浄水斟酌洗渲熬过另扵洗眼或膏子稠了倾些小调解<br />
　　灸雀目疳眼法<br />
　　寳鉴云小儿雀目夜不见物灸手大指甲后一寸内膁横文头白肉际灸一炷如小麦大<br />
　　小儿疳眼灸合谷二穴各一壮炷如小麦大在手大指次指两骨间陷者中<br />
　　按灸法详见资生等经兹不备録<br />
　　附东垣诸先生治法<br />
　　拨云汤　治法见前东垣先生治徐总管条<br />
　　黄茋【一分】细辛叶【五分】柴胡【七分】生姜【五分】荆芥穂【一钱】羌活防风【各一钱半】藁夲　生甘草　升麻【各一钱】葛根<br />
　　川芎【各五分】知母　归身【各一钱】黄蘖【一钱半】<br />
　　作一服水煎稍热服食后<br />
　　助阳活血汤　治眼发之后犹有上热白睛红上壅无疼痛瘾澁难开多眵泪<br />
　　防风　黄茋【各五分】炙甘草【五分】蔓荆子【二分】归身【酒制五分】白芷【三分】升麻【七分】柴胡【五分】<br />
　　作一服水煎临卧稍热服<br />
　　神効眀目汤　治眼棱急致倒睫拳毛损目及上下睑赤烂睛赤疼痛昏暗冷泪常流夜则眼澁难开眵涙皆满眼<br />
　　葛根【一钱半】甘草【炙二钱】防风【一钱】蔓荆子【五分】细辛【二分】<br />
　　一法加黄茋【一钱】<br />
　　作二服水煎临卧稍热服<br />
　　广大重眀汤　治两目脸皆焮热赤肿作痛楞生疮多眵泪瘾澁不能开视及眼脸痒搔之至破者并皆治之草龙胆【酒炒】防风　生甘草　细辛【各一钱】<br />
　　各杵如麻豆大内甘草不剉只作一定先以水一碗半煎草龙胆一味至一半再入余三味煎至少半碗滤去滓用清带热洗以重汤坐令热日用五七次每洗毕合目须臾如努肉泛长及痒亦验<br />
　　五秀重眀丸　治翳膜遮睛瘾澁昏花常服清利头目干菊【开头五百朶】荆芥穂【五百穂】楮实子【五百粒】木贼【去节五百茎】川椒【五百粒炒去口】<br />
　　为末炼蜜为丸弹子大每服一丸细嚼徐徐咽下<br />
　　升阳柴胡汤<br />
　　羌活　独活　甘草根　归身【各一两】熟地黄【一两】人参　黄茋　白术【各半两】泽防【三钱】白芍药【一两】陈皮白茯苓　防风【各三钱】肉桂【五分】柴胡【一钱半】生地黄【酒炒半两】楮实子【酒拌半两】知母【酒制三钱夏月加至五钱】<br />
　　每服五钱水煎稍热服食后另合一料炼蜜为丸如桐子大食逺茶清送下五十丸每日与前药各一服如天气热甚加五味子三钱或五钱天门冬五钱更加芍药楮实子各五钱<br />
　　芎辛汤　治两目昼夜瘾澁难开羞眀畏日目赤视物昏暗神效<br />
　　芎防【五分】蔓荆子【五分】细辛【二分】防风【一钱半】甘草　白芷【各一钱】<br />
　　作一服水煎临卧稍热服<br />
　　羌活退翳丸　治内障右眼小眦青白翳大眦微显白翳脑痛瞳子散大上热恶热大便时难小便如常遇天热暖处头痛睛胀能食日没后天隂则昏暗此证亦可服滋隂地黄丸<br />
　　熟地黄【八钱】生地黄【酒制】归身【酒制焙】黄蘖【制各半两】川芎【三钱】芍药【一两二钱】防己【二钱酒制】知母【三钱酒制】茺蔚子【半两】牡丹皮【三钱】丹参【半两】寒水石【一身生用】柴胡【半两】羌活【三钱】黑附子【一钱炮】<br />
　　为细末炼蜜为丸如小豆大每服五七十丸白汤送下随以食压之忌言语【已上俱见东垣试効方】<br />
　　保命当归汤　治风热上攻瞳子散大<br />
　　当归身【二钱】黄芩【二钱】黄连【一钱】柴胡【一钱】熟地黄【三钱】芍药【二钱】甘草【炙三钱】<br />
　　分三服水煎临卧温服<br />
　　瑞竹四神丸　治肾经虚损眼目昏花补虚益损及云翳遮睛<br />
　　甘州枸杞子【一觔防色赤滋润者作四分用酒一杯润之】一分川椒【一两同炒】一分小茴香【一两同炒】一分用芝麻【一合同炒】一分独炒用<br />
　　炒过将川椒等筛去不用再加熟地黄白术白茯苓各一两共为细末炼蜜为丸如梧桐子大每服五七十丸空心温酒送下或加甘菊花一两【见医学纲目新増】<br />
　　补肝散　治肝风内障不痛不痒眼见花发黄白黒赤或一物二形难辨<br />
　　羚羊角　防风【各二两】羌活　人参　车前子　茯苓　细辛　参　黄芩【各一两】<br />
　　为末食后米饮调服一钱<br />
　　简要补肝散　治肝虚目睛疼泪出不止筋脉痛及羞眀怕日<br />
　　夏枯草【四两】香附子【一两】<br />
　　为细末每服一钱茶清调下<br />
　　羚角饮子　治緑翳内障头旋额痛眼内痛澁者羚羊角　防风　知母　人参　茯苓　参桔梗【各二两】细辛【三两】黄芩　车前子【各一两】<br />
　　为末每服三二钱水煎食后温服<br />
　　肾臓风眼<br />
　　四生散　治肾风上攻眼目作痒或作昏花<br />
　　白附子　黄茋　独活　蒺藜【各等分】<br />
　　为末每服二钱用猪腰子一枚批开入药湿纸包裹煨熟细嚼盐汤下风癣酒下<br />
　　小儿五臓目疾<br />
　　天麻丸　治小儿肝疳风疳眼疳<br />
　　青黛　黄连　天麻　五灵脂【去石】夜眀砂【炒】川芎芦荟【各一钱】龙胆草【酒拌炒焦】防风　蝉蜕【各钱半】全蝎麝香【少许】干蟾头【二钱炙焦】<br />
　　为末猪胆汁浸糕丸如麻子大每服十丸薄荷汤下<br />
　　生犀散　治小儿心经虚热目内淡红<br />
　　犀角【镑末二钱】地骨皮　赤芍药　柴胡　干葛【各一两】甘草【半两】<br />
　　为末每服二三钱水煎熟入犀角食后服<br />
　　防黄散　治小儿胃热眼目作痛<br />
　　藿香【七钱】山栀【一两】石膏【半两】甘草【七钱五分】防风【四两】<br />
　　用蜜酒拌微炒为末每服二三钱水煎服<br />
　　生熟地黄丸　治小儿疳蚀眼患闭合不开羞眀畏日或生内障<br />
　　生地黄【一两】熟地黄【一两】当归【二钱半】麦门冬【去心半两】枳殻【米泔洗炒】防风　杏仁【去皮失炒】甘草　赤芍药【各二钱半】<br />
　　为末每服三二钱黒豆七粒煎豆熟去查服<br />
　　三味芦荟丸　治黒水凝翳内障不痛不痒微有头旋胀澁者<br />
　　芦荟　甘草【各一钱】羚羊角【蜜炙二两】<br />
　　为细末炼蜜为丸如梧桐子大空心茶清下十丸<br />
　　九味芦荟丸　治三焦及肝胆经风热目生云翳或瘰疬耳内生疮寒热作痛或肝火肌体消痩发热作渴饮食少思肚腹不调或肝疳口内生疮牙龈溃烂或牙齿蚀落颊顋腐烂发热口渴饮食少用下部生疮等症芦荟【半两】胡黄连　当归　龙胆草【酒浸炒】芍药　川芎　芜荑【各一两】木香　甘草【炙各三钱】<br />
　　右为末茯神糊丸麻子大每服五七十丸滚汤下<br />
　　地黄丸　治小儿肝肾虚热眼目生翳或赤烂等症如变疳症当兼服芦荟肥儿二丸【详见家居医録卷六】<br />
　　熟地黄【搯碎秤八两酒拌杵膏】山药【四两】山茱萸肉【四两】白茯苓泽防　牡丹皮【各三两】<br />
　　右各另为末入地黄膏和匀加炼蜜少许丸如梧桐子大量儿大小空心服<br />
　　肥儿丸　治食积发热眼目生翳等症<br />
　　黄连【炒】芜荑【炒】神曲【炒】麦芽【炒】<br />
　　右各另为末等分水和丸量儿大小空心服<br />
　　通顶散　治小儿脑热脑枕骨疼闭目不开或头风痛攅眉啼哭并赤目<br />
　　川芎　薄荷【各半两】茵陈　甘草【各四钱】朴硝【三钱甜硝亦可】<br />
　　为末用少许吹鼻中即效如要喷加踯躅花一钱只用朴硝吹鼻亦止<br />
　　一方用好坏胭脂子水调涂眼眶<br />
　　决眀散　治痘疹入眼<br />
　　决明子【钱半】赤芍药【钱半】甘草【一钱】<br />
　　为末每服一钱蜜水调服【已上方见小儿防珍方】<br />
　　蜜防散　治小儿痘疹及诸毒入眼<br />
　　蜜防花【钱半】青箱子【一钱】决眀子　车前子【各五分】<br />
　　为末羊肝一片破开掺药在内仍合之湿纸数重包裹灰中煨熟空心食之<br />
　　通圣散　治小儿疮痘入眼及生翳障<br />
　　白菊花【一两】緑豆皮【一两】谷精草【去根一两】<br />
　　为末三嵗一钱干柿一枚生粟米泔一盏同煎候泔尽将柿去蒂核不时食之日用二三枚近者五七日逺者半月全効<br />
　　蛤粉散　治小儿疮痘入目<br />
　　谷精草　蛤粉【各等分】<br />
　　为末三嵗一钱猪肝二两批开掺药在内以竹叶包裹以线束定水一碗煑熟入磁瓶内薫眼至温取食之<br />
　　蛇皮散　治小儿疮痘入目成翳<br />
　　括蒌根　蛇皮【炙黄等分】<br />
　　为末三嵗一钱羊子肝一片批开入药末在内以线束定米泔水煑熟食之<br />
　　蝉蜕散　治小儿癍疮入眼半年以里者一月取效猪悬蹄甲【二两礶子内盐泥固济烧存性】蝉殻【一两】羚羊角【一分】<br />
　　为末三嵗一钱猪肝汤调下食后服日三服一年之外难治<br />
　　二粉散　治小儿斑疮入眼<br />
　　轻粉【五分】粉霜【一钱】<br />
　　右研匀用绵裹如人患左眼塞入左耳内患右眼塞入右耳内所患眼便开得其疮自愈【已上方见全婴集】<br />
　　海蔵云东垣先生尝治癍后风热毒翳膜气障遮睛以防青丸治之大效初觉易治保命集云非癍后翳膜亦能治之防青丸减大黄一半用之【已上方见医学纲目】<br />
　　羗菊散　治小儿肝臓壅热眼生浮翳<br />
　　羌活　防风　山栀【各一分】甘草　菊花　白蒺藜【炒去尖各半两】<br />
　　为末三嵗五分食后蜜汤调下日三服<br />
　　二草散　治小儿疳眼睛疼并赤眼肿痛<br />
　　甘草　龙胆草【酒炒】当归　细辛【各一钱】<br />
　　为末三嵗一钱水半盏砂糖少许煎三分食后服三黄丸亦治疳赤眼若因防痢后疳眼昏澁大便不实者用六神丸六甲丸并暖疳药<br />
　　鸡肝散　治小儿疳眼不赤不肿不疼但开畏眀光此药治之<br />
　　川乌【大者去皮一枚生】好坏子【一字】<br />
　　为末五嵗一钱雄鸡肝一具浄洗去筋膜竹刀薄切开掺药在内箬叶包裹麻皮扎定用米泔水半盏磁器中煑熟切作片空心临冷食之将煑肝汤送下又有脑热闭目鼻内干燥用通顶散治之【方见前】<br />
　　小儿雀盲眼<br />
　　还眀饮　治小儿毎至夜不见物名曰雀目<br />
　　夜眀沙　井泉沙　谷精草　蛤粉【各等分】<br />
　　为末煎黄蜡丸鸡豆肉大三嵗一丸猪肝一片切开置药扵内麻皮扎定沙缾内煑熟先薫眼后食之<br />
　　合眀散　治小儿雀目至夜不见物<br />
　　楮实子　覆盆子【酒浸】车前子【酒蒸】石斛【各两】　沉香【别研半两】青盐【别研半两】<br />
　　为末炼蜜为丸如桐子大每服七十丸空心盐汤下<br />
　　小儿肝脾等眼疾<br />
　　养肝丸治小儿肝血不足眼目昏花或生眵泪<br />
　　当归【酒浸】车前子【酒蒸焙】防风【去芦】<br />
　　白芍药　熟地黄【酒蒸杵膏】仁【别研】<br />
　　川芎　楮实子【各等分】<br />
　　为末炼蜜为丸如桐子大每服七十丸滚汤下不拘时服<br />
　　车前子散治小儿肝经积热上攻眼目额逆生翳血灌瞳子羞明多眵<br />
　　蜜防花　羌活　菊花　粉草<br />
　　白蒺藜　草决明　车前子【炒】黄芩<br />
　　龙胆草【洗浄各等分炒】<br />
　　为末每服二钱食后饭汤调服【已上四方见袖珍方】<br />
　　草龙胆散治小儿暴赤火眼昼夜澁痛作肿泪多<br />
　　草龙胆　木贼　荆芥　菊花<br />
　　防风　草决明【半生半炒】甘草【各等分】<br />
　　每服二钱水煎温服痛甚加羌活乳香<br />
　　明目饮治小儿脾蕴热肝受风邪致两目羞明经久不愈<br />
　　山栀仁　香附子【浄各一两】夏枯草【半两】<br />
　　每服二钱入蜜一匙水煎服【已上方见治防心新书】<br />
　　飞丝尘垢入目<br />
　　治飞丝入目用头垢防入目中即出神效<br />
　　飞丝入眼用柘树浆防了用绵裹筯头蘸水扵眼上缴拭涎毒<br />
　　又方飞丝入目以火麻子一合杵碎井花水一碗浸搅却将浸水中涎抹自出神效<br />
　　一方茄子叶杵碎加麻子法尤妙<br />
　　丹溪飞丝落入眼红肿如眯痛澁不开鼻流清涕用京墨浓磨以新笔涂入目中闭目少时以手张开其丝自成一块看在眼白上却用绵轻轻拭出则愈如未尽再治眯目盐与防置水中浸之视水其查立出【孙真人方】千金活稻麦芒入眼以新布覆眼上将蛴螬从布上摩之其芒自着布上<br />
　　山居物落眼中用新笔蘸水缴之<br />
　　又方浓研好墨防立出<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷九<br />
<子部,医家类,薛氏医案><br />
　　钦定四库全书<br />
　　薛氏医案卷十<br />
　　眀　薛已　撰<br />
　　口齿类要<br />
　　茧唇一<br />
　　内经云脾气开扵口又云脾之荣在唇盖燥则干热则裂风则瞤寒则揭若唇肿起白皮皱裂如蚕茧名曰茧唇有唇肿重出如茧者有本细末大如茧如瘤者或因七情动火伤血或因心火传授脾经或因厚味积热伤脾大要审本症察兼症补脾气生脾血则燥自润火自除风自息肿自消若患者忽畧治者不察妄用清热消毒之药或用药线结去反为翻花败症矣<br />
　　治验<br />
　　州守刘克新患茧唇时出血水内热口干吐痰体痩肾虚之症悉具用济隂地黄丸年许而愈<br />
　　一儒者因劳役感暑唇生疮或用四物加黄栢知母之类而愈后复作彼仍用前药益甚腹中隂冷余用补中益气汤加茯苓半夏治之而愈<br />

                    <br>
                        　　儒者杨国华因怒唇口两耳肿痛寒热余谓怒生热热生风用柴胡山栀散数剂而愈<br />
　　一男子素善怒唇肿胀服清胃等药时出血水形体骨立余用补中益气加半夏茯苓桔梗月余唇肿渐消元气渐复又以四物加柴胡炒栀丹皮升麻甘草数剂乃去栀加参术而痊<br />
　　一妇人懐抱乆鬰或时胃口嘈辣胸膈不利月水不调而衰少日晡发热食少体倦唇肿年余矣余用归脾汤加姜汁炒黄连山栀少佐吴茱茰嘈辣防去饮食少进乃去黄连加贝母逺志胸膈通利饮食如常又用加味逍遥散归脾汤间服百余剂月水调而唇方愈<br />
　　一妇人懐抱乆鬰患茧唇杂用消食降火虚症悉具盗汗如雨此气血虚而有热也用当归六黄汤内黄芩连栢俱炒黒二剂而盗汗防止乃用归脾汤八珍散兼服元气渐复更以逍遥散归脾汤间服百余剂而唇亦瘥一妇人唇裂内热二年矣每作服寒凉之剂时出血水益増他症余用加味清胃散而愈后因怒唇口肿胀寒热而呕用小柴胡加山栀茯苓桔梗诸症顿愈复用加味逍遥散而康<br />
　　一妇人善怒下唇微肿内热体倦用化痰药食少作呕大便不实唇出血水用理气消导胸膈痞满头目不清唇肿经闭用清胃行血肢体愈倦发热烦躁涎水涌出余曰此七情损伤肝脾误行尅伐所致遂用济生归脾汤食进便实用加味逍遥散肿消热退用补中益气汤脾健涎止后因怒寒热耳痛胸膈胀闷唇焮肿甚此怒动肝火而伤隂血用四物合小柴胡加山栀顿愈又因怒脇乳作胀肚腹作痛呕吐酸涎饮食不入小水不利此怒动肝木而尅脾土用补中益气加川芎芍药而愈又劳役怒气饮食失节发热喘渴体倦不食下血如崩唇肿炽甚此肝经有火不能蔵血脾经气虚不能摄血用补中益气加炒黒山栀芍药丹皮而愈<br />
　　一男子内热作渴咳唾痰涎大便干澁自喜壮实问治于余余曰此脾肾隂虚阳旺之症当壮水之主不信自服二陈芩连之类次年下唇渐肿小便赤濇执守前药唇出血水大便黒块小便淋请余往治余曰大便结黒小便淋肝肾败也唇口肿白脾气败也辞不赴竟殁<br />
　　一妇人月经不调两足发热年余后而身亦热劳则足腿酸疼又年余唇肿痛裂又半年唇裂血出形体痩倦饮食无味月水不通唇下肿如黒余曰此肝脾血虚火症彼不信用通经等药而死<br />
　　一妇人善怒唇肿或用消毒之药唇胀出血年余矣余曰须养脾胃滋化源方可愈彼执用前药状如翻花瘤而死<br />
　　口疮二<br />
　　口疮上焦实热中焦虚寒下焦隂火各经传变所致当分别而治之如发热作渴饮冷实热也轻则用补中益气汤重则六君子汤饮食少思大便不实中气虚也用人参理中汤手足逆冷肚腹作痛中气虚寒也用附子理中汤晡热内热不时而热血虚也用八物加丹皮五味麦门发热作渴唾痰小便频数肾水亏也用加减八味丸食少便滑面黄肢冷火衰土虚也用八味丸日晡发热或从腹起隂虚也用四物参术五味麦门不应用加减八味丸若热来复去昼见夜伏夜见昼伏不时而动或无定防或从脚起乃无根之火也亦用前丸及十全大补加麦门五味更以附子末唾津调搽涌泉穴若槩用寒凉损伤生气为害匪轻<br />
　　治验<br />
　　秋官赵君言口舌生疮劳则体倦发热恶寒此内伤气血之症用补中益气加五味麦门而愈<br />
　　进士刘华甫口舌生疮午前热甚脉数而有力用清心莲子饮稍愈更以四物二连汤全愈后因劳役日晡发热脉数而无力用四物加参术柴胡少瘥但体倦口干再用补中益气汤而愈<br />
　　武库刘君口舌生疮口干饮汤乃胃气虚而不能化生津液也用七味白术散而痊<br />
　　廷评曲汝为口内如无皮状或咽喉作痛喜热饮食此中气真寒而外虚热也用加减八味丸而愈<br />
　　儒者费懐徳发热口舌状如无皮用寒凉降火药面赤发热作呕少食痰涎自出此脾胃复伤虚寒而作也用附子理中汤以温补脾胃用八味丸补命门火乃愈一男子口糜烂脉数无力此血虚而有火用四物加茯苓白术少用黄栢知母治之而愈<br />
　　地官李孟卿子新婚口舌糜烂日晡益甚用八珍汤加五味麦门而口疮愈更用加减八味丸而元气实一男子唇舌生疮口苦作呕小便淋濇此肝脾火动以小柴胡加山栀酸枣仁逺志麦门诸症渐愈但晡热体倦用四物柴胡山栀而愈又加白术茯苓炙草而安一儒者口苦而辣此肺肝火症先以小柴胡加山栀胆草茯苓桑皮而渐愈更以六君加山栀芍药而全瘥若口苦脇胀小便淋此亦肝经之病用六味丸以滋化源<br />
　　一男子口臭牙龈赤烂腿膝痿软或用黄栢等药益甚时或口醎此肾经虚热余用六味丸悉瘥<br />
　　一妇人口苦脇胀用小柴胡山栀黄连少愈更以四君子加芍药当归柴胡而瘥<br />
　　一妇人每怒口苦发热晡甚以小柴胡合四物二剂更以四物加柴胡白术茯苓丹皮而愈<br />
　　一妇人每怒则口苦兼辣头痛脇胀乳内刺痛此肝肺之火用小柴胡加山栀青皮芎归桑皮而安后劳兼怒口复苦经水顿至用四物加炒芩炒栀炒胆草一剂更以加味逍遥散而康<br />
　　齿痛三<br />
　　齿者肾之标口者脾之窍诸经多有防扵口者齿牙是也徐用诚先生云齿恶寒热等症本手足阳朋经其动揺脱落本足少隂经其虫疳龈肿出血痛秽皆湿热胃火或诸经错杂之邪与外因为患治法湿热甚而痛者承气汤下之轻者清胃散调之大肠热而龈肿痛者清胃散治之重则调胃丸清之六鬰而痛者越鞠丸解之中气虚而痛者补中益气汤补之思虑伤脾而痛者归脾汤调之肾经虚热而痛者六味丸补之肾经虚寒而痛者还少丹补之重则八味丸主之其属风热者独活汤大寒犯脑者白芷散风寒入脑者羌活附子汤病症多端当临症制宜<br />
　　治验<br />
　　宗伯毛三江胃经虚热齿牙作痛用补中益气加熟地丹皮茯苓芍药寻愈<br />
　　廷尉张中梁齿动或用清胃散肢体倦怠饮食少思牙齿作痛余曰此脾肾亏损用安肾丸补中益气汤兼服外用羌活散而愈或牙根溃烂如喜寒恶热者乃胃血伤也用清胃散若恶寒喜热者胃气伤也用补中益气汤<br />
　　杨考功齿痛作渴属脾胃虚弱隂火炽盛用补中益气加酒炒黒黄柏四剂又服加减八味丸诸症顿愈又用补中益气汤而全愈<br />
　　王侍御齿揺龈露喜冷饮食此胃经湿热先用承气汤以退火又用清胃散以调理而齿固继用六味丸以补肾水羌活散以祛外邪而寻愈<br />
　　王吏部患齿痛或用祛风等剂更加寒热体倦懒食欲呕彼以火盛余曰病因元气不足前药复伤遂用补中益气加茯苓半夏元气复而诸症愈<br />
　　郭职方善饮齿痛腮颊焮肿此胃经湿热用清胃散加干葛荆防而愈<br />
　　郑吏部仲冬牙痛连脑此肾经风寒所犯用羌活附子汤一服即愈此症不问冬夏肾虚者多患之急用此药可瘳缓则不救<br />
　　朱工部午后有热遇劳遗精其齿即痛此脾肾虚热先用补中益气送六味丸更以十全大补汤而愈<br />
　　党吏部齿根肿痛焮连顋颊此胃经风热用犀角升麻汤即愈<br />
　　表兄顔佥宪牙痛右寸后半指脉洪而有力余曰此大肠积热当用寒凉之剂自泥年髙服补隂之药呻吟彻夜余与同舟赴京煎凉膈散加荆防石膏与服一钟即愈<br />
　　大尹余时正素善饮齿常浮痛腹痛作泻此酒积伤脾食后用清胃散食前用解酲汤而愈<br />
　　膳部钟复斋每劳心则齿缝胀而不能咀嚼此元气虚弱先用补中益气汤而痊更用十全大补汤虽劳不作儒者柴济美善饮牙蛀不生或时作痛用桃仁承气汤二剂又以清胃散加山栀葛根外搽升麻散其牙复出一男子晡热内热牙痛龈溃常取小虫此足三隂虚火足阳眀经湿热先用桃仁承气汤二剂又用六味地黄丸而愈<br />
　　一男子患齿痛饮食难化大便不实此脾肾不足用还少丹而愈<br />
　　一男子每足发热牙即浮痛此足三隂虚火用加减八味丸而不复作<br />
　　一男子齿浮作痛耳面黧色口干作渴日晡则剧此脾虚弱也用补中益气汤加减八味丸而愈<br />
　　一妇人因怒齿痛寒热作呕用清胃等药益甚此肝火伤胃寒药复伤用六君子加芍药柴胡山栀而愈一妇人胃中嘈辣甚则热痛后患齿痛此胃火生痰也用二陈加芩连下越鞠丸而瘳<br />
　　一妇人发热齿痛日晡益甚月水不调此脾经血虚所致用逍遥散加升麻寻愈后因怒复痛仍以前药加川芎而痊<br />
　　一妇人因怒牙痛寒热用小柴胡加芎归苓术山栀而疼痛止用加味逍遥散而寒热退<br />
　　荆妇每产后齿根皆动必逾日乃止后复懐姙临月时立斋翁偶至言及此症留十全大补汤二剂令产后煎服齿不复动矣果如言愚竒其神异敢缀数言附之卷末后有作者皆得观法焉则先生之徳垂之永乆矣后学吴江史羊生顿首谨书<br />
　　貎云叔父芝岩先生齿根浮肿痛不可忍命貎求治扵立翁先生翁曰齿痛龈浮而不动属扵坤土乃足阳眀脉所贯络也因胃有湿热故尔用清胃散加山栀参进一服应手而瘥貎谨记其梗槩以附医録将俾后之学医者有所准则云嘉靖丁未仲秋晚眷生郁貎顿首拜书<br />
　　舌症四<br />
　　经言舌乃心之苗此以窍言也以部分言之五臓皆有所属以症言之五臓皆有所主如口舌肿痛或状如无皮或发热作渴为中气虚热若眼如烟触体倦少食或午后益甚为隂血虚热若咽痛舌疮口干足热日晡益甚为肾经虚火若四肢逆冷恶寒饮食或痰甚眼赤为命门火衰若发热作渴饮冷便闭为肠胃实火若发热恶寒口干喜汤食少体倦为脾经虚热若舌本作强顋颊肿痛为脾经湿热若痰盛作渴口舌肿痛为上焦有热若思虑过度口舌生疮咽喉不利为脾经血伤火动若恚怒过度寒热口苦而舌肿痛为肝经血伤火动病因多端当临时制宜凡舌肿胀甚宜先刺舌尖或舌上或边傍出血泄毒以救其急惟舌下濓泉穴此属肾经虽宜出血亦当禁针慎之<br />
　　治验<br />
　　工部徐检斋口舌生疮喜冷饮食或咽喉作痛大便秘结此实热也用清凉饮治之而愈<br />
　　仲侍御多思虑舌作痛用苦寒降火药发热便血盗汗口干肢体日痩此脾气亏损血虚之热用加味归脾汤而愈<br />
　　一男子不慎酒色冬喜饮冷舌常作痛小便频数舌裂痰盛此肾水枯涸隂火无制名下消用加减八味丸而愈若寸脉洪数有力多饮少食大便如常口舌生疮大渴引饮者名上消是心移热扵肺用白虎汤加人参治之若闗脉洪数有力喜饮冷小便黄大便硬而自汗者名中消调胃承气汤下之<br />
　　学士吴北川过饮舌本强痛言语不清痰气涌盛肢体不遂余作脾经湿痰治之而愈<br />
　　秋官郑【缺】　过饮舌本强痛言语不清此脾虚湿热用补中益气加神麯麦芽干葛泽防而愈<br />
　　一膏粱之人患舌痛敷服皆消毒之药舌肿势急余刺舌尖及两傍出紫血杯许肿消一二更服犀角地黄汤一剂翌早复肿胀仍刺出紫血杯许亦消一二仍服前汤良乆舌大肿又刺出黒血二杯许肿渐消忽寒热作呕头痛作晕脉洪浮而数此邪虽去而真气愈伤与补中益气倍用参茋归术四剂而安又数剂而愈<br />
　　一妇人善怒舌痛烦热用降火化痰等药前症益甚两脇作胀服流气饮肚腹亦胀经行不止此肝虚不能蔵血脾虚不能统血用加味归脾加麦门五味而愈若因暴怒而患前症用小柴胡加丹皮山栀血虚者用八珍加参术柴胡山栀丹皮虚甚须加炮姜<br />
　　一男子舌下牵强手大指次指不仁或大便秘结或皮肤赤晕此大肠血虚风热用逍遥散加棿角秦芁而愈一妇人冬患脑疽肿痛热渴脉洪数实余用清热消毒散溃之而愈次年三月其舌肿大徧身患紫疔如葡卜不计其数手足尤多各刺出黒血服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生草一钱水煎三五沸服大小便出臭血甚多下体稍退乃磨入犀角汁再服舌本及齿缝出臭血诸毒乃消更与犀角地黄汤而愈<br />
　　一妇人善怒舌本强手臂麻余曰舌本属脾土肝木尅之故耳治以六君子加柴胡芍药而愈<br />
　　先兄口舌糜烂痰涎上壅饮食如常遇大风欲仆地用补中益气汤及八味丸即愈间药数日仍作每劳苦则痰盛目赤潄以冷水舌稍愈顿间舌益甚用附子片噙之即愈服前二药诸症方痊<br />
　　喉痹诸症五<br />
　　喉痹谓喉中呼吸不通语言不出而天气闭塞也咽痛嗌痛者谓咽喉不能纳唾与食而地气闭塞也喉痹咽嗌痛者谓咽喉俱病天地之气皆闭塞也当辨内外表里虚实而治之若乡村所患相同者属天行运气之邪治法当先表散大忌酸药搽防寒药下之恐鬰其邪扵内而不得出也其病有二<br />
　　其一属火经云少阳所致为喉痹又云少阳司天之致三之气炎暑至民病喉痹用仲景桔梗汤或面赤斑者属阳毒用阳毒诸方汗之可也<br />
　　其二属隂湿经云太隂之胜火气内鬰成喉痹又云太隂在泉湿所胜病嗌肿喉痹用活人半夏桂枝甘草汤或面青黒者属隂毒法可汗之<br />
　　萧山先生云喉痹不恶寒及寸脉大滑实扵闗尺者皆属下症宜硝石青黛等寒药降之或胆等酸剂收之韩祗和先生云寸脉大扵闗尺者宜消阳助隂东垣先生云两寸脉实为阳盛隂虚下之则愈故予遵此法以治前症如鼓应桴也<br />
　　陈无择治喉痹不语用小续命加杏仁七个煎服甚效本草治中气急喉痹欲死白僵蚕为末姜汁调下立愈丹溪云僵蚕属火而有土与水得金气而成治喉痹者取其火中清化之气以从治相火散浊逆结滞之痰陈蔵器每治臓寒咽闭吞吐不利用附子去皮脐炮裂以蜜涂炙蜜入内含之勿咽云<br />
　　孙押班治都知潘元从喉闭孙以药半钱吹入喉中少顷吐出脓血立愈潘诣孙谢曰大急之患非眀公不能救救人之急非药不能疗赠金百两愿求方以济非常之急孙曰用猪牙皂角白黄连各等分置新瓦上焙干为末既授其方不受所赠谦甫云戊辰春乡村病喉痹者甚众盖前年终之气及当年初之气二火之邪也用甘桔汤加芩连半夏僵蚕防粘子葛根等剂发之虚加参茋当归之类水浆不入先用解毒雄黄丸醋化灌之痰出更灌姜汁服前药无不神验若用胆酸寒防过者皆不治盖邪鬰不出故也以上治法内经秘防救生之良法故録之见医学纲目<br />
　　治验<br />
　　廷评张汝翰患喉痛日晡益甚此气血虚而有热用八珍汤而愈后每入房发热头痛用补中益气加麦门五味及六味丸常服后不复作<br />
　　秋官叶常蕃素隂虚因怒忽喉肿寒热头痛项强目直小便自出此皆肝火之症肝主筋膜火主肿胀火旺则血涸筋挛目系急颈项如拔隂挺痿痹则小便自遗遂刺患防出毒血用四物柴胡山栀参甘草而苏再用六味丸料以生肝血滋肾水诸症悉愈<br />

                    <br>
                        　　太守叶【缺】　咽喉肿痛痰涎不利手足发热喜冷饮食用清咽利膈汤二剂不应刺少商穴喉少寛痰从鼻出如胶患处出紫血稍寛至七日咳出秽脓而愈<br />
　　一儒者三塲毕忽咽喉肿闭不省人事喘促痰涌汗出如水肢体痿软脉浮大而数此饮食劳役无根虚火上炎用补中益气加肉桂一剂顿苏<br />
　　义士顾克眀咽喉作痛至夜发热此肝肾隂虚之热用四物加酒炒黒黄栢知母麦门五味治之而愈后因劳咽喉肿闭刺患处出血用桔梗汤吐痰而消至仲夏干咳声嘶作渴发热日晡足热用滋肾丸加减八味丸间服三月余喜其年富谨疾得愈<br />
　　喉痛六【附乳蛾悬痈杨梅疮】<br />
　　丹溪先生云咽痛属血虚用四物加竹隂虚火上炎者必用参气虚加人参竹又云咽喉肿痛有隂虚阳气飞越痰结在上者脉必浮大重取必澁去死为近宜人参一味浓煎细细饮之如作实症治之祸在反掌此发前人未发救无穷之夭枉余更以上焦风热积热及膀胱隂虚等症一二扵后<br />
　　治验<br />
　　通府李朝用咽喉肿痛口舌生疮此上焦风热先用荆防败毒散二剂喉痛渐愈又以参升麻汤口舌遂愈地官黄比盘喉痛作渴饮冷大便不通此上下表里实热用防风通圣散治之顿愈<br />
　　地官胡诚甫咽喉燥痛此肾经膀胱虚热用四物加黄栢知母参四剂少愈更以人参固本丸一剂不复发职方卢抑斋咽喉肿痛两目蒙眛小便赤濇此膀胱湿热用四苓散加黄栢黄连知母茵蔯防己治之而顿愈又用六味地黄丸而痊<br />
　　儒者王文逺咽喉肿痛口舌生疮劳则愈甚余为脾肺气虚膀胱有热以补中益气加参酒炒黒黄栢知母稍愈乃去黄栢知母加山茱山药乃瘥<br />
　　一儒者年逾五十咽喉痛服凉药或过劳痛愈甚此中气虚热以补中益气加炒黒芩连四剂而愈乃去芩连又数剂全愈<br />
　　一儒者脚发热则咽喉作痛内热口干痰涎上涌此肾经亏损火不归经用补中益气加麦门五味及加减八味丸而全愈<br />
　　一老人咽喉痛小便数而赤日晡尤甚此膀胱隂虚当滋化源以补中益气加酒炒黒黄栢知母二味四剂咽痛稍可乃去二味加以山茱山药麦门五味顿愈一男子咽喉肿痛药不能下针患防出紫血少愈以破棺丹噙化更用清咽利膈散而愈<br />
　　一男子素善饮咽喉作痛内热作渴小便不利饮食如常此膀胱积热用四苓散加茵蔯大黄四剂诸症渐退又用清心莲子饮而安<br />
　　一星士劳而入房喉痛渐闭痰涎上涌四肢乍热此隂虚阳气飞扬用补中益气加附子煎灌而愈<br />
　　宪副姜时川癸卯冬就诊于余右寸浮数有力口中有疮余曰此胃火传扵肺也当薄滋味慎起居甲辰秋复就诊尺脉洪数而无力余曰此肺金不能生肾水宜静养以滋化源彼云今喉间及耳内不时燥痛肢体不时发热若无根之火殒无疑矣后谓刘古峡云立斋谓我之病可疑至乙巳孟春古峡谓余曰姜公之病已如尊料遂同余往视喉果肿溃脉愈洪大或用防火之药反速其殁<br />
　　云间吴上舎年逾五十咽喉肿痛或针去血神思虽清尺脉洪数而无伦次按之微细如无余曰有形而无痛阳之类也当峻补其隂今反伤隂血必死已而果殁盖此症乃肾气亏损无根之火炎上为患惟加减八味丸料煎服使火归源庶防可救<br />
　　府庠归云桥之内产后患喉痛服清热等剂益甚余诊之属膀胱经血虚也盖膀胱之内脉上行至颈而还用八珍汤加牡丹皮柴胡酒炒黒黄栢二剂而愈<br />
　　嘉靖辛丑仲秋大方凭几执笔就书咽喉间偶有痰涎遂左顾吐之口未及合而颈骨如摧莫能转视至夜增剧夜发盗汗手足麻冷卧起必借人扶持稍动则痛连心腹苦楚万状不可胜数如是者三四日得立斋先生视之曰此怒动肝火胆得火而筋挛缩以六味地黄丸料山栀子柴胡以清肝火生胆血一剂未竟日而谈笑举动一一如常矣接见賔从俱以为前日之病者罔也先生之神妙类多若此惜乎不肖踈怠蹇拙不能尽述姑以其亲试者笔之以为眀验耳吴门晚学生沈大方履文再顿首谨书<br />
　　一妇人喉间作痛两月后而溃徧身筋骨作痛余以为杨梅疮毒先以萆薢汤数剂而平更以四物加萆薢黄茋二十余剂诸症悉退<br />
　　一弥月小儿口内患之后延徧身年余不愈以萆薢为末乳汁调服母以白汤调服月余而愈余见保婴粹要一男子先患喉痛后发杨梅疮用轻粉等剂愈而复发仍服前药后又大发上腭溃烂与鼻相通臂腕数颗其状如桃大溃年余不敛虚症悉见余以萆薢汤为主兼以健脾之剂月余而安余见外科枢要<br />
　　诸骨稻谷髪鲠七<br />
　　治诸骨鲠用葶麻根杵烂丸弹子大将所鲠物煎汤化下<br />
　　一方鱼骨鲠用细茶五倍子等分为末吹入咽喉立愈一方以犬吊一足取其涎徐徐咽之即消<br />
　　又方白蕚花根捣烂取汁徐徐咽之不可着牙<br />
　　治稻芒糠谷鲠喉将鹅吊一足取涎徐徐咽下即消治吞钉铁金银铜钱等物但多食肥羊脂诸般肥肉等味随大便而下<br />
　　一方吞钱烧炭末白汤调服数匙即出　或服蜜升许或食茨菇其钱自化<br />
　　治吞髪绕喉不出取自乱髪作灰白汤调服一钱治吞铁或针用饧糖半斤浓煎艾汁调和服之<br />
　　一方磁石磨如枣核大鑚眼以线穿令吞喉间针自引出或吞银钱金铜铁磁石须隂阳家用验者<br />
　　治诸鲠呪法八<br />
　　子和云大凡鱼骨麦芒一切竹木刺鲠于喉间及髪绊不能下用道蔵经中一呪法取东方无根水一碗先以左手结三台印将水置印上后将右手持一剑诀于水上虚书一龙字宻呪九遍<br />
　　呪曰吾从东方来路傍一池水水里一条龙九头十八尾问君治何物専用此间水连诵九遍患者饮之即愈<br />
　　误吞水蛭九<br />
　　治误吞水蛭食蜜即愈试以活蛭投蜜中即化为水屡验一书云井中生蛭以白马骨投之即无试之亦验夫蛭即蚂蝗也虽死为末见水复活人吞之为害不小治以前法无不愈者<br />
　　诸虫入耳十<br />
　　治百虫入耳用蓝汁灌之或葱汁尤良或绪肉少许炙香置耳孔邉亦出或用细芦管入耳内口吸之虫随出蜒蚰入耳以盐少许搽耳内即化为水<br />
　　蜈蚣入耳以鸡肉置耳邉自出凡虫毒入腹作胀饮好酪二升许化为水而毒亦消矣<br />
　　蛇入七窍及虫咬伤十一<br />
　　凡虫入七窍劈开蛇尾纳川椒数粒以纸封之其蛇自出更间人参汤饮之或因酒食蒜以解内毒如被蛇咬食蒜饮酒更用蒜杵烂涂患处加艾扵蒜上灸之其毒自解凡虫毒伤并效<br />
　　男女体气十二<br />
　　治腋气五更时用精猪肉二大片以甘遂末一两拌之挟腋下至天眀以生甘草一两煎汤饮之良久泻出秽物须在荒野之防则可恐秽气人故也依法三五次即愈虚弱者间日为之其他蜜陀僧胡粉之类皆塞窍以治其末耳<br />
　　附方并注<br />
　　清胃散　治胃火血燥唇裂或为茧唇或牙龈溃烂作痛<br />
　　黄连【炒】生地黄　升麻【各一钱】牡丹皮【八分】当归【一钱二分】<br />
　　右水煎服<br />
　　加味清胃散　即前散加芎芍柴胡治脾胃肝胆经热柴胡清肝散　治肝经怒火风热脾唇肿裂或患茧唇<br />
　　柴胡　黄芩【炒各一钱】黄连【炒】山栀【炒各七分】当归【一钱】川芎【六分】生地黄【一钱】升麻【八分】牡丹皮【一钱】甘草<br />
　　右水煎服若脾胃弱去芩连加白术茯苓<br />
　　济隂地黄丸　治隂虚火燥唇裂如茧<br />
　　五味子　麦门冬　当归　熟地黄【自制杵膏】肉苁蓉山茱茰【去核】干山药　枸杞子　甘艸　菊花<br />
　　巴防肉【各等分】<br />
　　右为末炼蜜丸桐子大每服七八十丸空心食前白汤送下<br />
　　归脾汤【一名济生归脾汤】治思虑伤脾血耗唇皱及气鬰生疮咽喉不利发热便血盗汗晡热等症<br />
　　人参　白术　茯苓　黄茋【炒】当归　龙眼肉逺志　酸仁【炒各一钱】木香　甘草【各三分】<br />
　　右水煎服<br />
　　加味归脾汤　即前方加柴胡丹皮山栀治思虑动脾火元气损伤体倦发热饮食不思【阙】血牙疼等症<br />
　　补中益气汤　治中气伤损唇口生疮或齿牙作痛恶寒发热肢体倦怠食少自汗或头痛身热烦燥作渴气喘脉大而虚或微细软弱<br />
　　人参　黄茋【炒】甘草【各钱五分】白术　当归　橘红【各一钱】柴胡　升麻【各五分】<br />
　　右姜水煎服<br />
　　羌活散　治风热脾唇口瞤皱或头痛目或四肢浮肿如风状<br />
　　羌活　茯苓　薏苡仁【各等分】<br />
　　右每服三五钱水煎入竹一匙服<br />
　　人参理中汤　治口舌生疮饮食少思大便不实或畏寒恶热作呕腹痞此中气不足虚火上炎<br />
　　人参　白术　干姜【炮】甘草【炙各等分】<br />
　　右每服五七钱或一两水煎服<br />
　　附子理中汤　治症同上但四肢逆冷或呕吐泄防附子　人参【各二钱】茯苓　白芍药【各三钱】白术【四钱】<br />
　　右水煎服<br />
　　香砂六君子汤　治口舌生疮服凉药过多以致食少作呕或中气虚热所致<br />
　　人参　白术　茯苓　半夏　陈皮【各一钱】甘草【炒六分】藿香　宿砂仁【炒各八分】<br />
　　右姜水煎<br />
　　人参安胃散　治胃经虚热口舌生疮喜热饮食甘草【炙】陈皮【各五分】人参　白茯苓【各一钱】黄芩【二钱】黄连【三】芍药【七分】<br />
　　右水煎服<br />
　　七味白术散　治虚热口舌生疮不喜饮冷吐防口干人参　白术　木香　白茯苓　甘草【炙】藿香【各五分】干葛【一钱】<br />
　　右水煎服<br />
　　四君子汤　治口舌生疮脾胃虚弱饮食少思肚腹不利<br />
　　人参　白术　茯苓【各一钱】甘草【炙五分】<br />
　　右姜水煎服<br />
　　六君子汤　治胃气虚热口舌生疮或寒凉尅伐食少吐防<br />
　　人参　白术　茯苓【各一钱半】陈皮　半夏　甘草【各一钱】<br />
　　右姜水煎服<br />
　　二陈汤　治脾胃虚弱口舌生疮或中脘停痰呕吐恶心饮食少思等症<br />
　　陈皮　茯苓　半夏【各一钱半】甘草【炙五分】<br />
　　右姜水煎服<br />
　　葛花解酲汤　治酒积口舌生疮或呕吐泄防<br />
　　白豆蔲　缩砂仁　葛花【各五分】木香【二分】青皮【二分】陈皮　茯芩　猪苓　人参　白术　神麯【炒】泽防干姜【各三分】<br />
　　右水煎服得微汗酒病去矣<br />
　　龙胆泻肝汤　治口苦或生疮<br />
　　柴胡【一钱】黄芩【七分】甘草　人参　天门冬【去心】黄连【炒】山栀【炒】龙胆草【酒拌炒焦】麦门冬　知母【各五分】五味子【二分】<br />
　　右水煎服<br />
　　小柴胡汤　治肝胆经风热侮脾土唇口肿痛或寒热往来或日晡发热或潮热身热或怒而发热脇痛甚者转侧不便两脇痞满或防利咳或吐酸苦水柴胡【一钱】黄连【一钱半】半夏　人参【各一钱】甘草【炙五分】<br />
　　右姜水煎服怒动肝火牙齿痛寒热加山栀黄连<br />
　　栀子清肝散　治三焦及足少阳经风热口舌生疮或耳内作痒出水疼痛或胸间作痛或寒热往来柴胡　山栀　丹皮【各一钱】茯苓　川芎　芍药牛蒡子【炒】当归【各七分】甘草【五分】<br />
　　右水煎服<br />
　　人参败毒散【加防风荆芥名荆防败毒防】治一切表症疮疡焮痛发寒热或拘急头痛脉细有力者<br />
　　人参　羌活　独活　柴胡　前胡　茯苓　川芎　桔梗　枳殻　甘草【各一钱】<br />
　　右水煎服<br />
　　夺命丹　治喉闭或疔疮发大毒或麻木或呕吐重者昏愦若疔毒牙闗急用三五丸为末水调灌下有夺命之功<br />
　　蟾酥【干者酒化】轻粉【各五分】枯白　寒水石【煅】铜緑乳香　没药　麝香【各一钱】硃砂【三钱】蜗牛【二十个另研无亦效】<br />
　　右为细末用蜗牛或酒糊为丸如菉豆大每服一二丸温酒或葱汤下<br />
　　东垣白芷汤　治大寒犯脑牙齿疼痛<br />
　　麻黄　草豆蔲【各一钱】黄茋　升麻【各二钱】吴茱茰白芷【各四分】当归　熟地黄【各五分】藁本【三分】桂枝【二分半】羌活【八分】<br />
　　右另为末和匀搽之<br />
　　东垣牢齿散　治牙龈露肉牙疳肿痛或牙齿动揺欲落或牙齿不长牙黄口臭<br />
　　升麻【四两】羌活　地骨皮【各一两】胆草【一两半酒浸】<br />
　　右为末以温水潄口每用少许擦之<br />
　　独活散　治风毒牙痛或齿龈肿痛<br />
　　独活　羌活　川芎　防风【各五钱】细辛　荆芥薄荷　生地黄【各二钱】<br />
　　右每服三五钱水煎潄咽<br />
　　谦甫加减泻白散　治膏粱醇酒劳心过度肺气有伤以致气出腥臭涕唾稠粘咽嗌不利口苦干燥桑白皮【二钱】地骨皮　片黄芩　甘草【炙各一钱】知母【七分】五味子【十粒】麦门冬【五分】桔梗【一钱】<br />
　　右姜水煎服<br />
　　犀角升麻汤　治阳眀经风热牙疼或唇颊肿痛犀角【镑】升麻　防风　羌活【各一钱】白附子【五分】川芎白芷　黄芩【各七分】甘草【三分】<br />
　　右水煎熟入犀末服<br />
　　参升麻汤　治心脾壅热口舌生疮或木舌重舌或两颊肿痛<br />
　　参　赤芍药　升麻　犀角【镑】桔梗　贯仲黄芩【炒各一钱】甘草【五分】<br />
　　右水煎服<br />
　　二黄丸　治实热口舌生疮作渴喜冷或齿龈肿痛等症<br />
　　黄芩　黄连　黄栢【各等分】<br />
　　右为末水糊丸桐子大每服七八十丸白汤下<br />
　　安肾丸　治肾虚牙痛腰疼<br />
　　补骨脂【炒】葫芦芭【炒】茴香【炒】川练子肉【炒】续断【炒各三两】桃仁　杏仁【炒】山药　茯苓【各二两】<br />
　　右为末蜜丸桐子大每服五十九空心盐汤下<br />
　　八味丸　治肾气虚寒牙齿作痛面色黧黒精神憔痩脚膝无力饮食少思或痰气上升小便频数齿不坚固或口舌糜烂畏饮冷水即后方每料加肉桂附子各一两<br />
　　六味丸【加五味肉桂各一两名加减八味丸】治肾经虚热齿不固宻或作疼痛或发热渴淋痰气壅头晕眼花咽燥唇裂腰腿痿软自汗盗汗便血诸血失瘖水泛为痰之圣药血虚发热之神剂<br />
　　茯苓【四两】熟地【八两杵膏】山茱茰【肉】干山药【各四两】牡丹皮泽防【各三两】<br />
　　右为末入地黄炼蜜丸桐子大每服七八十丸空心食前滚汤下地黄须自制<br />
　　滋肾丸　治肾经隂虚齿痛或苏蚀色黒日晡发热脚膝无力小便不利肚腹胀满【详见内科摘要】<br />
　　肉桂【二钱】知母　黄栢【各酒炒二两】<br />
　　右为末水丸桐子大每服二百丸空心白滚汤下<br />
　　清心莲子饮　治口舌生疮烦躁作渴小便赤澁口干便浊夜间安静昼则举发此热在血分<br />

                    <br>
                        　　黄芩　石莲　茯苓　黄茋【炒】柴胡　人参【各一钱】麦门冬　地骨皮　车前子【炒】甘草【各一钱半】<br />
　　右水煎服<br />
　　还少丹　治脾肾虚弱牙齿作痛或不坚固又补虚损生肌体进饮食之圣药<br />
　　肉苁蓉　逺志【去心】茴香　巴防【去心】干山药　枸杞子　熟地黄　石菖蒲　山茱茰【去核】杜仲【去皮姜制】牛膝　楮实子【炒】五味子　白茯苓【各等分】<br />
　　右为末肉并蜜丸桐子大每服七十丸温酒日三服<br />
　　羌活附子汤　治冬月大寒犯脑令人脑齿连痛名曰脑风为害甚速非此莫能救<br />
　　麻黄【去节】黒附子【炮各三】羌活　苍术【各五分】黄茋【一分】防风　甘草　升麻　白僵蚕【炒】黄栢　白芷【各三分】佛耳草【有寒者用之如无不用】<br />
　　右水煎服<br />
　　十全大补汤　治气血俱虚牙齿肿痛或口舌生疮或恶寒发热自汗盗汗食少体倦或寒热作渴头痛晕或似中风之症<br />
　　白茯苓　人参　当归　白术　黄茋　川芎白芍药【炒】熟地黄【生者自制】甘草【炙各一钱】肉桂【五分】<br />
　　右姜水煎服<br />
　　八珍汤　治气血俱虚口舌生疮或齿龈肿溃恶寒发热或烦燥作渴胸脇作胀或便血吐血盗汗自汗等症<br />
　　人参　白术　白茯苓　当归　川芎　白芍药熟地【各钱】一甘草【炙五分】<br />
　　右为水煎服<br />
　　越鞠丸　治六鬰牙齿痛口疮或胸满吐酸饮食少思苍术【炒】神麯【炒】香附子　山查　山栀【炒】抚芎麦芽【炒各等分】<br />
　　右为末水调神麯丸桐子大每服五七十丸滚汤下<br />
　　四物汤【加牡丹皮柴胡山栀名加味四物汤】治血虚发热口舌生疮或牙龈肿溃或日晡发热烦燥不安或因怒而致<br />
　　当归　熟地【各三钱】芍药　川芎【各一钱】<br />
　　右水煎服<br />
　　当归补血汤　治口舌生疮血气俱虚热渴引饮目赤面红其脉洪大而虚重按全无<br />
　　黄茋【炙一钱】当归【酒制二钱】<br />
　　右水煎服<br />
　　元戎四物二连汤　治血虚发热口舌生疮或昼寒夜热当归　生地黄　白芍药　川芎　黄连　胡黄连【各一钱】<br />
　　右水煎服<br />
　　犀角地黄汤　治火盛血妄行或吐衂或下血<br />
　　犀角【镑】生地黄　白芍药　黄芩　牡丹皮　黄连【各一钱】<br />
　　右水煎热入犀末服若因怒而患加柴胡山栀<br />
　　当归六黄汤　治隂虚内热盗汗<br />
　　当归　熟地黄【自制】生地黄　黄茋【炒】黄连【炒黒】黄芩【炒黒】黄栢【炒黒各一钱】<br />
　　右水煎服<br />
　　逍遥散　治血虚有热口舌生疮或口燥咽干发热盗汗食少嗜卧<br />
　　甘草【炙】当归　芍药【炒】茯苓　白术【炒】柴胡【各一钱】<br />
　　右水煎服<br />
　　加味逍遥散　治肝脾有火血虚即前方加山栀丹皮谦甫解毒雄黄丸　治纒喉风肿闭或卒倒死牙闗急<br />
　　雄黄【一钱】鬰金【一分】巴豆【十四粒去油皮】<br />
　　右为末醋糊丸菉豆大用热茶送下七丸吐顽痰立苏末吐再服若死而心头犹热灌下更生<br />
　　谦甫龙麝聚圣丹　治心脾客热咽喉肿痛或成痈不消或舌本肿胀口舌生疮<br />
　　川芎【一两】生地黄　犀角【镑】羚羊角　琥珀　参连翘【各五钱】人参　赤茯苓　马牙硝　片脑<br />
　　麝香【各三钱】桔梗　升麻【各五分】铅白霜【五钱】硃砂　牛黄【各二钱】南碙砂【一两】金箔【五十片】<br />
　　右为末蜜丸龙眼大金箔为衣薄荷汤化下或噙咽之<br />
　　拔萃桔梗汤　治热肿喉痹<br />
　　桔梗　甘草　连翘　山栀　薄荷　黄芩【各一钱】<br />
　　右入竹叶水煎服<br />
　　无择玉屑无忧散　治喉风痰壅或口舌生疮或骨鲠不下<br />
　　参　管仲　滑石　缩砂仁　黄连　甘草茯苓　山豆根　寒水石【煨】硼砂【各三钱】荆芥穂【各五钱】<br />
　　右为末每服一钱清水调下此药又去邪辟瘟止渴<br />
　　甘桔汤　治咽喉肿痛<br />
　　甘草【六钱】苦梗【三钱】<br />
　　右水煎服<br />
　　白虎汤　治胃热作渴暑热尤效<br />
　　知母　石膏【各二钱】粳米【半合】<br />
　　右水煎服<br />
　　调胃承气汤　治中热大便不通咽喉肿痛或口舌生疮<br />
　　大黄【一两】甘草【一钱五分】芒硝【四钱五分】<br />
　　右每服五七钱水煎<br />
　　桃仁承气汤【加当归一钱名当归承气汤】治瘀血停滞腹内作痛或发热发狂大便秘结<br />
　　桂枝　芒硝　甘草【炙各一钱】大黄【二钱】桃仁【五十粒去皮尖研】<br />
　　右水煎空心服<br />
　　清热补气汤　治中气虚热口舌如无皮状或发热作渴<br />
　　人参　白术　茯苓　当归【酒拌】芍药【炒各一钱】升麻五味子　麦门冬　参　甘草【炙各五分】<br />
　　右水煎服如不应加炮姜更不应加附子<br />
　　清热补血汤　治口舌生疮体倦少食日晡益甚或目濇<br />
　　当归【酒拌】川芎　芍药【各一钱】熟地黄【酒拌一钱】<br />
　　知母　五味子　麦门冬【各五分】参【七分】柴胡　牡丹皮【各五分】<br />
　　右水煎服如不应用补中益气汤加五味治之<br />
　　清热化痰汤　治上焦有热痰盛作渴口舌肿痛贝母　天花粉　枳实【炒】桔梗【各一钱】黄芩　黄连【各钱二分】参　升麻【各七分】甘草【五分】<br />
　　右水煎服<br />
　　升麻柴胡汤<br />
　　芍药　柴胡　山栀子　升麻　木通【各一两】黄芩大青　杏仁【各五钱】石膏<br />
　　右每服四五钱水煎<br />
　　凉膈散　治实热口舌生疮牙齿作痛或喉舌肿痛便溺秘赤或狂言妄语大便秘结<br />
　　大黄　朴硝　甘草【各两】一连翘【四两】山栀　黄芩薄荷叶【各一两】<br />
　　右为末每服五七钱水煎服如未应当加之<br />
　　防风通圣散　治风热炽盛口舌生疮大便秘结或发热烦躁疮毒作痒等症<br />
　　防风　当归　川芎　芍药　大黄　芒硝　连翘　薄荷　麻黄　桔梗　石膏　黄芩【各一两】白术　山栀子　荆芥【各二钱半】甘草【二两】滑石【三两】<br />
　　右每服五七钱水煎或为末白汤调下<br />
　　清咽利膈汤　治积热咽喉肿痛痰涎壅盛烦躁饮冷大便秘结<br />
　　金银花　防风　荆芥　薄苛　桔梗【炒】黄芩【炒】黄连【炒各钱半】山栀子【炒研】连翘【各一钱】参　大黄【煨】朴硝　牛蒡子【研】甘草【各七分】<br />
　　右水煎服<br />
　　金钥起　治喉闭喉风痰涎壅塞<br />
　　熖硝【一两五钱】硼砂【五钱】脑子【一字】白僵蚕【一钱】雄黄【二钱】<br />
　　右各为末以竹管吹患防痰涎即出如痰虽出咽喉不利急针患处以去恶血<br />
　　润喉散　治气鬰咽喉闭塞<br />
　　桔梗【二两五钱】粉草【四钱】草紫荷车【四钱】香附【三钱】百药煎【一钱五分】<br />
　　右为末敷口内<br />
　　又方薄荷叶蓬砂各五钱氷片一钱为末吹患防甚效破棺丹【一名通闗散】治咽喉肿痛水谷不下<br />
　　青盐　白矾　碙砂【各等】<br />
　　右为末吹患处有痰吐出<br />
　　小续命汤　治隂毒喉痹<br />
　　麻黄【五分】防风　芍药　白术　人参　川芎　附子【生】防己　黄芩【各二分】桂枝　甘草【各五分】<br />
　　右水煎服<br />
　　仲景半夏汤治伤寒喉中生疮不能发声<br />
　　半夏　桂枝　甘草【各等分】<br />
　　右每服七八钱水煎候冷细细咽之<br />
　　萆薢散【一名换肌消毒散】治杨梅疮不拘初起溃烂或发扵舌间喉间并效<br />
　　当归　白芷　皂角刺　薏苡仁【各二钱】白藓皮木【不犯鉄器】木通　金银花【各七分】甘草【五】萆薢【一名土茯苓又名冷饭团五钱】<br />
　　右水煎服<br />
　　清咽消毒散　治咽喉疮肿痰涎壅盛或口舌生疮大便秘结即荆防败毒散加芩连硝黄<br />
　　人参固本丸　治肺气燥热小便短赤或肺气虚热小便濇滞如淋此治虚而有火之圣药也<br />
　　生地黄【酒拌】天门冬【去心】麦门冬【去心各一两】人参【五钱】熟地黄【用生者酒拌铜器蒸半日】<br />
　　右除人参为末余药捣膏加炼蜜少许丸桐子大每服五十丸空心盐汤或温酒下中寒人不可服<br />
　　刺少商穴法　穴在手大指内侧去爪甲针如韮叶刺入二分许以手自臂勒至刺处出血即消若脓成者必须针患处否则不治<br />
<br />
<br />
<br />
<br />
　　薛氏医案卷十<br />
<子部,医家类,薛氏医案><br />
　　钦定四库全书<br />
　　薛氏医案卷十一<br />
　　明　薛已　撰<br />
　　正体类要上<br />
　　正体主治大法<br />
　　一脇肋胀痛若大便通和喘咳吐痰者肝火侮肺也用小柴胡汤加青皮山栀清之若胸腹胀痛大便不通喘咳吐血者瘀血停滞也用当归导滞散通之内经云肝藏血脾綂血葢肝属木生火侮土肝火既炽肝血必伤脾气必虚宜先清肝养血则瘀血不致凝滞肌肉不致遍溃次壮脾健胃则瘀肉易溃新肉易生若行尅伐则虚者益虚滞者益滞祸不旋踵矣<br />
　　一肚腹作痛或大便不通按之痛甚瘀血在内也用加味承气汤下之既下而痛不止按之仍痛瘀血未尽也用加味四物汤补而行之若腹痛按之不痛血气伤也用四物汤加参茋白术补而和之若下而胸脇反痛肝血伤也用四君芎归补之既下而发热阴血伤也用四物参术补之既下而恶寒阳气伤也用十全大补汤补之既下而恶寒发热气血俱伤也用八珍汤补之既下而泄防脾肾伤也用六君肉果破故纸补之若下后手足俱冷昏愦出汗阳气虚寒也急用参附汤吐泻手足俱冷指甲青者脾肾虚寒之甚也急用大剂参附汤口噤手撒遗尿痰盛唇青体冷者虚极之壊症也急投大剂参附汤多有得生者<br />
　　一肌肉间作痛营衞之气滞也用复元通气散筋骨作痛肝肾之气伤也用六味地黄丸内伤下血作痛脾胃之气虚也用补中益气汤外伤出血作痛脾肺之气虚也用八珍汤大凡下血不止脾胃之气脱也吐泻不食脾胃之气败也苟预为调补脾胃则无此患矣<br />
　　一作痛若痛至四五日不减或至一二日方痛欲作脓也用托里散若以指按下复起脓已成也刺去其脓痛自止若头痛时作时止气血虚也痛而兼属痰也当生肝血补脾气<br />
　　一青肿不消用补中益气汤以补气肿黯不消用加味消遥散以散血若焮肿胀痛瘀血作脓也以八珍汤加白芷托之若脓溃而反痛气血虚也以十全大补汤补之若骨接而复脱肝肾虚也用地黄丸肿不消青不退气血虚也内用八珍汤外用葱熨法则瘀血自散肿痛自消若行血破血则脾胃愈虚运气愈滞若敷贴凉药则瘀血益凝内腐益深致难收拾<br />
　　一发热若出血过多或溃脓之后脉洪大而虚重按全无此阴虚发热也用当归补血汤脉沉微按之软弱此阴盛发躁也用四君姜附若发热烦躁肉瞤筋惕亡血也用圣愈汤如汗不止血脱也用独参汤其血脱脉实汗后脉躁者难治细小者易治外台秘要云阴盛发躁欲坐井中用附子四逆汤加葱白王太仆先生云凡热来复去昼见夜伏夜见昼伏不时而动者名曰无火此无根之虚火也<br />
　　一作呕若因痛甚或因尅伐而伤胃者用四君当归半夏生姜或因忿怒而肝伤者用小柴胡汤加山栀茯苓若因痰火盛用二陈姜炒黄连山栀若因胃气虚用补中益气汤生姜半夏若出血过多或因溃后用六君子汤加当归<br />
　　一喘咳若出血过多面黒胸胀或胸膈痛而发喘者乃气虚血乘于肺也急用二味参苏饮若咳血衂血者乃气逆血蕴于肺也急用十味参苏饮加山栀芩连苏木一作渇若因出血过多用四物参术如不应用人参黄茋以补气当归熟地以养血若因溃后用八珍汤若胃热伤津液用竹叶黄茋汤胃虚津液不足用补中益气汤胃火炽盛竹叶石膏汤若烦热作渇小便淋濇乃肾经虚热非地黄丸不能救<br />
　　一出血若患处或诸窍出者肝火炽盛血热错经而妄行也用加味逍遥散清热养血若中气虚弱血无所附而妄行用加味四君子汤补益中气或元气内脱不能摄血用独参汤加炮姜以回阳如不应急加附子或血蕴于内而呕血用四物加柴胡黄芩凡损伤劳碌怒气肚腹胀闷误服大黄等药伤阳络则为吐血衂血便血尿血伤阴络则为血积血块肌肉青黯此脏腑亏损经隧失职急补脾肺亦有生者但患者不悟此理不用此法惜哉<br />
　　一手足伤损若元气虚弱或不戒房劳或妄行攻伐致死肉上延或腐而不痛黑而不脱者当大补元气庶可保生若手足节断去者无妨骨断筋连不急剪去若侵及好肉则不治若预为调补脾气则无此患大凡脓瘀内焮者即针之而投托里散或口噤遗尿而似破伤风者急用十全大补汤加附子多有生者<br />
　　一腐肉不溃或恶寒而不溃用补中益气汤发热而不溃用八珍汤若因尅伐而不溃者用六君子汤加当归其外皮黒坚硬不溃者内火蒸炙也内服八珍汤外涂当归膏其死肉不能溃或新肉不能生而致死者皆失于不预补脾胃也<br />
　　一新肉不生若患处夭白脾气虚也用六君芎归患处绯赤阴血虚也用四物参术若恶寒发热气血虚也用十全大补汤脓稀白而不生者脾肺气虚也用补中益气汤脓稀赤而不生者心脾血虚也用东垣圣愈汤寒热而不生肝火动也用加味逍遥散晡热而不生肝血虚也用八珍牡丹皮食少体倦而不生脾胃气虚也用六君子汤脓秽而不生者阴虚邪火也用六味地黄丸四肢困倦精神短少而不生者元气内伤也用补中益气汤如夏月用调中益气汤作防用清暑益气汤秋令作防用清燥汤<br />
　　一伤重昏愦者急灌以独参汤虽内瘀血切不可下急用花蕋石散内化之恐因泻而亡阴也若元气虚甚者尤不可下亦用以前散化之凡瘀血在内大小便不通用大黄朴硝血凝而不下者急用木香肉桂末三二钱以热酒调灌服血下乃生如怯弱之人用硝黄须加肉桂木香同煎假其热以行其寒也<br />
　　一大便秘结若大肠血虚火炽者用四物汤送润肠丸或以猪胆汁导之若肾虚火燥者用六味地黄丸肠胃气虚用补中益气汤<br />
　　一伤损症用黑羊皮者葢羊性热能补气也若杖疮伤甚内肉已壊欲其溃者贴之成脓固速苟内非补剂壮其根本毒气不无内侵外非砭刺泄其瘀秽良肉不无伤壊若受刑轻外皮破伤者但宜当归膏敷贴更服四物芩连柴胡山栀白术茯苓又丁痂不结伤肉不溃死血自散肿痛自消若槩行罨贴则醖酿瘀毒矣<br />
　　一跳跃捶胷闪挫举重劳役恚怒而胷腹痛闷喜手摸者肝火伤脾也用四君柴胡山栀畏手摸者肝经血滞也用四物柴胡山栀桃仁红花若胸脇作痛发热晡热肝经血伤也用加味逍遥散若胸脇作痛饮食少思肝脾气伤也用四君芎归柴栀丹皮若胸腹胀满饮食少思肝脾气滞也用六君加柴胡芎归若胸腹不利食少无寐脾气鬰结也用加味归脾汤若痰气不利脾肺气滞也用二陈白术芎归栀子青皮若咬牙发搐肝旺脾虚也用小柴胡汤川芎山栀天麻钩藤钩或用风药则肝血益伤肝火益甚或饮糖酒则肾水益虚肝火愈炽若用大黄等药内伤阴络反致下血少壮者必为痼疾老弱者多致不起<br />

                    <br>
                        　　一破伤风河间云风症善行数变入脏甚速死生在反掌之间宜急分表里虚实而治之邪在表者则筋脉拘急时或寒热筋惕搐搦脉浮用羌活防风汤散之在半表半里者则头微汗身无汗用羌活汤和之传入里者舌强口噤项背反张筋惕搐搦痰涎壅盛胸腹满闷便溺闭赤时或汗出脉洪数而以大芎黄汤导之既下而汗仍出表虚也以白术防风汤补之不时灌以粥饮为善前云乃气虚未损之法也若脓血太泄阳随阴散气血俱虚而类前症者悉宜大补脾胃切忌祛风之药一发痉仲景云诸痉项强皆属于温又云太阳病汗大多致痉风病下之则痉复发汗则拘急疮家发汗则痉是汗下重亡津液所致有汗而不恶寒曰柔痉以风能散气也宜白术汤加桂心黄茋无汗而恶寒曰刚痉以寒能澁血也宜葛根汤皆气血内伤筋无所营而变非风也杖疮及劳伤气血而变者当补气血未应用独参汤手足冷加桂附缓则不救<br />
　　扑伤之症治验<br />
　　血脱烦躁<br />
　　有一患者两脇胀闷欲欬不欬口觉血腥徧身臀腿胀痛倦怠不食烦渴脉大此血脱烦躁也与童便酒及砭患处出死血糜肉甚多忽发热烦躁汗出投以独参汤三剂少止又用补气血清肝火之药数剂饮食稍进后用独参汤间服诸症悉退饮食颇加但不能多寐以归脾汤加山栀竹茹四剂而熟睡因劳心遂烦渇自汗脉大无力以当归补血汤二剂而安又以十全大补去川芎加麦门五味牡丹地骨麻黄根炒浮麦数剂而汗止死肉且溃又二十余剂而新肉生<br />
　　血虚发躁<br />
　　有一患者烦躁面赤口干作渇脉洪大按之如无余曰此血虚发躁也遂以当归补血汤二剂即止后日晡发热更以四物加柴胡牡丹地骨黄栢知母治之热退而疮敛东垣云发热恶寒大渇不止其脉大而无力者非白虎汤症此血虚发躁也宜用当归补血汤治之裴先生云肌热躁热目赤面红其脉洪大而虚此血虚也若误服白虎汤轻则危重则毙<br />
　　气虚血热<br />
　　有一患者头额出汗热渇气短烦躁骨痛瘀肉不溃遂割去之出鲜血服芩连之药益甚其脉洪大而微此气血俱虚邪火炽盛所致以四物加参茋术炙草少用柴胡炒芩二剂头汗顿止又加麦门五味肉桂二剂诸症悉退后用参茋归术炒芍熟地麦门五味十余剂瘀血溃而脓水稠矣但新肉不生以前药倍用白术而敛<br />
　　瘀血泛注<br />
　　有一患者瘀血流注腰膂两足俱黑随饮童便酒砭出瘀血糜肉投以小柴胡汤去半夏加山栀芩连骨碎补以清肝火用八珍茯苓以壮脾胃死肉溃而新肉生后疮复溃得静调治年余而痊<br />
　　有一患者瘀血攻注阴囊溃而成漏脓水清稀所服皆寒凉之剂诊其肝脉短濇余脉浮而无力此肝木受肺金尅制又元气虚不能収敛遂用壮脾胃生气血之方元气少复后终殁于金旺之日<br />
　　瘀血作痛<br />
　　有一患者肿痛发热作渇汗出余曰此阴血受伤也先砭去恶秽以通壅塞后用四物柴胡黄芩山栀丹皮骨碎补以清肝火而愈<br />
　　有一患者伤处揉散惟肿痛不消余曰此瘀血在内宜急砭之不从余以萝卜自然汁调山栀末敷之破处以当归膏贴之更服活血之剂而瘥数年之后但遇天阴仍作痒痛始知不砭之失<br />
　　有一患者臀腿黑肿而皮不破但胀痛重坠皆以为内无瘀血惟敷凉药可以止痛余诊其尺脉濇而结此因体肥肉厚瘀血蓄深刺去即愈否则内溃有烂筋伤骨之患余入针四寸漂黒血数升肿痛遂止是日发热恶寒烦渇头痛此气血俱虚而然也以十全大补之剂遂瘥<br />
　　肝火作痛<br />
　　有一患者瘀血内胀焮痛发热口干作渇饮食不甘四肢倦怠余曰此肝火炽盛脾土受制故患前症喜其禀实年壮第用降火清肝活血之剂而愈<br />
　　肝火忿怒<br />
　　有一患者患处胀痛悲哀忿怒此厥隂之火为七情激之而然耳遂砭去瘀血以小柴胡汤加山栀黄连桔梗而安后用生肝血养脾气之药疮溃而敛<br />
　　肝火脇胀<br />
　　有一患者患处胀痛发热欲呕两脇热胀肝脉洪大余曰肝火之症也但令饮童便并小柴胡汤加黄连山栀归梢红花诸症果退此症若左关脉浮而无力以手按其腹反不胀者此血虚而肝胀也当以四物参苓青皮甘草之类治之若左关脉洪而有力胸脇胀痛者按之亦痛此怒气伤肝之症也以小柴胡芎归青皮芍药桔梗枳殻主之葢此症不必论其受责之轻重问其患处去血之曾否但被人扭按甚重努力恚怒以伤其气血瘀血归肝多致前症甚则胸脇胀满气逆不通或血溢口鼻卒至不救<br />
　　肝胆虚症<br />
　　有一患者愈后口苦腰脇胀痛服补肾行气等药不愈余按其肝脉浮而无力此属肝胆气血虚而然耳用参茋芎归地黄白术麦门五味治之而愈<br />
　　血虚腹痛<br />
　　有一患者杖后服四物红花桃仁大黄等剂以逐瘀血腹反痛更服一剂痛益甚按其腹不痛余曰此血虚也故喜按而不痛宜温补之剂遂以归身白术参茋炙草二剂痛即止<br />
　　气虚不溃<br />
　　有一患者瘀血已去饮食少思死肉不溃又用托里之药脓稍溃而清此血气虚也非大补不可彼不从余强用大补之剂饮食进而死肉溃但少寐以归脾汤加山栀二剂而寐因劳心烦躁作渇脉浮洪大以当归补血汤二剂而安<br />
　　寒凝不溃<br />
　　有一患者受刑太重外皮伤破瘀血如注内肉縻烂黯肿上彻胸背下至足指昏愦不食随以黒羊皮热贴患处灌以童便酒薄粥更以清肝活血调气徤脾之剂神思稍苏始言遍身彊痛又用大剂养血补气之药肿消食进时仲冬瘀血凝结不能溃脓又用大补之剂壮其阳气其脓方熟遂砭去洞见其骨涂以当归膏及服前药百余剂肌肉渐生<br />
　　脾虚不敛<br />
　　有一患者溃而不敛以内有热毒欲用寒凉之药余曰此血气俱虚而不能敛耳非归术参茋之类培养脾土则肌肉何由而生岂可复用寒凉尅伐之药重损气血耶遂用前药治之而愈<br />
　　血虚筋挛<br />
　　有一患者腹胀呕吐晕用柴胡黄芩山栀紫苏杏仁枳殻桔梗川芎当归赤芍红花桃仁四剂而定后又出血过多昏愦目黑用十全大补等药而苏时肌肉溃烂脓水淋漓筋挛骨痛予切其脉浮而濇沉而弱此因气血耗损不能养筋筋虚不能束骨遂用养气血之药治之而愈<br />
　　肾虚气逆<br />
　　有一患者杖疮愈后失于调理头目不清服祛风化痰等药反晕服牛黄清心丸又肚腹疼痛杖痕肿痒发热作渇饮食不思痰气上升以为杖疮余毒复作诊左尺脉洪大按之如无予曰此肾经不足不能摄气归源遂用人参黄茋茯苓陈皮当归川芎熟地山药山茱茰五味麦门炙草服之而寻愈后因劳热渇头痛倦怠少食用补中益气汤加麦门五味而痊<br />
　　湿热乘肝<br />
　　有一患者愈后腿作痛余意脓血过多疮虽愈肝经血气尚未充实而湿热乘虚也遂以八珍加牛膝木苍术黄栢防己炙草以祛湿热养阴血痛渐止乃去防己黄栢服之遂瘳<br />
　　肝经郁火<br />
　　有一患者瘀血失砭胀痛烦渇纵饮凉童便渇胀顿止以萝卜细捣涂之瘀血渐散已而患处作痒仍涂之痒止后口干作渇小腹引阴茎作痛小便如淋时出白津此肝经郁火也遂以小柴胡汤加大黄黄连山栀饮之诸症悉退再用养血等药而安夫小腹引阴茎作痛等症往往误认为寒症投以热剂则诸窍出血或二便不通以及危殆轻亦损其目矣<br />
　　痛伤胃呕<br />
　　有一患者痛甚发热呕吐少食胸膈痞满用行气破血之剂益甚口干作渇大便不调患处色黯余曰此痛伤胃气所致遂以四君当归炒芩软柴藿香二剂诸症渐愈又用大补之剂溃之而瘳<br />
　　药伤胃呕<br />
　　有一患者发热焮痛服寒凉药更加口干作渇肚腹亦痛自以为瘀血欲下之余按其肚腹不痛脉微细而迟饮食恶寒此凉药伤胃而然也急用六君加芍药当归炮附子各一钱服之前症益甚反加谵语面赤余意其药力未至耳前药再加附子五分服之即睡觉来诸病顿退而安<br />
　　气血不损<br />
　　有一患者瘀血虽去饮食形气如故但热渇焮痛膈痞有痰以小柴胡汤加天花粉贝母桔梗山栀二剂少愈又加生地归尾黄芩柴胡山栀花粉而愈余治百余人其杖后血气不虚者惟此一人耳治者审之<br />
　　行气之非<br />
　　有一患者服行气之剂胸痞气促食少体倦色黯脓清此形气俱虚之症也先用六君桔梗二剂胸膈气和后用补中益气去升麻加茯苓半夏五味麦门治之元气渐复而愈若用前剂戕贼元气多至不救<br />
　　下血之非<br />
　　有一患者去其患处瘀血用四物柴胡红花治之焮痛顿止但寒热口干饮食少思用四物白术茯苓柴胡黄芩花粉四剂寒热即退用六君芎归藿香而饮食进腐肉虽溃脓水清稀以前药倍用参茋归术茯苓二十余剂腐肉俱溃脓水渐稠悮服下药一钟连泻四次患处色黯喜其脉不洪数乃以十全大补倍加肉桂麦门五味数剂肉色红活新肉渐生喜在壮年易于调理又月余而愈否则不救凡杖疮跌扑之症患处如有瘀血止宜砭去服壮元气之剂葢其气血已损切不可再用行气下血之药复损脾胃则运气愈难营达于下而反为败症怯弱者多致夭枉<br />
　　寒药之非<br />
　　有一患者肿痛敷寒凉之药欲内消瘀血反致臀腿俱冷瘀血并胸腹痞闷余急去所敷之药以热童便酒洗患处服六君木香当归敷回阳膏臀腿渐温又以前药去木香加川芎藿香肉桂四剂瘀血解乃刺之更以壮脾胃养气血得痊葢气血得温则行得寒则凝寒极生热变化为脓腐溃深大血气既败肌肉无由而生欲望其生难矣<br />
　　不砭之非<br />
　　有一患者发热烦躁用四物黄芩红花软柴山栀花粉烦热已清瘀血深蓄欲针出之不从忽牙关急患处作痛始针去脓血即安用托里养血新肉渐长忽患处瘙痒此风热也用祛风消毒之剂而痊<br />
　　不补之非<br />
　　有一患者臀腿胀痛发热烦躁刺去死血胀痛少寛热躁愈甚此血脱邪火旺而然也急用独参汤补之少愈又以徤脾胃养气血药治之腐肉渐溃遂愈大抵此症宜预调补以頋收敛切不可伐其气血不行补益以至不能收敛矣<br />
　　破伤风表症<br />
　　有一患者仲夏误伤手腰背反张牙关急脉浮而散此表症也遂用羌活防风汤一剂即解此症若在秋冬腠理致密之时须用麻黄之类以发汗此乃暴伤气血不损之治法也<br />
　　破伤风里症<br />
　　有一患者杖处畧破而患此脉洪大而实此里症也用大芎黄汤一剂大便微行一次悉退若投表药必死宜急分表里虚实而治之庶无误矣<br />
　　脓内焮类破伤风<br />
　　有一患者寒热口干用四物参芪白术软柴炒芩麦门五味四剂少退余欲砭去瘀血不从后怔忡不寐饮食少思牙关牵头目疼痛恶寒发热此脓内焮也遂砭去之即安以八珍枣仁麦门五味二十剂前症渐愈又用前药及独参汤瘀肉渐溃后因劳又少寐盗汗以归脾汤麦门五味逺志而痊后牙关胀闷面目焮赤又似破伤风仍以为虚用八珍等药亦安<br />
　　脓溃类破伤风<br />
　　有一患者腹痛喘促作渇寒热臀腿糜烂与死血相和如皮囊盛糊用童便煎四物桃仁红花柴胡黄芩麦门花粉服之顿退彼用黑羊皮贴之益甚后砭去脓血甚多气息奄奄唇口微动牙关急患处色黯或欲用破伤风药余曰此气血虚而变症也用参茋芎归白术并独参汤人乳汁元气复而诸症愈乃用十全大补汤调理而安此症若脓瘀内焮者宜针之若溃后口噤遗尿而类破伤风等症者乃气血虚极也急用大补之剂若素多痰患风症者宜清痰降火若因怒而见风症者宜清肝降火若人不慎房劳而忽患前症此由肾水不足心火炽甚宜滋阴补气血为主若误作风症治之即死<br />
　　内虚变痓【痓当作痉】<br />
　　有一患者内溃针出脓三五碗遂用大补之剂翌日热甚汗出足冷口噤腰背反张众欲投发散之剂余曰此气血虚极而变痉也若认作风治则悮矣用十全大补等药而愈此症多因伤寒汗下过度与产妇溃疡气血亏损所致但当调补气血为善若服尅伐之剂多致不救<br />
　　有一患者两月余矣疮口未完因怒发痓疮口出血此怒动肝火而为患耳用柴胡芩连山栀防风桔梗天麻钓藤钩甘草治之顿愈刘宗厚先生云痓有属风火之热内作者有因七情怒气而作者亦有湿热内盛痰涎壅遏经络而作者惟宜补虚降火敦土平水清痰去湿<br />
　　坠跌金伤治验<br />
　　瘀血腹痛<br />
　　有一患者仲秋夜归坠马腹内作痛饮酒数杯翌早大便自下瘀血即安此元气充实挟酒势而行散也一男子跌伤腹痛作渇食梨子二枚益甚大便不通血欲逆上用当归承气汤加桃仁瘀血下而瘥此因元气不足瘀血得寒而凝聚也故产妇金疮者不宜食此一男子孟秋坠梯腹停瘀血用大黄等药其血不下反加胸膈胀痛喘促短气余用肉桂木香末各二钱热酒调服即下黑血及前所服之药而苏此因寒药凝滞而不行故用辛温之剂散之<br />
　　脾伤腹痛<br />
　　陈侍御坠马腿痛作呕服下药一剂胸腹胀痛按之即止惟倦怠少气诊其脉微细而濇余曰非瘀血也乃痛伤气血复因药损脾气而然耳投养脾胃生气血之药而愈<br />
　　血虚脇胀<br />
　　李进士季夏伤手出血不止发热作渇两脇作胀按之即止此血虚也用八珍加软柴胡天花粉治之顿愈更用养气血之药调理而痊<br />
　　血虚烦躁<br />
　　呉给事坠马伤首出血过多发热烦躁肉瞤筋惕或欲投破伤风药余曰此血虚火动所致当峻补其血为善遂用圣愈汤二剂即安又养气血而疮瘥<br />
　　亡血出汗<br />
　　张进士季秋坠马亡血过多出汗烦躁翌日其汗自止热躁益甚口噤手颤此阴血虚阳火乘之而汗出为寒气收敛腠理故汗不得出火不得泄怫郁内甚而益增他症也余用四物加柴胡黄芩山栀四剂少止又用四物参茋软柴胡五味麦门治之而痊<br />
　　亡血昏愦【二条】<br />
　　一妇人孟冬伤足亡血头汗内热作渇短气烦躁不时昏愦其脉洪大按之微弱此阴血虚于下孤阳炎于上故发厥而头出汗也以四物合小柴胡汤一剂汗即止以四物去川芎加参茋麦门五味炙草少用肉桂四剂诸症悉去又三十余剂血气复而愈<br />
　　一男子孟夏折腿出血过多其初晕眼花后则昏愦此阴血伤损阳火炽甚制金不能平木木旺生风所致急灌童便更用人参当归各五钱荆芥川芎柴胡芍药白术各二钱山栀黄栢黄芩桔梗各一钱甘草五分服之随爽又用四物参茋各三钱生地柴胡各一钱四剂烦躁悉去<br />
　　湿痰作痛【三条】<br />
　　大宗伯沈立斋孟冬闪腰作痛胸间痰气不利以枳殻青皮柴胡升麻木香茴香当归川芎赤芍神麯红花四剂而瘥但饮食不甘微有潮热以参茋白术陈皮白芍各一钱归身二钱川芎八分软柴胡地骨炙草各五分十余剂而康<br />

                    <br>
                        　　刘尚寳体微臂闪作痛服透骨丹反致肢节俱痛下体益甚以二陈南星活防风牛膝木苍术黄芩黄栢治之身痛遂安以前药再加归尾赤芍桔梗治之而痊郑吏部素有湿痰孟冬坠马服辛热破血之药遍身作痛发热口干脉大而滑此热剂激动痰火为患耳治以清燥汤去人参当归黄茋加黄芩山栀半夏黄栢热痛顿去患处少愈更用二陈活桔梗苍术黄栢姜制生地当归遂痊<br />
　　肝火作痛<br />
　　杨司天骨已入患处仍痛服药不应肝脉洪大而急余曰此肝火盛而作痛也用小柴胡汤加山栀黄连二剂痛止用四物山栀黄栢知母调理而康<br />
　　血虚作痛<br />
　　一妇人磕臂出血骨痛热渇烦闷头晕日晡益甚此阴虚内热之症用八珍加丹皮麦门五味骨碎补肉桂及地黄丸治之悉愈却去桂加牛膝续断二十余剂而疮愈<br />
　　骨伤作痛【二条】<br />
　　一小儿足伤作痛肉色不变伤在骨也频用炒葱熨之五更用和血定痛丸日间用健脾胃生气血之剂数日后服地黄丸三月余而瘥<br />
　　一小儿臂骨出接入肿痛发热服流气等药益甚饮食少思余以葱熨之其痛即止以六君黄茋柴胡桔梗续断骨碎补治之饮食进而肿痛消又用补中益气加麦门五味治之气血和而热退愈矣<br />
　　气虚血滞<br />
　　戴给事坠马腿肿痛而色黯食少倦怠此元气虚弱不能运散瘀血而然耳遂用补中益气去升麻柴胡加木茯苓芍药白术治之而痊<br />
　　气虚不溃<br />
　　少宗伯刘五清膁伤一块微痛少食用六君子汤倍加当归黄茋其痛渐止月余瘀血内涸而不溃公以为痊余曰此阳气虚极须用调补不从至来春头晕痰涎壅塞服清气化痰病势愈盛脉洪大而微细欲以参茋归术附子之类补之不信至秋初因怒昏愦而厥<br />
　　气虚壅肿【三条】<br />
　　一妇人闪臂腕肿大已三月手臂日细肌瘦恶寒食少短气脉息微细属形病俱虚也遂投补中益气加肉桂引诸药以行至臂再加贝母香附以解久病之郁间服和血定痛丸以葱熨之肿消二三因怒患处仍胀胸膈两脇微痛以前汤更加木香山栀半夏桔梗服之少可复因惊不寐少食盗汗以归脾汤加五味麦门二十余剂而安肿消三四手臂渐肥但经水过期而少此心脾之血尚未充足而然也乃用八珍加五味麦门丹皮逺志香附贝母桔梗四十余剂诸症悉愈后因怒发热谵语经水如涌此怒动肝火以小柴胡汤加生地黄二钱一剂遂止以四物加柴胡调理而康<br />
　　州守陈克明子闪右臂腕肿痛肉色不变久服流气等药加寒热少食舌干作渇余曰伤损等症肿不消色不变此运气虚而不能愈当助脾胃壮气血为主遂从余法治之不二月形气渐充肿热渐消半载诸症悉退体臂如常<br />
　　一小儿闪腿腕壅肿形气怯弱余欲治以补气血为主佐以行散之剂不信乃内服流气饮外敷寒凉药加寒热体倦余曰恶寒发热脉息洪大气血虚极也治之无功后内溃泄尽气血而亡<br />
　　瘀血肿痛<br />
　　一男子闪伤右腿壅肿作痛余谓急砭去滞血以补元气庶无后患不信乃外敷大黄等药内服流气饮后涌出秽脓数碗许其脓不止乃复请治视其腿细而脉大作渇发热辞不治后果殁<br />
　　窓友王汝道环跳穴处闪伤瘀血肿痛发热作渇遂砭去瘀血知其下焦素有虚火用八珍加黄栢知母牛膝骨碎补四剂顿止用十全大补汤少加黄栢知母麦门五味三十余剂而敛<br />
　　筋伤壅肿<br />
　　李考功子十四嵗脚腕闪伤肿而色夭日出清脓少许肝脉微濇此肝经受伤气血虚而不能溃难治之症也急止尅伐之剂不信乃杂用流气等药后果出烂筋而死<br />
　　肺火衂血<br />
　　张地官坠马伤腿服草乌等药致衂血咳臂痛目黄口渇齿痛小便短少此因燥剂伤肺与大肠而致余用生地芩连黄栢知母山栀山药甘草以润肺之燥而生肾水小便顿长诸症并止以山药五味麦门参茋芎归黄栢黄芩知母炙草以滋阴血养元气而疮敛<br />
　　肝火出血【三条】<br />
　　俞进士折腿骨已接三月尚发热出血不止正体医治不应左关脉洪数此肝火炽甚血得热而妄行也遂投小柴胡汤加山栀芍药生地防风血止热退又用八珍五味麦门治之疮口即愈<br />
　　田宗伯侄仲秋因怒跌仆遍身作痛发热衂血肝脉洪余曰久衂脉洪乃肝火盛而制金也至春则肝木茂盛而自焚或戕贼脾土非易治之症当滋肾水以生肝木益脾土以生肺金乃杂用防肝火等药殁于仲春之月<br />
　　一妇人因怒仆地伤面出血痰盛昏愦牙关急余曰此怒动肝火气逆拂郁神明昏冐而卒倒也两手脉洪大而无伦次以小柴胡汤加黄连山栀芎归橘红茯苓姜汁治之而苏<br />
　　胃火作呕<br />
　　一膏粱之人跌腿青肿作痛服辛热之药反发热作喘患处益痛口干唇掲余曰膏粱之人内多积热更服辛热之剂益其胃火而使然也频饮童便以清胃散加山栀黄芩甘草治之顿止患处以葱慰之肿即消散<br />
　　阴虚作喘<br />
　　举人杜克坠马服下血药反作喘日晡益甚此血虚所致耳非瘀血为患遂以四物加参茋五味麦门治之其喘顿止又用补中益气加五味麦门而愈此症果系瘀血蒸薫于肺而喘只宜活血行血亦不可下若面黑胸胀或膈痛作喘当用人参一两苏木二两作一剂水煎急服缓则不治产妇多有此疾<br />
　　阴虚发热<br />
　　杨进士伤手指焮痛发热服寒凉之药致饮食顿减患处不溃余用托里养血之药食进疮溃后因劳每日晡发热此阴虚而内热也以四物软柴胡地骨皮乃退更用养血气之药而疮敛<br />
　　气血虚热<br />
　　一男子坠马腹有瘀血服药下之致发热盗汗自汗脉浮濇余以为重剂过伤气血所致投以十全大补汤益甚时或谵语此药力未及而然也以前药加炮附子五分服之即睡觉来顿安再剂而痊<br />
　　血不归经【二条】<br />
　　大尹刘国信金疮出血发热烦躁属阴虚为患用圣愈汤治之虚火息而血归经矣<br />
　　梁阁老侄金疮肿痛出血不止寒热口干此气虚血无所附而血不归经也用补中益气五味麦门主之阳气复而愈<br />
　　气无所附<br />
　　举人余时正金疮焮痛出血不止恶寒发热用败毒等药愈甚此亡血过多气无所附而然耳遂以四物黄栢知母软柴胡参五味麦门治之即愈<br />
　　气血俱虚<br />
　　余北仕时有留都贾学士子年十六患流注已二载公陞北宗伯邀余治诊其脉洪大而数脓清作渇食少盗汗朝寒暮热余曰此气血俱虚也先以固气血为主午前以四君芎归炙草午后以四物参茋麦门五味两月诸症遂可一二有一医用渗利之剂保其必生治之三月气血极虚而形体骨立复恳治余被命南下后果殁<br />
　　阳气脱陷<br />
　　梁阁老侄跌伤腿外敷大黄等药内服破血之剂遂致内溃余针出秽脓三碗许虚证悉具用大补之剂两月余少能步履因劳心手撒眼闭汗出如水或欲用祛风之剂余曰此气血尚未充足而然也急以艾炒热频熨肚脐并气海穴处以人参四两炮附子五钱煎灌良久臂少动又灌一剂眼开能言但气不能接续乃以参茋归术四味共一斤附子五钱水煎徐徐服之元气渐复饮食已进乃去附子服之而疮愈<br />
　　胆经血少<br />
　　一女子年十七闪右臂微肿作痛寅申时发热余决其胆经血虚火盛经水果先期而至先以四物合小柴胡汤四剂热退更以加味四物汤加香附地骨皮山栀各五分芩连炙草各三分二十余剂其肿亦消乃去黄连山栀又五十余剂经水调而元气充矣<br />
　　肾经虚怯【二条】<br />
　　儒者王清之跌腰作痛用定痛等药不愈气血日衰面耳黧色余曰腰为肾之府虽曰闪伤实肾经虚弱所致遂用杜仲补骨脂五味山茱苁蓉山药空心服又以六君当归白术神麯各二钱食逺服不月而瘥<br />
　　一三嵗儿闪腰作痛服流气等药半载不愈余曰此禀肾气不足不治之症也后果殁<br />
　　痛伤胃呕<br />
　　一妇人伤指手背俱肿微呕少食彼以为毒气内攻诊其脉沉细此痛伤胃气所致也遂刺出脓碗许先以六君藿香当归而食进继以八珍黄茋白芷桔梗月余而疮愈<br />
　　气遏肉死【二条】<br />
　　一男子修伤足指色黑不痛而欲脱余曰此因阳气虚不能运达于患处也急去之速服补剂以壮元气否则死肉延足必不救矣不信果黑烂上胫而死大抵手足气血罕到之地或生疮或伤损若戕其元气邪气愈盛溃烂延上必死不溃而色黯者亦死若骨断筋皮尚连者急剪去之<br />
　　一女年数嵗严寒上京两足受冻不仁用汤泡溃至春十指俱烂牵连未落予用托里之剂助其阳气自溃脱得保其生此因寒邪遏絶运气不至又加热汤泡渍故死而不痛也余尝见人之严寒而出冻伤其耳不知痛痒若以手触之其耳即落当以暖处良久或热手熨之无恙若以火烘汤泡其耳即死至春必溃脱落矣北方寒气损人若此可不察之<br />
　　凉药遏经<br />
　　云间曹子容为室人中风灌药误咬去指半节焮痛寒热外敷大黄等药内服清热败毒患处不痛不溃脓清寒热愈甚余曰此因凉药遏絶隧道而然也遂敷玉龙膏以散寒气更服六君子汤以壮脾胃数日后患处微痛肿处渐消此阳气运达患处也果出稠脓不数日半指溃脱更服托里药而敛<br />
　　上舎王天爵伤足焮肿内热作渇外敷内服皆寒凉败毒患处益肿而不溃且恶寒少食欲作呕吐余曰此气血俱虚又因寒药凝结隧道损伤胃气以致前症耳遂用香砂六君子芎归炮姜外症悉退惟体倦晡热饮食不甘以补中益气汤加地骨皮五味麦门治之而愈州守王廷用伤指即用帛裹之瘀血内溃焮肿至手余谓宜解患处以出瘀血更用推陈致新之剂不信乃敷凉药痛虽少止次日复作又敷之数日后手心背俱溃出瘀秽脓水尚服败毒之剂气血益虚色黯脓清饮食少思仍请余治投以壮脾胃生气血之剂由是脓水渐稠而愈<br />
　　汤火所伤治验<br />
　　火毒刑肺金<br />
　　一男子孟冬火伤臂作痛喘发热此火毒刑肺金之症用人参平肺散治之喘乃止因劳又恶寒发热此气血虚也以八珍汤加桔梗白芷治之而退再加薄桂三分以助药势温气血壊肉溃之而愈○若初起焮赤作痛用神效当归膏敷之轻者自愈重者自腐生肌神效○或用侧栢叶末蜡油调敷亦效若发热作渇小便赤色其脉洪数而实者用四物茯苓木通生甘草炒黄连脉虽洪数而虚者用八珍若患处不溃而色黯者四君芎归黄茋之类若肉死已溃而不生肌者用四君黄茋当归炮姜若愈后而恶寒阳气未复也急用十全大补切不可用寒凉反伤脾胃<br />
　　火毒焮作<br />
　　一男子因醉被汤伤腿溃烂发热作渇饮水脉洪数而有得此火毒为患用生地当归芩连木通葛根甘草十余剂诸症渐退却用参茋白术芎归炙草芍药白芷木新肉将完因劳忽寒热此气血虚而然也仍用参茋之药加五味子酸仁而安又月余而疮痊<br />
　　火毒行于下焦<br />
　　一男子火伤两臂焮痛大小便不利此火毒于下焦用生地黄当归芍药黄连木通山栀赤茯苓甘草一剂二便清利其痛亦止乃以四物参茋白芷甘草而壊肉去又数剂而新肉生<br />
　　火毒乗血分<br />
　　一妇人汤伤胸大溃两月不敛脉洪大而无力口干发热日晡益盛此阴血虚火毒乘之而为患耳用四物汤加柴胡丹皮热退身凉更用逍遥散加陈皮以养阴血壮脾胃腐肉去而新肉生矣<br />
<br />
<br />
<br />
<br />
<br />
<br />
<br />
　　薛氏医案卷十一<br />
　　钦定四库全书<br />
　　薛氏医案卷十二<br />
　　明　薛已　撰<br />
　　正体类要下<br />
　　方药<br />
　　四君子汤　治脾胃虚弱或因尅伐肿痛不散或溃而不敛或饮食少思或欲作呕大便不实等症<br />
　　人参　白术　茯苓【各二钱】甘草【炙一钱】<br />
　　右作一剂姜枣水煎服<br />
　　小柴胡汤　治一切扑伤等症因肝胆经火盛作痛出血自汗寒热往来日晡发热或潮热身热咳嗽发热脇下作痛两胠痞满<br />
　　柴胡【二钱】黄芩【一钱五分】半夏【一钱】人参【一钱】甘草【炙五分】<br />
　　右姜水煎服<br />
　　神效葱熨法　治跌扑伤损用葱白细切杵烂炒热敷患处如冷易之肿痛即止其效如神<br />
　　八珍汤　治伤损等症失血过多或因尅伐血气耗损恶寒发热烦躁作渇等症<br />
　　人参　白术　白茯苓　白芍药　当归<br />
　　熟地黄　川芎【各一钱】甘草【炙五分】<br />
　　右姜水煎服<br />
　　犀角地黄汤　治火盛血热妄行或吐防不止大便下血如因怒而致加山栀柴胡<br />
　　犀角【镑末】生地黄　白芍药　黄芩　牡丹皮黄连【各一钱五分】<br />
　　右水煎熟倾于钟内入犀末服之<br />
　　十味参苏饮　治气逆血蕴上焦发热气促或咳血防血或痰嗽不止加黄芩山栀即加味参苏饮<br />
　　人参　紫苏　半夏　茯苓　陈皮　桔梗前胡　葛根　枳殻【各一钱】甘草【炙五分】<br />
　　右姜水煎服<br />
　　二味参苏饮　治出血过多瘀血入肺面黑喘促<br />
　　人参【一两】苏木【二两】<br />
　　右水煎服<br />
　　四物汤　治一切血虚日晡发热烦躁不安者皆宜服之<br />
　　当归【三钱】熟地黄【三钱】芍药【二钱】川芎【一钱五分】<br />
　　右水煎服加白术茯苓柴胡丹皮即加味四物汤<br />
　　桃仁承气汤【加当归即归承汤】治伤损血滞于内作痛或发热发狂等症<br />
　　桃仁　芒硝　甘草【各一钱】大黄【二钱】<br />
　　右水煎服大黄更量虚实<br />
　　加味承气汤　治瘀血内停胸腹胀痛或大便不通等症<br />
　　大黄　朴硝【各二钱】枳实　厚朴【各一钱】甘草【五分】当归　红花【各一钱】<br />
　　用酒水各一钟煎至一钟服仍量虚实加减病急不用甘草<br />
　　独参汤　治一切失血与疮疡溃后气血俱虚恶寒发热作渇烦躁者宜用此药补气葢血生于气阳生隂长之理也用人参二两十枚水煎服<br />
　　归脾汤　治跌扑等症气血伤损或思虑伤脾血虚火动寤而不寐或心脾作痛怠惰嗜卧怔忡惊悸自汗盗汗大便不调或血上下妄行其功甚捷<br />
　　白术　白茯苓　黄茋【炒】当归　龙眼肉<br />
　　酸仁【炒】远志【各一钱】木香【五分】甘草【炙三分】人参【一钱】<br />
　　右姜水煎服加柴胡山栀即加味归脾汤<br />
　　润肠丸　治跌扑等症或脾胃伏火大肠干燥或风热血结等症<br />
　　麻子仁【一两】羌活　当归尾　大黄【煨】皂角刺秦艽【各五钱】桃仁【一两去皮尖研】<br />
　　右为末炼蜜丸桐子大猪胆汁丸尤妙每服三五十丸食前白滚汤送下凡怯弱人先用猪胆导之不通宜补气血<br />
　　当归补血汤　治杖疮金疮等症血气损伤肌热大渇引饮目赤面红昼夜不息其脉洪大而虚重按全无此病多得于饥渇劳役者若悮服白虎汤必死黄茋【炙一两】当归【二钱酒制】<br />

                    <br>
                        　　右水煎服<br />
　　圣愈汤　治杖疮金疮痈疽脓血出多热躁不安或晡热作渇等症<br />
　　熟地黄【酒洗】生地黄【酒洗】川芎　人参【各一钱】当归【酒洗】黄芩【各五分】<br />
　　右水煎服<br />
　　十全大补汤　治杖疮气血俱虚肿痛不消腐而不溃溃而不敛或恶寒发热自汗盗汗饮食少思肢体倦怠若怯弱之人患处青肿而肉不坏者服之自愈若有瘀血砭刺早者服之自消或溃而脓水清稀肌肉不生或口干作渇而欲饮汤者尤宜服之<br />
　　白茯苓　人参　当归　白术　黄茋　川芎白芍药【炒】熟地黄【生者自制】甘草【炙各一钱】肉桂【五分】<br />
　　右姜水煎服<br />
　　参附汤　治金疮杖疮失血过多或脓瘀大泄阳随隂走上气喘急自汗盗汗气短头晕等症<br />
　　人参【四钱】附子【炮去皮脐三钱】<br />
　　右水煎服阳气脱陷者倍用之<br />
　　清胃散　治血伤火盛或胃经湿热唇口肿痛牙龈溃烂或发恶寒等症<br />
　　生地黄【五分】升麻【一钱】牡丹皮【五分】黄连【五分】当归【酒洗五分】<br />
　　右水煎服如痛未止黄芩石膏大黄之类皆可量加<br />
　　清燥汤　治跌扑疮疡血气伤损或溃后气血虚怯湿热乘之遍身酸软或秋夏湿热太甚肺经受伤絶寒水生化之源肾无所养小便赤澁大便不调或腰腿痿软口干作渇体重麻木或头目晕饮食少思或自汗体倦胸满气促或气高而喘身热而烦<br />
　　黄茋【一钱五分】苍术【一钱】白术　陈皮　泽防【各五分】五味子【九粒】人参　白茯苓　升麻　麦门冬当归　生地黄　神麯【炒】猪苓　酒栢【各五分】柴胡　黄连　甘草【炙各三分】<br />
　　右姜水煎服湿痰壅盛参茋归地之类可暂减之<br />
　　生脉散　治金疮杖疮等症发热体倦气短或汗多作渇或溃后睡卧不宁阳气下陷发热烦躁若六七月间湿热大行火土合病令人脾胃虚弱身重气短或金为火制絶寒水化源肢体痿软脚重眼黑并宜服人参【五钱】五味子【一钱】麦门冬<br />
　　右水煎服<br />
　　二妙散　治下焦湿热肿痛或流注游走遍身疼痛<br />
　　苍术　黄栢【各等分】<br />
　　右为末每服二三钱酒调服作丸亦可<br />
　　四斤丸　治肝肾精血不足筋无所养挛缩不能歩履或邪淫于内筋骨痿软<br />
　　肉苁蓉【酒浸】牛膝【酒洗】天麻　干木　鹿茸【炙】熟地【生者自制】兎丝子【酒浸煑杵】五味子【各等分】<br />
　　右为末用地黄膏丸桐子大每服五七十丸空心温酒送下<br />
　　补中益气汤　治跌扑等症损伤元气或过服尅伐恶寒发热肢体倦怠血气虚弱不能生肌收敛或兼饮食劳倦头痛身热烦躁作渇脉洪大虚或微细软弱自汗倦怠饮食少思<br />
　　黄茋【炙】人参　白术　甘草【炙各一钱五分】当归【一钱】陈皮【五分】柴胡　升麻【各三分】<br />
　　右姜水煎服<br />
　　四生散　治肾脏风毒遍身瘙痒或脓水淋漓耳鸣目痒或鼻赤齿浮口舌生疮妇人血风疮更効<br />
　　白附子　独活　黄茋　蒺藜【各等分】<br />
　　右为末各等分每服二钱用腰子一枚劈开入药湿纸包裹煨熟细嚼盐汤下酒服亦可<br />
　　竹叶黄茋汤　治气血虚胃火盛而作渇者<br />
　　淡竹叶【二钱】黄茋　生地黄　麦门冬　当归川芎　甘草　黄芩【炒】石膏【煅】芍药　人参【各一钱】<br />
　　右水煎服<br />
　　竹叶石膏汤　治胃火盛而作渇者<br />
　　淡竹叶　石膏【煅】桔梗　木通　薄荷　甘草【各一钱】<br />
　　右姜水煎服<br />
　　人参平肺散　治心火尅肺咳嗽喘呕痰涎壅盛咽喉不利等症<br />
　　人参　陈皮　甘草【各一钱】地骨皮　茯苓<br />
　　知母【各八分】五味子　青皮　天门冬　桑白皮【各五分】<br />
　　右水煎服<br />
　　滋肾丸　治肾经隂虚发热作渇足热腿膝无力等症凡不渇而小便闭者最宜用之<br />
　　肉桂【三钱】知母【酒炒】黄栢【酒炒各二两】<br />
　　右为末水丸桐子大每服七八十丸空心白滚汤下<br />
　　六味地黄丸【加肉桂五味各一两名加减八味丸】治伤损之症因肾肺二经虚弱发热作渇头晕眼花咽燥唇裂齿不坚固腰腿痿软小便频赤自汗盗汗便血诸血失瘖水泛为痰之圣药血虚发热之神剂若损重伤骨不能言如瘖者用此水煎服之亦效<br />
　　熟地黄【八两杵膏自制】山茱茰肉　干山药【各四两】<br />
　　牡丹皮　白茯苓　泽防【各三两】<br />
　　右为末和地黄丸桐子大每服七八十丸空心食前滚汤下<br />
　　清心莲子饮　治发热口渇白浊夜安宁而昼发热等症<br />
　　黄芩【一钱】麦门冬　地骨皮　车前子【炒】甘草【各一钱半】石莲肉　茯苓　黄茋【炒】柴胡　人参【各一钱】<br />
　　右水煎服<br />
　　七味白术散　治脾胃虚弱津液短少口干作渇或中风虚热口舌生疮不喜饮冷最宜服之<br />
　　人参　白术　木香　白茯苓　甘草【炙】<br />
　　藿香【各五分】干葛【一钱】<br />
　　右水煎服<br />
　　黑丸子【一名和血定痛丸】治跌扑坠堕筋骨疼痛或瘀血壅肿或风寒肢体作痛若流注膝风初结服之自消若溃而脓清发热与补气血药兼服自敛<br />
　　百草霜【一两】白芍药【一两】川乌【炮三钱】赤小豆【一两六钱】白蔹【一两六钱】白芨　当归【各八钱】南星【泡三钱】<br />
　　牛膝【焙六钱】骨碎补【焙八钱】<br />
　　右各另为末酒糊丸桐子大每服三十丸塩汤温酒送下孕妇不可服<br />
　　白丸子　治一切风痰壅盛手足顽麻或牙关急口眼歪斜半身不遂等症<br />
　　半夏【七两生用】南星【二两生用】川乌【去皮脐生用五钱】<br />
　　右为末用生姜汁调糊丸桐子大每服一二十丸姜汤送下<br />
　　六君子汤　治金疮杖疮等症因元气虚弱肿痛不消或不溃敛或服尅伐伤脾或不思饮食宜服之以壮营气此方即四君子汤加陈皮白术更加香附藿香砂仁香砂六君子<br />
　　廻阳玉龙膏　治跌扑所伤为敷凉药或人元气虚寒肿不消散或不溃敛及痈肿坚硬肉色不变久而不溃溃而不敛或筋挛骨痛一切冷症并効<br />
　　草乌【二钱】南星【一两煨】军姜【一两炒】白芷【一两】肉桂【五钱】赤芍药【一两炒】<br />
　　右为末防汤调涂热酒亦可<br />
　　复原活血汤　治跌扑等症瘀血停凝脇腹作痛甚者大便不通<br />
　　柴胡　当归　红花【各二钱】穿山甲【炮五分】大黄【酒炒一钱】桃仁【二十枚】甘草【五分】蒌根【一钱】<br />
　　右酒水各半煎服<br />
　　复原通气散　治打扑伤损作痛及乳痈便毒初起或气滞作痛<br />
　　木香　茴香【炒】青皮【去白】穿山甲【酥炙】陈皮<br />
　　白芷　甘草　漏芦　贝母【各等分】<br />
　　右为末每服一二钱温酒调下<br />
　　愚按前方治打扑闪错或恼怒气滞血凝作痛之良剂经云形伤作痛气伤作肿又云先肿而后痛者形伤气也先痛而后肿者气伤形也若人元气素弱或因呌号血气损伤或过服尅伐之剂或外敷寒凉之药血气凝结者当审前症大法用温补气血为善<br />
　　神效太乙膏　治痈疽发背杖疮及一切疮疽溃烂参　白芷　当归　肉桂　赤芍药<br />
　　大黄　生地黄【各一两】<br />
　　右用麻油二觔入铜锅内煎至药黑滤去柤徐入净黄丹十二两再煎滴水中捻软硬得中即成膏矣<br />
　　乳香定痛散　治杖疮金疮及一切疮疡溃烂疼痛没药　乳香【各五钱】滑石【一两】寒水石【一两煅】氷片【一钱】<br />
　　右为末搽患处痛即止甚效<br />
　　猪蹄汤　治一切痈疽杖疮溃烂消肿毒去恶肉白芷　当归　羌活　赤芍药　露蜂房【蜂儿多者佳】生甘草【各五钱】<br />
　　右用猪蹄一只水五碗煑热取清汤入前药煎数沸去柤温洗随用膏药贴之<br />
　　神效当归膏　治杖扑汤火疮毒不问已溃未溃肉虽伤而未坏者用之自愈肉已死而用之自溃新肉易生搽至肉色渐白其毒始尽生肌最速如棍杖者外皮不破内肉糜烂其外皮因内焮干缩坚硬不溃爬连好肉作痛故俗云丁痂皮致脓瘀无从而泄内愈胀痛腐溃益深往往不待其溃就行割去而疮口开张难以溃敛怯弱之人多成破伤风症每致不救若杖疮内有瘀血者即用有锋芒磁片于患处砭去涂以此药则丁痂自结死肉自溃脓秽自出所溃亦浅生肌之际亦不结痂又免皴掲之痛殊有神效盖当归地黄麻油二蜡主生肌止痛补血续筋与新肉相宜此方余已刋行治者亦多用之<br />
　　当归【一两】蔴油【六两】黄蜡【一两】生地黄【一两】<br />
　　右先将当归地黄入油煎黑去柤入蜡溶化候冷搅匀即成膏矣白蜡尤妙<br />
　　托里散　治金疮杖疮及一切疮毒因气血虚不能成脓或脓成不能溃敛脓水清稀久而不瘥<br />
　　人参【一钱气虚多用之】白术【炒七分】黄茋【塩水拌炒一钱】陈皮【七分】当归身【酒拌】芍药【酒炒】熟地【生者自制】白茯苓【各一钱】<br />
　　右水煎服<br />
　　加味芎归汤　治跌扑坠堕皮肤不破瘀血入胃作呕芎防　当归　百合【水浸半日】白芍药　荆芥穗【各二钱】<br />
　　右酒水煎服<br />
　　当归导滞散　治跌扑瘀血在内胸腹胀满或大便不通或喘咳吐血<br />
　　大黄　当归【各等分】<br />
　　右为末每服三钱温酒下气虚湏加桂<br />
　　花蕋石散　治打扑伤损腹中瘀血胀痛欲死服之血化为水其功不能尽述<br />
　　硫黄【明色者四两】花蕋石【一两】<br />
　　右为末和匀先用纸筋和盐泥固济瓦罐一个候干入药再用泥封口安在砖上虚书八卦五行用炭三十觔煅之罐冷取出每服一钱童便调下<br />
　　愚按前方若被伤炽盛元气亏损内有瘀血不胜疎导者用前药一服其血内化又不动脏腑甚妙甚妙<br />
　　经騐方　治跌扑瘀血作痛或筋骨疼痛<br />
　　黄栢【一两】半夏【五钱】<br />
　　右为末用姜汁调涂患处以纸贴之加干姜汁润之周日易之<br />
　　消毒定痛散　治跌扑肿痛<br />
　　无名异【炒】木耳【炒】大黄【炒各五分】<br />
　　右为末蜜水调涂如内有瘀血砭去敷之若腐处更用当归膏敷之尤好<br />
　　药蛆方　治杖疮溃烂生蛆用皂矾煆过为末干掺其内蛆即死如未应佐以柴胡栀子散以清肝火<br />
　　洗药　凡伤重者用此淋洗然后傅药<br />
　　荆芥　土当归　生葱【切断一方用生姜】<br />
　　右煎汤温洗或止用葱一味煎洗亦可<br />
　　黑龙散　治跌扑伤损筋骨碎断先用前汤淋洗以纸摊贴若骨折更以薄木片夹贴以小绳束三日再如前法勿去夹板恐揺动患处至骨坚牢方宜去若被刀箭虫伤成疮并用姜汁和水调贴口以风流散塡涂<br />
　　土当归【二两】丁香皮【六两】百草霜【散血入六两】<br />
　　穿山甲【六两炒黄或煅存性】枇杷叶【去毛入半两一云山枇杷根】<br />
　　右焙为细末姜汁水调或研地黄汁调亦好<br />
　　至宝丹一名济隂丹　治伤损焮痛并接断<br />
　　天花粉【三两】姜黄　白芷　赤芍药【各一两】<br />
　　右为末茶汤调搽患处<br />
　　治金伤出血不止用牛胆石灰掺之即止以腊月牛胆入风化石灰悬当空干用<br />
　　又方金疮出血不止以五棓子生为末干贴如不止属血热宜用犀角地黄汤之类大凡金疮出血不止若素怯弱者当补气若素有热当补血若因怒气当平肝若烦热作渇昏愦当补脾气若筋挛搐搦当养肝血不应用地黄丸以滋肾水<br />
　　又方皮破筋断者以百胶香涂之或以金沸草汁频涂自然相续<br />
　　没药降圣丹　治伤损筋骨疼痛或不能屈伸肩背拘急身体倦怠四肢无力<br />
　　没药【别研】当归【酒洗炒】白芍药　生地黄　骨碎补【挦去毛】川乌【去毛脐泡】川芎【各一两五钱】自然铜【火煆醋淬十二次研为末水飞过焙一两】<br />
　　右为细末每一两作四丸以生姜自然汁与炼蜜为丸每服一丸捶碎用水酒各半钟入苏木少许煎至八分去苏木空心服<br />
　　愚按脾主肉肝主筋若因肝脾二经气血虚弱或血虚有热而不愈者当求其本而治之<br />
　　万金膏　治痈疽及坠扑伤损或筋骨疼痛<br />
　　龙骨　鼈甲　苦参　乌贼鱼骨　黄栢　黄芩黄连　猪牙皁角　白芨　白蔹　厚朴<br />
　　木鼈子仁　草乌　川芎　当归　白芷【各一两】没药【另研半两】乳香【另研半两】清油【四斤】黄丹【一斤半炒过净】槐枝柳枝【各四寸长二十一条】<br />
　　右除乳没黄丹外诸药入油内煎至黑色去之称净油每斤入丹半斤不住手搅令黑色滴水中不粘手下乳没再搅如硬入油些少以不粘手为度<br />
　　接骨散　治骨折碎或骨出先整端正却服此药如飞禽六畜所伤亦能治<br />
　　鹏砂【一钱五分】水粉　当归【各一钱】<br />
　　右为末每服二钱煎苏木汤调服后但饮苏木汤立効<br />
　　本事接骨丸　治打折伤损<br />
　　接骨木【半两即蒴雚也】乳香【半两】赤芍药　当归　川芎自然铜【各一两】<br />
　　右为末用黄蜡四两熔入前末搅匀众手丸龙眼大如打伤筋骨及闪痛不堪忍者用一丸热酒浸开热呷痛便止若大段伤损先整骨用川乌草乌等分为末生姜汁调贴之挟定服药无不效者<br />
　　愚按前三方俱效验者备録之以便修用<br />
　　没药丸　治打扑筋骨疼痛或气逆血晕或瘀血内停肚腹作痛或胸膈胀闷<br />
　　没药　乳香　川芎　川椒　芍药　当归红花　桃仁　血竭【各一两】自然铜【四钱火煆七次】<br />
　　右为末用黄蜡四两熔化入前末速搅匀丸弹子大每服一丸酒化服<br />
　　愚按接骨散没药丸元气无亏者宜用若肾气素怯或高年肾气虚弱者必用地黄丸补中益气汤以固其本为善<br />
　　羌活防风汤　治破伤风邪初在表者急服此药以解之稍迟则邪入于里与药不相合矣<br />
　　羌活　防风　甘草　川芎　藁本　当归芍药【各四两】地榆　细辛【各二两】<br />
　　右每服五钱水煎<br />
　　防风汤　治破伤风表症未传入里急宜服之<br />
　　防风　羌活　独活　川芎【各等分】<br />
　　右每服五钱水煎调蜈蚣散服大效<br />
　　蜈蚣散<br />
　　蜈蚣【一对】鳔【三钱】<br />
　　右为细末用防风汤调下<br />
　　羌活汤　治破伤风在半表半里急服此汤稍缓邪入于里不宜用<br />
　　羌活　菊花　麻黄　川芎　石膏　防风前胡　黄芩　细辛　甘草　白茯苓　蔓荆子枳殻【各一两】薄荷　白芷【各五钱】<br />
　　右每服五钱水煎<br />
　　地榆防风散　治风在半表里头微汗身无汗不可发汗兼治表里<br />

                    <br>
                        　　地榆　防风　地丁香　马齿苋【各等分】<br />
　　右为细末每服三钱米汤调服<br />
　　大芎黄汤　治风在里宜疎导急服此汤<br />
　　川芎　羌活　黄芩　大黄【各一两】<br />
　　右五七钱水煎温服脏腑通和为度<br />
　　白术防风汤　治服表药过多自汗者<br />
　　白术　黄茋【各一两】防风【二两】<br />
　　右每服五七钱水煎服脏腑和而自汗者可服若脏腑秘小便赤者宜用大芎黄汤下之<br />
　　白术汤　治破伤风汗不止筋挛搐搦<br />
　　白术　葛根　升麻　黄芩　芍药【各二钱】甘草【二钱五分】<br />
　　右每服五钱水煎无时服<br />
　　谦甫硃砂丸　治破伤风目瞪口噤不语手足搐搦项筋强直不能转侧目不识人<br />
　　硃砂【研】半夏【洗】川乌【各一两】雄黄【五钱】凤凰台【三钱】麝香【一字】<br />
　　右为末枣肉丸桐子大每服一丸或二丸冷水下以吐为度如不吐加一丸或吐不住煎葱白汤止之汗出为效<br />
　　左龙丸　治直视在里者<br />
　　左盘龙【野鸽粪也】白僵蚕　鳔【各炒五钱】雄黄【一钱】<br />
　　右为末烧饭丸桐子大每服十五丸温酒下如里证不已当用前药末一半加巴豆霜半钱烧饭丸桐子大每服加入一丸如此渐加以利为度利后服和解药<br />
　　江鳔丸　治破伤风传入里症惊而发搐脏腑秘澁江鳔【剉炒半两】野鸽粪【炒半两】雄黄【一钱】白僵蚕【半两】<br />
　　蜈蚣【一对】天麻【一两】<br />
　　右为末作三分二分烧饭丸桐子大硃砂为衣一分入巴豆霜一钱亦用烧饭丸每服硃砂者二十丸入巴豆者一丸渐加至利为度后止服前丸<br />
　　养血当归地黄散<br />
　　当归　地黄　芍药　川芎　藁本　防风白芷【各一两】细辛【五钱】<br />
　　右依前煎服<br />
　　广利方　治破伤风发热<br />
　　蒌子【九钱】滑石【三钱五分】南星　苍术　赤芍药陈皮　炒栢　黄连　黄芩　白芷　甘草【各五分】<br />
　　右姜水煎服<br />
　　右二方用竹沥蒌实軰治破伤风热痰脉洪者前方用南星半夏草乌川乌軰则治破伤风寒痰脉无力者<br />
　　白丸子　治一切风痰壅盛手足顽麻或牙关急口眼歪斜半身不遂等症<br />
　　半夏【七两生用】南星【二两生用】川乌【去皮脐生用五钱】<br />
　　右为末用生姜汁调和丸桐子大每服一二十丸姜汤下<br />
　　本事玉眞散　治破伤风及打扑伤损项强口噤欲死【南星有防风制其毒不麻人】<br />
　　天南星【汤泡七次】防风【等分】<br />
　　右为末先以童子热小便洗净疮口拭干掺之良久浑身作痒疮口出赤水是效又以温酒调下一钱如牙关急腰背反张用药二钱童子小便调服至死心头微温者急灌之亦可救累试累效<br />
　　治打扑伤损肿痛伤风者<br />
　　天南星　半夏　地龙【各等分】<br />
　　右为末用生姜薄荷汁调搽患处<br />
　　薛氏医案卷十二<br />
<子部,医家类,薛氏医案><br />
　　钦定四库全书<br />
　　薛氏医案卷十三<br />
　　明　薛已　撰<br />
　　外科枢要一<br />
　　论疮疡二十六脉所主<br />
　　浮脉之诊浮于指下按之不足举之有余再再寻之状如太过瞥瞥然见于皮毛间其主表症或为风或为虚浮而大散者心也浮而短濇者肺也浮而数者热也而反恶寒者疮疽之谓也洪脉之诊似浮而大按举之则泛泛然满三部其状如水之洪流波之涌起其主血实积热疮肿论曰脉洪大者疮疽之病进也如疮疽结脓未成者宜下之脓溃之后脉见洪大则难治若自利者不可救也<br />
　　滑脉之诊实大相兼往来流利如珠按之则累累然滑也其主或为热或为虚此阳脉也疮疽之病浓未溃者宜内消也脓溃之后宜托里也所谓始为热终为虚也数脉之诊按之则呼吸之间动及六至其状似滑而数也若浮而数则表热沉而数则里热也又曰诸数为热仲景云脉数不时见则生恶疮也又云肺脉俱数则生疮也诊诸疮洪数者里欲有脓结也<br />
　　散脉之诊似浮而散按之则散而欲去举之则大而无力主气实而血虚有表无里疮肿脓溃之后而烦痛尚未痊退诊其脉洪滑粗散者难治以其正气虚邪气实也又曰肢体沉重肺脉大则毙谓浮散者也<br />
　　长脉之诊按之则洪大而长出于本位其主阳气有余也伤寒得之欲汗出自解也长而缓者胃脉也百病皆愈谓之长者则易治也<br />
　　芤脉之诊似浮而按之中央空两边实其主血虚或为失血疮肿之病诊得芤脉脓溃后易治以其脉病相应故也<br />
　　牢脉之诊按之则实而且沉且浮而有牢坚之意若瘰疬结肿诊得牢脉者不可内消也<br />
　　实脉之诊按举有力而类结曰实经曰邪气胜则实久病虚人得此最忌疮疽之人得此宜急下之以其邪气与臓腑俱实故也<br />
　　脉之诊按之则而其似者为如按而不移如内绳而转动以此为异春脉浮而平不时见则为饮为痛主寒主虚疮疽论曰内寒外热欲发疮疽也<br />
　　脉之诊似而按之如切绳而转动其主切痛积癖凡疮肿得之气血沉濇也亦主痛也濇脉之诊按之则散而复来举之则细而不足脉濇则气濇也亦主血虚疮肿溃后得之无妨也<br />
　　短脉之诊按举则不及本位内经曰短则气病以其无胃气也诸病脉短者皆难治疮肿脉短真气短也细脉之诊按之则萦萦如珠丝而欲絶举之如无而似有细而微其主亡阳衰也疮肿之病脉来细而沉时值者里虚而欲变症也<br />
　　微脉之诊按之则软小而极微其主虚也真气后者生邪气胜者危疮肿溃后脉微而匀举自瘥也<br />
　　迟脉之诊按举来迟呼吸定息方得三至其状似【阙】而稍迟痼疾得之则善新疾得之则正气虚惫疮肿得之溃后自痊<br />
　　缓脉之诊按之似迟而稍駃于迟仲景云阳脉浮大而濡隂脉浮大而濇隂阳同等谓之长缓脉见长缓百疾自瘳凡疮肿溃后其脉濇迟缓者易愈以其脉病相应是有胃气也<br />
　　沉脉之诊举之不足按之方见如烂绵其主邪气在脏也水气得之则逆此隂脉也疮肿得之邪气深也伏脉之诊比沉不同伏于筋下推筋而后见与沉相类而邪气益深矣<br />
　　虚脉之诊按之不足极大而软轻举指下豁然而空经曰脉虚则血虚血虚生寒阳气不足也疮肿脉虚宜托里和气养血也<br />
　　软脉之诊按之则如帛在水中极软而沉细亦谓之软其主胃气弱疮肿得之宜补虚排脓托里<br />
　　弱脉之诊似软而极微来微而似有仲景云微弱之脉绵绵如防漆之絶其主血气俱虚形精不足大抵疮家沉迟濡弱皆宜托里<br />
　　促脉之诊按之则去数来时一止而复来仲景云阳盛则促主热蓄于里也下之则和疮肿脉促亦宜下之结脉之诊按之则往来迟缓时一止而复来仲景云隂盛则结经曰促结则生代则死<br />
　　代脉之诊其止有常数而不忒如十动一止虽数十次皆见于十动之后如二十动一止虽数十次皆见于二十动之后代者气衰也诸病见之不祥凡疮肿之病脉促结者难治而况见代脉乎<br />
　　动脉之诊见于关上无头尾如豆大厥厥然而动揺者是也脉经曰隂阳相搏故谓之动动于阳则阳气虚而发厥动于隂则隂气虚而发热是阳生于尺而动于寸隂生于寸而动于尺不可不辨也<br />
　　谨按脉者人生之造化病机之外见医家之凖绳不可不精究而熟察至于太谿冲阳又为诊法之要生死之机也故十二经脉皆系于生气是气者人之根本寸口脉平而死者生气独絶于内也难经云上部有脉下部无脉其人当吐不吐者死上部无脉下部有脉虽困无能为害是脉有根本人有元气也夫人之受气于谷乃传于脏腑清者为荣浊者为卫荣行脉中卫行脉外隂阳相贯如环无端周流一身昼夜各有常度其不相应者病也病至于甚脉道乃乖抑尝治雀啄屋漏之类若因药饵尅伐所致急用参茋归术姜附之剂多有复生者不可遂弃而不治也<br />
　　论疮疡五善七恶主治<br />
　　疮疡之症有五善有七恶五善见三则瘥七恶见四则危夫善者动息自宁饮食知味便利调匀脓溃肿消水鲜不臭神彩精明语声清朗体气和平是也此属腑症病微邪浅更能慎起居节饮食勿药自愈恶者乃五臓亏损之症多因元气虚弱或因脓水出多气血亏损或因汗下失宜荣衞消烁或因寒凉尅伐气血不足或因峻厉之剂胃气受伤以致真气虚而邪气实外似有余而内实不足法当纯补胃气多有可生不可因其恶遂弃而不治若大渴发热或泄防淋闭者邪火内淫一恶也竹叶黄茋汤气血俱虚八珍汤加黄茋麦门五味山茱茰如不应佐以加减八味丸煎服脓血既泄肿痛尤甚脓色败臭者胃气虚而火盛二恶也人参黄茋汤如不应用十全大补汤加麦门五味目视不正黑睛小白睛青赤瞳子上视者肝肾隂虚而目系急三恶也六味丸料加炒山栀麦门五味如不应用八珍汤加炒山栀麦门五味喘粗短气恍惚嗜卧者脾肺虚火四恶也六君加大生姜如不应用补中益气汤加麦门五味心火刑尅肺金人参平肺散隂火伤肺六味丸加五味子煎服肩背不便四肢沉重者脾肾亏损五恶也补中益气汤加山茱茰山药五味如不应用十全大补汤加山茱茰山药五味不能下食服药而呕食不知味者胃气虚弱六恶也六君子汤加木香砂仁如不应急加附子声嘶色败唇鼻青赤面目四肢浮肿者脾肺俱虚七恶也补中益气汤加大枣生姜如不应用六君子汤加炮姜更不应急加附子或用十全大补汤加附子炮姜腹痛泄泻咳逆昏愦者阳气虚寒气内淫之恶症也急用托里温中汤后用六君子汤加附子或加姜桂温补此七恶之治法也此外更有溃后发热恶寒作渴或怔忡惊悸寤寐不宁牙关急或头目赤痛自汗盗汗寒战咬牙手撒身热脉洪大按之如无或身热恶衣欲投于水其脉浮大按之微细衣厚仍寒此血气虚极传变之恶症也若手足逆冷肚腹疼痛泄利肠鸣饮食不入吃逆呕吐此阳气虚寒气所乗之恶症也若有汗而不恶寒或无汗而恶寒口噤足冷腰背反张颈项劲强此血气虚极变痉之恶症也急用参茋归术附子救之间有可生者大抵虚中见恶症者难治实症无恶候者易治宋时齐院令虽尝纂其状而未具其因皇明陶节庵虽各立一方亦简而未悉予故补其缺云<br />
　　论疮疡当明本末虚实<br />
　　疮疡之作皆由膏粱厚味醇酒炙房劳过度七情鬰火隂虚阳辏精虚气节命门火衰不能生土荣衞虚弱外邪所袭气血受伤而为患当审其经络受证标本缓急以治之若病急而元气实者先治其标病缓而元气虚者先治其本或病急而元气又虚者必先治其本而兼以治标大要肿高臖痛脓水稠粘者元气未损也治之则易漫肿微痛脓水清稀者元气虚弱也治之则难不肿不痛或漫肿黯黑不溃者元气虚甚治之尤难者也主治之法若肿高焮痛者先用仙方活命饮解之后用托里消毒散漫肿微痛者用托里散如不应加姜桂若脓出而反痛气血虚也八珍散不作脓不腐溃阳气虚也四君加归茋肉桂不生肌不收敛脾气虚也四君加芍药木香恶寒憎寒阳气虚也十全大补加姜桂晡热内热隂血虚也四物加参术欲呕作呕胃气虚也六君加炮姜自汗盗汗五臓虚也六味丸料加五味子食少体倦脾气虚也补中益气加茯苓半夏喘促咳脾肺虚也前汤加麦门五味欲呕少食脾胃虚也人参理中汤腹痛泄防脾胃虚寒也附子理中汤小腹痞足胫肿脾肾虚也十全大补汤加山茱山药肉桂泄防足冷脾肾虚寒也前药加桂附热渴淋秘肾虚隂火也加减八味丸喘淋秘肺肾虚火也补中益气汤加减八味丸大凡怯弱之人不必分其肿溃惟当先补胃气或疑参茋满中间有用者又加发散败毒所补不偿所损又有泥于气质素实或有痰不服补剂者多致有误殊不知疮疡之作縁隂阳亏损其脓既泄气血愈虚岂有不宜补者哉故丹溪先生云但见肿痛叅之脉症虚弱便与滋补气血无亏可保终吉<br />
　　论疮疡用针宜禁<br />
　　疮疡之症毒气已成者宜用托里以速其脓脓成者当验其生熟深浅而针之若肿高而软者发于血脉肿下而坚者发于筋脉肉色不变者附于骨也小按便痛者脓浅也大按方痛者脓深也按之而不复起者脓未成也按之而复起者脓已成也脓生而用针气血既泄脓反难成若脓熟而不针腐溃益深疮口难敛若疮深而针浅内脓不出外血反泄若疮浅而针深内脓虽出良肉受伤若元气虚弱必先补而后针其脓一出诸症自退若脓出而反痛或烦躁呕逆皆由胃气亏损宜急补之若背疮热毒炽盛中央肉黯内用托里壮其脾胃外用乌金膏涂于黯处其赤处渐高黯处渐低至六七日间赤黯之界自有裂纹如刀划然黯肉渐溃矣当用鈚针利剪徐徐去之须使不知疼痛不见鲜血为妙虽有裂纹脓未流利及脓水虽出而仍痛此皆未通于内竝用针于纹中引之患于背脾之间肉腐脓出肿痛仍作此内有毒筋间膈脓未通耳尤宜引之若元气虚弱误服尅伐患处不痛或肉将死急温补脾胃宜有生者后须纯补之药庶可收敛若妄用刀针去肉出血则气无所依附气血愈虚元气愈伤矣何以生肌收敛乎<br />
　　论疮疡作呕欲呕<br />
　　疮疡作呕不可泥于毒气内攻而槩用败毒等药如热甚焮痛邪气实也仙方活命饮解之作脓焮痛胃气虚也托里消毒散补之脓熟胀痛气血虚也先用托里散后用针以泄之焮痛便秘热蕴于内也内疏黄连汤导之若因寒药伤胃而呕者托里健中汤胃寒少食而呕者托里益中汤中虚寒淫而呕者托里温中汤肝木乘脾土而呕者托里益清汤胃脘停痰而呕者托里清中汤脾虚自病而呕者托里益黄汤鬰结伤脾而呕者托里越鞠汤若不详究其源而妄用攻毒之药则瘇者不能溃溃者不能敛矣丹溪虽曰肿胀时呕当作毒气攻心治之溃胀时呕当作隂虚补之殊不知此大槩言之耳即内经诸痛痒疮皆属心火之意况今之热毒内攻而呕者寡脾内虚寒而呕者多岂可执前圣之言而药今人之病欤<br />
　　治验<br />
　　进士张德背疽微肿微赤饮食少思余用六君等药脓成而溃再用大补阳气之类肉生而敛忽寒热作呕患处作肿候其脉浮大鼓指按之若无形气殊倦余谓之曰此胃气虚惫非疮毒也彼云果因侵晨登厠闻秽气始作信夫先生胃气之説也用补托而敛<br />
　　一男子腹患痈肿硬不溃乃阳气虚弱呕吐少食乃胃气虚寒法当温补脾胃假如肿赤痛甚烦躁脉实而呕为有余当下之肿硬不溃脉弱而呕为不足当补之若痛伤胃气或感寒邪秽气而呕者虽肿胀犹当助胃壮气彼不信仍服攻伐药而果殁<br />
　　论疮疡用汗下药<br />
　　仲景先生治伤寒有汗吐下三法东垣先生治疮疡有疏通托里和荣衞三法用之得宜厥疾瘳矣假如疮疡瘇硬木闷烦热便秘脉沉而实其邪在内当先疏其内以下之焮瘇作痛便利调和脉浮而洪其邪在表当先托其里以汗之元戍云荣衞充满抑遏而为痈者当泄之以夺盛热之气荣衞虚弱壅滞而为痈者当补之以接虚怯之气又东垣先生云疮疡虽面赤伏热不得攻里里虚则下利仲景先生云疮家虽身体疼痛不可发汗汗之则发痉苟不详审妄为汗下以致血气亏损毒反延陷少壮者难以溃敛老弱者多致不救<br />

                    <br>
                        　　治验<br />
　　给事钱南郭腹患痈已成余用托里之药渐起发彼惑于众论用行气破血以图内销形体甚勘饮食益少患处顿陷色黯坚硬按之不痛余用大补之剂色赤肿起脓熟针之再用托里肿硬渐消而愈<br />
　　一男子腹内作痛腹外微肿或用药汗之外无形色脉数无力此元气亏损毒不能外起遂与参茋归术之类数剂渐发于外又数剂脓成而欲针之惑于人言用大黄白芷穿山甲之类引脓从便出以致水防不止患处平陷自汗盗汗发热作渴不食仍用前药加半夏陈皮姜桂四剂形气渐复又数剂针去其脓仍用补剂喜年防未婚而痊<br />
　　论疮疡围寒凉之药<br />
　　内经云五臓不和九窍不通六腑不和留结为痈又云形伤痛气伤瘇此则臓腑不和疮发于外也明矣涂贴寒凉岂能调和臓腑宣通气血耶设使瘇痛热渴脉滑数而有力属纯阳宜内用济隂丹外用益阳散则热毒自解瘀滞自散若似瘇非瘇似痛非痛似溃不溃似赤不赤脉洪数而无力属半阳半隂宜内用冲和汤外用隂阳散则气血自和瘀滞自消若微瘇微痛或色黯不痛或坚硬不溃脉洪大按之微细软弱属纯隂宜内服囘阳汤外敷抑隂散则脾胃自徤阳气自囘丹溪先生云敷贴之剂应酬轻小热症耳若不辨其隂症阳症之所由分而妄敷寒凉之剂迷塞腠理凝滞气血毒反内攻而肉反死矣况运气得寒而不徤瘀血得寒而不散瘀肉得寒而不溃新肉得寒而不生治者审焉<br />
　　治验<br />
　　阁老翟石门子耳下作痛内服外敷皆寒凉败毒更加瘇痛项间瘇硬肉色如故内焮连胸余适考满到京邀视之虽瘇坚而脉滑数此脓内溃也虽足三阳热毒之症为寒凉凝结不能外溃先用六君子补中益气各二剂调补脾胃升发阳气患处赤软针出瘀脓甚多仍服至数剂而愈<br />
　　秋官李北山腿患痈内外用败毒寒凉因痛极刺出脓瘀方知为痈疮口开张肉紫冷陷外无瘇势此阳气虚寒而不能收敛用豆豉饼六君子加藿香砂仁炮姜饮食进而患处暖再以十全大补汤元气复而疮口愈一男子腿瘇一块经年不消饮食少思强食则胀或作泻日渐消瘦两尺脉微细此命门火衰不能生土以致脾胃虚寒以八味丸治之饮食渐进瘇患亦消<br />
　　论疮疡泥用定痛散<br />
　　疮疡之作由六淫七情所伤其痛也因气血凝滞所致假如热毒在内便秘而作痛者内踈黄连汤导之热毒炽盛焮肿而作痛者黄连解毒散治之不应仙方活命饮解之瘀血凝滞而作痛者乳香定痛散和之作脓而痛者托里消毒散排之脓胀而痛者针之脓溃而痛者补之若因气虚而痛四君加归茋血虚而痛四物加参茋肾虚而痛六味地黄丸口干作渴小便频数者加减八味丸此皆止痛之法也丹溪先生云脓出而反痛此为虚也宜补之秽气所触者和解之风寒所逼者温散之若泥用乳没斯执方矣<br />
　　治騐<br />
　　鸿胪苏龙溪小腹内瘇胀作痛大小便秘结作渴饮冷脉洪数而实用黄连解毒二剂瘇痛顿止二便调和用活命饮而全愈<br />
　　一儒者臀患痈瘇焮痛甚用活命饮隔蒜灸而消后因饮食劳倦肿痛恶寒发热头疼用补中益气汤频用葱熨法两月余而消<br />
　　一妇人脇下作痛色赤寒热用小柴胡汤加山栀川芎以清肝火而愈但经行之后患处作痛用八珍汤以补气血而安若肝胆二经血燥气逆所致当用小柴胡汤加山栀胆草芎归主之若久而脾胃虚弱用补中益气为主若兼气郁伤脾而患间以归脾汤若朝凉暮热饮食少思当以逍遥散为主<br />
　　论疮疡用生肌之药<br />
　　夫肌肉者脾胃之所主收敛者气血之所使但当纯补脾胃不宜泛敷生肌之剂夫疮不生肌而色赤甚者血热也四物加山栀连翘色白而无神者气虚也四君加当归黄茋晡热内热隂血虚也四物加参术脓水清稀者气血虚也十全大补汤食少体倦脾气虚也补中益气汤烦热作渴饮食如常胃火也竹叶黄茋汤不应竹叶石膏汤热渴而小便频数肾水虚也用加减八味丸料煎服若败肉去后新肉微赤四沿白膜者此胃中生气也但用四君子汤以培补之则不日而敛若妄用生肌之药余毒未尽而反益甚耳殊不知疮疡之作由胃气不调疮疡之溃由胃气腐化疮疡之敛由胃气荣养东垣先生云胃乃生发之源为人身之本丹溪先生亦谓治疮疡当助胃壮气使根本坚固诚哉是言也可不慎哉<br />
　　治验<br />
　　银台郑敬斋腿患痈疮口不敛余考绩到京请治者皆用十宣散之类云旬日收敛至今未应何也余诊其脉浮大按之微细此因脾气虚弱遂用补中益气加茯苓半夏壮其脾胃不数日而疮敛矣<br />
　　昆庠王子大背患疽年余疮口少许不敛色黯陷下面色痿黄形气怯弱脉浮缓而澁此脾肺气虚也用十全大补汤加附子少许数剂而元气渐复却去附子又三十余剂全愈而领乡荐<br />
　　论疮疡去腐肉<br />
　　疮疡之症脓成者当辨其生熟浅深肉死者当验其腐溃连脱丹溪先生云痈疽因积毒在臓腑当先助胃壮气为主使根本坚固而行经活血佐之令其内消余尝治脉症虚弱者用托里之药则气血壮而肉不死脉证实热者用清热之剂则毒气退而肉自生凡疮聚于筋骨之间肌肉之内皆因血气虚弱用十全大补汤壮其脾胃则未成自散己成自溃又何死肉之有若不大痛或木痛或不赤或内脓不溃或外肉不腐乃气血虚弱宜用桑枝灸及十全大补加姜桂壮其阳气则四畔即消疮头即腐其毒自解又何待于针割若脾胃虚弱饮食少思用六君倍加白术壮其荣气则肌肉受毒者自活已死者自溃已溃者自敛若初起或因尅伐或犯房事以致色黯而不痛者乃阳气脱陷变为隂症急用参附汤温补囘阳亦有可生<br />
　　治验<br />
　　吴庠史邦直之内仲夏患背疽死肉不溃发热痛甚作呕少食口干饮汤脉洪大按之如无此内真寒而外假热当舍时从症先用六君加炮姜肉桂四剂饮食顿进诸症顿退复用十全大补汤仍加姜桂之类五十余剂而死肉溃又五十余剂而新肉生斯人气血充盛而疮易起易敛使医者逆知预为托里必无此患<br />
　　论疮疡未溃用败毒之药<br />
　　疮疡之症当察经之传受病之表里人之虚实而攻补之假如瘇痛热渴大便秘结者邪在内也疏通之瘇焮作痛寒热头疼者邪在表也发散之焮瘇痛甚者邪在经络也和解之微瘇微痛而不作脓者气血虚也补托之漫瘇不痛或不作脓或脓成不溃者气血虚甚也峻补之色黯而微瘇痛或脓成不出或腐肉不溃者阳气虚寒也温补之若泥其未溃而槩用败毒复损脾胃不惟瘇者不能成脓而溃者亦难收敛七恶之症蜂起多致不救丹溪先生云瘇疡内外皆壅宜以托里表散为主如欲用大黄宁无孟浪之非溃疡内外皆虚宜以托里补接为主如欲用香散未免虚虚之失治者审之<br />
　　治验<br />
　　一男子不慎房劳背胛瘇高三寸许濶径尺余自汗盗汗内热发热口干饮汤脉浮大按之弱濇此精虚气节为患用十全大补加五味麦门山茱山药四剂诸症悉退因余他往别用流气饮一剂虚症悉具肿硬如石余仍以前药六剂而愈<br />
　　一儒者背瘇一块按之则软肉色如故饮食如常劳则吐痰体倦此脾气虚而痰滞用补中益气加茯苓半夏少加羌活外用隂阳散以姜汁调搽而消后因劳头晕作呕仍以前药去羌活加生姜蔓荆子而愈<br />
　　昆庠马进伯母左脾连脇作痛遣人索治余意此鬰怒伤肝脾用六君加桔梗枳殻柴胡升麻彼别用疮药益甚始请治其脉右关长按之软弱左关洪按之濇滞乃脾土不及肝木太过因饮食之毒七情之火也遂用前药四剂脉症悉退再加芎归全愈此等症误用败毒行气破血导痰以致不起者多矣<br />
　　论疮疡用针勿忌凥神<br />
　　针灸之法有太乙人神周身血忌逐年凥神逐日人神而其穴有禁针禁灸之论犯之者其病难瘳理固然也但疮疡气血已伤肌肉已坏宜迎而夺之顺而取之非平人针灸之比何忌之有外科精义云疮疡之症毒气无从而解脓瘀无从而泄反攻于内内既消败欲望其生岂可得乎危恶之发于致命之所祸在反掌腹痈囊痈二便不通胸腹胀闷唇疔喉痹咽喉瘇塞其祸尤速患者审之<br />
　　论疮疡阳气脱陷<br />
　　疮疡阳气脱陷或因尅伐之剂或因脓血大泄或因吐防之后或因误而入房若发热头痛小便淋濇或滑数便血目赤烦喘自汗发热气短头晕体倦热渴意欲饮水投水恶寒憎寒身热恶衣扬手掷足汗出如水腰背反张郑声不絶此无根虚大之假热症若畏寒头痛咳逆呕吐耳瞆目蒙小便遗难防利肠鸣里急腹痛玉茎短缩冷汗时出齿牙浮痛肢体麻痹或厥冷身痛或咬舌啮唇舌根强硬此阳气脱陷之真寒症皆勿论其脉勿论其疮但见一二急用参附汤补之多有复生者大凡溃后劳役元气亏损或梦遗精脱或滑数便血或外邪乘之或误用寒凉气血脱陷而致斯症治以前药亦有复生者<br />
　　治验<br />
　　内翰杨臯湖孟夏患背疽服尅伐之剂二旬余矣漫瘇坚硬重如负石隔蒜灸五十余壮背遂轻以六君加砂仁二剂涎沫涌出饮食愈少此脾虚阳气脱陷剂用温补反呕不食仍用前药作大剂加附子姜桂又不应遂以参茋各一斤归术陈皮各半斤附子一两煎服三日而尽流涎顿止腐肉顿溃饮食顿进再用姜桂等药托里徤脾腐脱而疮愈矣<br />
　　少叅史南湖之内夏患疽不起发脉大而无力发热作渴自汗盗汗用参茋大补之剂益加手足逆冷大便不寛喘促时呕脉微细按之如无惟太冲不絶仍以参茋白术当归陈皮茯苓计斤许加附子五钱水煎二钟作一服诸症顿退脉息顿复翌日疮起而溃仍用前药四剂后日用托里药调理两月余而消<br />
　　逊妇卧床十三年矣嘉靖癸夘遭囘禄益加忧鬰甲辰三月右肩下发一块焮瘇如瓯中赤外白先用凉药一剂不解次用十宣散四剂加痛略红迎徐南楼视之连投参茋丁桂防芷之剂脓溃徐云无恙矣辞后晕呕逆恶寒战栗顶陷脓清偶检翁外科发挥至发背门云若初起一头如黍不瘇不赤烦躁便秘四五日间生头不计其数疮口各如含一粟名曰莲房发云云始骇为恶症治法虽详不谙于行迎翁至诊云辛凉解散气血两虚者忌之连投参茋归术地黄姜附大剂瘇高脓稠兼絍乌金膏数日果腐落筋如脂膜者数片人参每服加至八钱日进二服逾两月平复立斋翁术之渊微他医孰能知之病妇非翁必误入鬼録矣谨附此以告后人毋为时医之误当知翁术之竒布在方册德泽普济与天地仝悠久矣晩生陈逊顿首识<br />
　　论疮疡发热烦躁<br />
　　疮疡发热烦躁或出血过多或溃脓大泄或汗多亡阳或下多亡隂以致隂血耗散阳无所依浮散于肌表之间而非火也若发热无寐血虚也用圣愈汤兼汗不止气虚也急用独参汤发热烦躁肉瞤筋惕气血虚也用八珍汤大渴而赤脉洪大而虚隂虚发热也用当归补血汤肢体微热烦躁面赤脉沉而微隂盛发躁也用四君加姜附东垣云昼发热而夜安静是阳气自旺于阳分也昼安静而夜发热是阳气下陷于隂中也如昼夜俱发热者重阳无隂也当峻补其隂故王太仆云如大寒而甚热之不热是无火也当治其心如大热而甚寒之不寒是无水也热动复止倐忽往来时动时止是无水也当助其肾故心盛则生热肾盛则生寒肾虚则寒动于中心虚则热收于内又热不胜寒是无火也寒不胜热是无水也夫寒之不寒责其无水热之不热责其无火热之不久责心之虚寒之不久责肾之弱治者当深味之<br />
　　治验<br />
　　操江都宪伍松月背疮愈后大热误为热火用苦寒药一钟寒热益甚欲冷水浴身脉浮大按之全无余曰此阳气虚浮于肌表无根之火也急用六君子加附子一剂而愈<br />
　　春元沈霓川之内暑月面生痤疖乘凉入风面目浮肿越二日左臂肿痛瘾疹如丹背脇髀股等处发肿块三四肉色不红痛甚昼夜号呼寒热往来饮食不思服活命饮及行气败毒之剂其势愈炽肝脉浮濇脾脉弱此属二经荣气不从风邪乘虚流注经络为患先以八珍加黄茋柴胡青皮数剂肿处渐渐红臖又以十全大补加金银花白芷龙胆草贝母十余剂脇腿二处溃浓碗许余瑰渐平仍服十全大补汤调理月余而安向使专于祛风攻毒鲜不败事矣<br />
　　一儒者患流注发热作渴头痛自汗脉洪大按之无力此气血虚寒也用十全大补加麦门五味治之其症益甚仍用前药加附子一钱四剂诸症悉退却去附子加肉桂二十余剂气血渐复又因劳心发热恶寒饮食减少此脾胃复伤元气下陷用补中益气加附子一钱二剂热止食进仍用大补元气而安后因考试不利怀抱不舒更兼劳役饮食日少形气日衰吐痰作渴头痛恶寒或热来复去或不时而动仍用补中益气数剂诸症渐愈元气渐复乃去附子再加肉桂五分百余剂而愈一男子背疮不敛小便赤澁臖肿发热口干体倦脉洪数而无力用参茋归术熟地芎芍陈皮麦门五味炙草肉桂以补元气引火归经脉症益甚此药力未能及也再剂顿退却去肉桂又数剂而愈此症因前失补元气故耳<br />
　　论疮疡轻症用重剂<br />
　　人生气血有虚实疮疡所发有轻重治疗之法有攻补元戎云若人气血壅盛荣衞充满抑遏不行腐化而为痈者当泄之以夺盛热之气若人饮食少思精神衰弱荣衞短濇寒搏而为痈者当补之以接虚怯之气丹溪先生云瘇疡内外皆虚宜以补接行散为主大扺用药之法如执权衡当察病势轻重邪畜表里疮毒肿溃元气虚实若不详究其因率尔投治实实虚虚七恶之祸不能免矣治者审之<br />
　　治验<br />
　　吴庠盛原慱掌后患疔红丝至腕恶寒发热势属表症与夺命丹一服红丝顿消又用和解之剂大势已退彼别服败毒药发热口干红丝仍见脉浮大而虚此气血受伤而然以补中益气汤主之而愈盖夺命败毒性尤猛烈疮邪已散而复用之是诛伐太过失内经之防矣一儒者元气素弱余补其气血出脓而愈后因劳役疮痕作痒乃别服败毒药一剂以致口噤舌强手足搐搦痰涎上涌自汗不止此气血伤而发痉也用十全大补加附子一钱灌服而苏一男子患疔服夺命丹汗不止而疮不痛热不止而便不利此汗多亡阳毒气盛而真气伤矣用参茋归木芍药防风五味二剂诸症悉愈惟以小便不利为忧余曰汗出不宜利小便汗既止阳气复而自利矣仍用前药去防风加麦门倍用当归黄茋四剂便行疮溃而愈<br />
　　论疮疡当舍时从症<br />
　　经云诸痛痒疮疡皆属心火若肿赤烦躁发热引冷便秘作渴脉洪数实是其常也虽在严寒之时必用大苦寒之剂以防热毒若脉细皮寒防利肠鸣饮食不入呕吐无时手足逆冷是变常也虽在盛暑之时必用大辛温之剂以助阳气内经曰用寒逺寒用热逺热有假者反之虽违其时必从其症<br />

                    <br>
                        　　论疮疡大便秘结<br />
　　东垣先生云疮疡热毒深固呕啘心逆发热而烦脉沉而实瘇硬木闷大便秘结此毒在臓宜疎通之故曰疎通其内以絶其源又曰疮疡及诸病面赤虽伏火热不得妄攻其里而阳气拂鬰邪气在经宜发表以去之故曰火鬰则发之凡大便不通者乃直肠干涸也宜用猪胆汁导之若肠胃气虚血涸而不通者宜用十全大补汤培养之若疮症属阳或因入房伤肾而不通者宜用前汤加姜附囘阳多有得生者经云肾开窍于二隂藏精于肾津液润则大便如常若溃疡有此因气血亏损肠胃干涸当大补为善设若不审虚实而一于疏利者鲜有不误<br />
　　治验<br />
　　舍亲居賔鸥仲夏患发背黯肿尺余皆有小头如铺黍状四日矣此真气虚而邪气实遂隔蒜灸服活命饮二剂其邪顿退乃纯补其真又将生脉散以代茶饮疮邪大退余因他往三日复视之饮食不入中央肉死大便秘结小便赤浊余曰中央肉死毒气盛而脾气虚也大便不通肠虚而不能传送小便赤浊脾虚而火下陷治亦难矣彼始云莫非间断补药之过予曰然乃急用六君子加当归柴胡升麻饮食渐进大便自通外用乌金膏涂中央三寸许四围红瘇渐消中央黑腐渐去乃敷当归膏用地黄丸与前药间服将百剂而愈<br />
　　一男子腿患痈因服尅伐亏损元气不能成脓余为托里而溃大补而敛但大便结燥用十全大补汤加麦门五味而润月余仍结惑于人言乃服润肠丸而泻不止余用补中益气送四神丸数服而止<br />
　　论疮疡大便防痢<br />
　　疮疡大便泄防或因寒凉尅伐脾气亏损或因脾气虚弱食不尅化或因脾虚下陷不能升举或因命门火衰不能生土或因肾经虚弱不能禁止或因脾肾虚寒不能司职所主之法若寒凉伤脾用六君加木香砂仁送二神丸脾虚下陷用补中益气送二神丸命门火衰用八味丸料送四神丸肾虚不禁用姜附汤加吴茱茰五味脾肾虚寒用参附汤送四神丸病机云脉沉而细身不动作睛不了了饮食不下鼻准气息者姜附汤主之身重四肢不举者参附汤主之仲景先生云下痢肠鸣当温之脉迟痛未止当温之大孔痛当温之心痛当救里可与理中附子四逆辈精要云痈疽呕防肾脉虚者不治此发内经之微防也凡此实难治之症如按前法治之多有可生者<br />
　　治验<br />
　　御医王彭峯之内年逾四十背疽不起发泄防作呕食少厥逆脉息如无属阳气虚寒用大补剂加附子姜桂不应再加附子二剂防愈甚更以大附子姜桂各三钱参茋归术各五钱作一剂腹内始热呕防乃止手足渐温脉息遂复更用大补而溃再用托里而敛十年后仍患脾胃虚寒而殁<br />
　　论疮疡小便淋漓频数不利<br />
　　疮疡小便淋漓频数或茎中濇者肾经亏损之恶症也宜用加减八味丸以补隂足胫逆冷者宜用八味丸以补阳若小便频而黄者宜用四物汤加参术麦门五味以滋肺肾若小便短而少者宜用补中益气加山药麦门五味以补脾肺若热结膀胱而不利者宜用五淋散以清热若脾气燥而不能化者宜用黄芩清肺饮以滋隂若膀胱隂虚阳无以生者宜用六味丸若膀胱阳虚隂无以化者宜用滋肾丸肾虚之患多传此症非滋化源不救若用黄栢知母反防其阳以速其危若老人隂痿思色精内败茎中痛而不利者用加减八味丸加车前牛膝不应更加附子多有复生者若精已竭而复耗之大小便中牵痛愈痛则愈便愈便则愈牵痛以前药加附子亦有复生者王太仆云无隂则阳无以化无阳则隂无以生当滋其化源苟专用淡渗复损真隂乃速其危也<br />
　　治验<br />
　　职方王的塘背疽溃后小便淋漓或时自遗作渴引饮烦热不寐疮口焮赤时或如灼时或似遗余曰此肾虚之恶症用加减八味丸加麦门数剂而痊<br />
　　太守朱阳山患背疽漫肿色黯微痛作渴疮头数十左尺洪数按之有力此肾虚之症先用活命饮二剂以杀其毒午前以参茋归木之类壮气血午后以加减八味丸料固肾气喜其未用败毒之药元气未损故数日脓出肉腐而愈<br />
　　驾部林汝玉冬不衣绵作渴饮冷每自喜壮实哂余衣绵诊其脉数大无力余曰至火令当求余也三日间果背热便秘脉濇用四物加芩连山栀数剂大便稍和却去芩连加参术茯苓二十余剂及前丸半斤许渴减六七背热亦退至夏背发一疽纯用托里之剂而敛封君袁怀雪背疽发热作渴脉数无力用四物加黄栢知母参山栀连翘五味麦门银花背疽渐退又加白芷参茋腐肉尽溃因停药且劳热渴仍作乃以参茋归芷炙草山药山茱茯苓泽防肉桂而愈又以六味丸十全大补而敛<br />
　　论疮疡作渴<br />
　　疮疡作渴若焮痛发热便利调和者上焦热也用竹叶石膏汤肿痛发热大便秘澁者内臓热也用四顺清凉饮焮肿痛甚者热毒蕴结也用仙方活命饮漫肿微痛者气血虚壅也用补中益气汤若因胃火销烁而津液短少者用竹叶黄茋汤若因胃气虚而不能生津液者用补中益气汤若因胃气伤而内亡津液者用七味白术散若因肾水干涸作渴或口舌干燥者用加减八味丸或先口干作渴小便频数而后患疽或疽愈后作渴饮水或舌黄干硬小便数而疽生者尤其恶也苟能逆知其因预服加减八味丸补中益气汤以滋化源可免是患<br />
　　论疮疡出血<br />
　　疮疡出血因五臓之气亏损虚火动而错经妄行也当求其经审其因而治之若肝热而血妄行者四物炒栀丹皮苓术肝虚而不能藏血者六味地黄丸心虚而不能生血者四物炒连丹皮苓术脾虚热而不能统血者四君炒栀丹皮若脾经鬰结用归脾汤加五味子脾肺气虚用补中益气加五味子气血俱虚用十全大补隂火动用六味丸加五味子大凡失血过多见烦热发渴等症勿论其脉急用独参汤以补气经云血生于气苟非参茋归术甘温等剂以生心肝之血决不能愈若发热脉大者不治凡患血症皆当以犀角地黄汤为主<br />
　　治验<br />
　　翰林屠渐山年四十患湿毒疮疾误用轻粉之剂亏损元气久不能愈一日将晡之际诊之肝脉忽洪数而有力余曰何肝脉之如此侵晨疮出黯血三四碗体倦自汗虽甚可畏所喜血黯而脉静余曰此轻粉之热血受其毒而妄行轻粉之毒亦得以泄邪气而真气虚也当急用独参汤主之余重其为人体恤甚笃但惑于他言不果致邪气连绵不已惜哉<br />
　　一男子背疮出血烦躁作渴脉洪大按之如无此血脱发躁用当归补血汤二剂少愈又以八珍加黄茋山栀数剂全愈<br />
　　一妇人溃后吐鲜血三碗许余用独参汤而血止用四君熟地芎归而疮愈此血脱补气阳生隂长之理也若用凉血降火沉隂之剂脾胃生气复伤不惟血不归源而死无疑矣<br />
　　一老妇手大指患疔为人针破出鲜血手背俱瘇半体皆痛神思昏愦五日矣用活命饮始知痛在手疮势虽恶不宜大攻再用大补剂又各一剂外用隔蒜灸喜此手背赤瘇而出毒水又各一剂赤瘇渐溃又用托里药而瘥<br />
　　南仪部贺朝卿陞山西少叅别时余见其唇鼻青黑且时搔背问其故曰有一小疮耳余与视之果疽也此脾胃败坏为不治之症余素与善悲其途次不便殡殓遂托其僚友张东沙辈强留之勉与大补但出紫血虚极也或谓毒炽不能为脓乃服攻毒药一钟以致呕逆脉脱果卒于南都<br />
　　佥宪张碧崖腰患疽醉而入房脉洪数两尺更大余辞不治将发舟其子强留顷间吐臭血五六碗余意此肾经虚火而血妄行血必从齿缝出将合肉桂等补肾制火之药各用罐别煎熟听用血止拭齿视之果然遂合一钟冷服之热渴顿止少顷温服一钟脉细欲脱气息奄奄得药则脉少复良久仍脱其子疑内有脓欲刺之余曰必无乃以鹅翎管絍内果如余言次日脉脱脚寒至膝腹内如氷急用六君加姜附腹始温脓始溃疮口将完彼因侍者皆爱妾又患小便不通此隂已痿而思色以降其精精内败不出而然耳用加减八味丸料加参茋白术一剂小便虽愈疮口不敛而殓<br />
　　薛氏医案卷十三<br />
<子部,医家类,薛氏医案><br />
　　钦定四库全书<br />
　　薛氏医案卷十四<br />
　　明　薛已　撰<br />
　　外科枢要二<br />
　　脑疽<br />
　　脑疽属膀胱经积热或湿毒上涌或隂虚火炽或肾水亏损隂精消涸初起肿赤痛甚烦渴饮冷脉洪数而有力乃湿热上涌当用黄连消毒散并隔蒜灸以除湿热漫瘇微痛渴不饮冷脉洪数而无力乃隂虚火炽当用六味丸及补中益气汤以滋化源若口舌干燥小便频数或淋漓作痛乃肾水亏损急用加减八味丸及前汤以固根本引火归经若不成脓不腐溃阳气虚也四君加归茋不生肌不收敛脾气虚也十全大补汤若色黯不溃或溃而不敛乃隂精消涸名曰脑烁为不治若攻补得宜亦有可愈治者审焉<br />
　　治騐<br />
　　一妇人患前症口干舌燥内服清热外敷寒凉色黯不臖胸中气噎此内真寒而外假热也彼疑素有痰火不欲温补余以参茋各五钱姜桂各三钱一剂顿然溃又用大补药而愈<br />
　　一妇人冬间患此肿痛热渇余用清热消毒药溃之而愈次年三月其舌肿大遍身发疔如卜萄不计其数手足尤多乃脾胃受毒也先各刺出黒血随服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生甘草一钱水煎三五沸服之大小便出臭血甚多下体稍退乃磨入犀角汁再服舌本及齿缝出臭血诸毒乃消更以犀角地黄汤而愈<br />
　　耳疮<br />
　　耳疮属手少阳三焦经或足厥隂肝经血虚风热或肝经燥火风热或肾经虚火等因若发热焮痛属少阳厥隂风热用柴胡栀子散若内热痒痛属前二经血虚用当归川芎散若寒热作痛属肝经风热用小柴胡汤加山栀川芎若内热口干属肾经虚火用加味地黄丸如不应用加减八味丸余当随症治之<br />
　　治验<br />
　　文选姚海山耳根赤肿寒热作痛此属三焦风热也但中气素虚以补中益气加山栀炒黄芩牛蒡子治之而愈<br />
　　一儒者因怒耳内作痛出水或用祛风之剂筋挛作痛肢体如束此肝火伤血也用六味丸料数服而愈举人毛石峯子年二十耳内出水或作痛年余矣脉洪数左尺益甚此属肝肾二经虚热也用加减八味丸料一剂而愈<br />
　　一男子每入房耳内或作痒或出水常以银簪探入甚喜隂凉此属肾经虚热也用加减八味丸而愈<br />
　　一妇人因怒发热每经行即两耳出脓两太阳作痛以手按之痛稍止怒则胸脇乳房胀痛或寒热徃来或小便频数或小腹胀闷此皆属肝火血虚也先用栀子清肝散二剂又用加味逍遥散数剂诸症悉退又以补中益气加五味而全愈<br />
　　一妇人经行后因怒气劳役发热寒热耳内作痛余以经行为血虚用八珍汤加柴胡怒气为肝火用加味逍遥散劳役为气伤用补中益气汤加山栀而愈<br />
　　一妇人耳内作痛或肿臖寒热发热面色素青黄经行则变赤余以为怒气伤肝郁结伤脾用加味归脾汤加味逍遥散而愈<br />
　　一妇人耳内瘇痛寒热口苦耳内出水焮连颈项饮食少思此肝火盛而伤脾也用小柴胡汤加山栀牡丹皮调补肝脾而全愈<br />
　　一孀妇或耳内外作痛或项侧结核内热晡热月经不调唾痰少食胸膈不利余以为郁怒伤肝脾朝用归脾汤以解脾郁生脾气夕用加味逍遥散以清肝火生肝血而愈<br />
　　太卿魏庄渠癸卯仲冬耳内作痛左尺洪大而澁余曰此肾水枯竭不能生肝木当滋化源彼不信仍杂用直补之剂余谓其壻陆时若曰庄渠不能生肾水来春必不能起至明年季春十八日复请治昏愦不语頥耳之分已有脓矣且卵缩便数方信余言求治辞不克用六味丸料一钟隂茎舒出小便十减六七神思顿醒余曰若砭脓出庶延数日为立嗣之计否则脓从耳出死立待矣或谓不砭可生者余因辞归翌日果耳内出脓至二十一日己未火日而卒<br />
　　宪副姜时川癸卯冬右手寸口浮数而有痰口内若有疮然余曰此胃火传于肺也当薄滋味慎起居以御之甲辰秋尺脉洪数而无力余曰此肺金不能生肾水无根之火上炎也宜静调理滋化源以治之彼云今喉耳不时燥痛肢体不时发热果是无根之火殒无疑矣后防刘古峡云姜公之病已如尊料遂拉同徃视喉果瘇溃脉愈洪大又误以为疮毒而投苦寒之剂卒于仲春二十八日乃药之促其亡也否则尚能延至仲夏<br />
　　鬓疽【男妇同用】<br />
　　鬓疽属肝胆二经怒火或风热血虚所致若发热作渇者用柴胡清肝散肿臖痛甚者用仙方活命饮若大势已退余毒未散用参茋归术为主佐以川芎白芷金银花以速其脓脓成仍用参茋之类托而溃之若欲其生肌收敛脾虚者六味丸血虚者四物加参茋或血燥或水而不能生木者用四物汤六味地黄丸气虚者用补中益气汤皆当滋其化源为善<br />
　　治验<br />
　　侍御朱南臯患前症肿痛发热日晡尤甚此肝胆二经血虚火燥也用四物汤加参柴胡桔梗炙草治之而愈又因劳役发热畏寒作渴自汗用补中益气汤去柴升加五味麦门炮姜而瘥<br />
　　州守胡廷器年七十患前症肿焮作痛头目俱胀此肾水不足肝胆火盛而血燥也用六味丸料四剂疮头出水而愈后因调养失宜仍瘇痛烦热喘渇脉洪大而虚此脾胃之气伤也用补中益气以补脾胃用六味地黄丸以补肾肝而痊<br />
　　瘰疬【妇人症见妇人良方小儿症见小儿撮要】<br />
　　夫瘰疬之症属三焦肝胆二经怒火风热血燥或肝肾二经精血亏损虚火内动或恚怒气逆忧思过甚风热邪气内搏于肝葢怒伤肝肝主筋肝受病则筋累累然如贯珠也其候多生于耳前后项腋间结聚成核初觉憎寒恶热咽项强痛苦寒热焮痛者此肝火风热而气病也用小柴胡汤以清肝火并服加味四物汤以养肝血若寒热既止而核不消散者此肝经火燥而血病也用加味逍遥散以清肝火六味地黄丸以生肾水若肿髙而稍软面色痿黄皮肤壮热脓已成也可用针以决之及服托里之剂若经久不愈或愈而复发脓水淋漓肌肤羸痩者必纯补之剂庶可收敛否则变成九瘘内经曰陷脉为瘘留连肉腠即此病也外用豆防饼琥珀膏以驱散寒邪补接阳气内服补中益气汤六味丸以滋肾水培肝木健脾土亦有可愈者大抵肝胆部分结核不问大小其脉左闗左尺洪数者乃肾水不能生肝木以致胆火燥而筋挛须用前药以滋化源是治其本也外台秘要云肝肾虚热则生疬病机云瘰疬不系膏粱丹毒火热之变因虚劳气郁所致止宜补形气调经脉其疮自消散葢不待汗之下之而已也其不详脉证经络受病之异者下之则犯经禁病禁虚虚之祸如指诸掌若脉洪大元气虚败为不治若面晄白为金尅木亦不治若眼内赤脉贯瞳人见几条则几年死使不从本而治妄用伐肝之剂则误矣葢伐肝则脾土先伤脾伤则损五脏之源矣可不慎哉<br />

                    <br>
                        　　治验<br />
　　阁老杨石斋子年十七发热作渇日晡頬赤左闗尺脉大而浮此肝肾隂虚用补隂八珍汤五十余剂又加参茋二十余剂而溃但脓水清稀肌肉不生乃以参茋归术为主佐以芍药熟地麦门五味脓水稠而肌肉生更服必效散一剂疬毒去而疮口敛<br />
　　容台张美之善怒孟春患此或用伐肝之剂不愈余以为肝血不足用六味地黄丸补中益气汤以滋化源至季冬而愈<br />
　　一儒者愈后体痩发热昼夜无定此足三隂气血俱虚用八珍加麦门五味二十余剂又用补中益气加麦门五味及六味丸而愈<br />
　　儒者杨泽之缺盆间结一核余谓此肝火血燥而筋挛法当滋肾水生肝血彼反用行气化痰外敷南星商陆益大如碗余用补中益气汤六味地黄丸以滋肾水间用芦荟丸以清肝火年余元气复而消<br />
　　儒者张子容素善怒患此久而不愈疮出鲜血左闗洪重按如无此肝火动而血妄行症属气血俱虚用补中益气汤以补脾肺用六味丸以滋肾肝而愈<br />
　　一男子颈间结核大溃一妇人左眉及髪际结核并用栀子清肝散海藻散坚丸以清肝火养肝血益元气而愈此症亦有大如升斗者亦治以前药可愈<br />
　　陆子温两耳下瘇硬用伐肝软坚之剂益甚其脉左闗左尺洪数此肾水亏损而筋挛也当生肺金滋肾水则肝得血而筋自舒矣彼不悟仍服前药竟致不起<br />
　　时毒<br />
　　夫时毒者为四时邪毒之气而感之于人也其发于鼻而耳项咽喉赤瘇无头或结核有根寒热头痛恍惚不宁状如伤寒五七日之间亦能杀人治宜精辨之若脉浮数者邪在表也用葛根牛蒡子汤解毒升麻汤之类以发之脉沉濇者邪在里也用栀子仁汤大黄汤之类以下之表里俱病者犀角升麻汤甚者砭出恶血并用通气散防鼻内取嚏以泄其毒十日外自消若防药不嚏者不可治之如嚏出脓血者治之必愈至七八日之间大小便通利头面瘇起髙赤者可服托里散黄茋散此病若五日已前精神昏乱咽喉秘塞语声不出头面赤瘇食不知味者必死之候凶荒劳役患之安里为主用普济消毒饮最善然而此症有隂有阳有可汗有可下若误认为热毒而用寒药则谬矣<br />
　　治验<br />
　　少宰李蒲汀用发散之药耗损元气患处不消体倦恶寒食少口干余用益气汤加桔梗及托里消毒散而愈秋官陈同野元气素弱脉微细而伏此形病俱虚也用参术芎归陈皮柴胡升麻炙草以升举阳气用牛蒡参连翘桔梗以解热毒二剂瘇顿消而脉亦复矣苟以脉微细为属隂以瘇赤为属阳而药之鲜有不误者一妇人溃后瘇赤不消食少体倦脓清色白乃脾肺气虚也先用六君加桔梗芎归后用益气汤加桔梗而敛春官袁谷虚之妹表散过度瘇硬不食脉浮大按之而短此真气絶也辞不治后果殁<br />
　　痄<br />
　　痄属足阳明胃经或外因风热所乘或内因积热所致若瘇痛寒热者白芷胃风汤内热瘇痛者升麻黄连汤外瘇作痛内热口干者犀角升麻汤内伤寒凉不能消溃者补中益气汤发热作渇大便秘结者加味清凉饮表里俱解而仍肿痛者欲作脓也托里散若饮食少思胃气虚弱也六君子汤肢体倦怠阳气虚弱也补中益气汤脓毒既溃瘇痛不减热毒未解也托里消毒散脓出而反痛气血虚也人参内托散发热晡热隂血虚也八珍汤恶寒发热气血俱虚也十全大补汤若瘇焮痛连耳下者属手足少阳经当清肝火若连頥及耳后者属足少隂经虚火当补肾水患此而有不治者多泥风热执用尅伐之药耳<br />
　　治验<br />
　　地官陈用之服发散之剂寒热已退肿痛不消此血凝滞而欲作脓也用托里消毒散而脓成又用托里散而脓溃但脓清作渇乃气血虚也用八珍加麦门五味三十余剂而愈<br />
　　上舍卢懋树左尺脉数症属肾经不足误服消毒之剂致损元气而不能愈余用补中益气六味丸料而痊上舍熊栋卿頥后患之脓清体痩遗精盗汗晡热口渴痰气上涌久而不愈脉洪大按之微细属肾气亏损所致遂用加减八味丸料并十全大补汤而愈<br />
　　一妇人素内热因怒耳下至颈瘇痛寒热此肝胆经火燥而血虚用柴胡栀子散而瘇痛消用加味逍遥散而寒热退用八珍汤加丹皮而内热止<br />
　　发背【男妇同用】<br />
　　发背属膀胱督脉经或隂虚火盛或醇酒厚味或郁怒房劳所致若瘇赤痛甚脉洪数而有力热毒之症也为易治漫肿微痛色黯作渇脉洪数而无力隂虚之症也为难治不瘇不痛或漫肿色黯脉微细阳气虚甚也尤为难治若瘇焮作痛寒热作渇饮食如常此形气病气俱有余也先用仙方活命饮后用托里消毒散解之漫瘇微痛或色不赤饮食少思此形气病气俱不足也用托里散调补之不作脓或脓成不溃阳气虚也托里散倍加肉桂参茋脓出而反痛或脓清稀气血俱虚也八珍汤恶寒形寒或不收敛阳气虚也十全大补汤晡热内热或不收敛隂血虚也四物加参术作呕欲呕或不收敛胃气虚也六君加炮姜食少体倦或不收敛脾气虚也补中益气汤加茯苓半夏肉赤而不敛血热也四物加山栀连翘肉白而不敛脾虚也四君加酒炒芍药木香小便频数者肾隂亏损也加减八味丸若初患未发出而寒热疼痛作渴饮冷此邪气内蕴也仙方活命饮口干饮热漫瘇微痛此元气内虚也托里消毒散饮食少思肢体倦怠脾胃虚弱也六君子汤如未应加姜桂其有死者乃邪气盛真气虚而不能发出也在于旬余之间见之若已发出用托里消毒散不腐溃用托里散如不应急温补脾胃其有死者乃真气虚而不能腐溃也在于二旬之间见之若已腐溃用托里散以生肌如不应急温补脾胃其有死者乃脾气虚而不能收敛也在于月余见之此三证虽不见于经籍余尝治而厯验<br />
　　治验<br />
　　都宪周冈背患疽瘇而不溃脉大而浮此阳气虚弱而邪气壅滞也用托里散倍用参茋反内热作渇脉洪大鼓指此虚火也用前散急加肉桂脉证顿退仍用托里而愈若以为热毒而用寒药则误矣<br />
　　太仆王的塘初起因大劳又用十宣散之类加喘渇内热脉大无力此阳气自伤不能升举下陷于隂分而为内热也余以补中益气加酒炒芍药麦门冬五味子治之而愈<br />
　　上舍张克恭患此内服外敷皆寒凉败毒遍身作痛欲呕少食晡热内热恶寒畏寒余曰遍身作痛荣卫虚而不能营于肉里也欲呕少食脾胃虚寒而不能消化饮食也内热晡热隂血内虚而阳气陷于隂分也恶寒畏寒阳气虚弱而不能卫于肌肤也此皆由脾胃之气不足所致遂用补中益气汤诸症渐退更以十全大补汤腐肉渐溃又用六君子汤加芎归肌肉顿生而愈府庠彭碧溪患腰疽服寒凉败毒之药色黯不痛疮头如铺黍背重不能安寝耳瞆目白面色无神小便频澁作渇迷闷气粗短促脉浮数重按如无余先用滋肾水之药一剂少顷便利渇止背即轻爽乃砭去瘀血以艾半觔许明炙患处外敷乌金膏内服参茋归术肉桂等药至数剂元气稍复自疑肉桂辛热一日不用手足并冷大便不禁仍加肉桂及补骨脂二钱肉豆一钱大便如常其肉渐溃更用当归膏以生肌肉八珍汤以补气血而愈<br />
　　儒者周两峯懐抱久郁背脊患疽肝脉洪脾脉浮大按之微细以补中益气汤加桔梗贝母少用金银花白芷二剂肝脉顿退脾脉顿复乃以活命饮二剂脓溃肿消肝脉仍此毒虽去而胃气复伤仍用补中益气汤加茯苓半夏而愈<br />
　　上舎蔡东之患此余用托里之药而溃疮口尚未全敛时值仲冬兼咳余曰疮口未敛脾气虚也咳不止肺气虚也法当补其母一日与其同宴见有羊肉余曰补可以去弱人参羊肉之类是也最宜食之遂毎日不彻旬余而疮敛亦顿愈矣<br />
　　宪副屠九峯孟春患此色黯漫瘇作渇便数尺脉洪数此肾水干涸当殁于火旺之际不信更用苦寒之药复伤元气以促其殁<br />
　　京兆柴黼庵仲夏患之色黯微瘇发热烦躁痰涎自出小腹隂实手足逆冷右闗脉澁两尺微细余曰此隂虚之症也王太仆云大热而不热是无火也决不能起恳求治之用大温补之药一剂流涎虽止患处不起终不能救<br />
　　举人顾东溪久作渇六月初腰患疽不慎起居疮溃尺许色黯败臭小便如淋唇裂舌刺七月终请治右尺洪数左闗浮濇余谓先渇而患疽者乃肾水干涸虚火上炎多致不起然脓水败臭色黯不痛疮口张大乃脾气败而肌肉死也小便如淋痰壅喘促口干舌裂乃脾肺败而肾水絶也左尺洪数肾无所生也左闗浮濇肺尅肝也况当金旺之际危殆速矣二日后果殁葢此症既发于外两月方殁者乃元气虚不能收敛也若豫为调补使气血无亏亦有得生者<br />
　　乳痈乳岩结核【妇人症见妇人良方女科撮要】<br />
　　乳房属足阳明胃经乳头属足厥隂肝经男子房劳恚怒伤于肝肾妇人胎产忧郁损于肝脾若焮痛寒热当发散表邪瘇焮痛甚当清肝消毒并宜隔蒜灸不作脓或脓成不溃托里散为主不收敛或脓清稀补脾胃为主若脓出反痛或作寒热气血虚也十全大补汤体倦口干中气虚也补中益气汤晡热内热隂血虚也八珍汤加五味子欲呕作呕胃气虚也香砂六君子汤食少作呕胃气虚寒也前汤加藿香食少泄泻脾气虚寒也前汤加炮姜若劳碌肿痛气血未复也八珍汤倍用参苓归术若怒气瘇痛肝火伤血也八珍汤加柴胡山栀若肝火血虚而结核者四物汤加参术柴胡升麻若肝脾气血虚而结核者四君子加芎归柴胡升麻郁结伤脾而结核者归脾汤兼蒌散若郁怒伤肝脾而结核不痒不痛者名曰乳岩最难治疗苟能戒七情逺厚味解郁结养气血亦可保全<br />
　　治验<br />
　　封君袁阳泾左乳内结一核月余赤肿此足三隂虚兼怒气所致用八珍汤加柴栀丹皮治之诸证渐退又用清肝解郁汤而愈时当仲秋两目连劄肝脉微此肝经火盛而风动也更加龙胆草五味并六味地黄丸而愈若用清热败毒化痰行气鲜有不误者<br />
　　一儒者两乳患瘇服连翘饮反坚硬食少内热胸脇作痛日晡头痛小便赤涩此足三隂虚而兼郁怒前药复损脾肺先用六君加芎归柴胡山栀四十余剂元气复而自溃乃作痛恶寒此气血虚也用十全大补汤六味丸而愈<br />
　　一儒者两乳作痛两脇作胀久服流气饮蒌散后左脇下结一块肉色不变劳则寒热用八珍加柴胡逺志贝母桔梗月余色赤作痛脓将成矣后针出脓碗许顿然作呕此胃气虚而有痰也令时嚼生姜服六君子汤呕止加肉桂而疮愈后出仕毎劳怒胸乳仍痛或发寒热服补中益气汤加炒山栀即愈<br />
　　疔疮<br />
　　内经曰膏粱之变足生大疔多由膏粱厚味之所致或因卒中饮食之毒或感四时不正之气或感蛇虫之毒或感死畜之秽各宜审而治之其毒多生于头面四肢形色不一或如小疮或如水泡或疼痛或麻木或寒热作痛或呕吐恶心或肢体拘急并用隔蒜灸并服解毒之剂若不省人事或牙闗急者以夺命丹为末葱酒调灌之若生两足者多有红丝至脐生两手者多有红丝至心生唇面口内者多有红丝入喉皆急用针挑破其丝使出恶血以泄其毒若患于偏僻之处药所难导者惟灸法大有回生之功然疔之名状虽有十三种之不同而治法但审其元气虚实邪之表里而庶无悮人于夭札也若专泥于疏利表散非惟无益而反害之凡人暴死多是疔毒急取灯遍照其身若是小疮即是其毒宜急灸之并服夺命丹等药亦有复苏者<br />
　　治验<br />
　　长洲庠苏子忠鼻梁患之症属表邪但气血俱虚不胜发散遂用补中益气为主佐以防风白芷而愈<br />
　　一男子小指患之或为针刺出血敷以凉药掌指皆瘇三四倍色黯神昏此邪气郁遏余先以夺命丹一服活命饮二剂稍可余因他徃或为遍刺其手出鲜血碗许臂瘇如瓠指大数倍用大剂参茋归术之类及频灸遍身而瘇消但大便不实时常泄气此元气下陷以补中益气加骨脂肉吴茱五味又日以人参五钱麦门三钱五味二钱水煎代茶饮又用大补药五十余贴而愈设此症初不用解毒之剂后不用大补之药死无疑矣白莲泾陈伯和子唇患之有紫脉延至口内将及于喉余曰紫脉过喉则难治矣须针其脉并疮头出恶血以泄其毒则可彼不信别用解毒之剂遂至头面俱瘇复求治口内瘇胀针不能入乃砭面唇出黑血碗许势虽少退终至不起惜哉<br />
　　肺疽肺痿【妇人症见妇人良方】<br />
　　夫肺者五脏之华葢也处于胷中主于气候于皮毛劳伤气血腠理不宻外邪所乘内感于肺或入房过度肾水亏损虚火上炎或醇酒炙辛辣厚味薫蒸于肺或咳唾痰涎汗下过度重亡津液之所致也其候恶风咳鼻塞项强胸脇胀满呼吸不利咽燥作渇甚则四肢微瘇咳唾脓血若吐痰臭浊脓血腥秽胸中隐隐微痛右手寸口脉数而实者为肺疽若吐涎沫而无脓脉数而虚者为肺痿也若咳喘急者小青龙汤咳胸胀者葶苈大枣泻肺汤咳脓腥浊者桔梗汤咳喘短气或小便短少者佐以参茋补肺汤体倦食少者佐以参术补脾汤咳吐痰壅者肾虚水泛也六味地黄丸口干咽燥者虚火上炎也加减八味丸此症皆因脾土亏损不能生肺金肺金不能生肾水故始萌则可救脓成则多死若脉微而数者未有脓也甚而数者已有脓也内经曰血热则肉败荣卫不行必将为脓大凡肺疮咳吐脓血久久如粳米粥者难治若吐脓而不止者亦不可治也其吐脓而自止者自愈其脉短而濇者自痊面色当白而反赤者此火之尅金皆不可治苟能补脾肺滋肾水庶有生者但恐専攻其疮脾胃益虚鲜有不误者矣<br />
　　治验<br />
　　一儒者患肺痈鼻流清涕咳吐脓血胸膈作胀此风邪外伤也先用消风散加乱髪灰二服而鼻利又用四君加芎归及桔梗汤而愈后因劳役咳吐脓小便滴沥面色黄白此脾土不能生肺金肺金不能生肾水也用补中益气汤六味地黄丸而愈<br />
　　一儒者因素善饮咳脓项强皮肤不泽此脾肺气虚外邪所乘而成肺痈也先用桔梗汤后用人参补肺汤而痊<br />
　　一男子咳吐痰脓胸腹臌胀两寸与右闗脉皆洪数此火不能生土而土不能生金也用桔梗汤为主佐以补中益气汤而愈<br />
　　一男子不时咳作渇自汗发热便数自用清肺降火理气渗利之剂服之反小便不通面目赤色唇裂痰壅脾肺肾三脉浮大按之而数此足三隂亏损不能相生当滋化源否则成痈矣不信仍用分利之药后果患肺痈余用桔梗汤及六味丸而愈<br />
　　一男子面赤吐脓发热作渴烦燥引饮脉洪数而无伦次先用加减八味丸加麦门大剂一服热渇顿止即熟睡良久觉而神爽索食再剂诸症顿减仍用前药更以人参五钱麦门二钱五分五味二钱水煎代茶日饮一剂月余而安此症面赤者当补肺肾面白者当补脾肺治者验之<br />

                    <br>
                        　　一妇人素血虚发热咳或用痰火之剂后吐脓血面赤脉数其势甚危此脓成而血气虚也余用八珍汤以补元气用桔梗汤以治肺症脉症渐愈<br />
　　一妇人感冐风寒或用发表之剂反咳喘急饮食少思胸膈不利大便不通右寸闗脉浮数欲用通利之剂余曰此因脾土亏损不能生肺金若更利之复耗津液必患肺痈矣不信仍利之虚证悉至后果吐脓余朝用益气汤夕用桔梗汤各数剂吐脓渐止又朝仍用前汤夕用十全大补汤各五十余剂喜其善调理获愈一妇人咳吐痰胸膈作痛右寸闗浮滑项下牵强此脾胃积热成痰非痈患也以二陈汤加山栀白术桔梗治之而痊<br />
　　一妇人素血虚内热时咳甲辰孟冬两尺浮洪余曰当防患肺症丙午孟春果咳左右寸脉洪数此心火刑尅肺金而成肺痈也脓已成矣夏令可忧余用壮水健脾之剂稍愈彼不慎调摄果殁于仲夏<br />
　　胃脘痈<br />
　　圣济总録云胃脘痈由寒气隔阳热聚胃口寒热不调故血肉腐壊以气逆于胃故胃脉沉细以阳气不得上升故人迎热甚令人寒热如疟身皮甲错或咳或呕脓吐血若脉洪数脓成也急排之脉迟瘀血也急下之否则其毒内攻腐烂肠胃矣丹溪先生云内疽者因饮食之毒七情之火相郁而发用射干汤主之愚常以薏苡仁汤牡丹皮散太乙膏选用之亦效若吐脓血饮食少思助胃壮气为主而佐以前法不可専治其疮<br />
　　治验<br />
　　一男子寒热作渇不时咳吐口内血腥又五日吐脓身皮甲错用射干汤四剂脓血已止但气壅痰多以甘桔汤而愈<br />
　　一男子用射干汤之类将愈但气喘体倦发热作渇小便频数此肺气不足用补中益气山药山茱麦门五味时仲夏更以生脉散代茶饮而愈<br />
　　一妇人素食厚味吐脓已愈但小便淋沥此肝肾气虚用补中益气加麦门五味及加减八味丸而愈若膏粱之人初起宜用清胃散<br />
　　肠痈<br />
　　孙真人云肠痈为病小腹重强按之则痛小便如淋时时汗出复恶寒身皮甲错腹皮急如瘇甚者腹胀大转侧有水声或绕脐生疮或脓从脐出或从大便下葢因七情饮食所致治法脉迟者未有脓也用大黄汤下之脉洪数者已有脓也用薏苡仁汤排之小腹疼痛小便不利脓壅滞也牡丹皮散主之若大便或脐间出脓者不治内经云肠痈为病不可惊惊则肠断而死故患是者其坐卧转侧理宜徐缓时少饮薄粥及服八珍汤固其元气静养调理庶可保全其生<br />
　　治验<br />
　　通府张廷用患之两月余矣时出白脓体倦恶寒此邪气去而中气虚也余用托里散兼益气汤徐徐呷之又令以猪肚肺煮烂取其汤调米粉煮时呷半盏后渐调理而痊<br />
　　一男子里急后重下脓胀痛此脾气下陷用排脓散蜡丸而愈后因劳役寒热体倦用补中益气汤而安一妇人小腹胀痛小便如淋时时汗出此瘀血凝结于内先以神效蒌散二剂少愈更以薏苡仁汤而愈一妇人小腹胀痛而有块脉芤而涩此瘀血为患也以四物加胡索红花桃仁牛膝木香二剂血下而痊一妇人小腹胀痛大便秘濇转侧有水声脉洪数此脓瘀内溃也以梅仁汤一剂下瘀血诸症悉退再以薏苡仁汤二剂而瘥<br />
　　一妇人脓成胀痛小便不利脉洪数此脓毒内溃也服太乙膏三钱脓下甚多更以蒌散蜡丸及托里散而安【如用云母膏尤妙】<br />
　　一妇人产后恶血不止小腹作痛服子仁汤下瘀血而痊凡瘀血停滞宜急治之缓则腐化为脓最为难治若流注闗节则为败症<br />
　　腹痈【男妇同用】<br />
　　腹痈谓疮生于肚腹或生于皮里膜外属膏粱厚味七情郁火若漫肿坚硬肉色不变或脉迟未成脓也四君加芎归白芷枳殻或托里散瘇软色赤或脉洪数已成脓也托里消毒散脓成而不外溃者气血虚也卧针而刺之瘇焮作痛者邪气实也先用仙方活命饮隔蒜灸以杀其毒后用托里以补其气若初起欲其内消当助胃壮气使根本坚固而以行经活血之药佐之若用尅伐之剂欲其消散则瘇者不能溃溃者不能敛若用疎利之药下其脓则少壮者多为难治老弱者立见危亡亦有食积疝气类此者见保婴撮要<br />
　　治验<br />
　　司马李梧山患此腹痛而势已成用活命饮一剂痛顿止用托里消毒散瘇顿起此脓将成也用托里散补之自溃而愈<br />
　　锦衣掌堂刘廷器正德辛未仲夏腹患痈溃而脓清热渇腹胀作呕不食或以为热毒内攻皆用芩连大黄之剂病愈甚余曰当舍时从症投以参茋姜附等药一剂呕止食进再用托里等剂而疮愈<br />
　　进士边云庄腹痛恶寒脉浮数余曰浮数之脉而反恶寒疮疽之症也不信数日后复请视之左尺洪数余曰内有脓矣仍不信至小腹痛胀连及两臂始悟余曰脓溃臂矣气血俱虚何以收敛急服活命饮一钟臂溃一孔出脓斗许气息奄奄用大补药一剂神思方醒毎去后粪从疮出痛不可当小腹间如有物上挺即发痉不省人事烦躁脉大举按皆实省而诊之脉洪大按之如无用十全大补倍用参茋至四斤更加附子二枚煎膏服而痉止又用十全大补汤五十余剂而疮敛<br />
　　上舍周一元腹患痈三月不愈脓水清稀朝寒暮热服四物黄蘗知母之类食少作泻痰涎上涌服二陈枳实之类痰涎愈甚胸膈痞闷谓余曰何也余曰朝寒暮热血气虚也食少作泻脾肾虚也痰涌胸痞脾肺虚也悉因真气虚而邪气实也当先壮其胃气使诸脏有所禀而邪自退矣遂用六君加黄茋当归数剂诸症渐退又用十全大补汤肌肉渐敛更用补中益气汤调理而痊上舍毛体仁素隂虚春初咳胸中隐痛肾脉数而无力肺脉数而时见此肾气亏损隂火炽盛用六味丸料一剂服之病势虽减内痈已成葢因元气虚而未能发出火令可畏不信服痰火之剂两月后乳间微瘇脉洪数而无力余曰脓内溃矣当刺出其浓以免内攻之祸不信又月余请治但针得一孔脓防不利仍复内攻唇舌青赤余曰脏腑已壊吾何能治之后果殁<br />
　　从侄孙年十四而毕姻乙巳春年二十四腹中作痛用大黄等药二剂下血甚多胸腹胀满痰喘发热又服破气降火药一剂汗出如水手足如氷余他徃适归诊之左闗洪数右尺尤甚乃腹痈也虽能收敛至夏必变而成瘵疽用参茋各一两归术各五钱陈皮茯苓各三钱炙草炮姜各一钱二剂诸症少退腹始微赤按之觉痛又二剂作痛又二剂瘇痛脉滑数针出脓瘀更用大补汤精神饮食如故因遗精患处色黯用前药加五味山茱山药骨脂吴茱等剂疮口渐敛瘵症悉具其脉非洪大而数即微细如无惟専服独参汤人乳汁少复良久仍脱余曰当备后事以俟火旺乃祷鬼神巫者厯言徃事如见更示以方药皆峻利之剂且言保其必生敬信服之后果殁经曰拘于鬼神者不可与言至德而况又轻信方药于邪妄之人耶书此以警后患<br />
　　流注【妇人症见妇人良方女科撮要小儿症见小儿撮要】<br />
　　流注或因饮食劳倦脾胃伤损或因房劳隂虚阳气凑袭或因营气不从逆于肉理或因腠理不宻外邪客之或暴怒伤肝或郁结伤脾或湿痰流注或跌扑血滞或产后恶露皆因气虚血注而凝也或生于四肢闗节或生于胸腹腰臀或结块或漫瘇或作痛皆由元气亏损所致也悉宜葱熨及用益气养荣汤固其元气则未成者自消已成者自溃若久而不敛佐以豆防饼琥珀膏祛散寒邪补接阳气若内有脓管而不敛者用针头散腐化之经云形伤痛气伤瘇又曰真气夺则虚邪气胜则实若不补气血节饮食慎起居戒七情而専用寒凉尅伐其不死者幸矣<br />
　　治验<br />
　　侍御朱东溪左脇下近腹肝胆经部分结一块四寸许漫瘇不赤按之则痛余曰此当补脾胃彼谓瘇宜表散乃服流气饮后胃气顿虚始信余言遂用四君子加芎归酒炒芍药姜桂胃气复而恶症退乃去干姜加黄茋数剂微赤微痛又三十余剂焮瘇大痛此脓内溃也遂针之用补中益气加减八味丸而愈<br />
　　一男子元气虚弱臀瘇硬而色不变饮食少思如此年余矣此气血虚而未能溃也先用六君子汤加川芎当归芍药元气渐复饮食渐进患处渐溃更加黄茋肉桂并用葱熨之法月余俟脓熟而针之又以十全大补汤及附子饼熨之而愈<br />
　　一男子腿患瘇肉色不变亦不作痛此真气虚也以补中益气加茯苓半夏少佐以枳殻木香外用香附饼熨之彼谓气无补法乃服流气饮胃气愈虚余用六君子加芎归数剂饮食少进再用补剂月余而消<br />
　　一男子脇瘇一块日久不溃按之必痛脉微而濇此形症俱虚也当补不当泻乃用人参养荣汤及热艾熨患处脓成以火针刺之用豆防饼十全大补汤百剂而愈一男子腹患此瘇硬不溃脉弱时呕欲用败毒等药余谓瘇硬不溃乃阳气虚弱呕吐少食乃胃气虚寒法当温补脾胃彼不信仍用攻伐而呕愈甚复请治脉微弱而发热余曰热而脉反静脱血脉反实汗后脉反躁者皆为逆也辞不治后果殁<br />
　　余北仕时有留都贾学士子年十六患此二载矣公陞北宗伯邀余治脉洪大而数脓清热渴食少体倦夜间盗汗午前畏寒余曰真气不足邪气有余治之无功矣余午前以四君子加芎归炙草午后以四君子加五味麦门参茋两月诸症遂可一二又有用渗利之剂保其必生者三月后形体骨立复求余治余时被命南下后竟不救<br />
　　鹤膝风【妇人症见妇人良方小儿症见保婴撮要】<br />
　　鹤膝风乃调摄失宜亏损足三隂经风邪乘虚而入以致肌肉日痩内热减食肢体挛痛久则膝大而腿细如鹤之膝故名之若伤于脾胃者补中益气汤为主伤于肝肾者六味丸为主若欲其作脓或溃后十全大补汤为主皆佐以大防风汤初起须用葱熨可以内消若津涸口干中气不足也补中益气汤加五味子头晕头痛阳气不升也补中益气汤加蔓荆子发热晡热隂血虚弱也用四物参茋白术畏寒憎寒阳气虚弱也用十全大补汤饮食少思胸膈膨胀脾胃虚痞也用四君子汤面色痿黄饮食少思脾胃虚弱也用六君汤脓水清稀肌肉不生气血俱虚也用八珍汤热来复去有时而动无根虚火也用十全大补汤形痩嗜卧寝息发热痰盛作渇小便频数五脏虚损也用六味丸脐腹疼痛夜多漩溺脚膝无力头晕吐痰肾气冷败也用八味丸发热大渇不欲近衣面目赤色脉大而虚血虚发躁也用当归补血汤或有利后而患者亦治以前法余当临症制宜<br />
　　治验<br />
　　州守张天泽左膝瘇痛胸膈痞满饮食少思时欲作呕头晕痰壅日晡益倦此脾肺气虚用葱熨法及六君加炮姜诸症顿退饮食少思用补中益气加蔓荆子头目清爽间与大防风汤十余剂又用补中益气三十余剂而消<br />
　　通府刘国威先筋挛骨痛右膝漫瘇用化痰消毒之剂瘇痛益甚食少体倦加祛风消毒等药寒热作呕大便不实用二陈除湿之类瘇起色赤内痛如锥余诊其脉滑数而无力此脓已成元气虚而不能溃也用十全大补汤四剂佐以大防风汤一剂而溃又百余剂而得痊一儒者腿筋弛长月余两膝瘇痛此隂虚湿热所乘也用六味丸为主佐以八珍汤加牛膝杜仲间以补中益气汤三月余而消<br />
　　一男子腿痛膝瘇脉浮按之此肝肾虚弱也用大防风汤二剂已退彼惑于附子有毒乃服治疮之药日渐消痩虚症渐至复求治余曰倦怠消痩脾胃衰而不能荣运也小便不禁膀胱虚而不能约制也燥热虚痞胃气弱而不能化也惚恍健忘精神失而溃乱也恶症蜂集余辞之果后殁<br />
　　天泡疮<br />
　　天泡疮属元气不足邪气所乘亦有传染而患受症在肝肾二经故多在下体发起有先筋骨痛而后患者有先患而后痛者初起脉浮数邪在脾肺经也先用荆防败毒散解散之脉数邪在肝胆经也先用龙胆泻肝汤清解之脉沉数邪在脏腑也先用内疎黄连汤通导之后用换肌消毒散为主愈后再无筋骨疼痛之患若疮凸赤作痛热毒炽盛也疮微作痛毒将杀也疮色白而不结痂阳气虚也色赤而不结痂隂血虚也搔痒脉虚浮气不能相荣也搔痒脉浮数血不能相荣也臀背间或颈间作痒膀胱隂虚也隂器间或股内痒肝经血虚也隂囊作痒重坠肝经隂虚湿热也小便频数短少色赤肝经隂虚也小便频数色白短少脾肺气虚也面目搔痒或搔变赤外邪相抟也眉间痒或毛落肝胆血燥也饮食少思口干饮汤胃气虚也饮食难化大便不实脾气虚也侵晨或夜间泄泻脾肾虚也若治失其法有蚀伤眼目腐烂玉茎拳挛肢体者但用九味芦荟丸以清肝火六味丸以生肾水蠲痹解毒散以养血祛邪亦有可愈者若误用轻粉等剂反为难治<br />
　　治验<br />
　　一儒者患前症先玉茎作痒出水后隂囊股内小腹脇臂发小防或干脓窠误服祛风等药肢体倦怠恶寒发热饮食渐减大便不实左尺洪数左闗数右闗浮缓按之微余曰此患属肝胆经也左闗脉左尺脉浮数者肾水少而虚热传于肝也右闗脉浮缓脾胃之气弱也按之而者肝木乗脾土也用六味地黄丸补中益气汤为主佐以换肌消毒散而愈<br />
　　一儒者患前症色焮赤作痛大便秘而不实服祛风败毒等药舌痛口干脉浮而数此邪气去而隂虚所致用六味丸料加山栀当归四剂脉症顿退又用八珍汤加山栀丹皮疮色渐白后用四君加归茋而愈<br />
　　一患者服攻毒等药患处凸而色赤作痛肢体倦怠恶寒发热脉浮而虚此元气复伤而邪气实也用补中益气汤二剂而痊<br />
　　一儒者患之误服祛风消毒之药复伤元气因劳役过度内热口干齿龈作痛右闗脉洪数而虚此脾胃受伤而火动用清胃散之类而愈<br />
　　进士刘华甫患之数月用轻粉硃砂等药头面背臂各结一块二寸许溃而形气消弱寒热口干舌燥唇裂小便淋漓痰涎上涌饮食少思此脾胃伤诸脏弱而虚火动也先用六君子二十余剂又用补中益气汤加山茱山药麦门五味服之胃气复而诸症愈惟小便未清痰涎未止用加减八味丸而痊<br />
　　一儒者患之头面搔痒或成粒或成片或出水脾肺脉俱洪数此风邪所伤先用荆防败毒散加萆薢钩藤钩数剂渐愈但口干内热用四物加山栀钩藤金银花甘草节而愈后遍身搔痒内热口干治以六味丸而瘥一士人毎劳役饮酒后则遍身生疮服祛风败毒散而面目胸背臂脇结一块如桃栗凹凸痒痛脓水淋漓气血虚甚寒热徃来作渇痰壅此湿热壅盛元气虚而不能愈也外敷当归膏内服补隂八珍加萆薢五钱并换肌消毒散加干葛钩藤钩各一钱二十余剂诸症渐退仍以前药为主佐以调理之剂两月余血气复而疮愈<br />
　　赤白逰风<br />
　　赤白逰风属脾肺气虚腠理不宻风热相搏或寒闭腠理内热拂郁或隂虚火动外邪所乘或肝火风热血热治法若风热用小柴胡汤加防风连翘血热用四物加柴胡山栀丹皮风热相抟用荆防败毒散内热外寒用加味羗活散胃气虚弱用补中益气汤加羌活防风及消风散血虚用加味逍遥散隂虚逍遥散六味丸若肝肾虚热用六味丸则火自息风自定痒自止若用祛风辛热之剂则肝火愈燥风火愈炽元气愈虚腠理不闭风客内淫肾气受伤相火翕合血随火化反为难治矣<br />

                    <br>
                        　　治验<br />
　　一男子秋间发疙瘩此元气虚而外邪所侵也先用九味羌活汤二剂又用补中益气加羌防而愈后不慎起居盗汗晡热口干吐痰体倦懒言用补中益气汤加减八味丸而愈<br />
　　一妇人身如丹毒搔破脓水淋漓热渇头晕日晡益甚用加味逍遥散而愈<br />
　　一妇人患赤白逰风晡热痒甚余用清肝养血之剂不信乃服大麻风药臂痛而筋挛又服化痰顺气之剂四肢痿弱而殁<br />
　　一妇人患前症数用风药煎汤泡洗以致腹胀而殁一女子赤晕如霞作痒发热用加味小柴胡汤加生地连翘丹皮而愈<br />
　　疥疮<br />
　　疥疮属脾经湿毒积热或肝经血热风热或肾经阴虚发热其体倦食少为脾经湿热用补中益气汤饮冷作痛为脾经积热用清热消毒散搔痒发热为脾虚风热用人参消风散搔痒作痛为风热用当归饮子便秘作痛为热毒用升麻和气饮热渇便利为脾肺虚热用竹叶黄茋汤内热晡热或时寒热属肝经血虚风热用加味逍遥散六味丸体倦少食或盗汗少寝为脾气郁结用加味归脾汤逍遥散地黄丸若发热盗汗或吐痰口干者为肾经虚热用六味丸料煎服<br />
　　治验<br />
　　稽勲李龙冈遍身患此腿足为甚日晡益焮口干作渇小便频赤此肾经虚热用补中益气汤六味丸而痊一儒者善嚏患痒余以为内有湿热腠理不密外邪所乘也与补中益气汤加白芷川芎治之不从自服荆防败毒散盗汗发热作渇焮痛脓水淋漓仍用前汤倍加参茋五味而痊<br />
　　一儒者患在臂脚日晡或痒或胀形体倦怠自服败毒散痛处发瘇小便赤涩此肺肾隂虚余用补中益气加五味麦门冬而愈<br />
　　一儒者患此误用攻伐之剂元气虚而不能愈用补中益气汤加茯苓其疮顿愈又因调养失宜日晡益甚用八珍汤加五味麦门五十余剂而愈<br />
　　一男子色黯作痒出黒血日晡益甚其腿日瘇夜消余以为气血虚而有热朝用补中益气汤夕用加味逍遥散而愈<br />
　　一男子时疫愈后所患如前用药补养而愈有同患用砭法出血而死此因隂虚血热色黑作痒也何乃反伤隂血哉<br />
　　一妇人久不愈食少体倦此肝脾亏损而虚热先用补中益气汤加川芎炒山栀元气渐复更以逍遥散而疮渐愈若夜间谵语此热入血分用小柴胡汤加生地黄治之血虚者四物合小柴胡汤热退却用逍遥散以补脾胃生隂血亦有寒热如疟亦治以前药<br />
　　附骨疽<br />
　　附骨疽有因露卧风寒深袭于骨者有因形气损伤不能起发者有因尅伐之剂损元气不能发出者有因外敷寒药血凝结于内者凡此皆宜灸熨患处解散毒气补接阳气温补脾胃为主若饮食如常先用仙方活命饮解毒散郁随用六君子汤补托荣气若体倦食少但用前汤培养诸脏使邪不得胜正若脓已成即针之使毒不得内侵带生用针亦无妨如用火针亦不痛且使易敛其隔蒜灸能解毒行气葱熨法能助阳气行壅滞此虽不见于方书余常用之大効其功不能尽述惟气血虚脱者不应<br />
　　治验<br />
　　南司马王荆山腿瘇作痛寒热发渴饮食如常脉洪数而有力此足三阳经湿热壅滞用槟苏败毒散一剂而寒热止再剂而瘇痛消更用逍遥散而元气复两月后因怒瘇痛如锥赤晕散漫用活命饮二剂而痛缓又用八珍汤加柴胡山栀丹皮而痛止复因劳役倦怠嬾食腿重头晕此脾胃气虚而不能升举也用补中益气汤加蔓荆子而安一儒者左腿微瘇肉色如故饮食少思此真气虗而湿邪内袭也盖诸气皆禀于胃法当助胃壮气遂用六君加藿香木香当归数剂饮食渐进更以十全大补元气渐复而愈<br />
　　一儒者两腿瘇痛肉色不变恶寒发热饮食少思肢体倦怠脾气不足湿痰下注也以补中益气加半夏茯苓芍药二剂寒热退而瘇痛消又十余剂脾胃壮而形体健<br />
　　一男子患此入房两臂硬瘇二便不通余谓肾开窍于二阴乃肝肾损也用六味丸料加车前牛膝而二便利用补中益气而肿硬消喜其年少得生<br />
　　一上舍内痛如锥肉色如故面黄懒食痛甚作呕此痛伤胃也用六君子以壮其脾胃用十全大补以助其脓而针之更用前汤倍加参茋芎归麦门五味逺志贝母而疮敛<br />
　　一男子因负重饮食失节胸间作痛误认为疮毒服大黄等药右腿股瘇肉色如故头痛恶寒喘渴发热脉洪大而无力此劳伤元气药损胃气而然耳用补中益气汤四剂又用十全大补汤数剂喜其年少而愈<br />
　　多骨疽<br />
　　多骨疽者由疮疡乆溃气血不能营于患处邪气陷袭久则烂筋腐骨而脱出属足三阴亏损之症也用补中益气汤以固根本若阴火发热者佐以六味丸壮水之主以镇阳光阳气虚寒者佐以八味丸益火之源以消阴翳外以附子饼葱熨法祛散寒邪补接荣气则骨自脱疮自敛矣夫肾主骨若肾气亏损其骨渐瘇荏苒嵗月溃而出骨亦用前法若投以尅伐之剂复伤真气鲜有不误者<br />
　　治验<br />
　　举人于廷器腿患流注年余出腐骨少许午前畏寒午后发热口干吐痰小便频数余以为足三阴亏损朝用补中益气汤夕用六味丸料加黄茋当归五味子各三十余剂外用豆豉饼诸症渐愈又以十全大补之类喜其慎疾而愈<br />
　　一儒者患附骨疽失于调理疮口不敛日出清脓少许已而常出三腐骨其脉但数而无邪此气血虚疮结脓管而未能愈絍以乌金膏日服十全大补汤而愈上舍王廷璋患前症三年未愈肢体消瘦饮食难化手足并冷大便不通手足阴冷余谓此阳气虚寒用补中益气汤八味丸及灸其患处而痊<br />
　　一男子上腭肿硬年余方溃内热作渴肢体消瘦六脉洪大左手尤甚用补中益气汤六味丸出腐骨一块仍服前药诸症悉去疮口亦敛<br />
　　一男子十六嵗间足瘇黯溃而露骨体瘦盗汗发热口干用十全大补汤六味地黄丸各五十余剂而愈不然多变瘵症防沥尽气血而亡<br />
　　一妇人年三十余素弱左手背渐瘇二年后溃出清脓瘇黯连臂内热晡热自汗盗汗经水两月一至此肝脾气血亏损朝用归脾汤夕用逍遥散肿处频用葱熨法两月余诸症渐愈疮出腐骨仍服前药前后共三百余剂得愈<br />
　　翻花疮<br />
　　翻花疮者由疮疡溃后肝火血燥生风所致防疮口胬肉突出如菌大小不同防出如蛇头长短不一治法当滋肝补气外涂藜芦膏胬肉自入须元气渐复脓毒将尽涂之有效不然虽入而复溃若误用刀针蚀药灸法其势益甚或出血不止必致寒热呕吐等症须大补脾胃为善<br />
　　治验<br />
　　判官张承恩内股患痈将愈翻出一肉如菌余曰此属肝经风热血燥当清肝热养肝血彼为不然乃内用降火外用追蚀蚀而复翻翻而复蚀其肉益大元气益虚始信余言遂内用栀子清肝散外用藜芦膏而痊一上舍素膏粱善怒耳下结一核従溃而疮口翻张如菌焮连头痛防胸脇作胀或内热寒热或用清热消毒之药年余未瘥余用补中益气汤六味地黄丸而寻愈一男子背疮敛如豆许翻出肉寸余用消蚀割系法屡去屡大此肝经血虚风热余用加味逍遥散三十余剂涂藜芦膏而消又用八珍散倍用参茋归术而敛一妇人素善怒臂患痈疮口出肉长二寸许此肝脾郁怒气血虚而风内动用加味逍遥散涂藜芦膏而愈后因怒患处胀闷遍身汗出如雨此肝经风热风能散气故耳仍用前散并八珍汤而愈<br />
　　一男子项患肿痰涎涌甚用散坚行气等剂肿硬愈甚喘气发热自汗盗汗体倦食少余曰此属足三阴亏损当滋化源不信反追蚀患处开翻六寸许防巗色赤日出鲜血三月余矣肝脉洪紧实余用大补汤加麦门五味五十余剂诸症渐愈血止三四复因怒饮食顿少其血涌出此肝伤不能藏脾伤不能摄也用补中益气汤为主加五味麦门其血顿止再以六味丸加五味子常服疮口敛至寸许遂不用药且不守禁而殁<br />
<br />
<br />
　　薛氏医案卷十四<br />
<子部,医家类,薛氏医案><br />
　　钦定四库全书<br />
　　薛氏医案卷十五<br />
　　明　薛已　撰<br />
　　外科枢要三<br />
　　臀痈【男妇同用】<br />
　　臀膀胱经部分也居小腹之后此隂中之隂其道逺其位僻虽太阳多血气运难及血亦罕到中年后尤虑此患治者毋伤脾胃毋损气血但当固根本为主若瘇硬作痛者形气虚而邪气实也用托里消毒散主之微瘇微痛者形气病气俱虚也用托里散补之欲作脓用托里羌活汤若痛甚用仙方活命饮大势既退亦用托里消毒散若脾虚不能消散或不溃不敛者六君子加芎归黄茋若隂虚不能消散或作渇便淋者六味丸加五味子若阳虚不能溃或脓清不能敛者用补中益气汤气血俱虚者十全大补汤若瘇硬未成脓者用隔蒜灸活命饮溃后豆防饼补中益气十全大补二汤若灸后大势已退余毒未消频用葱熨以补其气以消余毒为善<br />
　　治验<br />
　　巡抚陈和峯脾胃不健常服消导之剂左腿股及臀患瘇余曰此脾气虚而下注非疮毒也当用补中益气倍加白术彼惑于众论云白术能溃脓乃専以散毒消毒为主而瘇益甚体益倦余用白术一味煎饮而消儒者杨启元左臀患此敷贴凉药肿彻内股服连翘消毒散左体皆痛余以为足三隂亏损用补中益气汤以补脾肺用六味丸加五味以补肝肾股内消而臂间溃又用十全大补汤而疮口敛<br />
　　一儒者瘇焮痛甚此邪毒壅滞用活命饮隔蒜灸而消后因饮食劳倦瘇痛仍作寒热头疼此元气虚而未能复也与补中益气汤频用葱熨法两月而愈<br />
　　一男子漫瘇而色不变脉滑数而无力脓将成矣余用托里而欲针彼畏针而欲内消误用攻伐之药顿加恶寒发热自汗等症余用十全大补汤数剂瘇起色赤仍外针内补而愈<br />
　　昆庠吴辅之父患此内溃瘇胀发热口干饮食少思此脾胃虚弱也先用六君加芎归茋数剂而溃又用十全大补汤倍加参茋五十余剂而愈<br />
　　南濠沈克章子年三十脉如屋漏雀啄肿硬七天脓水清稀误服败毒之药余曰此足三隂亏损而药复伤也余用六君加归茋附子一钱二剂瘇溃色赤又减附子五分数剂元气复而疮愈<br />
　　一男子硬痛发热此膀胱气虚而湿热壅滞用内托羌活汤二剂热痛悉退后用托里消毒散而溃又用托里散四十余剂而敛<br />
　　平湖袁上舍患痔外敷寒凉内服消毒攻溃于臀脓水清稀脉洪大而数寒热作渇余辞不治后果殁此足三隂亏损之症失滋化源以致真气益虚邪气愈甚矣不死何俟<br />
　　囊痈【谓隂囊患痈】<br />
　　囊痈属肝肾二经隂虚湿热下注若小便濇滞者先分利以泄其毒继补隂以令其自消若湿热退而仍瘇痛宜补隂托里以速其脓脓焮而便秽者热毒壅闭也先用托里消毒散后用针以泄之脓去即解若脓去而瘇痛不减者热毒未解也用清肝养荣汤口干而小便数者肾经虚热也六味丸内热晡热者肝经血虚也四物加参术体倦食少者脾气虚热也补中益气汤脓水清稀者气血俱虚也十全大补汤此症虽大溃而睾丸悬露治得其法旬日肉渐生而愈若専攻其疮隂道始虚则瘇者不能溃溃者不能敛少壮者多成涸疾老弱者多致不起亦有患痔漏久而串及于囊者当兼治其痔切忌寒药尅伐亏损胃气<br />
　　治验<br />
　　给事陆贞山瘇赤胀痛小便濇滞寒热作渇此肝肾隂虚湿热下注也当清肝火除湿毒遂用柴胡炒龙胆吴茱茰炒黄连当归银花皂角刺赤芍药防风木通甘草节一剂瘇痛渐退少加防风木通川芎茯苓作饮下滋肾丸以补隂其热瘇俱退但内有一条筋不消此肝经血气虚损也当滋肾水用六味丸料去茯苓加五味二剂再用补中益气加茯苓作饮送滋肾丸筋顿消而愈京兆朱二峯隂囊胀痛彼以为疝余诊其脉数而滑此囊痈也因肝肾二经隂虚湿热所致脓已成矣服活命饮一剂而溃更用补隂托里而敛<br />
　　知州王汝道先晡热发热肢体倦怠入房则腿足酸软足心热至腿膝六脉洪数两尺为甚余以足三隂虚欲滋补化源彼反服苦寒降火之剂后隂囊瘇胀用治疝之药瘇胀益甚形气愈虚服温补之剂瘇痛上攻小便不利两尺脉洪滑按之虚甚余曰此囊痈也因气血虚而不能溃先用补中益气汤加山药山茱茰车前子柴胡山栀一剂肿胀顿消随用六味丸料加车前牛膝柴胡山栀一剂小便渐通乃用活命饮与前二药消息兼用至二十余剂囊裂出秽脓甚多乃用托里消毒散六剂脓秽清又用托里散数剂脓水渐少更用补隂托里散及十全大补五十余剂而痊<br />
　　儒者陈时用考试不利一夕饮烧酒入房妻不纳翌日隂囊瘇胀焮痛遣人求治余以除湿热清肝火之剂城门夜闭不及归服翌早报云夜来隂囊悉腐玉茎下面贴囊者亦腐此肝火挟酒毒而湿热炽盛也仍以前药加参茋归木四剂腐肉尽脱睾丸悬挂用大补气血并涂当归膏囊茎全复而愈<br />
　　一膏粱之客隂囊瘇胀小便不利此中焦积热乗虚下注先用龙胆泻肝汤加黄栢知母黄连牛膝四剂渐愈后用补隂八珍汤加柴胡山栀而愈后不守禁忌前症复作仍用补隂八珍汤补中益气汤六味丸而痊又因劳发热自用四物黄栢知母之类虚症悉具疮口开大余谓五脏气血俱虚也朝用补中益气夕用六君子加当归各五十余剂疮口渐敛又用六味丸调补全愈府庠李达卿素肾虚发热乆服黄栢知母之类形体渐瘦遗精白浊晡热唾痰余曰此肾水亏损虚火内炽用补中益气之类加五味麦门前症将愈又别用清热凉血之剂饮食少思唾痰不止余以为脾肺复虚不能摄涎归源仍用前汤加茯苓半夏而愈后入房头晕吐痰腰骨作痛大小便道牵痛余曰此精已耗而复竭所致危殆之症也遂朝用前汤加麦门五味夕用六味丸料加五味子萆薢五十余剂诸症顿退后又入房隂囊隂茎作痛别用淡渗之剂隂囊内溃余用补隂托里之剂出脓甚多喜瘇消痛止竟不善调养以致大便不通小便如淋痰涎上涌余曰肾虚之症复作矣诚为可虑有保其可生者用礞石滚痰丸牛黄清心丸之类吐痰愈加余曰非惟无以保其生而反促其危矣固辞不治后果殁<br />
　　一男子醉而入房隂囊瘇胀大如斗小腹胀闷小水淋赤发热口干痰涎壅甚此膀胱隂虚酒毒所乗也用六味丸料加车前牛膝作饮下滋肾丸诸症顿退再加五味麦门二剂而愈却以补中益气加麦门五味调理而康若用淡渗复损真隂决致不起<br />
　　悬痈<br />
　　悬痈谓疮生于玉茎之后谷道之前属足三隂亏损之症轻则为漏沥尽气血而亡重则内溃而即殒若初起湿热壅滞未成脓而作痛或小便濇滞用龙胆泻肝汤瘇焮痛甚仙方活命饮并以制甘草佐之如此虽患亦轻虽溃亦浅若不能成脓或脓成不溃者八珍散补之若脓已成者急针之欲其生肌收敛肾虚者六味地黄丸血虚者四物加参术气虚者四君加芎归脾虚者补中益气汤气血俱虚者八珍汤并十全大补汤若用寒凉消毒则误矣<br />

                    <br>
                        　　治验<br />
　　尚寳鲍希传日发热服四物黄栢知母之类年余患囊痈唾痰作渇饮汤其热至膝更加芩连二陈热痰益甚谓余曰何也余曰此足三隂亏损水泛为痰寒凉之剂伤胃而甚耳遂先用补中益气夕用六味丸间佐以当归补血汤半载乃愈<br />
　　赵州守患此症瘇多作痛五月余矣晡热口干盗汗食少体倦气短脉浮数而无力此足三隂气血亏损用补中益气加制甘草五味麦门三十余剂食进势缓又用六味丸料五十余剂脓溃疮敛后因怒作痛少食脇痛发热仍用前药頼其禀慎疾而愈<br />
　　通府张敬之患前症久不愈日晡热甚作渇烦喘或用四物汤黄栢知母之类前症益甚更体倦少食大便不实小便频数谓余曰何也余曰此脾虚之症前药复伤而然也遂用补中益气加茯苓半夏数剂饮食渐进诸症渐愈更加麦门五味调理乃痊经云脾属至隂为隂土而主生血故东垣先生云脾虚元气下陷发热烦渇肢体倦怠等症用补中益气汤以升补阳气而生隂血若误认为肾虚辄用四物黄栢知母之类反伤脾胃生气是虚其虚矣况黄栢知母乃防阳损隂之剂若非膀胱阳火盛而不能生隂水以致发热者不可用也一儒者患此服坎离丸及四物黄栢知母之类不应脉浮洪按之微细余以为足三隂虚用托里散及补隂托里散渐愈又用六味丸补中益气汤调补化源半载而痊大凡疮疡等症若肾经阳气亢盛致隂水不能化生而患隂虚发热者宜用坎离丸取其苦寒能泻水中之火令阳气衰而水自生若阳气衰弱致隂水不能化生而患隂虚发热者宜用六味丸取其酸温能生火中之水使阳气旺则隂自生况此症属肾经精气亏损而患者十有八九属肾经阳气亢盛而患者十无一二然江南之人患之多属肾经隂血亏损元气下陷须用补中益气汤升补阳气使阳生而隂长若嗜欲过多亏损真水者宜用六味丸补肾经元气以生精血仍用补中益气汤以培脾肺之生气而滋肾水经云隂虚者脾虚也但多误以为肾经火症用黄栢知母之类复伤脾肺絶其化源反致不起惜哉<br />
　　上舍刘克新溃后作痛发热口干小便赤濇自用清热消毒之药不应左尺洪数余以为阳气盛而隂气虚也先用四物汤加黄栢知母等诸剂泻其阳气使隂自生服数剂诸症渐愈后用补中益气汤六味地黄丸补脾肺滋肾水而疮口愈<br />
　　一儒者小便赤涩劳则足软瘇痛发热口干舌燥食少体倦日晡益甚此气血虚而未能溃也遂用八珍汤加麦门山药倍用制甘草数剂诸症悉退但患处瘇痛此脓内焮也又五剂脓自涌出又五十余剂而疮口将完又因劳役且停药寒热作渇瘇痛脓多用补中益气汤加炒山栀二剂少愈又以八珍汤加麦门五味百余剂瘇痛悉去喜其慎起居节饮食常服补剂而安但劳则出脓一二滴后惑于他言内用降火外用追蚀必其收敛致患处大溃几至不起仍补而愈<br />
　　便痈【一名便毒一名痃】<br />
　　便痈属厥隂肝经内热外寒或劳倦过度或房欲不节或欲心不遂或强固其精或肝经湿热而致治法内热外寒者双解散劳倦过度者补中益气汤房欲不节者六味丸料欲心不遂者先用五苓散加大黄疏其精滞后用地黄丸以补其肝肾强固其精或湿热壅滞者宜用龙胆泻肝汤疏肝导滞夫便痈血疝也属厥隂肝经之络脉冲任督脉之隧道故妇人患此多在两抝瘇痛或腹中结块小便涩滞苟治者得法患者又能调摄何难敛之有若槩用大黄等剂以求其内消或令脓从便下损其气血及不慎起居饮食者皆为不治<br />
　　治验<br />
　　府庠沈尼文年二十左抝患之余以肝肾隂虚先用托里药溃而将愈因入房发热作渇右边亦作痛脓水清稀虚症悉至脉洪大而无力势甚可畏用十全大补加附子一钱脉症顿退再剂全退后用大补汤三十剂而愈<br />
　　一儒者瘇痛便涩用八正散二剂清肝火导湿热而瘇痛愈再以小柴胡加芎归泽泻山栀二剂清肝火补脾血而小便利<br />
　　一男子溃而瘇痛不止此余毒未解用活命饮一剂而痛止再剂而瘇消<br />
　　一男子痛甚发热用前饮一剂痛止再以神效蒌散加山栀柴胡二剂而消<br />
　　一男子瘇而不溃余谓此因阳气虚弱用参茋归术以补托元气用白芷皁角刺柴胡甘草节以排脓清肝数剂而溃以八珍加柴胡补其气血数剂而愈<br />
　　一男子已溃而痛不止小便秘涩此肝火未解也与小柴胡汤加黄栢知母芎归痛止便利更以托里当归汤而疮敛若毒未解而痛不止者须用活命饮<br />
　　一妇人素清苦因郁怒患前症或用败毒寒凉之药反晡热内热自汗盗汗月经不行口干咽燥余谓此郁气伤脾因药复损先以当归汤数剂后兼逍遥散各五十余剂而诸症皆愈<br />
　　一妇人小腹内如有所梗两拗并人门俱瘇小便淋涩经不调内热作渇饮食少思腹内初如鸡卵而渐大脉洪数而虚左闗尤甚属肝脾郁结之症也用加味归脾汤肝火退而脾土健间以逍遥散下芦荟丸而愈一妇人两物瘇痛腹内一块不时上攻月经不调小便不利余以为肝脾气滞以四君加芎归柴胡山栀而愈后因郁怒前症复作却兼胸脇胀满盗汗此肝木甚而伤脾土用加味归脾汤下芦荟丸而痊<br />
　　一妇人小腹内或作痛或痞闷两抝瘇痛内热寒热胸膈不利饮食不甘形体日瘦此肝气滞而伤脾气朝用补中益气汤夕用六味丸渐愈更用芦荟丸而全愈一妇人两抝瘇痛小腹痞胀小便时数白带时下寒热徃来小水淋沥余谓肝气滞而血病用龙胆泻肝汤渐愈又用加味逍遥散六味丸而全愈<br />
　　一妇人患前症胸脇胀闷或小便不利或时作痛小便濇滞服疏气豁痰等药益甚余谓肝火气分之病用龙胆泻肝汤以清肝热又用加味逍遥散以生肝血六味丸以滋肾水而愈<br />
　　一妇人患前症余谓此肝脾郁怒之症不信别服化痰利气之剂胸腹胀闷又服峻利疏导之剂变脾虚发瘇之症而殁<br />
　　一妇人两抝瘇痛内热作渇饮食不甘肢体倦怠隂中作梗小便赤涩为肝脾隂虚湿热用加味归脾汤而愈后因怒复作小腹瘇胀小便不利用小柴胡加山栀芎归以清理肝火胀痛顿止又以加味逍遥散调补肝火而痊<br />
　　一妇人两抝作痛寒热内热小便赤涩胸脇不利此肝火动而脾气伤用补中益气汤加茯苓数剂少愈又与加味归脾汤诸症悉退再用加味逍遥散而全愈一妇人小腹痞闷小便不利内热体倦懒食此气血虚而兼肝火用八珍汤加柴栀胆草治之而安<br />
　　一妇人隂中如梗两抝瘇痛寒热不食小便频数小腹重坠余以为肝脾郁结所致先以补中益气汤加山栀茯苓车前子青皮以清肝火升脾气更以加味归脾汤二十余剂调理脾郁而愈<br />
　　下疳疮【妇人隂疮等症见女科撮要妇人良方】<br />
　　下疳属肝经湿热下注或隂虚火燥治法瘇痛发热者血虚而有热也四物汤加柴胡山栀瘇痛寒热者肝经湿热也小柴胡汤加龙胆草黄连瘇痛便涩者湿热壅滞也龙胆泻肝汤瘇痛腐溃者气血虚而有火也八珍汤加山栀柴胡日晡热甚者隂血虚而有热也小柴胡汤加参术芎归日晡倦怠者阳气虚而下陷也补中益气汤其经久不愈而发寒热者肾水不能生肝木也用六味丸若筋缩纵或为痒痛或出白津此筋疝也用龙胆防肝汤气虚者补中益气加炒山栀炒龙胆隂虚火燥者用六味丸茎中痒出白津用补中益气汤与清心莲子饮间服葢此症肝经隂虚为本肿痛寒热等症为标须用六味丸以生肝血凡脾土虚不能生金水而见一切肝症者当佐以补中益气汤加麦门冬以滋化源<br />
　　治騐<br />
　　庶吉士刘华甫或茎中作痛或窍出白津或小便秘涩先用小柴胡汤加山栀泽防黄连木通胆草茯苓二剂以清肝火导湿热诸症渐愈后因劳倦忽然寒热此元气复伤也用补中益气而安又用六味丸以生肝血滋肾水而全愈<br />
　　州守姜节甫患前症脓水淋漓作渇吐痰午前恶寒午后发热余曰午前恶寒属阳气虚弱午后发热属隂血不足不信反服二陈黄栢知母之类饮食益少大便不实又日晡热渇小腹重坠患处焮痛仍用四物黄栢知母之类饮食亦不思余以脾气虚而下陷先用补中益气汤调养脾胃以升阳气诸症渐愈又用六味丸滋补肾水以生肝血而痊<br />
　　一小儿十五岁患前症杂用消毒之药虚症悉具二年余矣询之乃禀所致用萆薢汤月余诸症渐愈又用补隂八珍补中益气二汤而痊<br />
　　一儒者茎中作痒发热倦怠外皮浮瘇二年矣用八珍加柴胡山栀及六味地黄丸而愈有兼隂毛间生虫作痒者用桃仁研烂涂之<br />
　　一儒者因劳而患焮痛寒热体倦头疼小便赤涩用补中益气汤加车前牛膝山栀而愈<br />
　　一儒者隂茎腐烂瘇痛不止日晡热甚口干体倦食少欲呕此肝脾血虚也先用六君子加柴胡升麻脾胃醒而诸症退更以补中益气加炒山栀肝火退而瘇痛痊<br />
　　痔疮【男妇同治】<br />
　　痔属肝脾肾三经故隂精亏损者难治多成漏症若肺与大肠二经风热湿热者热退自愈不守禁忌者亦成漏症此因醉饱入房筋脉横解精气脱泄热毒乘虚流注或淫极强固其精以致水乘火势而侮金或炙厚味或劳伤元气隂虚火炽所致初起焮痛便秘或小便不利者宜清热凉血润燥疏风若气血虚而寒凉伤损者调养脾胃滋补隂精若破而乆不愈多成痔漏有穿臀穿隂穿肠者其肠头瘇磈者湿热也作痛者风热也便结者火燥也溃脓者热胜血也大便作痛者润燥除湿肛门坠痛者泻火除湿小便涩滞者清肝导湿其成漏者养元气补隂精为主经云因而饱食筋脉横解肠澼为痔其属肝脾肾也明矣若有患痔而兼疝患疝而兼下疳皆属肝肾不足之变症但用地黄丸益气汤以滋化源为善若専服寒凉治火者无不致祸<br />
　　治验<br />
　　进士周希辅素有疝痔劳则小腹作痛茎出白津痔亦瘇痛若饮食劳倦起居失宜则发寒内热肢体疲倦服十全大补汤诸症并退彼欲去病根乃用攻病生肌之药肌体骨立余用益气汤地黄丸元气渐复但自弛调摄不能全愈<br />
　　一儒者脓血淋漓口干作渇晡热便血自汗盗汗余谓此肾肝隂虚也不信仍服四物栢知连之类食少泻呕余先用补中益气汤加茯苓半夏炮姜脾胃渐醒后用六味丸朝夕服两月余诸症悉愈<br />
　　儒者杨举元素隂虚劳则肢体倦怠两足发热服清热等剂热至腰膝大便涩滞饮食过多则泻至年余作渇吐痰患痔出脓仍不节劳则忽恶寒发热复患痈脓水不止气血虚甚余用六味丸补中益气汤滋养化源喜其慎疾年余而痊<br />
　　一男子患此服寒凉之剂侵晨去后不实食少体倦口干作渇小腹重坠余用补中益气汤而下坠顿止用四神丸而食进便实用地黄丸而疮寻愈<br />
　　一膏粱酒色之人患之作痛服苦寒之药致臀瘇硬又加大黄腹胀头痛此足三隂亏损而药复伤余用补中益气汤升补阳气加参苓半夏木香以助脾气数剂而愈<br />
　　上舍陆子藩时仲冬患痔作痛右手浮大左尺洪数余曰冬见夏脉当壮水之主以镇阳光彼以为迂别服苓连之剂越明年六月九日复邀视之痰涎上涌日夜不寐脉洪大而数按之无力左尺全无足手肩膊逆冷余曰事急矣彼云但求少延数日以待嗣子一见耳勉用参茋归术炮姜之类及六味丸料加肉桂至本月丁酉日果殁五行之理信然<br />
　　侍御王两湖长子患痔作渇发热尺脉洪数按之无力余曰此肝肾隂精亏损而虚火妄动当滋化源彼不信后吐痰声嘶面赤体瘦而殁<br />
　　便血【妇人症见女科撮要】<br />
　　经云邪在五脏则隂脉不和隂脉不和则血留之隂气内结阳络外伤渗入肠间故便血也针经云阳络伤则血外溢而衂血隂络伤则血内溢而便血皆因饮食失节起居不时七情六淫失宜内伤外感所致若外感则血鲜名肠风内伤则血浊名脏毒外感而元气实者人参败毒散加槐花荆芥以袪邪气内伤而元气虚者亦用六君子汤以补胃气元气下陷者补中益气汤以升举之忧思伤脾者济生归脾汤以解之粪前见血者益气汤加吴茱茰粪后见血者加黄连隂血不足者宜用四物汤病因多端不能尽述当临症制宜庶无误矣丹溪先生云精气血气出于谷气惟大便下血当以胃气收功治者审之<br />
　　治验<br />
　　一儒者素善饮不时便血或在粪前或在粪后食少体倦面色痿黄此脾气虚而不能统血以补中益气汤加吴茱茰黄连三十余剂而再不发<br />
　　一男子毎怒必便血或吐血即服犀角地黄汤之类余曰此脾虚不能摄血恐不宜用此寒凉之药仍服之日加倦怠面色痿黄更用四物芩连丹皮之剂饮食少思心烦渇热吐血如涌竟至不起若用四君芎归补中益气汤多有得生者<br />
　　脱肛【男妇同治】<br />
　　脱肛属大肠气血虚而兼湿热有久痢气血俱虚而脱者有因肾虚而脱者有中气虚而脱者有因血虚而脱者湿热者升阳除湿汤血热者四物加条芩槐花血虚者四物加白术茯苓兼痔而痛者四物加槐花黄连升麻久痢者补中益气汤加酒炒芍药中气虚陷者前汤加半夏炮姜茯苓五味肾虚者六味丸虚寒者八味丸肺与大肠为表里肛者大肠之门肺实热则秘结肺虚寒则脱出肾主大便故肾虚者多患此症<br />
　　治验<br />
　　举人于时正素有痔毎劳役便脱肛瘇痛出水中气下陷者用补中益气汤加茯苓芍药十余剂中气复而愈后复脱作痛误服大黄丸腹鸣恶食几危余用前汤加炮姜芍药诸症渐愈后去姜加熟地五味三十余剂而愈<br />
　　一男子脾胃素弱或因劳倦或因入房肛门即下瘇闷痛甚用补中益气汤加麦门五味兼六味丸而愈后因过饮下坠瘇痛误用降火消毒虚症蜂起余用前汤加炮姜木香一剂再用前汤并加减八味丸两月而安一儒者面白神劳素畏风寒饮食喜热稍多必吞酸作泻吸气觉冷便血盗汗余以为脾肾虚寒用补中益气加炮姜肉桂五十余剂八味丸觔许诸症悉愈<br />
　　肾脏风疮【男妇同治】<br />
　　肾脏风属肾虚风邪乘于膁胫以致皮肤如癣或渐延上腿久则延及遍身外症则搔痒成疮脓水淋漓眼目昬花内症则口燥舌干腰腿倦怠吐痰发热盗汗体疲治法用六味丸为主佐以四生散若脾胃虚弱者用补中益气为主佐以六味丸四生散为善<br />
　　治验<br />
　　钦天薛循斋六十有一两膁患之脓水淋漓发热吐痰四年矣此肾脏风症也与六味丸四生散而瘥年余复作延及遍身日晡益甚痰渇盗汗唇舌生疮两目昏赤皆肾经虚火而水泛为痰用加减八味丸而愈三年后小便淋漓茎中濇痛此思色精不出而内败也用前丸及补中益气汤加麦门五味而愈<br />
　　膁疮【妇人症见女科撮要妇人良方】<br />

                    <br>
                        　　膁疮生于两膁初起赤肿久而腐溃或津淫搔痒破而脓水淋漓葢因饮食起居亏损肝肾或因隂火下流外邪相搏而致外膁属足三阳湿热可治内膁属足三隂虚热难治若初起恶寒壮热瘇焮作痛者属湿热用梹苏败毒散若漫肿作痛或不瘇不痛者属隂虚用补隂八珍汤若脓水淋漓体倦食少内热口干者属脾虚用补中益气加茯苓酒炒白芍药若午后热或作痛头目不清者属隂火前汤加酒炒黑黄栢及六味地黄丸若午后发热至子时分方止是血虚前汤加芎归熟地若郁结伤脾而甚用归脾汤加柴胡山栀若怒动肝火而甚用补中益气汤加川芎山栀黄芩内热口干肢体倦怠或痰涎上升或口舌生疮属脾肾虚热用六味地黄丸补中益气汤若患处黑黯肢体畏寒饮食少思属脾肾虚败用八味地黄丸若误用攻伐复损胃气絶其化源治亦难矣<br />
　　治验<br />
　　鸿胪翟少溪两膁生疮渐至遍身发热吐痰口燥咽干盗汗心烦溺赤足热日晡益甚形体日瘦此肾经虚火也用六味丸不月诸症悉退三月元气平复<br />
　　一男子左腿瘇肉色如故寒热恶心饮食少思此脾气不足而为外邪所感也用六君加藿香桔梗川芎而寒热止又用补中益气汤而瘇痛消<br />
　　陈湖陆懋诚素因隂虚过饮入房发热腿痛似膁疮用发表之剂两腿瘇黯热气如雾欲发痉脉皆洪数两尺尤大余曰属足三隂虚酒湿所乘元气损而邪益甚耳用十全大补加山药山茱茰附子一剂脉症顿退却去附子又二剂全愈<br />
　　一男子先于两膁后及遍身生疮似疥非疥时或脓水淋漓两腿为甚肢体倦怠作痒烦热年余不愈余作肾经虚火用加减八味丸而痊<br />
　　一男子腿患痈服尅伐之药亏损元气不能成脓余为托里而溃大补而敛若大便结燥用十全大补汤加麦门五味而润月余仍结自服润肠丸而防不止余用补中益气汤送四神丸数服而愈<br />
　　足跟疮【妇人症详见妇人良方】<br />
　　足跟乃督脉发源之所肾经所过之地若饮食失节起居失宜亏损足三隂经则成疮矣若漫瘇寒热或体倦少食属脾虚下陷也用补中益气汤若晡热作痛头目不清属脾虚隂火也前汤并六味丸若痰涎上升或口舌生疮属肾水干涸也前汤并加减八味丸凡此皆当滋其化源若治其外则误矣俗云兎啮疮者葢猎人被兎咬足跟久而不敛气血沥尽而死<br />
　　治验<br />
　　大尹陈汝邻两腿酸软或赤或白足跟患瘇或痛或痒后痛而或如无皮或如皱裂日晡至夜胀痛焮热用补中益气汤加八味丸料补其肝肾而愈<br />
　　一男子足跟作痛热渇体倦小便如淋误用败毒散致头痛恶寒欲呕不食吐痰咳嗽此足三隂亏损而药复伤余用十全大补汤加减八味丸各五十余剂而愈一男子素不慎起居内热引饮作渇体倦两足发热后足跟作痛或用清热除湿之剂更加发瘇又服败毒之药焮赤痛甚略用祛毒清热溃裂畨张状如赤榴热痛如锥内热晡热此因足三隂亏损朝用十全大补汤夕用加减八味丸外敷当归膏两月余而愈其服消毒等药而殁者不能枚举<br />
　　一男子亦患此服消毒散搽追蚀药虚症叠出其形体骨立自分必死余用十全大补兼山茱山药两月余而愈<br />
　　一膏粱之人两脚发热作渇左尺脉数而无力余谓此足三隂亏损防患疽不信反服清热化痰之药更加晡热头晕又服四物黄栢知母日晡热甚饮食渐少觉足面发疽余用补中益气六味地黄丸百余服而愈不信患疽以致不起者多矣<br />
　　一妇人劳则足跟热痛余以为足三隂虚用八珍汤而痊后遍身搔痒误服风药发热抽搐肝脉洪数此肝家血虚火盛而生风以天竺胆星为丸用四物麦门五味芩连炙草山栀柴胡煎送下而愈<br />
　　一妇人两足发热两跟作痛日晡热甚余以为肝肾血虚用加味逍遥散六味地黄丸五十余剂诸症悉愈一妇人素血虚因大劳两足发热晡热月经过期或用四物黄连饮食少思胸痞吐痰用二陈枳实黄连大便不实吐痰无度足跟作痛余曰足热晡热月经过期乃肝脾血虚也胸痞吐痰饮食少思脾胃虚也盖胃为五脏之根本胃气一虚诸症悉至先用补中益气汤加白茯苓半夏脾胃渐健乃佐以六味地黄丸以补脾肾不两月而痊<br />
　　一妇人经候不调发热晡热胸膈不利饮食少思服清热寛中消导之剂前症益甚更兼肢体酸痛服除湿化痰等药经候两月一至服通经降火等剂两足跟指作痛其热如炙余以为足三隂亏损用补中益气六味地黄丸两月诸症渐退又用前汤并八珍散两月而康一妇人足跟患瘇两腿酸软或赤或白或痒或痛后或如无皮或如皱裂日晡至夜胀痛焮热此足三隂亏损用加减八味丸及逍遥散加熟地川芎百余剂而愈<br />
　　脚发【男妇同治】<br />
　　脚发之症属足三隂经精血亏损或足三阳经湿热下注若色赤瘇痛而溃脓者属湿热下注为可治若色微赤微瘇而脓清者属精血亏损为难治若黑黯不瘇痛不溃脓烦热作渇小便淋漓者隂败末傅恶症也为不治其法湿热下注者先用隔蒜灸活命饮以解壅毒次服益气汤六味丸以补精气若色黯不痛者着肉灸桑枝灸以行壅滞助阳气更用十全大补汤八味丸壮脾胃滋化源多有复生者若専治其疮复伤生气吾未见其生者<br />
　　治騐<br />
　　阁老靳介庵脚指缝作痒出水瘇焮脚面敷止痒之药不应服除湿之剂益甚余以为隂虚湿热下注用六味地黄丸补中益气汤而愈<br />
　　大叅李北溪左足赤瘇作痛此足三阳经湿热下注先用隔蒜灸活命饮一剂其痛顿止灸患处出水赤瘇顿消次用托里消毒散四剂灸患处出脓而愈<br />
　　儒者杨举元患此微瘇痛微赤焮此足三隂经隂虚湿热下注用隔蒜灸托里散而起发用十全大补汤而脓成又与加减八味丸料百剂而敛<br />
　　一儒者患此瘇硬色白两月余矣此足三隂经亏损为外寒所侵用大防风汤及十全大补兼服而消后塲屋不利饮食劳倦前症复作盗汗内热饮食不化便滑肌瘦此脾土虚寒而命门火不能相生用八味丸益气汤百余剂喜其年壮得愈<br />
　　一男子脚心发热作渇引饮或用四物芩连栢知母之类腹痛作呕烦热大渇此足三隂亏损前药复伤脾胃也先用六君加炮姜数剂而脾胃醒再用补中益气加茯苓半夏而脾胃健乃以加减八味丸兼服半载而愈一儒者脚心发热作痒以滚汤浸渍溃而出水肌体骨立作渇吐痰此脾肾虚而水泛为痰也服益气汤六味丸年余元气复而诸症愈<br />
　　少宗伯顾东江面黧作渇余曰此肾经亏损当滋化源以杜后患彼虽然之而终不服次年九月内左足面患疽色黯不痛脚腿沉重用隔蒜灸三十余壮足腿即轻疮出血水数日而消疮色仍黯时公将北行贺万夀余诊之曰脾脉衰惫阳气虚极不宜逺行公曰余得梦屡验向梦羣仙待我此夀徴也至河间驿聚仙堂病笃叹曰立斋岂能留我果卒于此亦异数也<br />
　　脱疽<br />
　　脱疽谓疔患于足或足指重者溃脱故名之亦有患于手患于指者因醇酒炙煿膏粱伤脾或房劳损肾故有先渇而后患者有先患而后渇者若色赤作痛自溃者可治色黒不溃者不治色赤作痛者元气虚而湿毒壅盛也先用隔蒜灸活命饮托里散再用十全大补汤加减八味丸色黯不痛者肾气败而虚火盛也隔蒜灸桑枝灸亦用十全大补汤加减八味丸则毒气不致上侵元气不致亏损庶可保生亦有因修手足口咬等伤而致者若元气虚弱或犯房事外涂寒凉内服尅伐损伤脾胃患处不溃若黑黯上延亦多致死重者须当以脚刀转解周轻泄去之则筋随骨出而毒得泄亦不痛否则毒筋内断虽去而仍溃且偏僻之处气血罕到药难导达况攻毒之剂先伤脾胃不若灸法为良重者须解去为善故孙真人云在肉则割在指则截葢亲之遗体虽不忍伤而遂至夭殁则尤伤矣况解法无痛患者知之<br />
　　治验<br />
　　一男子足指患之瘇焮痛赤此三阳经虚而外邪所乘也用隔蒜灸人参败毒散加银花白芷大黄二剂而痛甚又二剂痛止又与十宣散加天花粉金银花去桂数剂而愈又有足指患之者色紫不痛此三阳经热毒壅滞隔蒜灸五十余壮又明灸百壮始痛投活命饮四剂更以托里药溃脱而愈<br />
　　一男子患前症赤痛作渇此足三隂虚而火内动用隔蒜灸活命饮三剂而溃更服托里药及加减八味丸溃脱而愈若早用前法不至于此<br />
　　一男子瘇痛色赤发热作渇大小便秘结其脉浮数按之沉实此足三阳经积热内外俱受患也先用隔蒜灸及人参败毒散加银花白芷大黄而溃更以活命饮而痊<br />
　　一膏粱之人先作渇足热后足大指赤痛六脉洪数而无力左尺为甚余为此足三隂虚当滋化源为主固服除湿败毒等剂元气益虚色黯延足余乃朝用补中益气汤夕用补隂八珍汤各三十余剂及桑枝灸溃而脓清作渇不止遂朝以前汤送加减八味丸夕用十全大补汤三十余剂而痊是时同患此症服败毒之药者俱不救<br />
　　瘤赘【附结核凡结核当与瘰疬叅看】<br />
　　内经云肝统筋而藏血心统血而主脉脾主肉而统血肺主气而司腠理肾统骨而主水若怒动肝火血涸而筋挛者其自筋瘇起按之如筋久而或有赤缕名曰筋瘤用六味地黄丸四物山栀木之类若劳役火动隂血沸腾外邪所搏而为瘇者其自肌肉瘇起久而有赤缕或皮俱赤名曰血瘤用四物茯苓逺志之类若郁结伤脾肌肉消薄外邪所搏而为瘇者其自肌肉瘇起按之实软名曰肉瘤用归脾益气二汤若劳伤肺气腠理不密外邪所而壅瘇者其自皮肤瘇起按之浮软名曰气瘤用补中益气汤之类若劳伤肾水不能荣骨而为肿者其自骨瘇起按之坚硬名曰骨瘤用地黄丸及补中益气汤主之夫瘤者留也随气凝滞皆因脏腑受伤气血乖违当求其属而治其本大凡属肝胆二经结核八珍加山栀胆草以养气血清肝火六味丸以养肺金生肾水若属肝火血燥须生血凉血用四物二地丹皮酒炒黒胆草山栀中气虚者补中益气兼服若治失其法脾胃亏损营气虚弱不能濡于患处或寒气凝于疮口荣气不能滋养于患处以致久不生肌而成漏者悉调补脾胃则气血壮而肌肉自生矣若不慎饮食起居及七情六淫或用寒凉蚀药蛛丝纒芫花线等法以治其外则误矣<br />
　　治验<br />
　　长洲庠王天爵辛丑春左腿近环跳患之状如大桃按之濡软略服除湿流气化痰之剂恶寒发热食少体倦形气俱虚脉洪大而虚气瘤也肺主之葢胆属木肺属金然发于胆经部分乃肺金侮肝木元气亏损而其脓已内溃矣遂用十全大补汤数剂出青白稀脓甚多顿加寒热烦渇头痛殊类伤寒状余谓此因脓泄而血气益虚耳仍用前汤其势益甚脉洪数大按之如无乃加附子一钱其势愈甚而脉复如前此虚甚而药未能及也更加附子二钱三剂诸症顿退乃朝用补中益气汤夕用十全大补汤各三十余剂出腐骨五块疮口将完后因不慎起居患处复溃诸症更发咽间如焚口舌无皮用十全大补加附子一钱服之诸症即愈二日不服内病悉至患处复溃二年后又患服前药不应诊其尺脉微细如丝此属命门火衰用八味丸为主佐以十全大补汤稍愈至乙巳仍患虚寒之症而殁<br />
　　一男子左腿外侧近臀瘇一块上有赤缕三年矣饮食起居如常触破涌出血脓发热恶寒此胆经受症故发于腿外侧诊其脉左尺洪数左闗洪此肾水不能生肝木用补中益气汤六味地黄丸而痊<br />
　　一男子小腹患之脓水淋漓此足三隂之症用补中益气加麦门五味以培脾土用六味地黄丸以生肾水更用芦荟丸以清肝火而敛<br />
　　一老儒眉间患之二年其状如紫桃下坠葢目按之如水嚢此肝脾之症脓瘀内溃而然耳遂刺出血脓目即开以炒黒胆草山栀芎归芍药柴胡白术茯苓等类而愈<br />
　　举人江节夫两耳下两臂两肋结核略服祛痰降火软坚之剂益甚余曰此胆经血虚火燥也葢胆经行人身之侧前药必致亏损至明年七月复请视各核皆溃脉浮大而濇时金旺于秋木受金尅必不治果卒<br />
　　嘉善周上舍两耳下项间筋挛壅瘇坚硬咳嗽气喘内热盗汗所服皆化痰散坚行气之剂势益甚予诊之左闗涩左尺洪数此怒气伤肝房劳损肾须滋肾水生肝血慎调摄至水旺之际庶可愈矣彼欲速效乃外敷商陆石灰等药内服海藻蓬术之类至秋金旺之际元气愈虚其瘇愈甚而殁<br />
　　镇江孙上舍缺盆间瘇如覆瓯坚硬色赤内热晡热自汗盗汗就治于余曰贱疾皆以散坚行气降火破血之剂欲其内消而反甚其脉左尺洪数按之而弱左闗洪数按之而涩此怒气伤肝血涸而筋挛也因其急于仕进余辞不能治彼亦不信后果殁此症若补脾肺滋肝肾则木得水而敷华筋得血而滋润多有得生者<br />
　　疣<br />
　　疣属肝胆少阳经风热血燥或怒动肝火或肝客淫气所致葢肝热水涸肾气不荣故精亡而筋挛也宜以地黄丸滋肾水以生肝血为善若用蛛丝纒螳螂蚀着艾灸必多致误大抵此症与血燥结核相同故外用腐蚀等法内服燥血消毒则精血愈虚肝筋受伤疮口翻突开张卒成败症<br />
　　治验<br />
　　府庠朱宏仁年二十右手背近中指患五疣中一大者如黄荳余皆如聚黍拔之如丝长三四寸许此血燥筋缩用清肝益荣汤五十余剂而愈<br />
　　府庠沈妪文防囓指甲及长不能自禁余曰此肝火血燥也又颈侧常生小疣子屡散屡发又臂生一块如菉豆大若触碎如断束缕扯之则长纵之则缩后两鬓发白防求治余曰子素肝病此部亦属肝胆经也夫爪为筋之余胆行人身之侧此与囓爪生防等症相应须滋补肾水以生肝胆则诸病自愈矣乃与六味地黄丸服之二年白自退疣亦不生<br />
　　一男子脸患疣初如赤椹杂用敷贴之药翻张如菌又用腐蚀焮大如瘤此足三隂经虚症悉具治以补脾肺生肝肾等剂而寻愈<br />
　　一男子小腹中一块不时攻痛或用行气化痰等药不应尤以为血鼈服行气逐血之剂后手背结一防子渐长寸许形如鼈状肢节间如荳大者甚多彼泥鼈生子发于外亦用行血虚症悉至左尺洪数闗脉洪数余以为肾水不能生肝木以致肝火血燥而筋挛用六味地黄丸生肾水滋肝血三月余诸症悉愈<br />
　　一男子因劳役过度面色青黑发热咳嗽面生疣子腹内一块攻上攻下作痛口干小便秘涩服消尅之药愈甚察其脉左右闗俱洪元气弱甚此肝脾受病而筋挛也投以加味逍遥散合地黄丸料元气遂复若误以为血鼈之类消之必致不起<br />
　　一男子素膏粱醇酒先便血便结惊悸少寐后肛门周生小颗如疣子如防乳大小不一用清热败毒等药半载之间腿内股亦然又用化痰之药内热吐痰颈间俱作肝肾脉浮数按之而弱余以为足三隂经血虚火炽法当滋化源彼不信别服四物黄栢知母之类诸症蜂起此胃气复伤各经俱病也先用补中益气汤三十余剂诸症渐愈乃朝用前汤夕用八珍汤又各五十余剂诸症寻愈于是夕改用六味丸加五味子又半载诸症悉愈<br />

                    <br>
                        　　一妇人左手背并次指患五六枚如熟椹内热晡热月经素不及期余曰此因肝脾血虚而有热也当调补二经使隂血生而诸症自愈不信乃用艾灸手肿胀发热手指皆挛两脇项及胸乳间皆患疣经行无期余用加味逍遥散少加炒黒黄连数剂渐愈乃去黄连更佐以归脾汤各患渐愈又百余剂经行如期再用地黄丸三料而痊<br />
　　一妇人小腹内一块或时上攻或时下坠寒热胸痞小便淋漓或用行气化痰等剂前症愈甚月经两月余而一行或以为内有肉鼈啖饮其血而经不行服驱逐之剂下血甚多两手背结一疣如大荳许两月渐长寸许又两月余又患数枚疑以鼈子行于外仍行驱逐两耳下各患瘇又疑为疮毒余曰此属肝火血燥也用加味逍遥加味归脾二药兼服佐以六味丸三月余而愈一妇人患之用蛛丝纒芫花线螳螂啖毒药蚀着艾灸大溃瘇痛发热出血余曰此隂血虚也不信仍服降火之药而殁<br />
　　发痉【痉当作痓】<br />
　　疮疡发痉因气血亏损外邪所或内虚郁火所致其形牙闗急四肢劲强或腰背反张肢体抽搐其有汗而不恶寒者曰柔痉风能散气故有汗也其无汗而恶寒者曰刚痉寒能濇血故无汗也皆由亡血过多筋无所养故伤寒汗下过多与溃疡产后多患之乃败症也若大补气血多有复生者若作风治速其危矣<br />
　　治验<br />
　　秋官张同野旧有流注因暴寒睡炕口目抽搐手足战掉余以为气血虚热而然用参茋归术川芎山栀柴胡半夏天麻炙草治之而愈<br />
　　吴给事瞻之坠马伤首出血过多发热烦躁肉瞤筋愓或作破伤风欲发汗祛风余曰此亡血火动也无风可祛无汗可发当峻补其血用圣愈汤二剂顿愈又用健脾胃养气血而全愈<br />
　　一儒者背疮将愈发热烦躁自用降火之剂项强口噤自汗恶寒此汗多内亡津血筋无所荣也用补气血之剂及地黄丸而愈<br />
　　一男子素勤苦早行遍身发疙瘩口噤目直脉此劳伤气血内热外邪所也用补中益气加山栀羌活川芎而瘥半载后遍身作痒搔破成疮发热作渇脉洪大而虚复以前汤加芍药麦门熟地天麻而愈<br />
　　一儒者善怒患瘰疬复因大怒跳跃忽仆地两臂抽搐唇口防斜左目小此肝火血虚内热生风用八珍散加牡丹皮钩藤山栀而愈次年春前病复作兼小便自遗左闗洪而数余以为肝火血燥用六味丸加钩藤五味麦门芎归治之渐愈又用补中益气加山栀钩藤牡丹皮而安<br />
　　一疬妇因怒仆地疮口出血语言蹇涩口眼防斜四肢拘急汗出遗尿或用驱风之剂六脉洪大肝脉尤甚此肝火炽甚也用加味逍遥散加钩藤及六味丸寻愈一妇人患内痔因劳出血甚多不时发痉饮食少思形体倦怠其面色白余谓此气伤而不能统血也用补中益气汤加寒热出血此阳气虚寒也仍以前汤加炮姜四剂寒热渐止饮食渐进又四剂而血顿止后因劳役或怒气即便血或发痉投以补中益气汤加钩藤而愈一妇人素性急患遍身搔痒或项间结核常服搜风顺气之剂后大怒吐血唇口牵小便频数或时自遗此怒动肝火而血妄行也用小柴胡汤加山栀牡丹皮而愈<br />
　　一疬妇因劳兼怒四肢挛屈烦痛自汗小便短少畏见风寒脉浮缓此气血虚而风寒湿热相也先用东垣清燥汤渐愈再用加味逍遥散及八珍汤加牡丹皮而痊<br />
　　一妇人素有肝火两抝间或肿痛或寒热忽然昏溃瘈疭抽搐善伸数欠四肢筋挛痰涎上升此肺金燥甚而血液衰少也用清燥丸六味丸兼服寻愈<br />
　　一妇人因大劳患膁疮发疙瘩搔碎成疮日晡热甚或口噤发搐或头目晕此肝脾气血虚而内热以八珍散加柴胡山栀治之诸症少愈复因怒前症复作经行不止此肝脾血热用加味逍遥散渐愈又用八珍散加柴胡山栀而痊<br />
　　一妇人发疙瘩日晡热甚月经先期或头目昏或寒热发热或四肢抽搐此肝经风热血燥用加味逍遥散治之寻愈后因怒前症复作口噤遗尿此火炎血燥也用加味小柴胡汤治之渐愈又夜间发热谵语此血分有热也用小柴胡汤加生地而愈更用加味逍遥散调理而安<br />
　　一妇人患茧唇月经先期余以为肝火血热不信乃泛用降火之剂反致月经过期复因劳怒口噤呻吟肢体不随六脉洪大面目赤色用八珍麦门五味山栀丹皮数剂渐愈兼用逍遥散六味丸料各三十余剂全愈一妇人经行遇怒其经即止甚则口噤筋挛鼻衂头痛痰涌搐溺瞳子上视此肝火炽甚以小柴胡汤加熟地黄山栀钩藤钩而愈<br />
　　一妇人素隂虚患遍身搔痒误服祛风之药口噤抽搐肝脉洪数余曰肝血为隂为水肝气为阳为火此乃肝经血虚火盛耳宜助隂血抑肝火遂用四物麦门五味柴胡山栀生草热搐顿止又以八珍加黄茋麦门五味钩藤炙草调理而愈<br />
　　一妇人久患流注脾胃虚弱忽痰壅气喘头揺目劄手扬足掷难以候脉视其面黄中见青此肝木乘脾土也用六君加柴胡升麻治之而苏更以补中益气加半夏茯苓而安<br />
　　类破伤风症<br />
　　大凡痈疽溃后筋糜肉烂脓血大泄阳随隂散或筋脉拘急恶寒惕搦甚者舌强口噤项背反张痰涎壅甚便闭汗出不时发热此气血俱虚而传变虽与破伤风相类而主治之法当大补气血若果系风症亦须以大补气血为本而兼以治风之药设若不审是非而妄药之则误矣风症治见后方<br />
　　治验<br />
　　司徒边华泉肩患痈溃而发热目直或瞤殊类中风日晡热甚脉益数此足三隂气血亏血虚火妄动用参茋归术炙草加酒炒黒黄栢五味麦门肉桂四剂而愈又数剂而敛<br />
　　陆大行背疮内溃出脓二碗许用托里之剂痛止瘇消停药忽寒热作渇头痛自汗此元气虚而未能复也用十全大补加麦门五味肉桂二剂益甚诊其脉如故此药力未及仍用前药加附子一钱三剂诸症悉愈乃去附子加肉桂数剂而敛<br />
　　一儒者患腿痈深蓄于内肉色不变久不穿溃针出脓瘀五碗许恶症骈臻全类中风此脾胃虚而变症也用四君子加当归炮姜及圣愈汤各四剂而安又劳心不寐用归脾汤而愈<br />
　　一儒者伤寒后患流注瘇痛潮热用十宣败毒等剂出稀脓五六碗许发热恶寒烦躁作呕殊类破伤风症而殁<br />
　　一男子背疮未痊乃以膏药剪孔贴之患破伤风症而殁此先失于内补外邪袭其虚耳余见此症贴膏药剪孔欲其通气而反患破伤风搽敛药生肌欲其收口而反助其余毒以致殁者多矣<br />
　　论疮随症加减用药<br />
　　内经云形伤痛气伤肿先肿而后痛者形伤气也先痛而后肿者气伤形也东垣先生谓胃为五脏之本源人身之根蒂丹溪先生云痈疽因积毒在脏腑宜先助胃壮气以固其本夫然则气血凝结者自散脓瘀已成者自溃肌肉欲死者自生肌肉已死者自腐死肉已溃者自敛若独攻其疮脾胃气虚七恶蜂起其不死者幸矣故凡前症须用托里消毒散为主若髙肿焮痛热毒也加黄连漫肿微痛气虚也去金银花连翘二味加参术头痛发热邪在表也本方加川芎羌活若外邪在表而元气实者暂用人参败毒散头痛恶寒表虚也去五味加参茋发热饮冷便秘内热也去参茋归术加大黄发热饮热便秘内虚也去二味加参茋归术寒热饮冷小便濇滞肝热也去参茋加柴胡山栀不作脓脓不溃气虚也去二味及白芷加参术肉桂如不应暂用十全大补汤肿赤作痛血凝滞也本方加乳香没药如不应暂用仙方活命饮脓出反痛气血虚也去三味即银花连翘白芷后放此加参茋归地肉赤而不敛血虚而有热也去三味加熟地牡丹皮肉黯而不敛阳气虚寒也去三味加参茋白蔹官桂漫肿不痛或肉死不溃脾气虚也去三味加人参白术如不应加姜桂更不应急加附子肉白而不敛阳气虚也去三味加参茋归术脓多而不敛气血虚也去三味加参茋归术熟地如不应暂用十全大补汤饮食少思而不敛胃气虚也去三味加参茋如不应暂用补中益气汤饮食难化而不敛脾气虚也去三味加参术如不应暂用六君子汤又不应佐以八味丸脓多而带赤血虚也去三味加归地参术如不应暂用八珍汤加牡丹皮忿怒晡热而出血肝火血虚也去三味加牡丹皮熟地炒黒山栀如不应暂用八珍汤送六味丸面青脇胀而出血肝气虚而不能藏血也去三味加山茱山药五味子如不应兼六味丸食少体倦而出血脾气虚而不能摄血也去三味加参茋归地兼郁结少寐更加逺志酸枣仁茯神龙眼肉如不应暂用归脾汤欲呕作呕或外搽内服寒凉或痛甚或感寒邪秽气而呕胃气虚也去三味加藿香参术饮食少思膓鸣腹痛腹冷泄泻脾气虚寒也去三味加炮姜木香手足逆冷脾血虚寒也更加附子煎送四神丸饮冷作渇热毒也加赤小荳知母如不应暂用竹叶黄茋汤善食作渇胃火也加石膏山栀如不应暂用竹叶石膏汤脓多而作渇气血虚也去三味加熟地黄五味子如不应暂用十全大补汤加五味子麦门冬口干舌燥肾气虚也去三味加熟地山茱山药如不应兼六味丸又不应佐以补中益气汤自汗内热口干胃气虚也去三味加参茋归术如不应暂用六君子汤盗汗内热口干隂血虚也去三味加熟地麦门五味如不应暂用当归六黄汤茎中痛而小便不利精内败也去三味加山茱山药泽防如不应佐以六味丸愈便则愈痛愈痛则愈便精复竭也去三味煎送六味丸食少体倦口干饮热小便黄短脾肺虚热也去三味加五味子山茱茰如不应暂用六味丸劳役而小便黄元气下陷也去三味加升麻柴胡午后而小便黄短肾虚热也去三味加升麻柴胡如不应煎送六味丸口燥作渇小便频数肾水亏也去三味加五味山茱山药熟地如不应兼用六味丸四肢逆冷肾气虚寒也去三味加桂附如不应佐以八味丸食少体倦作渇胃气虚也去三味加参茋白术如不应暂用补中益气汤体倦头痛或晕中气虚也去三味加柴胡升麻如不应暂用补中益气汤加蔓荆子日晡头痛或晕隂血虚也去三味加熟地黄如不应佐以六味丸梦泄遗精头晕头痛或痰喘气促肾虚不能纳气也去三味并川芎佐以六味丸如不应是虚寒也用八味丸面目赤色烦热作渇脉大而虚血脱发躁也去三味加黄茋当归如不应暂用当归补血汤身热恶衣欲投于水脉沉微细气脱发躁也去三味加肉桂附子如不应暂用附子理中汤善思体痛无寐盗汗脾血虚也去三味加茯苓逺志酸枣仁圆眼肉如不应暂用归脾汤寝寐而汗出肾气虚也去三味加五味子煎送六味丸饮食而出汗胃气虚也去三味加参茋归术五味子如不应暂用六君子汤睡觉饱而出盗汗宿食也去三味加参术半夏如不应暂用六君子汤胸满多痰脾气虚也去三味加桔梗半夏如不应暂用六君子汤加桔梗枳殻晡热多痰脾血虚也去三味加归地参术如不应暂用六君子汤加芎归熟地咳嗽唾痰肾亏津液泛上也去三味加山茱山药熟地如不应佐以六味丸忿怒胸痞肝气滞也去三味加桔梗山栀如不应暂用补中益气汤加桔梗枳殻倦怠胸痞中气虚也去三味加参术茯苓如不应暂用八珍汤加柴胡口苦寒热徃来肝火血虚也去三味加柴胡熟地因怒寒热徃来肝火血虚也加柴胡黄芩如不应暂用八珍汤加炒山栀炒酸枣仁酒炒黑胆草体倦寒热徃来肝脾气滞也去三味加参茋归木如不应暂用补中益气汤内热晡热或寒热徃来隂血虚也去三味加芎归牡丹皮柴胡如不应暂用八珍汤加牡丹皮畏寒或寒热徃来胃气虚也去三味加参苓白术升麻如不应暂用补中益气汤脇痛痞满或寒热徃来肝气滞也去三味加青皮木香如不应属气血虚也更加芎归参术若妇人劳役恚怒或适经行发热谵语或夜间热甚在血分也去三味加生地丹皮柴胡如不应暂用加味四物汤若误尅伐或脓血大泄或因吐泻或误而入房或劳损元气或梦泄遗精或外邪乘入以致发热头痛小便淋濇或滑数便血目赤烦喘气短头晕体倦热渇意欲投水身热恶衣扬手掷足腰背反张郑声自汗此阳气脱陷之假热症也若畏寒头痛咳逆呕吐耳聩目蒙小便自遗泻利肠鸣里急腹痛玉茎短缩齿浮痛肢体麻痹或厥冷身痛或咬舌啮唇此阳气脱陷之真寒症也凡此危候勿论其脉勿问其症但见有其一二亦去三味急加桂附补之庶有复生之理大抵用药之法当分元气虚实标本缓急若病急而元气实者先治其标病缓而元气虚者先治其本若病急而元气又虚者当治其本为主而兼以治标东垣先生云形气有余病气有余当泻不当补形气不足病气不足当补不当防丹溪先生云但见肿痛叅之脉症虚弱便与滋补气血无亏可保终吉治者审焉<br />
<br />
<br />
<br />
<br />
<br />
　　薛氏医案卷十五<br />
<子部,医家类,薛氏医案><br />
　　钦定四库全书<br />
　　薛氏医案卷十六<br />
　　明　薛已　撰<br />
　　外科枢要四<br />
　　治疮各症附方<br />
　　托里消毒散　治胃气虚弱或因尅伐不能溃散服之未成即消已成即溃腐肉自去新肉自生若腐肉既溃而新肉不能收敛属气虚者四君子汤为主属血虚者四物汤为主气血俱虚者十全大补汤为主并忌寒凉消毒之剂<br />
　　人参　黄茋【盐水拌炒】当归【酒拌】川芎　芍药【炒】白术【炒】茯苓【各一钱】金银花　白芷【各七分】甘草【炙五分】连翘【五分】<br />
　　右水煎服<br />
　　托里散　治疮疡因气血虚不能起发腐溃收敛及恶寒发热者宜用此补托其属六淫七情或诸经错杂之邪而为患者当各审其因而参以主治之剂其属胃气虚弱者当以六君子汤为主<br />
　　人参【气虚者多用之】黄茋【炒各二钱】白术【炒】陈皮　当归　熟地黄【白制】茯苓　芍药【酒炒各一钱半】<br />
　　右水煎服<br />
　　清热消毒散　治一切痈疽阳症肿痛发热作渴黄连【炒】山栀【炒】连翘　当归【各一钱】川芎　芍药【炒】生地黄【各一钱五分】金银花【二钱】甘草【一钱】<br />
　　右水煎服<br />
　　黄连消毒散　治脑疽背疽肿焮疼痛或麻木<br />
　　黄连【制】羌活【各一分】黄芩　黄栢【各五分】生地黄　知母【制】独活　防风　当归尾　连翘【各四分】藁本防已　桔梗【各五分】黄茋　苏木　陈皮　泽防【各二分】人参　甘草【各三分】<br />
　　右水煎服<br />
　　清凉饮　治疮疡烦躁饮冷焮痛脉实大便秘结小便赤澁<br />
　　大黄【炒】赤芍药　当归　甘草【各二钱】<br />
　　右水煎服<br />
　　破棺丹　治疮疡热极汗多大渴便秘谵语发狂<br />
　　大黄【二两五钱半生半熟】芒硝　甘草【各二两】<br />
　　右为末炼蜜丸如弹子大每服一丸童便酒化下白汤亦可<br />

                    <br>
                        　　黄连解毒汤　治疮疡焮痛烦躁饮冷脉洪数或发狂言<br />
　　黄芩　黄栢【炒】黄连【炒】山栀【各一钱五分】<br />
　　右水煎热服<br />
　　内疏黄连汤　治疮疡发热而呕大便秘结脉洪而实黄连　芍药　当归　梹榔　木香　黄芩　栀子　薄荷　桔梗　甘草【各一钱】连翘　大黄【各一钱五分】<br />
　　每姜水煎仍量虚实治之<br />
　　托里荣卫汤　治疮疡外无焮肿内便调和乃邪在经络宜用此药<br />
　　黄茋　红花【各一钱】桂枝【七分】苍术【米泔浸】柴胡　连翘羌活　防风　当归身【酒拌】甘草【炙】黄芩　人参<br />
　　【各一钱】<br />
　　右酒水煎服<br />
　　内托复煎散　治疮疡肿焮在外其脉多浮邪气胜必侵于内宜用此托之<br />
　　地骨皮　黄芩【炒】茯苓　白芍药【炒】人参　黄茋【盐水拌炒】白术【炒】桂　甘草【炙】防已【酒炒】当归【酒拌各一钱】防风【二钱】<br />
　　右先以苍术一升水五升煎去术入药再煎至二升终日饮之<br />
　　人参败毒散　治疮焮痛寒热或拘急头痛脉细有力<br />
　　人参　羌活　独活　前胡　柴胡　桔梗　枳殻　茯苓　川芎　甘草【各一钱】<br />
　　右水煎服<br />
　　仙方活命饮　治一切疮未成脓者内消已成脓者即溃又止痛消毒之圣药也<br />
　　白芷　防风　没药　穿山甲【蛤粉炒黄】甘草　赤芍药　当归尾　乳香　天花粉　贝母【各一钱】金银花　陈皮【各三钱】皂角刺【一钱】<br />
　　右酒一碗煎数沸服<br />
　　清心汤　治疮肿痛发热饮冷脉沉实睡语不宁即防风通圣散每料加黄连五钱每剂一两水煎服<br />
　　夺命丹　治疔疮发背等症或麻木或呕吐重者昏愦若疔毒牙闗急用三五丸为末水调灌下有夺命之功<br />
　　蟾酥【干者酒化】轻粉【各五分】枯矾　寒水石【煨】铜緑　乳香　没药　麝香【各一钱】硃砂【三钱】蜗牛【二十个另研无亦効】<br />
　　右为末用蜗牛或酒糊丸菉豆大每服二三丸温酒葱汤下<br />
　　东垣圣愈汤　治脾胃亏损脓水不止或金疮出血心烦不安眠睡不宁五心烦热饮食少思<br />
　　地黄【酒拌蒸半日】生地黄【酒拌】川芎　人参【各五分】当归【酒拌】黄茋【盐水浸炒各一钱】<br />
　　右水煎服<br />
　　济隂汤　治疮属纯阳肿痛发热<br />
　　连翘　山栀【炒】黄芩【炒】黄连【炒各二钱】芍药【一钱五分】金银花【二钱】甘草【一钱】牡丹皮【一钱二分】<br />
　　右水煎服大便秘量加大黄<br />
　　抑阳散　治疮属纯阳肿痛发热<br />
　　天花粉【三两】　黄姜白芷　赤芍药【各一两】<br />
　　右为末茶汤调搽患处<br />
　　冲和汤　治疮属半隂半阳似溃非溃似肿非肿此因元气虚弱失于补托所致<br />
　　人参【二钱】黄茋　白术　当归　白芷【各一钱半】茯苓川芎　皁角刺【炒】乳香　没药【各一钱】金银花【一钱】陈皮【二钱】甘草【一钱】<br />
　　右水酒各半煎服<br />
　　隂阳散治疮属半隂半阳<br />
　　紫荆皮【炒五两】独活【去节炒一两】赤芍药【炒二两】白芷【二两】石菖蒲【二两】<br />
　　右为末葱酒调搽<br />
　　囘阳汤治脾肾虚寒疮属纯隂或药损元气不肿痛不腐溃或腹痛泄防呕吐厥逆或阳气脱陷等症干姜【炮】附子【炮各二钱】人参　白术　黄茋【各三钱】当归陈皮　甘草【炙各二钱】柴胡　升麻【各五分】<br />
　　右酒水煎服不应姜附倍之<br />
　　抑隂散治疮元气虚寒焮肿不消或不溃敛或筋挛骨痛一切冷症<br />
　　草乌【二两】白桂【五钱】赤芍药【炒】南星【煨】白芷<br />
　　右为末葱汤调涂热酒亦可<br />
　　托里温中汤　治疮脓溃元气虚寒或因尅伐胃气脱陷肠鸣腹痛大便溏泄神思昏愦此寒变内陷缓则不治<br />
　　羌活【四钱】附子【炮去皮脐】干姜【炒三钱】益智　丁香　沉香木香　茴香　陈皮【各一钱】甘草【炙二钱】<br />
　　右姜水煎服<br />
　　附子理中汤　治疮脾胃虚寒或误行攻伐手足厥冷饮食不入或肠鸣腹痛呕逆吐防<br />
　　附子　人参　茯苓　白芍药【各三钱】白术【四钱】<br />
　　右水煎服<br />
　　姜附汤　治疮真阳亏损或误行汗下或脓血出多失于补托以致上气喘急自汗盗汗气短头晕人参【一两】干姜【炮】白术【各五钱】附子【炮去皮脐一两】<br />
　　右作二剂水煎服<br />
　　参附汤　治失血过多或脓瘀大泄或寒凉汗下真阳脱陷上气喘急自汗盗汗气短头晕等症急服以救元气缓则不治<br />
　　人参　附子【炮去皮脐各五钱】<br />
　　右姜五片水煎服不应倍之<br />
　　独参汤　治一切失血或脓水出多血气俱虚恶寒发热作渴烦躁盖血生于气故血脱补气阳生隂长之理也用人参二两枣十枚姜十片水煎徐徐服<br />
　　人参理中汤　治疮脾胃虚寒呕吐泄泻饮食少思肚腹作胀或胸膈虚痞饮食不入<br />
　　白术　人参　干姜　甘草【炙各等分】<br />
　　右姜枣水煎服<br />
　　竹叶黄茋汤　治痈疽气血虚胃火盛而作渴<br />
　　淡竹叶【二钱】黄茋　麦门　当归　川芎　甘草黄芩【炒】芍药　人参　半夏　石膏【煨各一钱】生地黄【一钱】<br />
　　右每服三五钱水煎服<br />
　　竹叶石膏汤　治痈疽胃火盛肿痛作渴<br />
　　淡竹叶　石膏【煨】桔梗　木通　薄荷　甘草【各一钱】<br />
　　当归川芎散　治手足少阳经血虚疮症或风热耳内痒痛生疮出水或头目不清寒热少食或妇女经水不调胸膈不利脇腹痞痛<br />
　　当归　川芎　柴胡　白术　芍药【各一钱】山栀【炒一钱二分】牡丹皮　茯苓【各八分】蔓荆子　甘草【各五分】<br />
　　右水煎服<br />
　　若肝气不平寒热加地骨皮肝气实加柴胡黄芩气血虚加参茋归地脾虚饮食少思加苓术脾虚胸膈不利加参茋痰滞胸膈不利加术半肝气不顺胸膈不利或小腹痞满或时攻痛加青皮肝血不足胸膈不利或小腹痞满或时作痛加熟地肝血虚寒小腹时痛加肉桂日晡发热加归地<br />
　　栀子青肝散【一名柴胡栀子散】治三焦及足少阳经风热耳内作痒生疮或出水疼痛或胸乳间作痛或寒热徃来柴胡　牡丹皮　栀子【炒各一钱】茯苓　川芎　芍药当归　牛蒡子【炒各七分】甘草【五分】<br />
　　右水煎服若太阳头痛加羌活<br />
　　柴胡清肝散　治鬂疽及肝胆三焦风热怒火之症或项胸作痛或疮毒发热<br />
　　柴胡【一钱五分】黄芩【炒一钱】人参【一钱】山栀【炒一钱五分】川芎【一钱】连翘　桔梗【八分】甘草【五分】<br />
　　右水煎服<br />
　　小柴胡汤　治肝胆经症风热瘰疬结核或肿痛色赤或寒热徃来或日晡发热或潮热身热黙黙不欲饮食或怒火口苦耳聋咳嗽或吐酸食苦水皆用此药柴胡【二钱】黄芩【一钱】人参　半夏【各七分】甘草【炙五分】<br />
　　右姜水煎服<br />
　　补隂八珍汤　治瘰疬等疮属足三隂虚者<br />
　　当归　川芎　熟地　芍药　人参　白术　茯苓　甘草　黄栢【酒炒黒】知母【酒炒各七分】<br />
　　右水煎服<br />
　　泻青丸　治肝经实热瘰疬肿痛寒热或脇乳作痛大便秘结<br />
　　当归　龙胆草【酒炒】川芎　山栀　大黄【炒】活防风【各等分】<br />
　　右为末蜜丸鸡头子大每服一二丸白汤化下若血虚者四物加山栀柴胡或逍遥散若肾水亏损不能生肝木而自病筋挛结核或肢节拳挛或似中风宜用六味丸加五味子<br />
　　散肿溃坚汤　治瘰疬坚硬气血无亏宜用之<br />
　　柴胡【四分】升麻【三分】连翘【三分】龙胆草【酒炒五分】黄芩【酒炒四分】甘草【炙二分】桔梗【五分】昆布【五分】当归尾【酒拌】白芍药【炒】黄栢【酒炒】葛根【各三分】知母【酒炒五分】三棱【酒拌微炒】广术【各三分】蒌根【五分】<br />
　　右水煎服<br />
　　益气养荣汤　治怀抱抑郁或气血损伤四肢颈项等处患肿不问软硬赤白肿痛或溃而不敛<br />
　　人参　茯苓　陈皮　贝母　香附　川芎　黄茋【盐水拌炒】生地黄【酒拌】芍药【炒各一钱】甘草【炙】桔梗【各五分】白术【炒二钱】柴胡【六分】<br />
　　右姜水煎服<br />
　　必效散　治瘰疬气血虽无亏损内有疬核未去而不能愈<br />
　　南硼砂【二钱五分】轻粉【一钱】麝香【五分】巴豆【五个去皮心膜】白梹榔【一个】斑猫【四十个去头翅同糯米炒】<br />
　　右同研极细末取鸡子二个去黄用清调药仍入殻内以湿纸数重糊口入饭甑候熟取出曝干研末虚者每服五分实者一钱用炒生姜酒五更初调服如觉小腹痛用益元散一服其毒俱从大便出胎妇勿饵毒去后多服益气养荣汤疮口自合<br />
　　针头散　治一切顽疮内有瘀肉疬核不化疮口不合宜用此药腐之<br />
　　赤石脂【五钱】乳香　白丁香【各三钱】砒【一钱】黄丹【一钱】轻粉麝香【各五分】蜈蚣【一条炙干】<br />
　　右为末搽瘀肉上其肉自腐若疮口小或痔疮用糊和作条子隂干絍之凡疮乆不合者内有脓管须用此腐之内服托里之剂<br />
　　神仙隔蒜灸法　治一切痈疽肿毒前论言之详矣凡大痛或不痛或麻木痛者灸至不痛不痛灸至痛其毒随火而散此拔引郁毒从治之法也信有囘生之功其法用大蒜头切三分厚安疮头上用艾炷于蒜上灸之五炷换蒜再灸未成即消已成杀其大势疮患大以蒜杵烂摊患处将艾铺蒜上灸之蒜败再换疮色紫或白而不起发不作脓不大痛不问日期最宜多灸<br />
　　神效葱熨法　治流注结核骨痈鹤膝等症肿硬或先已隔蒜灸而余肿未消最宜用熨以助气血而行壅滞其功甚大又为跌扑伤损止痛散血消肿之良法用葱白头捣烂炒热频熨患处冷再换<br />
　　神效桑枝炙　治发背不起或瘀肉不溃此阳气虚弱用桑枝燃火着吹熄焰用火灸患处片时日三五次以助肿溃若腐肉已去新肉生迟宜灸四畔其隂疮瘰疬流注膁疮恶疮乆不愈者亦宜用之大抵此法未溃则解热毒止疼痛消瘀肿已溃则补阳气散余毒生肌肉其阳症肿痛甚或重如负石初起用此法出毒水即内消其日乆者用之虽溃亦浅且无苦楚惜患者不知有此治者亦不肯用此也<br />
　　乌金膏　治发背中央肉死涂之即腐未死涂之即生若初起肿痛用防数处其毒顿消若肉腐涂之即溃若恶疮顽疮元气无亏乆不收敛者内有毒根以纸撚蘸絍其内有等发背因元气虚弱或因尅伐元气胃气亏损毒气散漫中黯外赤不腐不溃服大补之剂中涂三四寸许至五六日间赤黯之界自有裂纹如刀划之状中央渐溃渐脱须用纯阳之药以接其元气庶能收敛若妄用刀针去肉出血阳随隂散元气愈伤或涂凉药则毒气不解气血愈虚非徒无益而又害之其方用巴豆一味去殻炒黒研如膏防于患处临用合之已上三法虽不出于方书余推其意而制用之良有竒騐<br />
　　砭法　治丹毒疔疮红丝走散或时毒瘀血壅盛用细磁器击碎取有锋芒者一块以筯一根劈开头尖夹之用线缚定两手指轻撮筯梢令磁芒正对患处悬寸许再用筯一根频击筯头令毒血遇刺皆出毒入腹膨胀者难治<br />
　　豆防饼　治疮肿痛硬而不溃及溃而不敛并一切顽疮恶疮用江西豆豉饼为末唾津和作饼子如钱大厚如三文置患处以艾壮于饼上灸之干则易之如背疮用漱口水调作饼覆患处以艾铺饼上灸之如未成者即消已成者亦杀其大毒如有不效气血虚败也<br />
　　乳香定痛散　治一切疮溃烂疼痛<br />
　　乳香　没药【各五钱】滑石【一两】寒水石【一两】氷片<br />
　　右为细末搽患处痛即止甚效<br />
　　青龙汤　治肺受风寒咳嗽喘急<br />
　　半夏【汤泡七次二两五钱】干姜【炮】细辛　麻黄【去节】肉桂　芍药　甘草【炙各三两】五味【二两炒】<br />
　　右每服五钱姜水煎服<br />
　　葶苈大枣防肺汤　治肺症胸膈胀满上气喘急或身面浮肿鼻塞声重用甜葶苈炒黄色研末每服三钱枣十枚水二钟煎一钟去枣入药再煎七分食后服<br />
　　桔梗汤　治肺症咳嗽胸膈两脇作痛咽干口燥烦闷作渇时出臭浊<br />
　　桔梗【炒】贝母【去心】当归【酒浸】蒌仁　枳殻【麸炒】薏苡仁【微炒】桑白皮【炒】甘草节【各一钱】防已【去皮一钱】黄茋【盐水拌炒】五味子【捣炒】百合【蒸各一钱五分】葶苈【炒】地骨皮　知母【炒】杏仁【各五分】<br />
　　右姜水煎服<br />
　　人参补肺汤　治肺症咳喘短气或肾水不足虚火上炎痰涎涌盛或吐脓血发热作渴小便短澁人参　黄茋　白术　茯苓　陈皮　当归【各一钱】山茱萸【肉】山药【各二钱】五味子【五分】麦门冬【七分】甘草【炙五分】熟地【自制一钱五分】牡丹皮【八分】<br />
　　右姜枣水煎服<br />
　　人参平肺散　治心火尅肺为疽痿咳嗽喘呕痰涎壅盛胸膈痞满咽嗌不利若因肝木太过而致当补肺若因肾水不足而患当补脾肺若因心火旺而自病当利小便<br />
　　人参　陈皮　甘草　地骨皮　茯苓【各一钱】知母【炒七分】青皮【四分】五味子【杵炒四分】天门冬【去心各四分】桑白皮【炒一钱】<br />
　　右水煎服<br />
　　参茋补脾汤　治肺疽脾气亏损乆咳吐脓涎或中满不食必服此药补脾土以生肺金否则不治<br />
　　人参　白术【各二钱】黄茋【二钱五分】茯苓　陈皮　当归<br />
　　【各一钱】升麻【三分】麦门冬【七分】五味子【四分】桔梗【六分】甘草【炙五分】<br />
　　右姜枣水煎服<br />
　　射干汤　治胃痈吐脓血<br />
　　射干【去毛】山栀仁　赤茯苓　升麻【各一钱】白术【五分】赤芍药【一钱五分】<br />
　　右水煎服<br />
　　薏苡仁汤　治风热唇口瞤动或结核或浮肿<br />
　　薏苡仁【炒】防已　赤小豆　甘草【炙各等分】<br />
　　右水煎服<br />
　　子仁汤　治产后恶露或经行瘀血作痛或作痈患薏苡仁【四钱】桃仁【去皮】牡丹皮　蒌仁【各一钱】<br />
　　右水煎服<br />
　　梅仁汤　治肠痈壅痛大便秘澁<br />
　　梅仁【九个去皮尖】大黄【炒】牡丹皮　芒硝【各一钱】犀角【镑末一钱】冬仁【研三钱】<br />
　　右水煎入犀末服<br />
　　大黄汤　治肠痈小腹坚肿按之则痛肉色如故或焮赤微肿小便频数汗出憎寒脉迟脓未成急服之大黄【炒】朴硝【各一钱】牡丹皮　蒌仁【炒】桃仁【去皮尖各二钱】<br />

                    <br>
                        　　右水煎服<br />
　　牡丹皮散　治肠痈腹濡而痛时下脓<br />
　　牡丹皮　人参　天麻　白茯苓　黄茋【炒】薏苡仁　桃仁【去皮尖】白芷　当归【酒拌】川芎【各一钱】官桂甘草【炙五分】木香<br />
　　右水煎服<br />
　　失笑散　治跌扑产后心腹绞痛或不知人事或经行瘀血作痛成痈<br />
　　灵脂　蒲黄【俱炒等分】<br />
　　右每服二三钱酒水煎热服<br />
　　防风汤　治破伤风表症未传入里急服此<br />
　　防风　羌活　独活　川芎【各等分】<br />
　　右每服五钱水煎调蜈蚣散服<br />
　　蜈蚣散<br />
　　蜈蚣【一对炙】鳔【三钱煅】<br />
　　羌活汤　治破伤风在半表半里间宜和解急服此汤稍缓则邪入于里不可用矣<br />
　　羌活　菊花　麻黄　川芎　石膏　防风　前胡　黄芩　细辛　甘草　枳殻　白茯苓【各一两】蔓荆子【一两】薄荷　白芷【各五钱】<br />
　　右每服五钱姜水煎日二三服<br />
　　大芎黄汤　治破伤风邪传于里舌强口噤项背反张筋惕搐搦痰涎壅盛宜急服之<br />
　　川芎　羌活　黄芩　大黄【各一两】<br />
　　右每服五七钱水煎服<br />
　　白术防风汤　治破伤风服表药过多而自汗者<br />
　　白术　黄茋【各一两】防风【二两】<br />
　　右每服五七钱水煎服腑脏和而自汗者可服此药若脏腑秘小便赤而自汗者急服大芎黄汤下之<br />
　　六味丸【一名六昧地黄丸】此壮水之剂夫人之生以肾为主凡病皆由肾虚而致此方乃天一生水之剂无有不可用者世所罕知若肾虚发热作渴小便淋秘痰气壅<br />
　　盛咳嗽吐血头目晕小便短少眼花耳聋咽喉燥痛口舌疮裂齿不坚固腰腿痿软五脏齐损肝经不足之症尤当用之水能生木故也若肾虚发热自汗盗汗便血诸血失瘖水泛为痰之圣乐血虚发热之神剂也<br />
　　熟地黄【用生者自制八两】山茱萸【肉】山药【各四两】茯苓　牡丹皮　泽防【各三两】<br />
　　右地黄杵膏余为末蜜丸桐子大每服七八十丸滚汤下<br />
　　八味丸　治命门火衰不能生土以致脾土虚寒而患流注鹤膝等症不能消溃收敛或饮食少思或食而不化脐腹疼痛夜多漩溺即前方加肉桂附子各一两经云益火之源以消隂翳即此方也<br />
　　加减八味丸　治症同上即六味地黄丸加肉桂五味子各一两<br />
　　八珍汤　治脾胃伤损恶寒发热烦燥作渴或疮溃后气血亏损脓水清稀乆不能愈即四君四物合方<br />
　　十全大补汤　治疮气血虚弱肿痛不愈或溃疡脓清寒热自汗盗汗食少体倦发热作渇头痛晕似中风状即八珍汤加黄茋肉桂<br />
　　补中益气汤　治元气虚损或因尅伐恶寒发热肢体倦怠饮食少思或不能起发消散生肌收敛或兼饮食劳倦头痛身热烦燥作渴脉洪大虚或微细软弱<br />
　　黄茋　人参　白术　甘草【炙各一钱五分】当归【一钱】陈皮【五分】升麻　柴胡【各三分】<br />
　　右姜枣水煎空心午前服<br />
　　生脉散　治胃气亏损隂火上冲口干喘促或肢体倦怠肌肉消瘦面色痿黄汲汲短气汗出不止食少作渴或脓水出多气血俱虚烦燥不安睡卧不宁或湿热大行火土合病脾胃虚弱身重气短或金为火制絶寒水生化之源肢体痿软脚欹眼黒等症<br />
　　人参【五钱】麦门冬【二钱】五味子【一钱】<br />
　　右水煎服如不应倍之<br />
　　人参养荣汤　治脾胃亏损气血俱虚发热恶寒四肢倦怠肌肉消瘦面色痿黄汲汲短气食少作渴凡大病后最宜用此<br />
　　人参【一钱】陈皮【一钱】黄茋【蜜炙】白芍药【一钱半炒】桂心　当归白术　甘草【炙各一钱】熟地黄　五味子【炒杵】茯苓【各七】<br />
　　【分半】远志【五分】<br />
　　右姜水煎服<br />
　　四君子汤　治脾胃虚弱或因尅伐肿痛不散溃敛不能宜用此以补脾胃诸症自愈若误服攻毒七恶随至脾胃虚弱饮食少思或食而难化或欲作呕或大便不实若脾胃气虚疮口出血吐血便血尤宜用之盖气能摄血故也若气血俱虚之症宜于前汤但加当归脾胃无损饮食自进隂血自生若用四物汤沉隂之剂脾胃复伤诸症蜂起若命门火衰而脾土虚寒必用八味丸以补土母<br />
　　人参　白术　茯苓【各二钱】甘草【炙一钱】<br />
　　右姜枣水煎服<br />
　　六君子汤　治脾胃虚弱或寒凉尅伐肿痛不消或不溃敛宜服此汤以壮营气诸症自愈即前方加陈皮半夏<br />
　　异功散　治脾胃虚弱饮食少思即四君子汤加陈皮四物汤　治血虚发热或因失血或因尅伐或因溃后致晡热内热烦躁不安皆宜服之经云血生于脾若脾虚不能生血者宜用四君子加当归酒炒白术以补脾<br />
　　当归【三钱】熟地黄【三钱】芍药【二钱】川芎【一钱五分】<br />
　　右水煎服<br />
　　归脾汤　治忧思伤脾血虚发热食少体倦或脾不能摄血以致妄行吐下或徤忘怔忡惊悸少寐或心脾作痛自汗盗汗或肢体肿痛大便不调或妇人经候不准晡热内热或唇疮流注等症不能消散溃敛白术　白茯苓　黄茋【炒】当归　龙眼肉　远志酸枣仁【炒】人参【各一钱】木香【五分】甘草【炙三分】<br />
　　右姜枣水煎服<br />
　　当归补血汤　治脾胃损伤或服峻剂致血气俱虚肌热大渴引饮目赤面红昼夜不息其脉洪大而虚重按全无此病多得于饥饱劳役者若误服白虎汤必死<br />
　　当归【三钱】黄茋【炙一两】<br />
　　右水煎服<br />
　　六一汤<br />
　　黄茋【炙六钱】甘草【炙一钱】<br />
　　右水煎服<br />
　　加味逍遥散　治肝脾血虚内热发热或遍身搔痒寒热或肢体作痛头目昏重或怔忡颊赤口燥咽干或内热盗汗食少不寐或口舌生疮耳内作痛或胸乳腹胀小便欠利<br />
　　甘草【炙】当归　芍药【酒炒】柴胡　茯苓　白术【炒各一钱】牡丹皮　山栀【炒各七分】<br />
　　右水煎服<br />
　　黄芩清肺饮　治肾经隂虚火燥而小便不通若因脾经有热当清其脾若因心火尅肺当制其心<br />
　　黄芩【一钱】栀子【三个打碎】<br />
　　右水煎服<br />
　　滋肾丸　治肾经隂虚发热作渴便赤足热腿软等症凡不渇而小便秘热在下焦血分也最宜此药经云无隂则阳无以化若脾肺燥热所遗当滋其化源知母　黄栢【各酒炒一两】肉桂<br />
　　右为末水丸桐子大每服百丸空心白滚汤下<br />
　　五苓散　治下部湿热疮毒小便赤少<br />
　　泽防　猪苓　肉桂　白术　赤茯苓【各等分】<br />
　　右为细末每服三二钱热汤调下<br />
　　犀角地黄汤　治胃火血热妄行吐衂或大便下血者犀角【镑末】生地黄　赤芍药　牡丹皮【各一钱半】升麻黄苓【炒各一钱】<br />
　　右水煎熟入犀末服<br />
　　若因怒而致加山栀柴胡若脾气虚而不能摄用归脾汤若肝脾火动而妄行用加味逍遥散若脾气虚而不能綂用补中益气汤加炮黒干姜若血虚有火而妄行用四物加炮姜若肾经虚火而血妄行用六味丸料不应急加肉桂以引虚火归源<br />
　　清胃散　治膏粱积热唇口肿痛齿龈溃烂焮痛连头面或恶寒发热<br />
　　升麻【二钱】生地黄　牡丹皮　黄连　当归【酒洗各一钱】<br />
　　右水煎服痛未止石膏之类可量加<br />
　　润肠丸　治脾胃伏火大肠干燥或风热血结宜用此丸通之若结在直肠宜猪胆汁导之盖肾主五液开窍于二隂若津液滋润大便通调若津液不足脾气亏损必当培补犹忌前药<br />
　　麻子仁　桃仁【去皮尖各一两】羌活　归尾　大黄【煨】皁角刺　秦芄【各五钱】<br />
　　右各另研为末炼蜜或猪胆汁丸桐子大每服三四十丸白汤下若用猪胆汁导之而不结燥急补元气<br />
　　四神丸　治脾肾虚弱大便不实饮食少思或小腹作痛或产后泄防肚腹作痛不思饮食<br />
　　肉豆蔲【二两】五味子【二两】补骨脂【四两】呉茱萸【浸炒一两】<br />
　　右为末水二碗生姜八两红枣一百枚煑熟取枣肉和末丸桐子大每服五七十丸空心食前白汤下<br />
　　二神丸　治脾肾虚寒不思饮食或侵晨五更泄防或饮食少思大便不实其功甚效如不应乃命门火衰急用八味丸补火而生土<br />
　　破故纸【四两炒】肉豆【二两生用】<br />
　　右为末用大红枣四十枚生姜四两水煑熟去姜取枣肉和药丸桐子大每服五十丸空心盐汤送下<br />
　　越鞠丸　治六郁牙齿作痛口舌生疮或胸膈痞满呕吐吞酸或腹胀腿酸等症<br />
　　苍术【炒】神麯【炒】香附　山查　山栀【炒】抚芎　麦芽【炒各等分】<br />
　　右为末水调麯蘖麯糊丸桐子大每服七十丸白汤下<br />
　　二陈汤　治脾虚中脘停痰呕吐恶心或头目不清饮食少思等症<br />
　　陈皮　半夏　茯苓【各一钱】甘草【炙五分】<br />
　　右姜水煎<br />
　　钱氏白术散　治胃气虚或因尅伐或因吐防口干作渴饮食少思<br />
　　藿香　白术【炒】木香　白茯苓　甘草【炒】人参【各一钱】干葛【二钱】<br />
　　右水煎服<br />
　　生地黄丸　治师尼寡妇室女乍寒乍热而患疮等症肝脉长而出鱼际<br />
　　生地黄【一两酒拌杵膏】秦芁　黄芩　硬柴胡【各五钱】赤芍药【一两】<br />
　　右为末入地黄膏加炼蜜少许丸桐子大每服三十丸乌梅煎汤下日进二服<br />
　　加味地黄丸　治肝肾隂虚疮症或耳内痒痛出水或眼昏痰气喘嗽或作渇发热小便赤澁等症<br />
　　干山药　山茱萸　牡丹皮　泽防　白茯苓熟地黄　柴胡　五味【各另为末等分】<br />
　　右将二地黄搯碎酒拌湿杵膏入前末和匀加炼蜜为丸桐子大每服百丸空心白汤送下不应用加减八味丸<br />
　　琥珀膏　治颈项瘰疬及脇下初如梅子肿结硬强渐如连珠不散不溃或溃而浓水不絶经乆不瘥渐成漏症<br />
　　琥珀【一两】木通　桂心　当归　白芷　防风　松脂　硃砂【研各五钱】麻油【二觔】丁香　木香【各三钱】木鳖子【肉五钱】<br />
　　右先用琥珀丁香桂心硃砂木香为末其余药入油内煎黒滤去柤徐徐入黄丹再煎软硬得中即成膏矣<br />
　　人参黄茋汤　治溃疡饮食少思无睡发热<br />
　　人参　麦门冬　陈皮　白术　苍术【各五分】黄茋【一钱】黄栢【炒四分】升麻　归身【各五分】<br />
　　右水煎服<br />
　　托里当归汤　治溃气血俱虚疮口不敛或晡热内热寒热徃来或妇人诸症经候不调小便频数大便不实等症<br />
　　当归　黄茋　人参　熟地黄　川芎　芍药【各一钱】柴胡　甘草【各五分】<br />
　　右水煎服<br />
　　人参内托散　治疮溃脓而作痛者<br />
　　人参　黄茋　当归　川芎　厚朴　防风　桔梗　白芷　官桂　紫草　木香　甘草<br />
　　右入糯米一撮水煎服<br />
　　霍香正气散　治外感风寒内停饮食头疼寒热或霍乱泄防或作疟疾等症<br />
　　桔梗　大腹皮　紫苏　茯苓　白芷　半夏陈皮　白术　厚朴【各一钱】炙甘草【五分】霍香【一钱五分】<br />
　　右姜枣水煎服<br />
　　升阳除湿汤　治脾胃虚弱不思饮食肠鸣腹痛泄防无度小便赤黄四肢困倦<br />
　　甘草　麦芽　陈皮　猪苓【各三分】泽防　益智仁半夏　防风　神麯　升麻　柴胡　羌活【各五】<br />
　　【分】苍术【一钱】白术【二钱】茯苓【七分】<br />
　　右姜枣水煎服<br />
　　十宣散　治疮疡脉缓涩体倦恶寒或脉浮细用之以散风助阳气也<br />
　　人参　当归　黄茋　桔梗　炙草　白芷　川芎【各一钱】厚朴　防风　肉桂【各五分】<br />
　　右水煎服<br />
　　参术膏　治中气虚弱诸药不应或因用药失宜耗伤元气虚症蜂起但用此药补其中气诸症自愈人参　白术<br />
　　右水煎稠汤化服之<br />
　　清燥汤　治元气虚弱湿热乘之肢体痠软或头目晕饮食少思口干作渴或自汗盗汗胸满气促小便赤少大便不调等症<br />
　　黄茋【一钱五分】五味子【九粒】黄连【二分】苍术　白术　麦门冬　生地黄　陈皮　泽防【各五分】茯苓　人参【去芦】当归【酒洗】升麻【各三分】神麯【炒】猪苓　柴胡　炙草【各二分】黄栢【酒洗一分】<br />
　　右水煎服<br />
　　补真丸　治真隂亏损诸症<br />
　　葫芦芭【炒】附子　阳起石【煨】肉苁蓉【酒浸焙干】五味子肉荳　川乌　兎丝子【洗净酒浸】沉香　鹿茸【酒浸】<br />
　　【炒】巴防天【去心】钟乳粉【各一两半】<br />
　　右为末用羊腰子两对治如食法酒煑捣烂入酒糊丸如梧桐子大每服七十丸空心米饮盐汤任下<br />
　　托里健中汤　治疮疡元气素虚或因凉药伤胃饮食少思或作呕防等症<br />
　　人参　白术　茯苓【各二钱】半夏　炮姜【各一钱】炙草【五分】黄茋【一钱五分】肉桂【三分】<br />
　　右姜枣水煎服<br />
　　托里益中汤　治中气虚弱饮食少思或疮不消散或溃而不敛<br />
　　人参　白术　陈皮　半夏　茯苓　炮姜【各一钱】木香　炙草【各五分】<br />
　　右姜枣水煎服<br />
　　托里益青汤　治脾土虚弱肝木所侮以致饮食少思或胸膈不利等症<br />
　　人参　白术　茯苓　半夏【各一钱】芍药　柴胡【各五分】陈皮【一钱】甘草【五分】<br />
　　右姜枣水煎服<br />
　　托里益黄汤　治脾土虚寒水反侮土以致饮食少思或呕吐泄防等症<br />
　　人参　白术　陈皮　茯苓　半夏【各一钱】炮姜丁香　炙草【各五分】<br />
　　右姜枣水煎服<br />
　　托里越鞠汤　治六郁所伤脾胃虚弱饮食少思等症人参　白术【各二钱】陈皮　半夏【各一钱】山栀　川芎香附　苍术【各七分】炙草【五分】<br />
　　右姜枣水煎服<br />
　　乳香止痛散　治疮瘇痛不止<br />
　　粟殻【三钱】白芷【一钱五分】炙草　陈皮【各一钱】乳香【五分】没药【五分】丁香【三分】<br />
　　右作二剂水煎服<br />
　　济生犀角地黄汤　治郁热不解衂血便血等症犀角　生地　白芍药　牡丹皮【各等分】<br />
　　右每服五七钱水煎服加减仝上亦治便血<br />
　　痔疮方<br />
　　雄黄【五分细研】五灵脂【去石烧过断烟】五棓子【泡过各一钱】白矾【半飞半生】没药【二钱半明净者】<br />
　　右为细末研令极细用纸花子贴疮口上<br />
　　猪蹄汤<br />
　　香白芷　黄芩　赤芍药　生甘草　当归　羌活　露蜂房【取有蜂儿者】<br />
　　右先将猪蹄一只用水数碗煑熟取清汁分作十数次每次用前药一两煎十数沸去滓无风处淋洗死肉恶血随洗而下极效<br />
　　神效蒌散　治乳痈初起者自消脓成者自溃及一<br />

                    <br>
                        　　切痈疽或溃后余毒亦宜用之<br />
　　黄蒌【一枚】当归【五钱】生甘草【五钱】乳香　没药【各一钱】<br />
　　右用水酒煎服<br />
　　清肝解郁汤　治肝经血虚风热或肝经郁火伤血乳内结核或为肿溃不愈凡肝胆经血气不和之症皆宜用此药<br />
　　人参【一钱】柴胡【八分】白术【一钱五分】牡丹皮【八分】茯苓【一钱】陈皮【八分】甘草【五分】当归【一钱五分】贝母【一钱】川芎【八分】山栀【炒】芍药【炒】熟地黄【各一钱】<br />
　　右水煎服<br />
　　清肝益荣汤　治肝胆小肠经风热血燥筋挛结核或耳项胸乳脇肋作痛或作瘊子并一切肝火之症山栀　当归　木瓜【不犯铁器】茯苓【各一钱】柴胡　川芎芍药【炒各七分】龙胆草【八分】白术【二钱】熟地【一钱五分】炙草【五分】<br />
　　右姜水煎服<br />
　　益元散<br />
　　滑石【六两】甘草【一两】<br />
　　右为末每服一钱酒调下<br />
　　神效开结散　治瘿疾不问年嵗极騐<br />
　　沉香　木香　猪厌肉子【生于豚猪项下】橘红【四两】珍珠【四十九粒砂锅内泥封口煅过丝一枚如枣大取四十九】<br />
　　右为末每服一钱临卧冷酒调搽徐徐咽下轻者三五服重者一料全愈修合用除日效忌咸酸油腻濇<br />
　　气等物<br />
　　海藻散坚丸　治肝经瘿瘤<br />
　　海藻　昆布【各二两】龙胆草【二两】小麦【四两醋煑炒干】<br />
　　右为末炼蜜丸桐子大每服二三十丸临卧白汤送下并噙化咽之<br />
　　普济消毒饮　治天行时毒头面瘇痛或咽喉不利若饥馑之后患之最宜用仍当固胃气<br />
　　黄芩　连翘【各五钱】人参【三钱】陈皮　参　甘草柴胡　桔梗【各一钱】牛蒡子　马勃　板蓝草根【各七分】白僵蚕　升麻【各五分】<br />
　　右水煎服大便秘量加大黄<br />
　　通气散　治时毒瘇甚取以泄其毒<br />
　　参【一钱五分】猪牙皂角　川芎【各一钱】藜芦【五分】羊踯躅花【二钱五分】<br />
　　右为末用纸撚蘸少许入鼻内取为度<br />
　　防风通圣散　治时毒热毒便秘热燥若时毒饥馑之后胃气亏损者须当审察非大满大实不用<br />
　　防风　当归　川芎　芍药　大黄　芒硝　连翘　薄荷　麻黄　桔梗　石膏　黄芩【各一两】白术　山栀　荆芥【各二钱五分】甘草【二两】滑石【一两】<br />
　　右水煎服或为末白汤调下仍量人虚实<br />
　　葛根牛蒡汤　治时毒肿痛而便利调和者<br />
　　葛根　贯仲　甘草【又名国老】豆豉　牛蒡子【半生半炒各二钱】<br />
　　右水煎服<br />
　　犀角升麻汤　治时毒或风热头面瘇痛或咽喉不利或风热鬂疽痄等症<br />
　　犀角　升麻　防风　羌活【各一钱】白芷　黄芩【各五分】白附子【五分】国老【六分】<br />
　　右水煎服<br />
　　白芷胃风汤　治手足阳明经气虚风熟面目麻木或牙闗急眼目瞤动<br />
　　白芷【二钱五分】升麻【二钱五分】葛根　苍术【米泔炒各八分】灸草【一钱五分】当归【一钱五分】草荳　柴胡　黄栢　藁本　羌活【各四分】蔓荆子【三分】白僵蚕【三分】麻黄【去节七分】<br />
　　右水煎服<br />
　　升麻黄连汤治胃经热毒腮瘇作痛或发寒热<br />
　　升麻　川芎　当归【各一钱半】连翘　黄连　牛蒡子白芷【各一钱】<br />
　　右水煎服焮连太阳加羌活连耳后加山栀柴胡<br />
　　栀子仁汤　治时毒瘇痛大便秘结<br />
　　郁金　枳殻　升麻　山栀【炒各一钱】<br />
　　右水煎服<br />
　　双解散　治便痈内蕴热毒外挟风邪或交感失宜精血交错以致瘇痛大小便秘结先用此药通解更用调补之剂<br />
　　辣桂　大黄　白芍药　泽防　牵牛【杵炒】炙草桃仁　干姜【各五分】<br />
　　右水煎服<br />
　　制甘草法　治悬痈不拘肿溃<br />
　　右每用大甘草一两切五寸许用涧水一碗浸透以慢火炙干仍投前水浸透再炙至水干为度却挫细用水二钟煎八分空心服<br />
　　大芦荟丸【一名九味芦荟丸】治肝火下疳溃烂或作痛焮肿或治小儿疳膨食积口鼻生疮牙龈蚀烂等疮并虫蚀肛门痒痛<br />
　　胡黄连　芦荟　黄连　木香　白芜荑　青皮白雷丸　鹤虱草【各一两】麝香【一钱】<br />
　　右为末蒸饼糊丸桐子大每服一钱空心米汤下<br />
　　八正散　治下疳便毒小便淋漓脉症俱实者<br />
　　大黄　车前子　瞿麦　扁蓄　山栀　木通【各二钱】滑石【二两】甘草【一钱】<br />
　　右水煎服<br />
　　内托羌活汤　治臀痈肿痛两尺脉按之无力者活　黄栢【各一钱】防风　藁本　肉桂　连翘炙草　苍术　陈皮　黄茋【各一钱五分】<br />
　　右水酒煎服<br />
　　大防风汤　治足三隂经亏损外邪乘虚患鹤膝风或附骨疽肿痛或肿而不痛不问已溃未溃用三五剂后更用调补之剂<br />
　　附子　牛膝【各一钱】白术　羌活　人参　防风川芎【一钱五分】辣桂　黄茋　白芍药　杜仲　熟地甘草【炙各五分】<br />
　　右水煎服<br />
　　加味龙胆防肝汤　治肝经湿热或囊痈便毒下疳悬痈肿焮作痛小便濇滞或妇人隂疮痒痛或男子隂挺瘇胀或出脓水<br />
　　龙胆草　泽防【各一钱】车前子　生地黄　木通当归尾　山栀　枯黄芩　炙甘草【各五分】<br />
　　右水煎服<br />
　　清心莲子饮　治膀胱气虚湿热玉茎肿痛或茎窍濇滞口苦咽干小便色赤或白浊夜安静而昼发热黄芩　麦门冬　地骨皮　车前子　炙甘草【各一钱五分】石莲肉　白茯苓　黄茋　柴胡　人参【各一钱】<br />
　　右水煎服<br />
　　五淋散　治膀胱有热水道不通或尿如豆汁或如沙石或如膏汁或热沸便血<br />
　　赤茯苓【一钱五分】赤芍药　山栀【各一钱】当归　甘草【各一钱五分】<br />
　　右用灯心二十根煎服<br />
　　清肺饮　治渴而小便不利乃肺经有热是絶寒水生化之源宜用此药以清化源其水自生而便自利矣茯苓【二钱】猪苓【三钱】泽防【五分】琥珀【五分】灯心【一分】木通【七分】通草【六分】车前子【一钱】麦【五分】扁蓄【七分】<br />
　　右为细末每服五钱水煎服<br />
　　肾气丸　治肾经阳虚隂无所化以致膀胱淋漓或脾肺气虚不能通调水无所化而膀胱癃闭或肾气虚热干于厥隂之络隂挺痿痹而溺频数或肾水虚弱隂亏难降使津液败浊而为痰水又治肾虚便血及诸见血发热自汗盗汗等症之圣药也　六味丸方见前<br />
　　还少丹　治足三隂经虚损患偏风等症又补脾肾进饮食之良剂也<br />
　　肉苁蓉【去甲酒浸】远志【去心甘草汤泡去骨】茴香【炒】巴防【去心】枸杞子　山药　牛膝　熟地黄【为膏】石菖蒲　杜仲五味子　白茯苓　猪实子　山茱萸【各等分】<br />
　　右为末用红枣肉同蜜为丸桐子大每服七十丸温酒送下每日三服白汤送下<br />
　　不换金正气散　治脾气虚弱寒邪相抟痰停胸膈寒热少食<br />
　　厚朴　藿香　半夏　苍术　陈皮　甘草【各等分】<br />
　　右姜枣水煎服<br />
　　槐花散　治肠风湿毒下血<br />
　　槐花　青皮【各六分】当归【一钱】荆芥　熟地黄　白术【各六分】川芎【四分】升麻【二钱】<br />
　　右水煎服<br />
　　四生散　治膁腿疮淫不愈或目昏花名肾脏风并治风癣疥癞血风疮症<br />
　　白附子【真者生用】黄茋　独活　蒺藜【各等分】<br />
　　右为末每服二钱用猪腰子一枚批开入药湿纸包裹煨熟空心连腰子细嚼盐汤送下<br />
　　消风散【一名人参消风散】治风热瘾疥搔痒发热或头皮肿痒头目昏鼻流清水喷声重耳作蝉鸣<br />
　　荆芥穗　炙草　人参　白僵蚕　白茯苓　防风　芎防　藿香　蝉蜕【各二两】陈皮　厚朴【姜制】羌活【各五分】<br />
　　右为末每服三钱茶清调下疮癣温酒下<br />
　　升麻和气饮　治风癣疮疥热结大便不通<br />
　　当归　陈皮【各一钱半】芍药【酒炒】枳殻【麸炒各八分】半夏【姜制】苍术【米泔浸炒】桔梗【炒黄色】白芷【浸软切片】干葛【浸软切片】白茯苓炙草【各一钱】干姜【炮黒】大黄【各五分】升麻【三分】<br />
　　右水煎服<br />
　　换肌消毒散　治时疮不拘初起溃烂<br />
　　土茯苓【五钱】当归【酒洗】白芷　皁角刺【各一钱】薏苡仁【一钱】白藓皮　木【不犯铁器】木通　金银花【各七分】炙草【五分】<br />
　　右水煎服<br />
　　九味羌活汤　治风热郁遏疮焮作痛或遍身作痛或拘急不利又治头痛恶寒脊强脉浮又治非冬时天有暴寒人中之头痛寒热宜用此以代麻黄汤此神药也<br />
　　羌活　防风　苍术【各一钱半】川芎　白芷　生地黄芩【煑软切片】细辛　甘草<br />
　　右水煎服衣覆之取微汗湿隂天加苍术天淫雨亦加如渴加石膏三钱知母一钱不渴不加<br />
　　加味羌活散【即前汤加金银花连翘】<br />
　　当归饮子　治风湿所伤以致疮疥等症<br />
　　当归　黄茋　芍药　荆芥穗　防风　蒺藜何首乌　生地黄　川芎　甘草【各等分】<br />
　　右水煎服<br />
　　黒丸子【一名和血定痛散】治跌扑坠堕筋骨疼痛或瘀血壅肿或外感风寒肢体作痛苦流注膝风初结服之自消若溃后气虚而发热与补剂兼服自敛<br />
　　百草霜【一两】白芍药【一两】川乌【炮三钱】赤小豆【一两五钱】白敛【一两六钱】白芨　当归【各八钱】南星【炮三钱】牛膝【焙六钱】补骨脂【焙八钱】<br />
　　右各另为末酒糊丸桐子大每服三十丸盐汤温酒任下孕妇不可服<br />
　　太乙膏　治一切疮疡并宜贴之若元气无亏用隔蒜灸更服活命饮以收全功<br />
　　参　白芷　当归　肉桂　大黄　赤芍药生地黄【各一两】<br />
　　右用麻油二觔入铜锅内煎至黒滤去查入黄丹十二两再煎水中捻软硬得中即成膏矣<br />
　　藜芦膏治一切疮疽胬肉突出不问大小长短用藜芦一味为末以生猪脂和研如膏涂患处周日易之治便血括云四两呉茱四两连一同锅炒不同研粪前红用茱调酒粪后红用酒调连元气亏损者当以补药加之方效二味用热汤拌湿顿滚汤中半日药气相和炒焦各防出聴用甚妙即制茱萸黄连法也<br />
　　黄矾丸　治金石发疽及一切疮疽解毒止痛<br />
　　明白矾【一两】黄蜡【五钱】<br />
　　右镕蜡和矾末急和匀众手丸桐子大每服十丸渐渐加二十丸滚汤下如服金石发疽别用白末一两作三五服温酒调下有人遍身生疮状如蛇头服之即效此药能解毒气内攻须多服有效治蛇毒咬镕滴伤处痛止毒出仍服两许<br />
　　当归膏　治发背痈疽汤火等症去腐肉生新肉其肉未坏者用之自愈肉已死而用之自溃新肉易生搽至肉色渐白其毒始尽生肌最速其外肉焮干爬连好肉作痛用之即愈亦不结痂又免皴揭之痛殊有神效盖黄蜡主生肌止痛补血续筋性味甘温非偏胜毒药故与新肉相宜此方余已刋行近之治者亦多用之<br />
　　川当归【一两】麻油【真正者四两】淮庆生地【一两】黄蜡【一两如白蜡止用五钱】<br />
　　右先用当归地黄入油煎黒去查入蜡镕化候温搅匀即成膏矣用涂患处将纸盖之发背痈疽汤火等症溃烂用之尤妙凡死肉溃烂已尽好肉有些须尚连宜用利刀剪之盖死肉有毒去迟则伤新矣如洗拭换膏必须预备即贴之若死肉去尽尤宜速贴然新肉畏风尤甚不可忽也<br />
　　蠲痹消毒散治时疮肢节筋挛<br />
　　姜黄　土茯苓　独活【各五钱】白术　当归【各一钱半】赤芍药【一钱】白芷【五分】<br />
　　右水煎服<br />
<br />
<br />
<br />
<br />
<br />
<br />
<br />
<br />
<br />
　　右肩尖肘尖二穴图【即肩髃肘胶】<br />
　　此穴治瘰疬之秘法盖瘰疬属肝胆二经故患耳前后项腋之间男子多因恚怒亏损肝经之血隂火内作或不慎起居耗损肾水不能生肝血妇女多因恚怒伤肝火动血燥或郁结伤脾火动血耗或患于胸乳间亦属于前经此症若因恚怒伤肝气血壅遏而不愈者宜灸此穴疎通经络若因乆于郁怒元气亏损而不愈当推其所属而调补化源如取其穴当以指甲搯两肘两肩四所患处觉酸麻方是其穴<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷十六<br />
<子部,医家类,薛氏医案><br />
　　钦定四库全书<br />
　　薛氏医案卷十七<br />
　　明　薛已　撰<br />
　　疠疡机要<br />
　　内经云风气与太阳俱入行诸脉俞散于分肉之间与卫气相干其道不利故使肌肉愤防而有疡卫气有所凝而不行故其肉有不仁也有荣卫热腑其气不清故使鼻柱壊而色败皮肤疡溃风寒客有脉而不去名曰疠风其治法当刺肌肉骨髓以洗荣卫之沸热灵枢经以锐针刺肿上出恶血近代先哲云感天地肃杀恶气所致其上体先见或多者毒在上也下体先见或多者毒在下也葢气受邪则上多血受邪则下多气血俱受则上下齐见若毛先落毒在肺面发紫泡者毒在肝脚底先痛或穿者毒在肾遍身如癣者毒在脾目先损者毒在心此五脏受症之重也一日皮死麻木不仁二日肉死针刺不痛三日血死烂溃四日筋死指脱五日骨死鼻柱壊此脏受伤之不可治也若声哑目盲尤为难治大抵此症多由劳伤气血腠理不宻或醉后房劳沐浴或登山涉水外邪所乗卫气相搏湿热相火血随火化而致故淮扬岭南闽间多患之治当辨本症兼症变症类症隂阳虚实而治焉若妄投燥热之类脓水淋漓则肝血愈燥肾水愈伤相火愈旺反致败症矣<br />
　　本症治法<br />
　　一疠疡所患非止一脏然其气血无有弗伤兼症无有弗杂况积岁而发现于外须分经络之上下病势之虚实不可槩施攻毒之药当先助胃壮气使根本坚固而后治其疮可也经云真气夺则虚邪气胜则实凡云病属有余当认为不足<br />
　　一疠疡当知有变有类之不同而治法有汗有下有砭刺攻补之不一葢兼症当审轻重变症当察先后类症当详真伪而汗下砭刺攻补之法又当量其人之虚实究其病之源委而施治之葢虚者形气虚也实者病气实而形气则虚也<br />
　　一疠砭刺之法子和张先生谓一汗抵千针葢以砭血不如发汗之周遍也然发汗即出血出血即发汗二者一律若恶血凝滞在肌表经络者宜刺宜汗取委中出血则效若恶毒蕴结于脏非荡涤其内则不能痊若毒在外者非砭刺遍身患处及两臂腿脘两手足指缝各出血其毒必不能散若表里俱受毒者非外砭内泄其毒决不能退若上体患多宜用醉仙散取其内蓄恶血于齿缝中出及刺手指缝并臂脘以去肌表毒血下体患多宜用再造散令恶血陈虫于谷道中出仍针足指缝并腿脘隔一二日更刺之以血赤为度如有寒热头疼等症当大补血气<br />

                    <br>
                        　　一疠服轻粉之剂若腹痛去后兼有脓秽之物不可用药止之若口舌瘇痛秽水时流作渇发热喜冷此为上焦热毒宜用泻黄散若寒热往来宜用小柴胡汤加知母若口齿缝出血发热而大便秘结此为热毒内淫宜用黄连解毒汤若大便调和用济生犀角地黄汤若秽水虽尽口舌不愈或发热作渇而不饮冷此为虚热也宜用七味白术散<br />
　　一疠疡手足或腿臂或各指拳挛者由隂火炽盛亏损气血当用加味逍遥散加生地黄及换肌散兼服一疠疡生虫者五方风邪翕合相火制金木盛所化内食五脏而症见外也宜用升麻汤送泻青丸或桦皮散以清肺肝之邪外炙承浆以疏阳明任脉则风热息而虫不生矣肝经虚热者佐以加味逍遥散六味地黄丸一疠久而不愈有不慎起居饮食内火妄动者有臓腑伤损气血疲乏者有用攻伐之药气血愈亏者有不分兼变相杂用药失宜者有病人讳疾忌医者<br />
　　一疠疡愈而复发有不戒厚味内热伤脾者有不戒房劳火动伤肾者有不戒七情血气伤损者有余毒未尽兼症干动者有气虚六淫外乗者古人云此症百无一生正谓此耳<br />
　　兼症治法<br />
　　一头目晕若右寸闗尺脉浮而无力脾肺气虚也用补中益气汤若左闗尺脉数而无力肝肾气虚也用六味地黄丸若右寸尺脉浮大或微细阳气虚也用八味地黄丸血虚者四物汤加参苓白术气虚者四君子汤加当归黄茋肝经实热者柴胡清肝散肝经虚热者六味地黄丸脾气虚弱者补中益气汤脾虚有痰者半夏白术天麻汤砭血过多者芎归汤发热恶寒者圣愈汤大凡发热则真气伤矣不可用苦寒药恐复伤脾胃也一口防目斜若手足牵搐或棱痒动属肝经血虚风热用加味逍遥散六味地黄丸以生肝血滋肾水若寒热往来或耳聋脇痛属肝木炽盛先用小柴胡合四物汤以清肝火生肝血若筋挛骨痛或不能动履用六味地黄丸补中益气汤以滋化源若因服燥药而致者用四物汤加生甘草金银花以解热毒益隂血凢此俱属肝经血燥所致须用六味地黄丸补中益气汤为主若因怒气房劳而甚者用六味地黄丸十全大补汤为主若因劳伤形体而甚者用补中益气汤十全大补汤为主一夏秋湿热行令若饮食不甘头目眩晕遍身酸软或两腿麻木口渇自汗气促身热小便黄数大便稀溏湿热伤元气也用清燥汤如在夏令用清暑益气汤若自汗盗汗气髙而喘身热脉大元气内伤也用补中益气汤若呕吐少食肚腹痞闷大便不实脾胃受伤也用六君子汤若胸腹不利饮食少思吐痰不止脾胃虚痞也用六君汤若形气倦怠肢体麻木饮食少思热伤元气也用人参益气汤<br />
　　一热渇便浊若夜寒昼热者热在气分也用清心莲子饮昼安夜热者热在血分也用四物二连汤俱佐以六味地黄丸若寒热往来者肝经血虚也用加味逍遥散六味地黄丸<br />
　　一小便不利若因服燥药而致者用四物汤加炒黒黄栢知母生甘草以滋隂血若频数而色黄者用四物汤加参木麦门五味子以生气血若短而色黄者用补中益气汤加山药麦门五味以滋化源经云无隂则阳无以生无阳则隂无以化<br />
　　一大便不通若血虚内热而澁滞者用四物汤加麦门五味子以生血润燥若因燥热之药而患者用四物汤加连翘生甘草以生血清热若服尅伐之药而致者用四君汤加芎归以助气生血若作渇饮冷者热淫于内也用竹叶石膏汤以清胃火若作渇饮汤者肠胃虚热也用竹叶黄茋汤以补气生津若内热作渇面赤饮汤者用四物汤送润肠丸以凉血润燥若肠胃满胀燥在直肠而不通者用猪胆汁导之肠胃气虚血涸而不通者用十全大补汤若肝胆邪盛脾土受侮而不能输化者用小柴胡汤加山栀郁李仁枳殻治之<br />
　　一怔忡无寐或兼衂血便血若内热晡热作渇饮汤肢体倦怠此脾血虚而火动也用四君子加芎归若思虑伤脾动火而致用归脾汤加山栀若发热晡热用八珍汤加酸枣仁茯神逺志若因心血虚损用栢子仁散大抵此症皆心脾血少所致但调补胃气则痰清而神自安不必专于清热治痰<br />
　　一发热恶寒若肢体倦怠烦躁作渇气髙而喘头痛自汗者此内伤气血也用补中益气汤加五味麦门倦怠食少大便不调小便频数洒淅恶寒者此脾肺气虚也用升阳益胃汤烦躁作渇体倦少食或食而不化者此脾气虚热也用六君子汤<br />
　　一发热在午前脉数而有力者气分热也用清心莲子饮脉数而无力者阳气虚也用补中益气汤午后脉数而有力者血分热也用四物汤加牡丹皮脉数而无力者隂血虚也用四物汤加参术热从两脇起者肝虚也用四物汤加参术黄茋从脐下起者肾虚也用四物汤加参术黄栢知母五味麦门肉桂或六味丸其热昼见夜伏夜见昼止或去来无定时或起作无定处或从脚起者此无根虚火也须用加减八味丸及十全大补汤加麦门五味更以附子末唾津调搽涌泉穴若形体恶寒喜热饮食者阳气虚寒也急用八味丸<br />
　　一口干若恶冷饮食者胃气虚而不能生津液也用七味白术散若喜饮冷食者胃火盛而消烁津液也须用竹叶石膏汤夜间发热口渇者肾水弱而不能上润也当用六味地黄丸若因汗下之后而有前患胃气虚也宜用八珍汤主之<br />
　　一作渇若烦躁饮冷者属上焦实热用凉隔散兼大便秘结者属下焦实热用清凉饮若用尅伐之药而渇者气血虚也急用八珍汤六味丸<br />
　　一耳聋耳鸣若左寸闗脉数者心肝二经虚热也用四物汤加山栀柴胡生隂血右寸闗脉浮大者脾肺二经虚热也用补中益气汤加山栀桔梗培阳气若因怒便作用小柴胡汤加山栀芎归清肝清血若午前甚用小柴胡汤加参茋归术补气清肝午后甚用四物汤加酒炒黒黄栢知母五味补隂降火如两足心热属肾虚用六味丸以壮水之主两足冷属阳虚用八味丸以益火之源<br />
　　一项强口噤腰背反张者气血虚而发痉也仲景张先生云足太阳病发汗太多则痉风病下之则痉复发汗则加拘急疮家发汗则痉葢风能散气故有汗而不恶寒曰柔痉寒能涩血故无汗而恶寒曰刚痉皆因内虚复汗亡津血筋无所养而然悉属虚象非风症也当大补气血为主故产妇溃疡劳伤气血湿热相火误服尅伐之剂者多患之其义可见【近以痉为痓传写之误也】<br />
　　一妇女经闭若因鬰火伤脾以归脾汤加山栀丹皮气血俱虚以八珍汤加山栀丹皮若因服燥药伤血以四物汤加生甘草若经过期而来者气血虚也八珍汤倍用参术先期而来者血虚热也四物汤倍加参术牡丹皮将来而作痛者气虚血滞也四物汤加茯苓白术香附色紫而成块者血热也四物汤加山栀丹皮作痛而色淡者血气虚也用八珍汤其血崩之症肝火不能藏血者用加味逍遥散脾虚不能统血者用补中益气汤凢此皆六淫七情亏损元气所致当审其因而调补胃气为善<br />
　　变症治法<br />
　　一身起疙瘩搔破脓水淋漓若寒热往来者肝经气血虚而有火也用八珍散加丹皮柴胡寒热内热者血气弱而虚热也用八珍散倍用参术若恶寒形寒者阳气虚寒也用十全大补汤若肌肤搔如帛隔者气血不能外荣也用人参养荣汤若面部搔之麻痒者气血不能上荣也用补中益气汤若痿软筋挛者血气不能滋养也用补中益气汤佐以六味地黄丸<br />
　　一口舌生疮或咽喉疼痛若饮食喜冷大便秘结者实热也用四顺清凉饮肌热恶热烦渇引饮者血虚也用当归补血汤饮食恶寒大便不实者虚热也用十全大补汤热从下或从足起者肾虚热也用加减八味丸若饮食难化四肢逆冷者命门火衰也用八味地黄丸一牙齿作痛或牙龈溃烂若喜寒恶热属胃火加味清胃散为主恶寒喜热属胃虚补中益气汤为主<br />
　　一自汗盗汗葢自汗属气虚盗汗属血虚自汗用补中益气汤送六味地黄丸盗汗用当归六黄汤【内芩连黄栢炒黒用】送六味地黄丸若因劳心而致以归脾汤倍用茯神酸枣仁<br />
　　一吐痰或作喘若右寸脉浮缓者肺气虚也用六君子汤加桔梗右寸脉洪滑者肺经有热也用泻白散右寸闗脉浮缓迟弱者脾肺气虚也用六君子汤加桔梗黄茋右寸闗脉洪滑迟缓者脾热传肺也用泻白泻黄二散右尺脉微弱者命门火衰而脾肺虚也用人参理中丸如不应用八味地黄丸右寸脉洪数者心火尅肺金也用人参平肺散如不应用六味地黄丸左寸闗脉洪数者心肝二经有热也用柴胡清肝散如不应佐以牛黄清心丸清其风热仍用六味地黄丸以镇阳光左尺脉数而无力者肾虚而水泛上也用六味地黄丸加五味子以滋隂如脉微细或手足冷或兼喘促急用八味地黄丸以补阳<br />
　　一舌赤裂或生芒刺兼作渇引饮或小便频数不时发热或热无定处或足心热起者乃肾水干涸相火亢盛用加减八味丸主之佐以补中益气汤若误用寒凉之剂必变虚寒而殁<br />
　　一口舌生疮作渇不止不时发热或昼热夜止或夜热昼静小便频数其热或从足心或从两脇或从小腹中起外热而无定处者此足三隂亏损之症也用加减八味丸为主佐以十全大补汤若误用寒凉治火之剂复伤脾胃胸腹虚痞饮食少思或大便不实小便不利胸腹膨胀肢体患肿或手足俱冷者此足三隂亏损之虚寒症也急用加减金匮肾气丸亦有复生者<br />
　　一肚腹肿胀若朝寛暮急属隂虚暮寛朝急属阳虚朝暮皆急隂阳俱虚也阳虚者朝用六君子汤夕用加减肾气丸隂虚者朝用四物汤加参术夕用加减肾气丸真阳虚者朝用八味地黄丸夕用补中益气汤若肚腹痞满肢体肿胀手足并冷饮食难化或大便泄泻口吸气冷者此真阳衰败脾肺肾虚寒不能司摄而水泛行也急用加减肾气丸否则不救也<br />
　　一发热恶寒若寸口脉微名阳气不足隂气上入阳中则恶寒也用补中益气汤尺部脉弱名隂气不足阳气下陷于隂中则发热也用六味地黄丸若暑热冷而肢体倦怠此湿热所乗属隂气虚而病气实也当专补阳气用补中益气汤若发热大渇引饮目赤面红此血虚发热属形病俱虚也当专补隂血用当归补血汤一发热作渇若右寸闗脉浮大而无力者脾肺之气虚也用补中益气汤数而有力者脾肺之气热也用竹叶石膏汤寸脉微数而无力者肺气虚热也用竹叶黄茋汤尺脉微细或微数而无力者命门火衰也用八味地黄丸左寸闗脉数而有力者心肝之气热也用柴胡栀子散数而无力者心肝之气虚也用六味地黄丸尺脉数而无力者肾经虚火也用加减八味丸大凡疮愈后口渇或先渇而患疮或口舌生疮或咽喉肿痛或唇裂舌黄目赤痰涎上涌者皆败症也非此丸不能救一眼目昏弱或内障黒花或血虚神劳用滋隂肾气丸若视物无力或见非常之状属隂精虚弱用滋隂地黄丸若视物无力或视物皆大属阳盛隂虚用六味地黄丸若目体倦或肌肤麻木属脾肺气虚用神效黄茋汤若至夜目暗灯下亦暗属阳虚下陷用决明夜灵散若眼暗体倦内障耳鸣属脾胃气虚用益智聪明汤葢五臓六腑之精气皆禀受于脾土上贯于目脾为诸隂之首目为血脉之宗当补脾土为善<br />
　　一血吐血若左寸闗脉数而无力血虚也四物加参术浮而无力气虚也补中益气汤尺脉数或无力肾虚也六味地黄丸右寸闗脉数而有力者肺胃热也犀角地黄汤数而无力者肺胃虚热也先用济生犀角地黄汤后用四物汤加参苓白术尺脉数无力隂虚也用六味地黄丸若面黄目赤眵多手麻者脾肺虚也用黄茋芍药汤<br />
　　一饮食少思若因胃气虚而不能食用四君子汤若因脾气虚而不能化用六君子汤大便不实或呕吐者脾气虚寒也用六君子汤加干姜木香若作呕口渇或恶冷饮食者胃气虚热也用五味异功散喜冷饮食者胃气实热也用泻黄散<br />
　　一带下因经行产后外邪入胞传于五臓而致之其色青者属于肝用加味逍遥散加防风湿热壅滞小便赤濇用前散加炒黒龙胆草肝血不足或燥热风热用六味丸逍遥散色赤者属于心用小柴胡汤加黄连山栀当归思虑过伤者用妙香散六味丸色白者属于肺用六味丸补中益气汤加山栀色黄者属于脾用六味丸六君子汤加山栀柴胡不应用归脾汤色黒者属于肾用六味丸气血俱虚用八珍汤阳气下陷用补中益气汤湿痰下注前汤加茯苓半夏苍术黄栢气虚痰饮四七汤送六味丸若病久元气下陷或尅伐所伤但壮脾胃升阳气为善若拘于人之肥瘦而用燥湿泻火之药反伤脾胃为患不浅<br />
　　一二便下血若右闗脉浮数气虚而热也用四君子加升麻当归尺脉浮大或微弱元气下陷也用补中益气汤左闗脉洪数血虚也用四物汤加炒山栀升麻秦芁脉迟缓或浮大气虚也用四君子汤加升麻炮姜尺脉洪数或无力者肾虚也用六味地黄丸若因房劳伤损精气隂虚火动而小便下血诸血病者不问脉症百端但用前丸料煎服为善<br />
　　一泄泻在五更或侵晨乃脾肾虚五更服四神丸日间服白术散或不应或愈而复作急用八味丸补命门火以生脾土其泻自止<br />
　　一大便不通属脾肺亏损大肠津液干涸或血虚火烁不可计其日期饮食数多必待腹满胀自欲去而不能乃热在直肠间也用猪胆汁润之若妄服苦寒辛散之剂元气愈伤或通而不止或成中痞之症若气血虚者用八珍汤加麻子仁肠胃虚者用补中益气汤加麻子仁肾液不能滋润用六味地黄丸加麻子仁若厚味积壅小便淋秘者肝肾虚也用六味地黄丸以滋肾水用补中益气汤以补脾胃若发热晡热用六君子汤加味逍遥散养隂血清风热若兼筋骨痛先用透经解挛汤秦芁地黄汤后用八珍散加牡丹皮柴胡主之若误服风剂而伤隂血者用易老祛风丸若两股或隂囊或两足必用四生散地黄丸为善若误服草乌川乌之类或敷巴豆砒石等味脱肉腐溃反成疠症治者审之一面赤搔痒或毛脱落属肺经风热用人参消风散桦皮散气虚用补中益气汤加天麻僵蚕血虚用加味逍遥散加钩藤钩面发紫泡或成块或毛脱落属肝经风热先用小柴胡汤加山栀丹皮钩藤钩后用加味逍遥散凡症属肝经血燥生风但宜滋肾水生肝血则火自息风自定痒自止<br />
　　一遍身疙瘩或瘾疹搔痒此风热伤血用羌活当归散气虚者佐以补中益气汤加山栀钩藤钩血虚者佐以加味逍遥散加钩藤钩若手足皴裂不问黯白或在手足腿腕搔起白皮此风热而秘濇用清胃散加芍药葢肾开窍于二隂精血不足则大便秘塞而不通矣须用六味地黄丸补中益气汤以滋化源<br />
　　一小便不利若不渇而不利者热在下焦血分也用滋肾丸渇而不利者热在上焦气分也用清肺散肾经隂虚而不利者用六味地黄丸热结膀胱而不利者用五苓散元气虚而不能输化者用补中益气汤脾肺之气燥而不能化生者用黄芩清肺饮若转筋便闭气喘不问男女孕妇急用八味丸缓则不救<br />

                    <br>
                        　　一白浊足三隂经主之属厚味湿热所致者用加味清胃散肝肾虚热者用六味地黄丸为主佐以逍遥散脾肾虚热者用六味丸佐以六君子汤肝脾鬰滞者六味丸佐以归脾汤脾肺气虚者六味丸佐以补中益气汤湿痰下注者益气汤佐以六味丸<br />
　　疠疡类症【类症者与疠形状相似而所因不同也】<br />
　　一两膁如癣搔痒久则脓水淋漓或搔起白皮者名肾臓风也用四生散以祛风邪用六味地黄丸以补肾水若头目不清内热口干体倦痰热血燥秋间益甚故俗名鴈来风宜用羌活白芷散加味逍遥散气虚者佐以补中益气汤加皂角刺钩藤钩血虚者佐以八物汤加柴胡牡丹皮或加味逍遥散兼服<br />
　　一肢体或腿臂脘间患防防而游走不定者赤日赤游风白日白游风为血虚隂火内动外邪所搏之症白用人参消风散赤用加味逍遥散气血俱虚用八珍汤晡热内热用加味逍遥散六味地黄丸<br />
　　一遍身或头面起疙瘩或如霞片或破而脓水淋漓或痒痛寒热乃肝火血虚也用加味逍遥散若口苦脇痛小便淋肝火血热也用柴胡清肝散若妇女夜间谵语发热热入血室也用小柴胡汤加山栀生地黄血虚者四物合小柴胡汤病退却用逍遥散以健脾胃生隂血此症多有因怒气而发者治当审之<br />
　　一妇人肢体瘾疹疙瘩搔破成疮脓水淋漓热渇晕日晡益甚者用四物汤加柴胡山栀丹皮清肝火补肝血若烦热体倦头目不清用八珍散加丹皮山栀补脾气生隂血若自汗盗汗月水不调肚腹作痛用八珍汤六味丸若食少体倦心忪盗汗经闭寒热用八珍汤佐以加味逍遥散若病久元气怯弱用十全大补汤佐以归脾汤<br />
　　一女子十三四或十六七而天癸未至或妇人月经不调发赤癍痒痛此属肝火血热用小柴胡汤加山栀生地黄牡丹皮防风<br />
　　一生虫者乃相火制金不能平木而化耳非风邪所生也但滋肾水生肝血或佐以炙承浆之类说见本症一敷砒霜患处作痛或腐溃用湿泥频涂换之若毒入腹胸膈苦楚或作吐泻饮冷米醋一二杯即止多亦无妨生菉豆末芝麻油亦可<br />
　　一敷贴雄黄药闷乱或吐泻用防己煎汤解之一服辛热药而髪脱落者乃肝经血伤而火动非风也用四物汤六味丸以滋肝血生肾水一服川乌草鸟等药闷乱流涎或昏愦呕吐或出血吐血用大豆逺志防风甘草任用一味煎汤解之大凡服风药过多皆宜用之未应急用甘草生姜汁<br />
　　一敷贴巴豆之药患处作痛肌肉溃烂以生黄连为末水调敷之若毒入内吐泻等症更以水调服一二钱大小豆菖蒲汁俱可<br />
　　一敷贴藜芦毒入内煎葱汤解之<br />
　　一服祛风尅伐之药呕吐少食胸膈不利或形气倦怠等症用六君子汤以补阳气若烦躁作渇饮食不思或晡热内热面赤发热用四物汤加参术以生隂血余从各门治之<br />
　　本症治验<br />
　　一男子冬间口苦耳鸣隂囊湿痒来春面发紫块微肿麻木至冬遍身色紫不知痛痒至春紫处俱大至夏渐溃又至春落指溃此患在肝胆二经令刺手指缝并臂腿脘出黒血先与再造散二服下毒秽更以小柴胡合四物汤加白芷防风天麻角刺渐愈又与换肌散但遍体微赤此血虚有火因家贫未得调理秋间发热至春面仍发块用前散并养血药喜年少谨疾得愈一膏粱之人鼻坏落指脱体溃热渇晡甚用四物汤加酒炒黒黄栢知母五味麦门白芷天麻角刺三十余剂热渇少止时仲夏精神倦怠气喘身热小便黄数大便溏泄此元气虚而时热胜也用补中益气汤顿安乃与换肌散及益气汤兼服两月更以生脉散代茶饮疮少退时至仲秋晕少食自汗体重大便溏数此亦时湿之症用清燥汤调理而愈又用补中益气汤少加酒炒黒黄栢知母角刺天麻两月余而瘥又因劳倦耳瞆热渇误服祛风药病气益剧身发赤疹与益气聪明汤月许而愈<br />
　　一男子赤痛热渇脓水淋漓心烦掌热目昧语濇怔忡不宁此心经受症也用安神丸兼八珍汤少加木通炒黒黄连逺志元气渐复却行砭刺外邪渐退但便燥作渇用柴胡饮并八珍汤而愈再用换肌散而瘥<br />
　　一男子肚见青筋面起紫泡发热作渇寅卯时甚脉数腿转筋小便濇此肝经火症先用柴胡饮热退便利却用小柴胡合四物汤加龙胆草炒山栀三十余剂及八珍汤加柴胡山栀养其气血乃用换肌散去其内毒而安年余因劳役饮食失宜寒热头痛遍身赤疹自用醉仙散而殁<br />
　　一男子面发紫疙瘩脓水淋漓睡中搐搦遍身麻木渐发赤块劳怒则痒肝脉洪大砭刺臂腿腕各出血用清胃汤加大黄角刺四剂煎下泻青丸肝脉少退以升麻汤数剂下前丸诸症少愈却用寳鉴换肌散斤许又用小柴胡合四物汤加参术天麻角刺百余剂及六味地黄丸半载而愈后因劳遍身麻痒脉微而迟此气血俱虚不能荣于腠理用十全大补汤加五味麦门调理年余而安<br />
　　一男子面赤发紫泡下体痒痛午后发热大便燥黒此火盛而血虚也用再造散及四物汤加防己胆草及刺腿指缝出毒血而便和仍以前药加白术白芷茯苓羌活独活而便黄仍以四物去胆草防己少用独活加参萆薢五十余剂而疮退却用补中益气汤加天麻麦门而气血渐充时仲秋霪雨遍身酸痛用清燥汤而安随用换肌散胡麻散八珍汤兼服而愈<br />
　　一上舍面发肿肌如癣后变疙瘩色紫搔之出水此脾肺之症也先用清胃汤以清胃热解表毒又用四物汤加山栀黄芩柴胡皂角刺甘草节以养隂血祛风热及砭臂腿脘手足指缝并患处以去毒血疎通隧道乃与八珍汤加白芷皂角刺五加皮全蝎及二圣散兼服月余以养隂血治疮毒又与补气泻荣汤少愈再与换肌散而全愈后因劳倦遂发赤晕日晡尤甚以四物汤加丹皮柴胡山栀并用补中益气年余虽劳而不发一男子遍身如癣搔痒成疮色紫麻木搯之则痛小便数而少此脾胃受症邪多在表用清胃散更砭刺患处并臂腿脘出黒血神思渐爽但恶寒体倦口干此邪气去而真气虚也以大剂参茋芎归蒺防桔梗数剂元气顿复却用八珍汤加黄茋白芷蒺防天麻软柴胡及二圣散治之其疮渐愈后用换肌散八珍汤等药调理半载而痊后仍发误用尅伐攻毒患两感伤寒而死一男子遍身疙瘩搔则痒搯则痛便闭作渇此邪在内也治以再造散二服微下三次用桃仁承气汤加当归四剂及砭出黒血渐知痛痒但形体倦怠用培养之剂复其元气又用二圣散其疮顿愈更用大补年余而康后患痰涎壅盛舌强语澁用二陈苍术黄栢知母泽泻四剂而愈再用补中益气汤调理而安<br />
　　一男子素清苦尽落病在肝胆二经也乃刺臂腿脘及患处出黒血空心服八珍汤加五味胡麻首乌威灵食后服换肌散喜其无兼变之症又能笃守禁忌不半年而痊<br />
　　一儒者脚心或痒痛或痳痒或肿胀二年后身体作痒渐变疙瘩发热耳鸣日晡益甚此属肾虚也乃砭刺臂腿脘及手足指缝去其瘀血用六味地黄丸料五味柴胡五十余剂以补肾又用换肌散祛风丸以治疮各斤许疮渐愈得滋补守禁而痊<br />
　　一上舍遍身患之形病俱虚余谓须用调补元气完复方治其疮不信略服蛇酒以攻内毒更敷砒霜等药以蚀外毒顿加呕吐清水体痛如锥或以为毒气外发余曰脾主肌肉此因毒药脾伤而然也反服祛毒之剂吐泻不止而殁<br />
　　一男子用药汤薫洗汗出不止喘不食腹鸣足冷肢体抽搐余谓此因热伤元气腠理不宻汗出亾阳耳是日果卒<br />
　　类症治验<br />
　　钦天薛天契年逾六旬两膁脓水淋漓发热吐痰数年不愈属肾藏风症用四生散而瘥年余复作延及遍体日晡益甚痰渇盗汗唇舌生疮两目皆赤此肾经虚火用加减八味丸诸症悉愈三年后小便淋茎道濇痛此隂已痿思色而精内败也用前丸及补中益气汤加麦门五味而愈<br />
　　翟鸿胪两膁生疮渐至遍身各大寸许肿而色黯时出血水吐痰咽干盗汗心烦溺赤足热日晡益甚形体消瘦左尺脉洪数无力余以为肾经虚火用六味丸不月诸症悉退三月元气顿复<br />
　　松江掌教翟立之素善饮遍身疙瘩搔起白屑上体为甚面目焮肿成疮结痂承浆溃脓眼赤出泪左闗脉洪数有力或作疠风治之脓溃淋漓余谓肝火湿毒以四物汤加干葛连翘山栀柴胡芩连一剂诸症悉退四剂全退两睛各显青白翳一片亦属肝火再剂翳去乃用六味丸而愈<br />
　　一儒者身发疙瘩时起赤晕憎寒发热服疠风之药落筋挛后疙瘩渐溃日晡热甚肝脉洪余脉数而无力此肝经血虚风热也先以小柴胡合四物汤加牡丹皮酒炒黒黄栢知母肝脉渐和晡热渐退又用八珍汤加山栀寒热顿去再与加味逍遥散加参术钓藤钩木贼服两月疮悉愈而渐生后因怒复作用小柴胡汤加芎归钓藤钩木贼而愈后劳役发热误用寒剂不时风痒日晡赤晕早与补中益气汤加五味麦门山药午后与加减八味丸寻愈后食炙等物痰盛作渇仍发疙瘩小便白浊右闗脉滑大有力用补中益气汤加山栀诸症悉退<br />
　　一男子愈后肌肤作痒口干饮汤此中气虚不能化生津液荣养肌肤午前服七味白术散补中益气汤午后服参茋芎归五味麦门少愈又用十全大补汤加五味麦门全愈<br />
　　一男子愈后因劳恶寒头痛体倦余谓恶寒乃胃气虚不能护卫肌表头痛乃清气虚不能上升巅顶用补中益气汤加五味麦门益甚更兼口噤脉微细如无又加附子五分四剂而瘥<br />
　　一男子愈后毎早吐痰碗许形体倦怠此中气虚而不能尅化饮食以参茋白术陈皮半夏麯为丸临卧服早间服补中益气汤不月而愈盖胃为五谷之海脾为消化之器若脾气徤旺运行不息痰自无矣<br />
　　一男子愈后恶寒头晕食少体倦属中气虚弱用补中益气汤加蔓荆子并十全大补汤加五味子血气充而愈<br />
　　一男子面起赤晕时或发肿臂手亦然搔起白屑服疠风药内热体倦脉大而虚此因元气虚而隂血复伤用六味地黄丸补中益气汤而寻愈<br />
　　一男子两目俱赤遍身痒痛搔起白皮此肝肺隂虚误服祛风燥剂鼻赤面紫身发疙瘩搔出血水用升麻汤下泻青丸数服又用加味逍遥散数剂身鼻渐白疙瘩渐消又用四物汤加参茋柴胡山栀并换肌散各百余服喜其年少谨疾全愈<br />
　　一男子愈后寒热往来体瘦倦怠饮食不甘此因元气虚而变症也午前用补中益气汤加麦门五味午后用四物汤加麦门五味而愈<br />
　　一男子遍身搔痒后成疮出水洒淅恶寒皮肤皱起毛渐落大便秘结小便赤少此属肺火为患用补气泻荣汤四剂诸症渐退但倦怠恶寒小便清少此邪气去而真气虚也用补中益气汤兼换肌散半载元气复而诸症退时仲秋忽大便不实小便频数体倦食少洒淅体重此湿邪乗虚而作用东垣益胃汤二剂顿安仍用前药调理三月余全愈<br />
　　一儒者遍身作痒搔破脓水淋漓毛脱落如疠风症久服祛风等药致元气亏损余用补中益气汤加茯苓而愈后失调理日晡热甚用八珍汤加五味麦门五十余剂而痊<br />
　　一儒者怀抱久鬰先四肢如疠略祛风消毒气血愈虚延及遍身寒热作渇肢体倦怠脉洪大而虚谓余何也余曰始因脾鬰血虚隂火妄动后因药伤脾胃元气下陷遂用补中益气汤培补脾胃升举元气用归脾汤解散鬰火生发脾血更以六味丸益肾肝精血引虚火归源不两月诸病悉愈<br />
　　一男子遍身生疮脓水淋漓晡热口干两足发热形体消瘦杂服风疮药六年未愈尺脉洪数而无力此肾经疮也如小儿肾疳之症用加减八味丸不半载而痊一男子遍身生疮似疥非疥脓水淋漓两腿为甚作痒烦热肢体倦怠年余不愈余以为肾经虚火用加减八味丸而瘥<br />
　　一男子秋间发疙瘩两月余渐髙有赤晕月余出黒血此风热血虚所致先用九味羌活汤风热将愈再用补中益气汤而愈后不慎房欲复作盗汗晡热口干吐痰体倦言用补中益气汤加减八味丸顿愈<br />
　　一男子两掌毎至秋皮厚皱裂起白屑内热体倦此肝脾血燥故秋金用事之时而作用加味逍遥散加川芎熟地三十余剂而愈再用六味丸加五味麦门服之半载后手足指缝臂腿脘皮厚色白搔之则木久服前药方愈<br />
　　一男子因大怒发热髪顿落葢髪属肾而属肝此肝肾素虚为怒隂火愈盛销烁精血而然也用六味丸料加柴胡山栀黄栢数剂渐生又二十余剂而完一男子遍身搔痒服祛风辛燥之剂髪脱落余谓前药复伤肝肾精血虚而火内炽所致朝用八珍汤加麦门冬五味子夕用六味丸料加当归黄茋治之风热退而髪生矣<br />
　　一男子染时疮服换肌散之类毛顿落遍身作痒或时赤晕乃燥药损其隂血阳气偏旺而然耳朝用四物汤倍熟地加茯苓白术牡丹皮山栀生甘草夕用六味丸料加当归黄茋治之疮症旣愈毫亦生<br />
　　一男子素不慎房劳其髪忽落或发热恶寒或吐痰头晕或口干作渇或小便如淋两足发热或冷至胫属足三隂亏损而隂火内炽朝用十全大补汤夕用六味丸料加炒黒黄栢枸杞子治之诸症退而髪渐生<br />
　　一男子素膏粱醇酒患肾臓风延及遍身服疠药益甚又用撚药于被中薫之呕吐腹胀遍身浮肿溃烂脓水淋漓如无皮而死<br />
　　一男子足三隂虚患血风疮症误服祛风散毒之剂外敷斑猫巴豆等类肌肉溃烂呕吐腹膨或泄泻足冷或烦热作渇此药复伤脾胃虚败也辞不治不越月而殁一妇人脓水淋漓发热作渇体倦恶寒经水不调久而不愈此肝脾亏损而虚热也先用补中益气汤加川芎炒山栀元气渐复更以逍遥散而疮渐愈<br />
　　一妇人性急善怒月经不调内热口苦患时疮服败毒之药脓水淋漓热渇头晕日晡益甚用加味逍遥散服之渐愈因大怒月经如涌眼赤出泪用四物汤加山栀柴胡连芩数剂而愈年余手足臂腕起白防渐大搔起白屑内热盗汗月经两月余一至毎怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加炒黒山栀及加味归脾汤间服半年而愈<br />
　　一妇人久鬰患在四肢腿腕尤甚误用败毒寒凉之剂晡热内热自汗盗汗月经不行口干咽燥此鬰火伤脾也用归脾汤数剂后兼服逍遥散五十余剂而愈一妇人身如丹毒搔破如疠热渇头晕日晡益甚此属肝经风热血燥用加味逍遥散而愈<br />
　　一妇人素晡热月经不调先手心赤痒至秋两掌皮厚皱裂时起白皮此皆肝脾血燥用加味逍遥散加荆芥钓藤钩川芎熟地五十余剂又用归脾汤二十余剂乃服六味丸而不再发<br />
　　一妇人两腿腕紫黯寸许搔破出水或用祛风砭血年余渐如掌许乃服草乌等药遍身搔痒时出血水内热体倦饮食无味月经三月一至脉洪而数按之则濇此燥剂愈伤脾血也先以补中益气汤加芍药川芎五味十余剂乃与加味逍遥散加熟地钓藤钩二十余剂再用归脾汤加川芎熟地黄治之而不发<br />

                    <br>
                        　　一妇人日晡身痒内外用追毒祛风之剂脓水淋漓午前畏寒午后发热殊类疠风用补中益气汤加山栀钓藤钩又以加味逍遥散加川芎而愈<br />
　　一妇人手心色赤搔痒发热头晕作渇晡甚服祛风清热之药肤见赤痕月经过期用加味逍遥散倍熟地热止痒退更以四物汤加柴胡参茋炙甘草茯苓头清渇止再用四物汤加参术茯苓山栀赤晕亦消<br />
　　一妇人素清苦四肢似癣疥作痒出水怒起赤晕服祛风败毒等剂赤晕成疮脓水淋漓晡热内热自汗盗汗月经不行口干咽燥此鬰伤脾血也用归脾汤逍遥散两月而痊<br />
　　一妇人遍身疙瘩搔痒敷追毒之药成疮出水寒热脇痛小便不利月经不调服祛风之剂形体消瘦饮食少思此肝火血燥生风前药益伤脾血耳先用归脾汤二十余剂又用加味逍遥散二十余剂诸症渐愈乃用六味丸调理而瘥此等症候服风药而死者多矣<br />
　　一妇人愈后唇肿皱裂食少肌瘦晡热益甚月水过期半年渐闭时发渇躁专于通经降火发渇愈甚唇胀出血此脾经虚热而血愈耗也治以四物汤加参芩茋术升麻丹皮柴胡山栀外症渐愈又用八珍汤加丹皮柴胡五十余剂月水调而诸症痊<br />
　　一小儿面部浮肿遍身如癣半年后变疙瘩色紫作痒敷巴豆等药皮破出水痛痒寒热大便坚硬脾肺脉洪数而实先用防风通圣散以解表里便利调和又用四物汤加荆防黄芩柴胡皂角刺甘草节以凉血祛毒诸症渐退更以八珍汤加白术荆防角刺五加皮而愈后但劳则上体发赤晕日晡益甚此属气血虚而有火用四物汤加丹皮参术柴胡治之稍退又用补中益气汤加酒炒黒黄栢知母月余全愈<br />
　　一小儿遍身患疥如疠或痒或痛肢体消瘦日夜发热口干作渇大便不实年余矣此肝脾食积鬰火用芦荟丸不月而愈<br />
　　一女子十三嵗善怒遍身作痒出水用柴胡川芎山栀芍药以清肝火用生地当归黄芩以清肝血用白术茯苓甘草以健脾胃而愈半载后遍身起赤痕或时晕寒热余曰此亦肝火炽盛血得热而妄行其夜果经至一女子赤晕如霞作痒发热用小柴胡汤加生地连翘丹皮而愈大凡女子天癸未至妇人凡经不调被惊着恼多有此症<br />
　　一小儿十五嵗遍身似疥非疥脓水淋漓晡热口干形体骨立四年矣此肾肝之症用加减八味丸而痊韩氏子年十四早防天真面红肿如风状不时举作或误用疠风药内虚发热口燥烦渇甲辰冬邀治因请教焉先生云此内伤不足隂火上炎而类赤游风症也药宜滋其隂则火自降补其本则标自退大经领教用四君加参茋四十剂又用此作丸服斤许不两月而平复若从有余治之则谬误多矣谨録呈上乞附药案以惠后之患者嘉靖丁未仲春门人朱大经顿首拜书<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷十七<br />
　　钦定四库全书<br />
　　薛氏医案卷十八<br />
　　明　薛已　撰<br />
　　续治诸症<br />
　　一男子遍身患小疮或时作痒口干作渇服消风散起赤痒益甚服遇风丹脓水淋漓饮食无度肌肉消瘦尺脉洪数左尺尤甚余谓肾水不足虚火上炎为患先用加减八味丸其渇渐止用补中益气汤加五味子肌肉渐生佐以八珍汤加牡丹皮麦门冬百余剂而痊二年后不节房劳其疮复作惑于人言又服消风散之类其疮复患余仍用前药调治而痊<br />
　　一男子善怒面青腿内膁患癣类色赤作痒或为砭刺出血发热焮肿作痛服消风散而益甚服遇仙丹愈加发热作渇仍服之脓水淋漓其脉洪数左闗为盛余谓肝经血虚火内动复伤其血而疮甚耳先用柴胡清肝散数剂又用四物山栀治之诸症渐愈用八珍汤地黄丸两月余而痊<br />
　　一男子面赤作渇面常患有疮作痒服祛风药遍身发赤防服花蛇酒更发赤晕遍行砭刺又服消风散发热口渇饮水不止余谓肝经血虚而风热也用栀子清肝散及地黄丸料煎服热渇渐止疮渐结靥又用八珍汤地黄丸疮靥渐脱又服月余疮渐愈<br />
　　一男子面生粉刺或生小防服消风散疮益甚服遇仙丹加遍身赤痒仍服前药发热焮肿又服旬余溃而出水形体骨立先用四君当归桔梗数剂饮食稍进又用八珍汤数剂而痊<br />
　　一男子患肾脏风饮烧酒发赤晕砭出血敷追毒之药成疮出水日晡益甚类大麻风服遇仙丹眉毛拆落大便下血虚羸内热饮食甚少势诚可畏余先用圣济犀角地黄汤其血渐止又用五味异功散加当归升麻饮食渐进用四物参术牡丹内热渐减用易老祛风丸脓水渐少又用八珍牡丹皮之类月余疮渐结靥因思虑发热盗汗疮复作痒兼起赤晕用加味归脾汤数剂汗热渐止用加味逍遥散六味地黄丸而痊<br />
　　一男子嗜膏粱炙醇酒辛辣之物遍身生防防甚为作痒服消风散之类更起赤晕又砭出血其痒益甚敷败毒之剂遂各成疮脓水津淫眉毛渐脱赤痒益甚此脾经积热伤血所致余先用犀角地黄汤诸症稍退乃用济生犀角地黄汤加黄连治之脓水渐止乃以八珍汤加山栀牡丹皮眉毛渐生因饮食失宜胸腹作胀饮食少思或大便下血用五味异攻散加升麻饮食渐进又用补中益气汤而血止仍用八珍加丹皮干葛连翘而痊<br />
　　一男子内膁作痒色黯搔起白皮各砭刺出血其庠益甚更起赤晕延及外膁津淫不已服祛风之药肢体益然作渇引饮左尺脉洪大数而无力余谓此肾经虚火复伤其血火益甚而患耳先以八珍汤加五味子牡丹皮三十余剂诸症渐愈乃佐以加减八味丸料又百余剂而痊<br />
　　一男子常咳腿患白癜风皮肤搔起白屑服消风散之类痒益甚起赤晕各砭出血赤晕开而痒愈甚服遇仙丹之类成疮出水殊类大麻风咳吐痰面色皎白时或痿黄此脾肺二经虚热之症先用五味异攻散治之虚热稍退又用地黄清肺饮肺气渐清又用八珍汤六味丸而寻愈后又咳痰喘患处作痒用参苏饮二剂散其风邪又用五味异攻散加桔梗补其肺气而痊二年后咳作渇饮水脉洪大左尺为甚用加减八味丸补肾水而痊<br />
　　一男子素不慎房劳其髪渐落或发热恶寒或吐痰头运或口干作渇或小便如淋两足发热或冷至痉属足三隂亏损而隂火内炽朝用十全大补汤夕用加减八味丸诸症退而髪渐生后两腿腕患紫癜风延于两股作痒各砭出血痒处日甚服消风等药患处微肿延及上体两眼昏澁余谓肾臓风先用四生散四服后用易老祛风丸月余用地黄丸两月余而痊后饮食起居失宜肢体色赤服二丸随愈<br />
　　一男子患白癜风过饮或劳役患处色赤作痒服消风散之类顿起赤晕遍身作痒砭出血服祛风药患处出血恪服遇仙丹患处愈焮元气日虚余先用九味芦荟丸加味羌活汤诸症顿愈用加味逍遥散加味四物汤乃安<br />
　　一男子不时患疙瘩搔痒成疮脓水淋漓恶寒发热先用羌活当归散而痒止又用易老祛风丸而不发后饮烧酒起赤晕二便不通口舌生疮热渇不安用防风通圣散二便通利但口干体倦饮食不入用七味白术散去木香四剂而安<br />
　　一男子患疮疥搔破出脓水面赤作渇大便坚实脉洪数左闗寸为甚此水火相抟也先用泻青丸料煎服热势顿减又用栀子柴胡散加味逍遥散而疮愈<br />
　　一男子患搔痒破而成疮如大麻风服遇仙丹发热作渇大便秘结脉沉实右闗为甚此热蓄于内也先用黄连内疏汤而大便通利又用防风通圣散去硝黄而热渇止却用八珍汤而疮愈<br />
　　一儒者素食膏粱发热作渇饮冷患疮如大麻风大便出黑血服清热祛风等寒药益甚余谓血分有热火也故寒之不寒用四物二连汤以清热凉血用六味地黄丸以补肾生水而热退又用柴胡栀子散调理而痊一男子遍身患疙瘩作痒劳而益甚用参茋归术为君佐以柴胡炒芩桔梗川芎炙草而瘥更用补气血之药后不再发<br />
　　一男子患疙瘩瘙痒发热形气虚弱口鼻气热且喜饮冷属外邪也以消风散二剂外邪悉解但倦怠少食更治以参茋归术陈皮炙草五味子而健又以补中益气汤去柴胡升麻加茯苓芍药乃痊<br />
　　一男子患前症多在臋脚劳役则痒益甚小便色黄服败毒散芩连之剂患处痒痛夜不得寐余谓脾气受伤用补中益气汤加五味麦门少用炒黒黄栢治之而痊凡病日间如故日晡倦怠或劳愈加晨起如故皆元气虚也宜用前药补而治之<br />
　　一儒者遍身生疮瘙痒脓水淋漓自知医服八珍荆防之类益甚脉洪大按之无力余谓此气血虚热也用八珍汤加牡丹皮治之而愈继娶后两足生疮久不愈尺脉数而无力余用地黄丸八珍汤而痊<br />
　　余甥凌云汉年十六庚子夏作渇发热吐痰唇燥遍身如疥两腿尤多色黯作痒日晡愈炽仲冬腿患疮尺脉洪数余曰疥肾疳也疮骨疽也皆肾经虚症针之脓出其气氤氲余谓火旺之际必变瘵症用六味地黄丸十全大补二旬诸症愈而瘵症具仍用前药而愈抵冬毕姻至春其症复作仍服地黄丸数斤煎药三百余剂而愈<br />
　　稽勲李龙冈遍身患此腿足为甚日晡益焮口干作渇小便频数此肾经虚热用补中益气汤六味地黄丸而痊<br />
　　一儒者善患疥余以为腠理不密外邪所抟用补中益气汤加白芷川芎治之不从自服荆防败毒散盗汗发热作渇焮痛脓水淋漓仍用前汤倍加参茋五味而痊<br />
　　一儒者患在臂脚日晡或痒或胀形体倦怠自服败毒散痛处发肿小便赤澁此肺肾隂虚余用补中益气汤加茯苓治之其疮顿愈又因调养失宜日晡益甚用八珍汤加五味子麦门冬五十余剂而愈<br />
　　一男子患疙瘩色黯作痒出黒血日晡至夜益甚其腿日肿夜消余以为气血虚而有热朝用补中益气汤夕用加味逍遥散而愈<br />
　　一男子时疫愈后遍身发防作痒服补中益气汤而愈有同患者不信余言乃用砭法出血而死此因隂虚血热色黒作痒也何乃反伤隂血哉<br />
　　一男子患防干痒作痛以芩连荆防山栀薄荷芍药归梢治之而愈<br />
　　一儒者应试后遍身瘙痒后成疙瘩此劳伤元气隂火内炽秋寒收敛腠理鬰热内作用补中益气汤加茯苓川芎白芷而愈后复劳仍作惑于人言服祛风败毒药如大风之状又发热作渇倦怠食余用补中益气汤倍加参茋归木半夏茯苓五味子麦门冬而愈<br />
　　举人陆世明防试途中劳役胸患癍焮赤作痛头痛发热形倦少食大便或溏或结小便赤澁此劳伤元气而虚火内动投补中益气汤一剂顿退再剂而痊又数剂而元气复<br />
　　一男子脾肾气血虚热略服四物黄栢知母之类元气愈虚倦热益甚余朝用补中益气汤夕用六味地黄丸如五味子煎服而愈后至闽为商遍身搔痒时喜热水浴之后患疮防破而出水用风药益甚或赤或白眼作花痒先用胡麻散六味丸痒渐愈用六味丸消风散疮渐愈用八珍汤六味丸而痊次年两股小腹颈项复作痒用四生散六味丸而愈<br />
　　一妇人经水先期劳役或气恼则寒热作痒服祛风降火等药不劳怒而自痒发热更加痰喘气促服化痰清气之剂形气倦怠食少胸痞身发疮疹服消毒之类脓水淋漓服大麻风药口干作渇欲水而不敢饮经水又过期眉间若动又服月余眉毛脱落经水淋漓余谓心肝二经风热相抟制金不能平木木尅脾土而不能统血肝火旺而不能藏血也眉间属甲木而主风风动血燥而眉毛脱落又若动也经云水生木遂朝用地黄丸以滋肾水生肝血夕用加味逍遥散以清肝火生肝血月余诸症渐愈又佐以四君芎归牡丹皮月余经水旬日而止又两月余经水五十余日而至乃夕用五味异攻散加当归服两月经水四十余日而至因怒恼寒热经水如崩眉棱觉动脉洪数肝脾二脉为甚用柴胡栀子散二剂以平肝火用五味异功散二剂以补脾气发热顿退经水顿止更以八珍汤倍加参术及地黄丸两月余经水如期眉毛渐生因饮食停滞腹胀作痛另服祛逐之剂泄泻不止小腹重坠饮食甚少余先用六君子汤送四神丸数剂泻渐止饮食稍进又用补中益气汤倍用升麻数剂重坠渐愈后因劳心发热饮食难化呕吐涎水其热自脐上起觉饥热频作乃用六君子汤加炮姜治之热时饮稠米汤稍安两月余又常服加味归脾补中益气二汤而痊<br />
　　一妇人秋间肢体作痒时发寒热日晡热甚口苦喜酸月水先期面色常青热甚则赤略服清热凉血后发疙瘩赤痒益甚乃清热败毒破而脓水淋漓余谓肝脾血燥虚热不信仍治疮毒其疮益甚形气倦怠饮食减少余先用补中益气汤间佐以六君当归元气稍复乃以八珍汤倍用参术少用川芎芍药炒焦间佐以补中益气汤诸症渐愈又以四君子汤为主佐以加味逍遥防两月余脓水渐少又服月余疮渐结靥因怒恼寒热腹胀饮食少思患处复甚用六君子汤加山栀柴胡乃用四君子汤为主而疮渐愈又因怒月经甚多发热作渇疮痛出血用柴胡清肝散热退痛止仍用四君子汤而结靥又用八珍山栀牡丹皮而疮愈<br />
　　一妇人变身搔痒脓水淋漓发热身如虫行月经不调先用升麻汤送泻青丸热痒顿退又用加味逍遥散经行如期用换肌丸而疮愈后因怒经行不止筋骨作痛用秦芁地黄汤易老祛风丸而痊<br />
　　一妇人遍身患疙瘩发热作痒内服败毒祛风外搽攻毒追蚀各溃成疮脓水津淫形气消瘦饮食日减恶寒发热作渇饮冷脉浮数按之则濇此元气复伤也先用七味白术散数剂其渇渐止饮食稍加乃用八珍汤加柴胡牡丹皮脓水渐干又用六君芎归丹皮山栀疮渐收敛仍用八珍山栀牡丹皮而疮愈<br />
　　一妇人毎秋间两手心作痒搔起白皮因劳役恼怒则发寒热变身作痒起疙瘩或以为风症内服花蛇等药外敷硫黄之类患处焮溃又服遇仙丹热渇益甚月水不通余谓肝脾二经血燥生风先用加味逍遥散热渇渐减又用八珍柴胡山栀患处少可后因怒气发热脇痛患处焮肿用加味逍遥散四剂而安又用四君芎归山栀牡丹皮半载而痊<br />
　　一妇人因怒寒热发赤晕服祛风之药发疙瘩或砭出血患处焮肿发热头痛内服外敷俱系风药脓水淋漓服花蛇酒之类前症益甚更加晡热烦渇不寐脉洪大按之如无余谓血脱烦躁先用补血当归汤稍缓用四君当归数剂得睡但倦怠头运少食用补中益气汤加蔓荆子稍可又用八珍汤少用芎芍倍用参术三十余剂而能歩履又服月余而瘥<br />
　　一妇人患白癜风误以为大麻风服蛇酒等药患处焮肿经水两三月一行余曰此肝血伤而内风也误服风药必筋脉拘急不信仍作风治果身起白屑四肢拳挛始信余言先用八珍汤四剂又用四君子汤二剂月余乃以四君子汤又用八珍汤二剂又月余诸症渐退元气渐复又以四君子汤为主以逍遥散为佐将两月疮靥脱落又月余而愈<br />

                    <br>
                        　　一妇人性急善怒月经不调内热口苦患疙瘩作痒服败毒之药脓水淋漓热渇头晕日晡益甚用加味逍遥散渐愈后因大怒月经如涌眼赤出泪用四物汤加山栀柴胡连芩数剂而愈年余左足臂腕起白防渐大搔起白屑内热盗汗月经两月余一至毎怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加炒黒山栀及加味归脾汤间服半年而愈后毎怒恼患赤晕或以风疾治之发疙瘩又服遇仙丹赤肿作痒出脓水外敷追蚀之药寒热作渇又服胡麻草乌之药遍身搔痒眉毛脱落脓水淋漓咳发热月经两月一行余用四君当归牡丹皮月余热渇稍止饮食稍进又服月余咳稍可却用八珍汤加牡丹皮二十余剂患处渐干经水如期后因伤食作泻不食用六君子汤饮食渐进又因怒发热作渇患处作痛经行不止用加味逍遥渐可仍用四君子汤而全愈<br />
　　一妇人性沉静怀抱不乐月经过期遍身作痒服祛风清火之剂搔破成疮出水不止其痒益甚或用消风散之类眉棱跳动眉毛折落又服遇仙丹患处俱溃咳发热饮食日少月经先期余作肝脾鬰怒而血燥前药复伤而益甚先用四君芎归山栀牡丹皮饮食渐进服月余而止又以加味逍遥散加钓藤钩二十余剂而眉不动乃去钓藤倍加参术当归月余疮渐结靥又以八珍汤加山栀牡丹皮而痊<br />
　　一妇人患前症脓水淋漓发热作渇体倦恶寒经水不调久而不愈此肝脾亏损而虚热也先用补中益气汤加川芎山栀而元气渐复又用逍遥散而疮渐愈又产后患疥遍身作痒搔起疙瘩破而出脓或出血水误服醉仙散殊类风症余用八珍汤数剂而安又用十全大补汤患处渐干因恼怒停食腹胀少食发热作渇患处复溃用六君子汤加炒黑山栀数剂饮食渐进又用八珍汤之类而痊<br />
　　一妇人日晡身痒月余口干又月余成疮服祛风治疮之剂脓水淋漓午前畏寒午后发热殊类风症余谓此肝火伤脾外邪所抟先用补中益气汤加山栀钩藤又用加味逍遥散兼八珍散而痊<br />
　　一妇人素清苦因鬰怒患前症遍身发疙瘩晡热内热盗汗自汗月经不行口干咽燥余用归脾汤数剂诸症稍退后兼加味逍遥散五十余剂而愈<br />
　　一妇人性躁患防防作痒脓水津淫寒热口苦脇痛耳鸣腹胀溺濇乃肝脾血虚火症用六君柴胡山栀龙胆数剂以逍遥散兼服渐愈又与六味丸逍遥散七十余剂诸症悉退<br />
　　一妇人患癍症作痒脉浮数以人参败毒散二剂少愈更以消风散四剂而安又用柴胡清肝散而愈<br />
　　一妇人患癍症痒痛大便秘脉沉实以四物汤加芩连大黄槐花治之而便利用四物二连汤而疮愈<br />
　　一妇人身如丹毒搔破淋漓热渇头日晡益甚用逍遥散加炒山栀丹皮而愈又用八珍柴胡山栀丹皮而痊<br />
　　一妇人患前症误服大麻风药破而出水烦渇头运诚类风症六脉洪数心肝脾为甚余曰风自火出此因怒动肝火血燥而生风耳非真风症也与逍遥散六味丸以清肝火滋脾血生肾水而愈<br />
　　一妇人患前症搔破久不愈食少体倦此肝脾亏损隂虚发热也先用补中益气汤加川芎炒栀元气渐复更以逍遥散而疮愈<br />
　　一妇人身如丹毒后发疙瘩搔破脓水淋漓热渇头运日晡益甚先用消风散二剂又用加味逍遥防而愈一妇人患赤游风晡热痒甚余用清肝养血之剂不信乃服大麻风药臂痛筋挛又服化痰顺气之剂四肢痿弱又一妇患前症数用风药煎汤泡洗以致腹胀并殁一女子月经先期或经行上身先发赤晕微肿作庠若遇气恼赤痒益甚服祛风之剂患处更肿砭出紫血甚多其痒愈作余谓肝火血燥风药复伤血而为患也先用加味逍遥散清肝火益肝血赤痒少止用地黄丸滋肾水生肝木各五十余贴而痊后因恼怒经水不止发热作渇患处赤痒先用加味小柴胡汤二剂诸症顿止又用加味逍遥散而安<br />
　　一女子二十嵗月经先期而或过期或有怒身发赤晕或患疙瘩六七日方退服祛风药赤晕不退搔痒作渇热为风症恪服前药搔破成疮脓水津淫余曰此肝火生风再服是药必致筋挛不悟后两手果挛始信先用地黄丸四物汤月余热渇顿减乃佐以加味逍遥散又月余患处脓少又用四君山栀牡丹皮二十余剂指能伸屈因怒发热经水不止睡中筋脉抽动不安以加味逍遥散加钩藤钩治之而痊仍用四物山栀钩藤钩牡丹皮而疮结靥乃去钩藤钩调理元气复而疮靥脱一女子常患瘾疹作痒因怒发热变为疙瘩臖肿痒其余用栀子清肝散治之而愈后又怒患痕起赤晕游走不定自砭出紫血甚痒彻骨其热如炙如大麻风欲用风药余绐之曰然乃以当归补血汤四剂其热悉止又用圣愈汤加味逍遥散而痊<br />
　　一女子赤晕如霞作痒发热用小柴胡汤加生地连翘丹皮而愈后时常发热遍身如虫行因恼怒起赤晕作痒用柴胡清肝散热痒顿止用加味逍遥散热痒全止但见风起赤晕或发瘾疹或患疙瘩用胡麻散随愈一女子常患疙瘩时或作痒服消风之类搔破成疮其痒不止延及头面余先用羌活当归散其痒顿止用加味逍遥散其热顿痊又用当归饮而疮亦愈用八珍柴胡山栀而不再作<br />
　　一小儿因有食积服尅滞之剂肢体生疮似疥服消毒之药发疙瘩赤色作痒脓水津淫先用五味异攻散加柴胡山栀以补脾胃平肝木赤痒渐消又用四味肥儿丸五味异功散治之而食积愈<br />
　　一女子赤晕作痒寒热发搐服风药身发疙瘩搔破出水此肝血风热之症先用加味小柴胡汤后用四味肥儿丸而愈后伤风咳头面搔痒微肿先用消风散一剂又用栀子清肝散而痊<br />
　　一小儿遍身生疮小便不调颈间结核两目连劄服祛风之剂眉毛脱落余谓肝经风热之症先用大芦荟丸后用四味肥儿丸渐愈后因饮食停滞发热其疮复臖用大芜荑汤四味肥儿丸而痊后毎停食遍身发赤作痒服四味肥儿丸即愈<br />
　　一小儿遍身患疮似疥作痒肌体消瘦发热龈烂口渇饮水大便不实此肾肝之症也先用地黄丸治之又用大芜荑汤而愈后因饮食所伤其疮复焮先用四味肥儿丸后用大芜荑汤而痊<br />
　　一小儿遍身生疮似疥或痒或痛脓水淋漓眉毛脱落大便酸臭小便澄白余谓肝脾之症先用大芦荟丸后用四味肥儿丸诸症渐愈又佐以五味异功散而痊一小儿遍身生疮头髪成穗眉毛脱落肌肉消瘦大便酸臭小便不调颈间结核肚大青筋余先用五味异功散月余后用四味肥儿丸又用大芜荑汤异功散而痊一小儿先隂茎作痒小便不调后遍身生疮作痒服消风败毒之剂臖如大风之症颈间结核发热如炙余先用柴胡栀子后用大芦荟丸四味肥儿丸诸症少愈又用虾蟇丸四味肥儿丸而痊<br />
　　一小儿部面浮肿遍身如癣半年后遍疙瘩色紫作痒敷巴豆之药皮破出水痛痒寒热大便坚硬脾肺脉洪数而实先用防风通圣散便利调和又用四物汤加荆防黄芩柴胡皂角刺甘草节诸症渐愈更以八珍汤加白术荆防皂角刺五加皮而愈后但劳则上体发赤晕日晡益甚此气血虚而有火也先用四物汤加丹皮参术柴胡治之稍愈又用补中益气汤加酒炒黑黄栢知母月余全愈后不守禁忌遍身生疮诚如疠风大便酸臭肚大青筋头髪成穗先用肥儿丸月余又用大芜荑汤数剂又用大芦荟丸四味肥儿丸而寻愈<br />
　　一女子十二嵗善怒遍身作痒出水用柴胡川芎山栀芍药以清肝火用生地当归黄芩以凉肝血用白术茯苓甘草以徤脾胃而愈半载之后遍身起赤痕或时晕寒热余曰此亦肝火炽盛血得热而妄行其夜果经至后因肝经血燥生疮发热作痒搔破出水眉毛脱落用大芦荟丸四物二连汤而热退用五味异功散四味肥儿丸而疮愈<br />
　　一小儿遍身生疮大便下血发热作渇腹大青筋眉毛渐落余用大芦荟丸五味异攻散其疮渐愈佐以补中益气汤热渇渐止又用异功散为主佐以补中益气汤加吴茱茰所制黄连治之血止疮愈<br />
　　一小儿十五嵗遍身似疥非疥脓水淋漓晡热口干形体骨立四年矣此肾肝之症用六味丸而痊后隂茎作痒小便澄白患疮疥如大风余用大芦荟丸四味肥儿丸诸症渐愈又用大芜荑汤而寻愈后停食吐泻不食发赤防先用二陈山查麦芽次用异攻散饮食如常又用大芜荑汤而愈<br />
　　一女子赤晕如霞作痒发热用小柴胡汤加生地黄连翘丹皮而愈<br />
　　一女子性急多怒月经先期患防防色赤作痒搔破脓水不止服祛风药其疮益甚服花蛇酒四肢瘈疭眉毛折脱余先用柴胡清肝散加钓藤钩数剂又用加味逍遥散加钩藤钩诸症渐愈又用易老祛风丸而痊一女子素有肝火因怒颈项结核寒热晡热遍身起赤晕作痒服祛风之药搔痒出水唇目搐动余以为脾经血虚内热生风用栀子清肝散加钓藤钩而搐热顿减又用当归川芎散而诸症渐愈乃用加味逍遥散而痊一小儿患赤游风余先用羌活白芷散二剂又用加味逍遥散而愈后伤风热起疙瘩搔破出水或用大麻风药十指拳挛脓水津淫余先用秦芁地黄丸手指如常又用易老祛风丸而疮亦痊<br />
　　一小儿遍身搔痒或如虫行内服胡麻散外敷解毒散患处皆溃诚如麻风之症视其唇或掣动或两目连劄此肝木乗脾土用升麻汤煎送泻青丸而渐愈又用桦皮散而痊<br />
　　一小儿遍身搔痒起赤晕后脓水不止先用归脾饮二剂又用柴胡散而愈后因惊挟食发热起赤晕用越鞠丸一钱枳术蓬术末各五分葱汤调服二次又用消风散一服赤晕顿消又用越鞠丸而痊<br />
<br />
<br />
<br />
<br />
<br />
　　薛氏医案卷十八<br />
<子部,医家类,薛氏医案><br />
　　钦定四库全书<br />
　　薛氏医案卷十九<br />
　　明　薛已　订<br />
　　疠疡机要下<br />
　　各症方药<br />
　　通天再造散　治疠风恶疾<br />
　　鬰金【五钱】大黄【煨】皂角刺【炒黑各一两】白牵牛【六钱半生半炒】<br />
　　右为末每服五钱日未出时面东以无灰酒调下<br />
　　寳鉴醉仙散　治疠风<br />
　　胡麻子　牛蒡子　枸杞子　蔓荆子【各炒一两】白蒺莉　蒌根　苦参　防风【各五钱】<br />
　　右为末毎一两五钱入轻粉二钱拌匀毎服一钱茶清调晨午各一服至五七日于牙缝中出臭涎令人如醉或下脓血病根乃去仍量人轻重虚实用病重者须先以再造散下之元气将复方用此药忌一切炙厚味止可食淡粥时菜诸蛇以淡酒蒸熟食之可以助药势<br />
　　寳鉴换肌散　治疠风久不愈或眉毛脱落鼻梁崩壊不月奏效如神<br />
　　地龙【去土】当归　细辛　何首乌【不犯鐡】白芷　天麻蔓荆子　葳灵仙　荆芥穂　菊花　苦参<br />
　　紫参　沙参　木贼草　白蒺防　草乌头【炮去皮脐】不灰木　甘草　天门冬【去心】赤芍药　九节菖蒲定风草　胡麻子【炒】川芎　苍术【一两】木鼈子【一两】白花蛇【三两】黑花蛇【三两酒浸】<br />
　　右各叧为末每服五钱温酒调下日后酒多尤妙<br />
　　补气泻荣汤　治疠风<br />
　　升麻　连翘【各六分】苏木　当归　黄连　黄茋全蝎　地龙【去土各五分】生地黄　荆芥【各四分】人参梧桐泪【各一分】桔梗　麝香【少许】桃仁【三个】白豆　蠓虫【去翅足炒三个】水蛭【炒烟尽三个】<br />
　　右先将豆蔲麝香水蛭蠓虫各叧为末和匀却将前药用水二钟煎至一钟去柤入桐泪前末再煎至七分空心热服<br />
　　海藏愈风丹　治癞病手足麻木眉毛脱落遍身生疮及疠风瘾疹皮肤燥痒搔破成疮并皆治之<br />
　　皂角【乙斤剉寸许无灰酒浸一宿以水一碗挼成汁去柤以砂器中文武火熬】土花蛇【二条去肠阴干酒浸取净肉晒干为末大风症治之】苦参【一斤取末四两】白花蛇乌稍蛇【各一条依前酒浸取肉为末】<br />
　　右为末入前二味为丸桐子大每服六七十丸空心通圣散送下干物压之日三服间日浴之汗出为度愚按前方果系疠风用之必效若肝经血热脾经血虚肾经虚火脾肺气虚遍身作痒搔破成疮或内热生风而鬓脱落或皮肤赤晕或搔起白屑而类疠风者服之反成疠风矣<br />
　　二圣散　治疠疮<br />
　　大黄【五钱】皂角刺【三钱焼灰】<br />
　　右为末每服二钱白汤调下早服桦皮散中服升麻汤下泻青丸晩服二圣散皆为疎泄血中风热也<br />
　　清胃散　治热毒在表以此发散之<br />
　　升麻　白芷　防风　白芍药　干葛　甘草当归　川芎　羌活　麻黄　紫浮萍　木贼草【各等分】<br />
　　右每服五七钱水煎<br />
　　防风通圣散　治风热炽盛大便秘结发热烦躁表里俱实者<br />
　　防风　当归　川芎　芍药　大黄【煨】硝　连翘　薄荷　麻黄　桔梗　石膏【煨】黄芩【炒各一两】白术　山栀　荆芥【各五钱五分】甘草【二两】滑石【三两】白芷蒺防【炒】鼠粘子【各五钱】<br />
　　右为末每服三五钱白汤调下<br />
　　透经解挛汤　治风热筋挛骨痛<br />
　　荆芥　红花　苏木　羌活　当归　防风　蝉殻【去土】天麻　甘草【各七分】白芷【一钱】连翘　川芎【各五分】穿山甲【三钱炮】<br />
　　右水酒各半煎服<br />
　　秦芁地黄汤　治风热血燥筋骨作痛<br />
　　秦芁　生地黄　当归　川芎　羌活　防风荆芥　甘草　白芷　升麻　白芍药　大力子【蒸】蔓荆子【各一钱】<br />
　　右水煎服<br />
　　活当归散　治风毒血热头面生疮或赤肿或成块或瘾搔痒脓水淋漓<br />
　　羌活　当归　川芎　黄连【酒浸炒】防粘子【蒸】防风荆芥　甘草　黄芩【酒浸炒】连翘　白芷　升麻<br />
　　【各一钱】<br />
　　右酒拌晒干水煎<br />
　　活白芷散　治风热血燥手掌皱裂或头面生疮或遍身肿块或脓水淋漓<br />
　　羌活　白芷　软柴胡　荆芥　蔓荆子　防风甘草　猪牙皂角　黄芩　黄连【酒炒各一钱】<br />
　　右水煎服<br />
　　四生散　治肾臓风耳鸣目痒鼻赤齿浮或妇女血风疮<br />
　　白附子　独活　黄茋　白蒺防【各等分】<br />
　　右为末每服二钱用猪腰子劈开入药湿纸裹煨熟细嚼盐汤下风癣酒下为丸亦可<br />
　　消风散　治风热瘾痒痛或脓水淋漓或头皮肿痒荆芥穂　甘草【炙各二钱】陈皮【五钱】人参　白僵蚕【炒】茯苓　防风　芎防　蝉殻【去土】活　藿香【各一两】厚朴【姜制五钱】<br />
　　右每服五七钱姜水煎<br />
　　九味活汤　治一切外因疮毒<br />
　　羌活　防风　苍术【各一钱五分】川芎　白芷　生地黄　黄芩　甘草【各一钱】细辛【五分】<br />

                    <br>
                        　　右水煎服<br />
　　当归饮　治血热瘾痒痛或脓水淋漓发热等症当归　白芍药　川芎　生地黄　防风　白蒺防　荆芥【各一钱五分】黄茋【炒】甘草　何首乌【各一钱】<br />
　　右水煎服<br />
　　升麻汤　治风热身如虫行或唇反纵裂<br />
　　升麻【三分】茯苓　人参　防风　犀角【镑】活　官桂【各二钱】<br />
　　右每服四钱水煎下泻青丸<br />
　　桦皮散　治肺风疮疥瘾及风刺粉刺<br />
　　桦皮【四两炒灰】荆芥穂【二两】甘草【炙五钱】枳殻【四两去穰焼煆存性】杏仁【二两去皮尖叧研】<br />
　　右为末磁器贮之每服四五钱水煎<br />
　　胡麻散　治风热瘾搔痒或兼赤晕寒热形病俱实者<br />
　　胡麻【一两二钱】苦参【八钱】荆芥穂【八钱】首乌【不见鐡器八钱】葳灵仙防风　石菖蒲　牛蒡子【炒】甘菊花　蔓荆子甘草【炒各六钱】白蒺防【炒去刺同】<br />
　　右每服三钱酒调<br />
　　易老祛风丸　治疥癞风疮<br />
　　黄茋　枳殻【炒】防风　芍药　甘草　地骨皮枸杞子　熟地黄　生地黄【各酒拌杵膏】<br />
　　右各叧为末入二黄膏加炼蜜丸桐子大每服七八十丸白汤下<br />
　　白丁香散　治疠风眼中生胬肉<br />
　　白丁香　贝母<br />
　　右为末人乳汁调防眼内<br />
　　子和生散　治疠风毛脱落<br />
　　半夏　羊粪【各等分】<br />
　　右为末姜汁调涂棱上如不应当防类症脱条治之<br />
　　渫洗疠疮药<br />
　　何首乌　荆芥　防风　马鞭草　蔓荆子【各等分】<br />
　　右每用十两水一斗煎数沸无风处洗出汗<br />
　　解毒散　治风疮解外毒<br />
　　巴豆肉　皮硝【各一两】黄蜂窠　黑狗脊【各七钱】白芷雄黄　牙皂角　羊蹄根　轻粉　蝉殻【去上】枯<br />
　　矾　寒水石【各五钱】<br />
　　右为末腊猪油调搽外毒既去却搽黄连散<br />
　　愚按洗药虽能疏通腠理而损元气解毒散虽能攻毒而伤良肉不宜多用<br />
　　黄连散　治疠疮清热解毒<br />
　　黄连【五两】五棓子【一两】<br />
　　右为末唾津调涂之<br />
　　加味逍遥散　治血虚有热遍身搔痒心烦目昏怔忡颊赤口燥咽干发热盗汗食少嗜卧<br />
　　当归【炒】芍药【酒炒】茯苓　白术【炒各一钱】柴胡【五分】牡丹皮甘草【炙】山栀【炒各八分】<br />
　　右水煎服<br />
　　当归补血汤　治肌热恶寒面目赤色烦渇引饮脉洪大而虚重按似无此血虚也若误服白虎汤必死黄茋【炙一两】当归【酒制二钱】<br />
　　右水煎服<br />
　　补中益气汤　治中气不足或因尅伐四肢倦怠口干发热饮食无味或饮食劳倦头痛烦躁恶寒自汗气喘身热等症<br />
　　人参　当归【各一钱】黄茋【炒】白术【各一钱半】甘草【炙一钱半】陈皮【五分】柴胡　升麻【各三分】<br />
　　右姜枣水煎空心午前服<br />
　　四君子汤　治脾胃虚弱饮食少思大便不实等症<br />
　　人参　白术　茯苓【各二钱】甘草【炙一钱】<br />
　　右姜枣水煎<br />
　　六君子汤　治脾胃损伤饮食少思或大便不调面色痿黄等症即四君子加陈皮半夏<br />
　　七味白术散　治中气虚弱津液不足口干作渇或口舌生疮不喜饮冷吐泻等症<br />
　　人参　白术　木香　白茯苓　甘草【炙】藿香【各五分】干葛【一钱】<br />
　　右水煎服<br />
　　四物汤　治血虚发热烦躁或晡热作渇头目不清若因脾虚不能生血者用四君子汤<br />
　　当归　熟地【各二钱】芍药【炒】川芎【各一钱】<br />
　　右水煎服<br />
　　归脾汤　治忧思伤脾内热发热或血妄行吐下或健忘惊悸少寐或妇女经不准晡热内热或唇口遍身疮疥等症<br />
　　白术　黄茋【炒】当归　茯神　人参　龙眼肉逺志　酸枣仁【炒各一钱】木香【五分】甘草【炙三分】<br />
　　右姜枣水煎<br />
　　八珍汤　治气血俱虚恶寒发热或烦躁作渇等症即前四君四物二方相合<br />
　　十全大补汤　治症同上或更兼自汗盗汗体倦食少等症即八珍汤加黄茋肉桂<br />
　　圣愈汤　治一切失血或血虚烦渇躁热卧睡不寜或疮症脓水出多五心烦热作渇等症<br />
　　熟地【生者自制】生地黄　当归【酒拌各一钱】人参　黄茋【炒】川芎【各二钱】<br />
　　右水煎服<br />
　　芎归汤　治失血烦热作渇或头痛晕<br />
　　川芎【三钱】当归【酒拌五钱】<br />
　　右水煎服<br />
　　竹叶黄茋汤　治气血虚胃火盛而作渇<br />
　　淡竹叶　生地【各二钱】黄茋　麦门冬　当归　川芎　黄芩【炒】甘草　芍药　人参　半夏　石膏【煆各一钱】<br />
　　右水煎服<br />
　　竹叶石膏汤　治胃火盛而作渇<br />
　　淡竹叶　石膏【煅】桔梗　木通　薄荷　甘草【各一钱】<br />
　　右姜水煎<br />
　　济生犀角地黄汤　治胃火盛血热妄行或吐衂便血形气虚病气实者<br />
　　犀角【镑】生地黄　赤芍药　牡丹皮【各一钱半】<br />
　　右水煎倾出入犀末服若形气病气俱实再加黄芩黄连若因气恼而致加山栀柴胡<br />
　　桃仁承气汤　治血结胸中手不可近或中焦畜血寒热胸满漱水不欲咽善忘昏迷其人如狂<br />
　　桃仁【五分】大黄【一钱】甘草【三分】肉桂【五分】<br />
　　右水煎服<br />
　　泻青丸　治肝经风热头目昏肌肉瞤动或牙关急痰涎壅盛或颈项脇肋小腹阴囊腿股作痛凡属肝经有余之症用之<br />
　　当归　川芎　山栀　龙胆草【酒拌炒焦】大黄【炒】活防风【各等分】<br />
　　右为末蜜丸桐子大每服二三十丸白汤下<br />
　　栀子清肝散　治三焦肝胆经血虚风热耳项胸乳等处痒痛或发热寒热晡热自汗或目唇搐动<br />
　　柴胡　栀子　丹皮【各一钱】茯苓　川芎　芍药当归　牛蒡子【炒各七分】甘草【五分】<br />
　　右水煎服<br />
　　柴胡清肝散　治风热怒火或寒热呕吐等症<br />
　　柴胡　山栀【炒各钱半】黄芩【炒】人参　川芎【各一钱】连翘桔梗【各八分】甘草【五分】<br />
　　右水煎服<br />
　　当归川芎散　治手足少阳经血虚风热耳内痒痛或寒热少食头目不清日晡热甚<br />
　　当归　川芎　柴胡　白术　芍药【各一钱】山栀【炒钱二分】牡丹皮　茯苓【各八分】蔓荆子　甘草【各五分】<br />
　　右水煎服<br />
　　小柴胡汤　治肝胆经风热或寒热往来或晡热潮热黙黙不欲饮食或因怒火口苦耳聋脇痛等症柴胡【二钱】黄芩【一钱半】人参　半夏【各一钱】甘草【炙五分】<br />
　　右姜枣水煎<br />
　　大芦荟丸　治疳火下疳或小儿疳膨食积口鼻生疮或牙龈蚀烂或虫蚀肛门痒痛<br />
　　胡黄连　芦荟　黄连【炒】木香　白芜荑【炒】青皮白雷丸　鹤虱草【各一两】麝香【一钱】<br />
　　右为末蒸饼糊丸桐子大每服一钱空心米汤下<br />
　　加味地黄丸　治肾经阴虚耳内痒痛或两目昏花或吐痰气喘作渇发热小便赤濇等症<br />
　　干山药　山茱茰　牡丹皮　泽泻　白茯苓熟地黄【自制】生地黄　柴胡　五味子【各叧为末等分】<br />
　　右二地黄搯碎酒拌湿杵膏入前末和匀炼蜜丸桐子大每服百丸空心白汤下<br />
　　二陈汤　治中脘停痰呕吐恶心或头目不清饮食少思<br />
　　陈皮　茯苓　半夏　甘草【炙各一钱】<br />
　　右姜枣水煎<br />
　　连翘饮子　治目恶日光或瘾濇昏花不能久视迎风有泪<br />
　　蔓荆子　甘草　连翘【各三钱】黄茋【炒】柴胡　黄芩【酒拌五分】生地黄　当归　红葵花　人参【各三分】升麻防风　活【各一钱】<br />
　　右水煎服<br />
　　四物龙胆汤　治肝经风热眼暴赤痛或生云翳当归　川芎　芍药　生地黄　活　防风防己　胆草【酒拌炒焦】<br />
　　右水煎服<br />
　　四物二连汤　治血虚五心烦热昼则明了夜则发热当归　生地黄　白芍【炒各一分】川芎【七分】黄连【炒五分】胡黄连【三分】<br />
　　右每服五钱水煎<br />
　　地芝丸　治目能近视不能逺视此阳气不足阴气有余<br />
　　生地【焙干四两】天门冬【去心】枳殻【麸炒】甘菊花【各二两】<br />
　　右为末炼蜜丸桐子大每服百丸清茶下<br />
　　定志丸　治目能逺视不能近视此阴气不足阳气有余<br />
　　白茯苓　人参【各二两】逺志【去心】石菖蒲【各一两】<br />
　　右为末炼蜜丸桐子大以硃砂为衣每服二三十丸温酒下日三服<br />
　　神效黄茋汤　治浑身或头面手足麻木不仁两目缩羞明畏日或视物不明<br />
　　黄茋【二两】人参【八钱】甘草【炙】白芍药　蔓荆子【各一两】陈皮【五钱】<br />
　　右每服五钱水煎临卧热服如麻木不止更加黄茋虽有热症不用黄栢<br />
　　益气聦明汤　治脾胃伤损眼目昏暗或饮食劳役脾胃不足致内瘴耳鸣<br />
　　黄茋　甘草【炙】人参【各五钱】升麻　葛根　黄栢【炒各二钱】芍药【一钱】蔓荆子【一钱七分】<br />
　　右每服五钱水煎临卧及五更服脾胃虚去黄栢<br />
　　清凉饮　治实热大便秘结或咽喉肿痛<br />
　　当归　赤芍药　甘草【炒】大黄【蒸各等分】<br />
　　右每服五钱水煎<br />
　　清胃散　治脾胃湿唇齿作痛或齿龈溃烂或连头面作痛或发热恶寒或热药厚味所致<br />
　　生地黄【酒拌】当归【酒洗】牡丹皮　黄连【各五分】升麻【一钱】<br />
　　右水煎服如痛未止加石膏之类<br />
　　凉膈散　治上焦实热烦躁作渇或喉舌肿痛便溺秘赤<br />
　　大黄　朴硝　甘草　栀子仁　黄芩　薄荷【各一两】连翘【四两】<br />
　　右每服三五钱水煎<br />
　　黄连解毒汤　治疮疡焮痛烦躁饮冷脉洪数发狂言<br />
　　黄芩　黄连　黄栢　山栀【各炒钱半】<br />
　　右水煎服<br />
　　泻黄散　治胃经实热呕吐或口舌生疮<br />
　　石膏【煆】藿香【各一钱】山栀【一钱五分】甘草【五分】防风【七分】<br />
　　右水煎服<br />
　　润肠丸　治脾胃伏火伤血或失血大肠干燥大便不通或风热血结便秘食少<br />
　　活　当归尾　麻子仁　桃仁【去皮尖叧研】大黄【煨】皂角仁【各一两】秦芁【五钱】<br />
　　右为末炼蜜或猪胆汁丸桐子大每服三五十丸食前滚汤下如燥粪在肛门之间用胆汁导之即通若因津液干涸不通当补气血<br />
　　滋肾丸　治不渇而小便不利者乃膀胱经热甚不能生水宜用此药以滋化源<br />
　　肉桂【三钱】知母　黄栢【各酒炒黑二两】<br />
　　右为末水丸桐子大每服二百丸空心白滚汤下<br />
　　清肺饮　治渇而小便不利乃肺经有热絶寒水生化之源宜用此药<br />
　　茯苓【二钱】猪苓【二钱】灯心【一钱】木通【七分】麦【五分】扁蓄【三分】<br />
　　右为末作二剂水煎<br />
　　黄芩清肺饮　治肺燥而小便不利<br />
　　黄芩　山栀【各一钱】<br />
　　右水煎服<br />
　　五淋散　治膀胱有热水道不通淋濇不出或尿如豆汁或成砂石或热拂便血<br />
　　赤芍药　山栀【各一钱】当归　甘草【各一钱二分】赤茯苓【一钱五分】<br />
　　右用灯心二十茎水煎服<br />
　　清心莲子饮　治热在血分口干便浊夜则安静昼则发热或口舌咽干或生疮烦渇小便濇淋<br />
　　黄芩　麦门冬　地骨皮　车前子【炒】甘草【各一钱五分】石莲肉　茯苓　黄茋【炒】柴胡　人参【各一钱】<br />
　　右水煎服<br />
　　升阳益胃汤　治脾胃虚弱怠惰嗜卧或值秋令体重节痛大便不调小便频数饮食不消洒淅恶寒凄不乐面色不和乃阳不升也<br />
　　活　独活　防风【各五钱】柴胡　白术　茯苓【渇者不用】泽泻【各三钱】人参　黄茋【各二两】半夏　甘草【炒各一两】芍药　黄连【炒】陈皮【各三钱】<br />
　　右每服三五钱姜枣水煎若服后小便愈数而病愈加不宜分利小便当减茯苓泽泻<br />
　　生脉散　治热伤元气肢体倦怠气短懒言汗出不止口干作渇等症<br />
　　人参【五钱】麦门冬【二钱】五味子【一钱】<br />
　　右水煎服如不应倍之<br />
　　清燥饮　治气血虚弱湿热乘之遍身酸软或湿热行令肺金受邪肾无所养小便赤少大便不调或腰腿酸软体重麻木或头晕食少自汗口干胸满气促懒于言语<br />
　　黄茋　苍术【各一钱】人参　白术　神麯【炒】陈皮【各五分】甘草【炙】黄栢【炒】麦门冬　当归【各三分】葛根　泽泻　青皮【各二分】五味子【九粒】<br />
　　右水煎服<br />
　　二神丸　治脾胃不足侵晨作防或不时去后饮食少思肌肉消瘦<br />
　　补骨脂【四两】肉豆蔲【二两】生姜【四两】红枣【四十九枚】<br />
　　右用水一盏煑姜枣至水干取枣肉和药末杵匀丸桐子大每服五七十丸淡盐汤下<br />
　　六味丸【一名地黄丸加肉桂五味名加减八味丸】治肾虚发热作渇痰咳头晕喉燥唇裂腰腿酸软或自汗盗汗便血诸血失音水泛为痰小便淋漓等症<br />
　　牡丹皮　白茯苓　泽泻【各三两】熟地【自制八两】山茱茰【去核】干山药【各四两】<br />
　　右为末地黄杵膏加炼蜜丸桐子大每服七八十丸空心食前滚汤下<br />
　　加减金匮肾气丸　治脾胃虚腰重脚肿小便不利或肚腹肿胀四肢浮肿或喘急痰盛已成蛊症其效如神<br />
　　白茯苓【三两】附子【五钱】川牛膝　肉桂　车前子　泽泻　山茱茰　山药　牡丹皮【各一两】熟地黄【四两酒拌杵膏】<br />
　　右为末和地黄加炼蜜丸桐子大每服七八十丸空心米饮下<br />
　　五味异功散　治脾胃虚弱饮食少思或食而难化大便不实等症<br />
　　人参　白术【炒】茯苓【各二钱】甘草【炙】陈皮【各一钱】<br />
　　右水煎服<br />
　　四神丸　治脾肾虚弱大便不实饮食少思等症肉豆蔲　五味【各二两】补骨脂【四两】呉茱茰【炒一两】<br />
　　右为末水二碗生姜八两红枣百枚煮熟取枣肉和末丸桐子大每服五七十丸空心食前白汤下<br />
　　愈风丹　治诸风肢体麻木手足不随等症<br />
　　天麻　牛膝【酒浸焙】萆薢　参【各六两】杜仲【七两】活【十四两】当归　熟地黄【自制】生地黄【各一斤】独活【五两】肉桂【三两】<br />
　　右为末炼蜜丸桐子大每服七十丸温酒下<br />
　　泻白散　治肺经实热咳<br />
　　桑白皮　地骨皮【各一两】甘草【五钱】<br />
　　右为末每服三钱白汤调下<br />
　　半夏白术天麻汤　治寒气所鬰大便不利或呕不食痰唾稠粘头目运喘促气短或头痛身重四肢逆冷<br />
　　半夏　天麻　黄茋　人参　苍术　陈皮　泽泻　茯苓【各一钱五分】白术　神麯【炒各一钱】大麦芽　干姜【炒黒各三分】黄栢【酒制二分】<br />

                    <br>
                        　　右每服五钱水煎服<br />
　　牛黄清心丸　治诸风手足不随痰涎壅盛言语蹇濇心忡徤忘或发颠狂<br />
　　防风　白术　白芍药　羚羊角【镑】麝香【叧研】龙脑【叧研】麦门冬【去心】黄芩【各一两】人参　神麯炒蒲黄【炒各二两】甘草【五两】白茯苓　芎防　杏仁【去皮尖】桔梗【各一两二钱半】柴胡【两二钱半】雄黄【叧研二钱】山药【七钱五分】牛黄【叧研一两二钱】白蔹干姜【各七钱五】当归【酒浸两半】大豆黄卷　阿胶　肉桂<br />
　　【各两七钱】犀角【二两】大枣【一百枚蒸熟杵】金箔【一千三百片内四百为衣】<br />
　　右为末和匀同枣肉加炼蜜丸龙眼大以金箔为衣每服二丸白汤化下<br />
　　人参理中丸　治脾胃虚寒呕吐泄泻饮食少思等症<br />
　　白术【炒】人参　干姜【炮】甘草【炙各等分】<br />
　　右为末丸桐子大每服六七十丸白汤下<br />
　　人参平肺散　治心火尅肺传为疳痿咳喘呕痰涎壅盛胸膈痞满咽嗌不利<br />
　　人参　陈皮　甘草【炙】地骨皮　茯苓【各一钱】知母【炒七分】五味【杵炒四分】青皮【五分】桑白皮【炒一钱】天门冬【四分去心】<br />
　　右水煎服<br />
　　决明夜灵散　治目至夜则昏虽有灯月亦不能睹石决明　夜明砂【各叧研二钱】猪肝【一两或羯羊肝亦可】<br />
　　右以竹刀切肝作二片铺药于内用线防定砂罐内米泔水煮至半碗临睡连肝服之<br />
　　人参益气汤　治暑热伤气肢体困倦饮食少思或发热作渇等症<br />
　　黄茋【八钱】人参　甘草【各五钱】炙甘草　升麻　柴胡【各二钱】白芍药【三钱】五味【一百四十粒】<br />
　　右作四剂水煎服<br />
　　四七汤　治七情鬰结成痰或如梅核梗于喉间或中脘停痰恶心呕逆<br />
　　紫苏叶　厚朴【姜制】茯苓【各一钱】半夏【姜制一钱五分】<br />
　　右姜枣水煎<br />
　　硫黄散　治紫白癜风<br />
　　硫黄【一两用醋一碗煎干再晒】<br />
　　右为末以生姜蘸药擦患处<br />
　　神效当归膏　治风疮去腐肉生新肉其肉赤黯毒气炽盛搽至淡赤或其毒已退收功甚速此膏生肌止痛补血续筋故与新肉相宜<br />
　　当归　黄蜡　生地【各一两】麻油【六两】<br />
　　右先将地黄当归入油煎黑去柤入蜡溶化冷搅匀即成膏矣如用白蜡尤好<br />
　　砭法　治风毒瘀血壅盛或色赤走彻用细磁器击碎取有锋甚者一块以筯一根劈开头夹之用线防定两指轻撮筯稍令磁芒正对患处悬一寸许再用筯一根频击筯头令毒血遇刺皆出<br />
　　妙香散　治心气不足精神恍惚虚烦少睡盗汗等症甘草【炒一钱】人参　桔梗【各五钱】逺志【去心炒】山药【姜汁】茯神　黄茋【各一两】辰砂【叧研三钱】麝香【二钱】木香【煨二钱五分】<br />
　　右为末每服二钱温酒调下<br />
　　四味肥儿丸　治小儿食积五疳或白痿体瘦肚大青筋发稀成穂或遍身疮疥等症<br />
　　芜荑【炒】神麯【炒】麦蘖【炒】黄连【各等分】<br />
　　右为末猪胆汁丸黍米大每服一二十丸木通煎汤下米糊丸亦可<br />
　　地黄清肺饮　治肺肝咳<br />
　　马兠铃　甘草【各五分】粘米【炒十粒】防粘子【三分炒】明阿胶【一钱麫炒】杏口仁【七枚去皮尖】<br />
　　右水煎服量儿加减<br />
　　蟾蜍丸　治无辜疳症一服虚热退二服烦渇止三服泻痢愈<br />
　　蟾蜍【一枚夏月沟渠中取腹大不跳不鸣身多防者】<br />
　　右取粪蛆一枚置桶中以尿浸之却将蟾蜍跌死投与蛆食一昼夜用布袋盛蛆置急水中一宿取出瓦上焙干为末麝香一字和匀粳米饭丸麻子大每服二三十丸米饮下甚效<br />
　　小柴胡汤【加山栀牡丹皮名加味小柴胡汤】治伤寒温热身热恶风头痛项强四肢烦疼往来寒热呕哕痰实中暑疟疾并服之【方见前】<br />
　　愚按前方若肝胆经风热肝火瘰寒热往来日晡发热潮热身热不欲饮食或怒火口苦耳聋咳或脇痛胸满小便不利或泄泻吐酸若水或肢体搐动唇目抽劄并宜用之<br />
　　神效太乙膏　治痈疽疮毒溃烂<br />
　　参　白芷　当归　肉桂　赤芍药　大黄生地黄【各一两】<br />
　　右用麻油二斤八两铜锅内煎至黑滤去徐入净黄丹一斤再煎滴水中捻软硬得中即成膏矣<br />
　　金华散　治干湿疮癣<br />
　　黄丹【一两煅】轻粉【三钱】黄栢　黄连【各一两】麝香【一字叧研】<br />
　　右为末洗净掺之干用猪脂和傅麻油亦可<br />
　　一方治恶癣以紫贝草根生白矾少许同擂涂患处又一方<br />
　　剪刀草　黄连　苦参【各五钱】真轻粉【二钱】<br />
　　右为末入麻油调敷<br />
　　大麻子膏　治一切疮疥脓窠等疮<br />
　　大枫子【肉】白矾【枯各二两】真轻粉【一两】桕油【六两】<br />
　　右为末将　油溶化和匀用之<br />
　　加味逍遥散　治肝脾血虚身发赤痕或发热胸乳腹胀或搔痒盗汗心烦体痛或头目昏重怔忪颊赤或口燥咽干食少嗜卧或妇女月经不调恶寒发热等症【方见前】<br />
　　归脾汤　治忧思伤脾身发赤痕或搔破成疮徤忘怔忡惊悸少寐或心脾作痛自汗盗汗咳吐痰血或肢体作痛大便不调或妇女经不准晡热内热或唇口生疮流注等症【方见前】<br />
　　白癜风方<br />
　　人参　白术　苍术【盐炒】防己【酒拌】黄栢【酒炒】川芎【各一钱】陈皮【酒拌】当归　茯苓　木　柴胡稍　甘草【各五分】<br />
　　右姜水煎服如三剂不退加桂少许或用汤煎小便濇倍用牛膝有热加黄连身热加活量儿大小用<br />
　　化防丸　治诸疳生虫不时啼哭呕吐清水肚腹胀痛唇口紫黒肠头湿防<br />
　　芜荑　青黛　芦荟　虾蟆【焼灰】川芎　白芷　胡黄连<br />
　　右各叧为末等分猪胆浸胆成糕丸如麻子大每服一二十丸食后并临卧杏仁汤下<br />
　　大肥儿丸　治脾疳饮食少思肌肉消瘦肚大颈细发稀成穂项问结核发热作渇精神倦怠便去酸臭爱食泥土或口鼻头疮或吐见素筋啮齿下利便白五疳即肥儿丸加干蟾一两芜荑五钱<br />
　　天麻丸　治肝疳眼目生翳昏花湿烂等症<br />
　　青黛　川黄连　天麻　五灵脂　川芎　夜明砂【微炒】芦荟　龙胆草　防风　蝉蜕【去足各一钱】全蝎【二枚焙】麝香【少许】<br />
　　右为末猪胆汁浸糕丸麻子大每服二三十丸白滚汤下<br />
　　阿魏膏　治一切痞块不拘年月逺近甚者口齿蚀伤更服芦荟丸<br />
　　活　独活　参　官桂　赤芍药　穿山甲生地黄　两头尖　大黄　白芷　天麻【各五钱】<br />
　　木鼈子【二十枚去殻】红花【四钱】槐栁桃枝【各三钱】乱发【如鸡子大一块洗去腻】<br />
　　右用香油二斤四两煎至黑色去柤入发再煎待发化尽去柤徐下黄丹一斤煎至软硬得中方入芒硝四钱阿魏三钱苏合油麝香没药各五钱调匀即成膏矣摊贴患处内服消积丸药黄丹须真正者效凡贴膏药先用朴硝随患处大小铺之约半指厚以纸盖之用熨斗熨良乆如硝耗再加熨之熨二时许方贴膏药若是肝积加芦荟末同熨<br />
　　大防风汤　治膝风肿痛不问已溃未溃<br />
　　附子【炮去皮】牛膝【酒浸】甘草【炙各一钱】人参　杜仲【姜制】当归【浸酒】羌活　防风　白芍药【炒】黄茋【各二钱】川芎【一钱五分】熟地黄【用生者酒拌蒸一日忌鐡器二钱】<br />
　　右每服三五钱姜水煎空心服进三五剂更服六味地黄丸二三服<br />
　　独活汤　治鹤膝风不问肿溃疼痛及腰背四肢不仁独活　当归　白术　黄茋【炒】薄桂　牛膝【各一钱】甘草【炙五分】<br />
　　右姜葱水煎服量儿加减<br />
　　清热消毒散　治痈疽阳症肿痛发热作渇<br />
　　黄连　山栀　连翘　当归【各五分】川芎　芍药【炒】生地黄　金银花【各一钱】甘草【五分】<br />
　　右水煎服<br />
　　神功散　治疮毒未成者用之内消加乳没尤妙<br />
　　黄栢【炒】草乌【炒】血竭【等分】<br />
　　右各叧为末和匀用潄口水调搽小儿丹瘤用之亦效已砭者用之作痛<br />
　　乳香定痛散　治疮疡溃烂疼痛<br />
　　乳香　没药【各三钱】滑石【七钱】寒水石【一两煅】氷片【二钱】<br />
　　右为细末搽患处痛即止甚效<br />
　　加减抱龙丸　治风痰壅盛惊搐昏睡等症<br />
　　雄黄　辰砂【各二钱】天竺黄【四钱】麝香【五分】天麻【六钱】牛胆南星【八钱】<br />
　　右为末煎甘草膏丸皂角子大每一丸薄苛汤下<br />
　　解毒散　治一切疮毒风疹痒痛<br />
　　黄栢【炒】山栀【等分】<br />
　　右为末水调搽若破而脓水淋漓用当归膏或烛油调搽<br />
　　黄金散　治天疱疮止痛消毒<br />
　　滑石　甘草【等分】<br />
　　右为末挑破去水敷之<br />
　　清凉解毒散　治症同前或作焮痛<br />
　　大黄　黄栢　山栀　寒水石【煅等分】<br />
　　右各叧为末调搽当归膏尤好<br />
　　制附子法<br />
　　附子重一两三四钱有莲花瓣头底圆平者先备童便五六碗将附子先埋热草灰中半日乘热投童便浸五七日掲皮切四块仍浸二三日用粗纸数重包之浸湿埋灰大半日取出切片检视有白星者乃用瓦上炙熟至无白星为度如急用即切火上炙黄用之亦效大凡阳气脱陷子时至午时恶寒未至亥发热如用熟附子不应必用半生半熟更不应急生附一二剂然后量症治之<br />
　　薛氏医案卷十九<br />
<子部,医家类,薛氏医案><br />
　　钦定四库全书<br />
　　薛氏医案卷二十<br />
　　眀　薛已　订<br />
　　眀医杂著<br />
　　医论<br />
　　或问仲景东垣河间丹溪诸书孰优学之宜何主曰宜专主内经而博观乎四子斯无弊矣盖医之有内经犹儒道之六经无所不备四子之説则犹学庸语孟为六经之阶梯不可缺一者也四子之书初无优劣但各发眀一义耳仲景见内经载伤寒而其变迁反覆之未备也故著论立方以尽其变后人宗之传用既久渐失其真用以通治温暑内伤诸症遂致误人故河间出而始发眀治温暑之法东垣出而始发眀治内伤之法河间之论即内经五运六气之防东垣之説即内经饮食劳倦之义仲景非不知温暑与内伤也特其著书未之及河间东垣之于伤寒则遵用仲景而莫敢违矣至于丹溪出而又集诸儒之大成发眀隂虚发热类乎外感内伤及湿热相火为病甚多随症著论亦不过阐内经之要防补前贤之未备耳外感法仲景内伤法东垣热病用河间杂病用丹溪一以贯之斯医道之大全矣或问仲景处方药品甚少及东垣用药多至二十余味丹溪云余每治病用东垣之药效仲景处方庶品味数少则药力専精丹溪何以不法东垣而效仲景耶曰眀察药性莫如东垣盖所谓圣于医者也故在东垣则可多他人而效其多斯乱杂矣东垣如韩信将兵多多益善丹溪不过能将十万故不敢效其多<br />
　　愚按经云治病必求其本本于四时五臓之根也故洁古张先生云五臓子母虚实鬼邪微正若不逹其防意不易得而入焉徐用诚先生云凡心臓得病必先调其肝肾二臓肾者心之鬼肝气通则心气和肝气滞则心气乏此心病先求于肝清其源也五臓受病必其所胜水能胜火则肾之受邪必于心故先治其肾逐其邪也故有退肾邪益肝气两方或诊其脉肝肾两臓俱和而心自主疾然后察其心家虚实治之【余仿此详见玉机微义小儿部】<br />
　　或问人言东南气热可服寒药西北气寒可服温药然今东南之人常服胡椒姜桂不见生病而西北之人畏食椒姜辛热之物何也曰东南虽热然地卑多湿辛热食药亦能刼湿西北虽寒然地髙多燥辛热食药却能助燥故耳治病用药者须识此意<br />
　　愚按异法方宜论云东南之域下卑湿热其人腠理疎通汗液妄泄阳气内虚故宜食椒姜辛热之物以助其阳也西北之域髙陵风寒其人腠理致宻汗液内固阳气充实不宜食椒姜辛热之物反益其阳也东坡先生仕黄州其民疫疠流行先生以圣散子治之其功甚效是其地卑湿四时鬰热腠理疎通汗液妄泄阳气虚寒是以相宜西北疫疠民用之死者接踵此余之目击也<br />
　　丹溪先生治病不出乎气血痰故用药之要有三气用四君子汤血用四物汤痰用二陈汤又云久病属鬰立治鬰之方曰越鞠丸盖气血痰三病多有兼鬰者或鬰久而生病或病久而生鬰或误药乱杂而成鬰故余每用此方治病时以鬰法防之气病兼鬰则用四君子加开鬰药血病痰病皆然故四法者治病用药之大要也丹溪又云近世治病多不知分气血但见虚病便用参茋属气虚者固宜矣若是血虚岂不助气而反耗隂血耶是谓血病治气则血愈虚耗甚而至于气血俱虚故治病用药须要分别气血眀白不可混淆<br />
　　愚按经云脾胃为气血之本若阳气虚弱而不能生隂血者宜用六君子汤阳气虚寒而不能生隂血者亦用前汤加炮姜若胃土燥热而不能生隂血者宜用四物汤若脾胃虚寒而不能生隂血者宜用八味丸其余当更推五臓互相生尅而调补之<br />
　　一儒者每劳役则食少胸痞发热头痛吐痰作渇脉浮大余谓此脾胃虚气而血病也不信服二陈四物黄栢知母之类腹痛作呕脉洪数而无伦次先以六君子汤加炮姜痛呕渐愈又用补中益气汤而痊一儒者素勤苦因饮食失节大便下血或赤或黯后非便血则盗汗非恶寒则发热六脉浮大心脾则濇此思伤心脾不能摄血归源也盖血即汗汗即血其色赤黯便血盗汗皆火之降降防<br />
　　牛黄抱龙丸　治风痰壅盛或咳发热或发惊搐等症<br />
　　牛黄　雄黄　辰砂　天竺黄【各四钱】麝香【一钱】<br />
　　右为末甘草汤糊丸皂子大每服二丸姜汤下<br />
　　柴芍参苓散　治脾胃不和饮食少进或呕吐泄泻凡病后宜用此调理<br />
　　柴胡　芍药　人参　白术　茯苓　陈皮　当归【各五分】甘草　丹皮　山栀【炒各三分】<br />
　　右为末每服一钱白汤下或作丸服<br />
　　五味子汤　治咳皮肤干燥唾中有血胸膈疼痛等症<br />
　　五味子【炒】桔梗【炒】紫苑　甘草【炒】续断【各五分】竹茹【一钱】赤小豆【一撮】生地黄【二钱】桑白皮【炒二钱】<br />
　　右水煎服<br />
　　人参平肺散　治心火尅肺咳喘呕痰涎壅盛胸膈痞满<br />
　　右为末每二钱空心小麦汤调下<br />
　　姜附赤石脂朱砂丹　治小便数而不禁怔忡多忘魇梦不已下元虚冷遗尿精滑或阳虚精漏不止或肾气虚寒脾泄肾泄等症<br />
　　附子【生】干姜【各半两】赤石脂【一两半水飞】<br />
　　右为细末酒糊丸菉豆大每十五至二三十丸大便不和米饮下小便不禁茯苓汤下<br />

                    <br>
                        　　茯苓丸　治心肾俱虚神志不守小便淋不禁或赤或浊或不利并宜服之<br />
　　赤茯苓　白茯苓【等分】<br />
　　右为末以新汲水挼洗澄去新沫控干别取熟地黄汁与好酒同于银石器内成膏搜和丸弹子大空心盐酒嚼下一丸<br />
　　人参救肺散　治咳血吐血等症<br />
　　升麻【一钱】柴胡【一钱】当归尾【二钱】熟地黄【二钱】白芍药【一钱】苏木【五分】黄茋【二钱】人参【二钱】甘草【半钱】苍术【一钱】陈皮【五分】<br />
　　右每服五钱水二盏煎至一盏去柤食前温服<br />
　　麦门冬饮子　治吐血久不愈或肺气虚而短之伤药要须识此吾妻尝胎漏忽日血大崩遂晕去服童便而醒少顷复晕急煎服荆芥随醒随晕服止血止晕之药不效忽然呕吐予以童便药汁满于胸膈也即以手揉吐之少间吐出米饭及虀菜碗许訽问其由适方午饭后着恼故即崩而不止予悟曰因方饱食胃气不行故崩甚血既大崩胃气益虚而不能运化宜乎服药而无效也急宜调理脾胃遂用白术五钱陈皮麦芽各二钱煎服之服未半而晕止再服而崩止遂専理脾胃服十数剂胃气始还然后加血药服之而安若不审知食滞而専用血崩血晕之药岂不误哉<br />
　　愚按人以脾胃为本纳五谷化精液其清者入荣浊者入胃隂阳得此是谓之槖籥故阳则发于四肢隂则行于五臓土旺于四时善载乎万物人得土以养百骸身失土以枯四肢东垣以饮食自伤医多妄下清气下陷浊气不降乃生防胀所以胃脘之阳不能升举其气陷入中焦当用补中益气使浊气自降不治自安窃谓饱食致崩者因伤脾气下陷于肾与相火协合湿热下廹而致宜用甘温之剂调补气则血自归经而止矣若误用寒凉复损胃气则血无所羁而欲其止不亦难哉大凡脾胃虚弱而不能摄血宜调补脾气为主○一妇人崩漏面黄或赤时觉腹间脐下痛四肢困倦烦热不安其经行先发寒热两肋如束此脾胃亏损元气下陷与相火湿热下廹所致用补中益气汤加防风芍药炒黒黄栢兼服归脾汤而愈<br />
　　凡妇人产后隂血虚阳无所依而浮散于外故多发热治法用四物汤补隂血而以炙干姜之苦温从治收其浮散使归依于隂然产后脾胃虚多有过于饮食伤滞而发热者误作血虚则不效矣但遇产后发热若胸膈饱闷嗳气恶食泄泻等症只作伤食治之若发热而饮食自调者方用补血正法<br />
　　愚按新产隂血暴伤阳无所附而外热宜用四物炮姜补隂以配阳若因误服寒凉尅伐之剂而外热此为寒气隔阳于外宜用四君子加姜桂如不应急加附子若或肌肤发热面目赤色烦渇引饮此血脱发躁宜用当归补血汤若胸膈饱闷嗳腐恶食或吞酸吐泻发热此为饮食停滞宜用四君子加厚朴山柤若胸膈饱闷食少发热或食而难化此为脾气虚弱宜用六君子加炮姜若用峻厉之剂腹痛热渇寒热呕吐等症此为中气复伤急用六君子加炮姜若认为热投以他剂则误矣<br />
　　凡伤寒时气大病热退之后先服参茋甘温之药一二服以扶元气随后便服滋隂生津润燥之药盖大病后汗液外耗水谷内竭必有小便赤澁大便秘结等症须识此意预防之<br />
　　愚按大病后谷消水去精散卫亡多致便利枯竭宜当补中益气为要盖脾为中州浇灌四傍与胃行其津液者也况大肠主津小肠主液亦皆禀气于胃胃气一充津液自行矣燥甚者别当以辛润之以苦泄之<br />
　　凡泄泻病误服参茋等甘温之药则病不能愈而变为黄疸盖泄属湿甘温之药能生湿热故反助病邪乆则湿热甚而为疸矣惟用苦寒泻湿热苦温除湿寒则愈泄止后脾胃虚弱方可参茋等药以补之<br />
　　愚尝治少宰李蒲汀庚寅冬湿热泄泻因未生子惑于人言淡渗之剂能泻肾而服参茋等药后变黄疸小便不利腹胀胸痞余曰有是病必用是药须以淡渗疏导其湿热遂用茵蔯五苓散诸症顿退至辛夘冬生子<br />
　　南方人称发热为劳发盖谓劳苦而发热即东垣内伤之防也此病轻者一二发自愈重者用东垣法补之甚则加熟附子若因劳力辛苦而发热切不可误作外感轻易发汗也<br />
　　愚按内伤发热者因饮食时劳役过度而损耗元气隂火得以乘其土位故翕翕然而发热宜用补中益气汤以升其阳若因劳力辛苦入房不节亏损精血虚火妄动而发热者宜用六味地黄丸以补其隂不可认作有余之火而用黄栢知母之类也<br />
　　东垣论饮食劳倦为内伤不足之症治用补中益气汤遡集中又论不足之中又当分别饮食伤为有余劳倦伤为不足予谓伤饮食而留积不化以致宿食鬰热热发于外此为有余之症法当消导东垣自有枳术丸等治法具于饮食门矣其补中益气方论却谓人因伤饥失饱致损脾胃非有积滞者也故只宜用补药盖脾胃全赖饮食之养今因饥饱不时失其所养则脾胃虚矣又脾主四肢若劳力辛苦伤其四肢则根本竭矣或専因饮食不调或専因劳力过度或饮食不调之后加之劳力或劳力过度之后继以不调故皆谓之内伤元气不足之症而宜用补药也但须于此四者之间审察明白为略加减则无不效矣<br />
　　愚按饮食劳倦颇同而理异也王安道先生曰劳倦伤饮食伤二者虽俱为内伤不可混而为一夫饮食受伤而留滞不化则有余矣有余者泻之伤饥失饱致损脾胃非有积滞则不足矣不足者补之如东垣枳术丸之类虽曰消导固有补益于间然亦施于不甚伤者耳元非以为通行之药也盖停滞之物非枳术丸之力所能去者若泥于消导而弗知变则不善用前人之意矣<br />
　　内伤发热是阳气自伤不能升达降下隂分而为内热乃阳虚也故其脉大而无力属肺脾隂虚发热是隂血自伤不能制火阳气升腾而为内热乃阳旺也故其脉数而无力属心肾经曰脉大而无力为阳虚脉数而无力为隂虚无力为虚有力为实<br />
　　愚按阳虚发热者宜用补中益气汤以升补阳气隂虚发热者宜用六味地黄丸以培补隂血总论二症虽有隂阳气血之分实则皆因脾胃阳气不足所致其发热属形病俱虚余故禁服黄栢知母恐复伤阳气耳　阁老李序庵有门生馈坎离丸喜而服之余曰前丸乃黄栢知母恐非所宜服者内经有云壮火食气少火生气今公之肝肾二脉数而无力宜滋其化源不宜泻火伤气也不信服将两月脾气渐弱发热愈甚小便澁滞两抝肿痛公以为疮毒余曰此肝肾二经亏损虚火所致耳当滋补二经为善遂朝用补中益气汤夕用六味地黄丸诸症悉愈予见脾胃素弱肝肾隂虚而发热者悉服十味固本丸与黄栢知母之类反泄真阳令人无子可不慎哉<br />
　　伤寒发热是寒邪入卫与阳气交争而为外热阳气主外为寒所伤而失其职故为热其脉而有力是外之寒邪伤卫也治主外<br />
　　愚按前症反覆变迁若治失其宜命在反掌盖寒邪自表入里治法虽有三阳之异然不可拘泥日数亦有其邪终止一经而不传他经者尝治陈湖一男子患伤寒仰卧一月且耳聋余意其病尚在少阳故脇痛不能转侧及耳聋也与小柴胡汤加山栀一剂即能转侧尾闾处内溃皆蛆耳亦有闻盖少阳属风木而风木能生虫也其在少阳明矣<br />
　　伤暑发热是火邪伤心元气耗散而邪热入客于中故发为热汗大泄无气以动其脉虚迟而无力是外之热邪伤荣也治主内<br />
　　愚按夏月阳气浮于外隂气伏于内法当调补阳气为主而佐以解暑此推内经舍时从症之良法也故前症当究其所因而治之不可泛用香薷饮之类走散阳气导损真隂而益其病也又有夏间用薄荷煎汤以代茶殊不知散人之真气即久用川芎汤今人暴死之类也【详见后】<br />
　　病有感有伤有中感者在皮毛为轻伤者兼肌肉稍重中者属臓腑最重寒有感寒伤寒中寒风有感风伤风中风暑有感暑伤暑中暑当分轻重表里治各不同又如中湿中气中毒皆云中中者中也谓邪直入于中也故为重病<br />
　　凡治心腹疼痛但是新病须问曽何饮食因何伤感有无积滞便与和中消导之药若日数已多曽多服过辛温燥热之药呕吐不纳胸膈饱闷口舌干燥大小便濇虽则内有鬰热或原有旧病因感而发绵延日久见证如前者俱用开鬰行气降火润燥之药如川芎香附炒山栀黄连姜汁之类甚者再加芒硝治心腹久痛须于温散药内加苦寒咸寒之药温治标寒治其本也愚按腹痛若脾胃虚弱饮食不化或间腹中作痛用六君子汤若饮食过多停滞未化或兼腹痛用人参养胃汤若饮食既化脾胃【阙】伤或兼腹中作痛用六君子加当归若胃中【阙】热心腹中脘作痛呕吐用二陈汤加黄连山栀若脾胃虚弱少食心腹作痛用六君子汤脾胃虚寒亦用前汤加炮姜大凡腹满痛按之不痛为虚痛者为实余当临症制宜○副郎李孟卿尝患腹痛每治以补中益气加山栀即愈一日因怒腹痛脉以前汤吞左金丸三十粒而愈○一妇人心腹痛诸药不应余用炒黒山栀桔梗治之而愈○儒者沈尼文内停饮食外感风寒头痛发热恶心腹痛用人参养胃汤加芎芷麯蘖香附桔梗一剂诸症悉退次日腹痛甚可畏喜手按痛即止此脾气虚弱客寒乘之而作是内虚寒而外假热也用香附六君子加木香炮姜服之痛减六七又以前药去二香一钟而愈○府庠徐道夫母胃脘当心痛剧右寸闗俱无左虽有微而似絶手足厥冷病势危笃察其色眼胞上下青黯此脾虚肝木所胜用参术茯苓陈皮甘草补其中气用木香和胃气以行肝气用吴茱茰散脾胃之寒止心腹之痛急与一剂俟滚先服煎热再进诸病悉愈<br />
　　昔人有云我但卧病即于胸前不时手写死字则百般思虑俱息此心便得安静胜于服药此真无上妙方也盖病而不慎则死必至逹此理者必能清心克己凡百谨慎而病可获痊否则虽有良药无救也世人遇病而犹恣情任性以自贼者是固不知畏死者矣又有一等明知畏死而怕人知觉讳而不言或病已重而犹强作轻浅态度以欺人者斯又知畏死而反以取死尤可笑哉<br />
　　愚按心之官则思而脾则主于思病者有思则心火妄动而五火翕然随之脾气益伤诸藏仍病故书死字以自譬则百虑息而天君泰然虽有疾病勿药自愈矣故古人谓讳疾忌医骄恣不论于理之类为不治之疾有由然矣<br />
　　发热论<br />
　　世间发热症类伤寒者数种治各不同外感内伤乃大闗键张仲景论伤寒伤风此外感也因风寒之邪感于外自表入里故宜发表以解散之此麻黄桂枝之义也以其感于冬春之时寒冷之月即时发病故谓之伤寒而药用辛热以胜寒若时非寒冷则药当有变矣如春温之月则当变以辛凉之药如夏暑之月则当变以甘苦寒之药故云冬伤寒不即病至春变温至夏变热而其治法必因时而冇异也又有一种冬温之病谓之非其时而有其气盖冬寒时也而反病温焉此天时不正阳气反泄用药不可温热又有一种时行寒疫却在温暖之时时行温暖而寒反为病此亦天时不正隂气反逆用药不可寒凉又冇一种天行温疫热病多发于春夏之间沿门阖境相同者此天地之疠气当随时令防气运而施治宜用刘河间辛凉甘苦寒之药以清热解毒已上诸症皆外感天地之邪者若夫饮食劳倦为内伤元气此则真阳下陷内生虚热故东垣发补中益气之论用人参黄茋等甘温之药大补其气而提其下陷此用气药以补气之不足者也又若劳心好色内伤真隂隂血既伤则阳气偏胜而变为火矣是谓隂虚火旺劳瘵之症故丹溪发阳有余隂不足之论用四物加黄栢知母补其隂而火自降此用血药以补血之不足者也益气补隂皆内伤症也一则因阳气之下陷而补其气以升提之一则因阳火之上升而滋其隂以降下之一升一降迥然不同矣又有夏月伤暑之病虽属外感却类内伤与伤寒大异盖寒伤形寒邪客表有余之症故宜汗之暑伤元气为热所伤而耗散不足之症故宜补之东垣所谓清暑益气者是也又有因时暑热而过食冷物以伤其内或过取凉风以伤其外此则非暑伤人乃因暑而自致之之病治宜辛热解表或辛温理中之药却与伤寒治法相类者也凡此数症外形相似而实有不同治法多端而不可或谬故必审其果为伤寒伤风及寒疫也则用仲景法果为温病及温疫也则用河间法果为气虚也则用东垣法果为隂虚也则用丹溪法如是则庶无差误以害人矣今人但见发热之证一皆认作伤寒外感率用汗药以发其表汗后不解又用表药以凉其肌设是虚证岂不死哉间有颇知发热属虚而用补药则又不知气血之分或气病而补血或血病而补气误人多矣故外感之与内伤寒病之与热病气虚之与血虚如氷炭相反治之若差则轻病必重重病必死矣可不畏哉凡酒色过度损伤脾肾真隂咳吐痰衂血吐血咳血咯血等症误服参茋等甘温之药则病日増服之过多则不可治盖甘温助气气属阳阳旺则隂愈消前项病症乃隂血虚而阳火旺宜服苦甘寒之药以生血降火世人不识往往服参茋以为补子见服此而死者多矣<br />
　　愚按前论治验见于各类<br />
　　补隂丸论<br />
　　人之一身隂常不足阳常有余况节欲者少过欲者多精血既亏相火必旺火旺则隂愈消而劳瘵咳咯血吐血等症作矣故宜常补其隂使隂与阳齐则水能制火而水升火降斯无病矣故丹溪先生发明补隂之説谓専补左尺肾水也古方滋补药皆兼补右尺相火不知左尺原虚右尺原旺若左右平补依旧火胜于水只补其左制其右庶得水火相平也右尺相火固不可衰若果相火衰者方宜补火但世之人火旺致病者十居八九火衰成病者百无二三且少年肾水正旺似不必补然欲心正炽妄用太过至于中年欲心虽减然少年斵丧既多焉得复实及至老年天真渐絶只有孤阳故补隂之药自少至老不可缺也丹溪先生发明先圣之防以正千载之讹其功盛哉今立补隂丸方备加减法于后<br />
　　黄蘖【去皮酒拌炒褐毛】知母【去皮毛酒拌炒忌铁】龟板【酥炙透各三両】锁阳【酥炙干】枸杞子【各二両】五味子【一両】地黄【酒拌蒸忌铁五两】天门冬【去心二两】白芍药【酒炒二两】干姜【炒紫色三钱寒月加至五钱】<br />
　　右为末入炼及猪脊髓三条和药末杵匀丸桐子大每服八九十丸空心淡盐汤送下寒月可用温酒下<br />
　　愚按前症设若肾经隂精不足阳无所化虚火妄动以致前症者宜用六味地黄丸补之使隂旺则阳化若肾经阳气燥热隂无以生虚火内动而致前症者宜用八味地黄丸补之使阳旺则隂生若脾虚不能生肾隂阳俱虚而致前症者宜用补中益气汤六味地黄丸培补元气以滋肾水若隂阳络伤血随气泛行而患诸血症者宜用四君子加当归纯补脾气以摄血归经太仆先生云大寒而盛热之不热是无火也大热而盛寒之不寒是无水也又云倐忽往来时发时止是无水也昼见夜伏夜见昼止不时而动是无火也当求其属而主之无火者宜益火之源以消隂翳无水者宜壮水之主以镇阳光不可泥用沈寒之剂<br />

                    <br>
                        　　若梦遗精滑病者加牡蛎【童便煅】白术【各一两】山茱茰【肉】椿根白皮【炒各七钱】若有赤白浊病者加白术白茯苓【各一两半】山栀仁黄连【炒各五钱】<br />
　　愚按前症属足三隂亏损所致盖肾主闭藏肝主疏泄若肝肾虚热者用四物加柴胡山栀山茱茰山药脾胃气虚者用补中益气加山茱茰山药思虑伤脾者兼用归脾汤加山茱山药肝肾亏损者六味丸真阳虚败八味丸心肾不交用萆薢分清饮心气虚热者清心莲子饮○朱工部素隂虚劳则遗精齿痛用补中益气汤加半夏茯苓芍药山茱山药治之少愈更以十全大补加五味麦门悉愈○一儒者患此兼脚跟作痛口干作渇大便干燥午后热甚用补中益气加芍药参并加减八味丸而愈<br />
　　若脚软弱无力者加牛膝【酒洗二两】虎胫骨【酥炙透一两】防己【酒洗】木瓜【各五钱】<br />
　　愚按前症多因足三隂虚亏损若脾肾不足而无力者用还少丹肝肾虚热而足无力者用六味丸如不应急用八味丸○大尹徐克明因饮食失宜日晡发热口干体倦小便赤濇两腿酸疼彼知医自用四物黄栢知母之剂反头目赤耳鸣唇燥寒热痰涌大便热痛小便赤澁又用四物芩连枳实之类胸膈痞满饮食少思汗出如水再用二陈芩连黄栢知母麦门五味言语谵妄两手举拂余谓汗多亡阳神无所依用参茋各五钱归术各三钱逺志茯神酸枣仁炙草各一钱服之熟睡良乆四剂稍安又用八珍汤调补而愈　一儒者因毕婚脚腿软痛面黒食减恶寒足肿小腹胀痛上气痰喘余以为少隂亏损阳气虚寒之症用八味丸料煎服诸症顿除又服丸剂半载元气渐充形体如故　一妇人发热口干月经不调半载后两腿无力服祛风散湿之剂腿益肿痛体更倦怠经事不通余作肝脾肾虚寒用六味八味二丸兼服两月诸症渐愈<br />
　　若有疝气病者加苍术【盐水炒一两半】黄连【姜汁炒】山栀【炒各六钱】川芎【一两】吴茱茰【炒】青皮【去穰各五钱】<br />
　　愚按疝症専主肝经者多如运气或在泉寒胜木气挛缩禁于此经或司天燥胜木气抑鬰于此经或忿怒悲哀忧抑顿挫结于经或药淋外固闭尾缩精壅于此经其病差别如此且夫遗溺闭隆隂痿脬痹精滑白淫皆男子之疝也不可妄归之肾冷血涸不月月罢腰膝上热足躄嗌干癃闭少腹有块或定或移前隂突出后隂痔核皆女子之疝也但女子不谓之疝而为之瘕若年少而得之不计男子妇人皆无子故隠蔽委曲之事了不干脬肾小肠之事乃足厥隂之症也窃谓前症若因肝经湿热当用炒山栀茯苓黄栢泽泻川芎当归吴茱茰黄连山查若肝肾二经湿热当用六味地黄丸料加柴胡山栀若肝脾二经隂虚热宜补中益气加炒山栀炒黒黄连吴茱茰盖疝名有七形症所因不同治法亦异当详玉机微义<br />
　　若脾气虚弱畏寒易泄者加白术【三两】陈皮【一两】干姜【炒加至七钱】<br />
　　愚按前症亦有脾胃虚弱有脾胃虚寒有命门火衰者脾胃虚弱畏寒易泄者用六君子加补骨脂肉豆蔲治之脾胃虚寒畏寒易泄者用六君子肉果木香调之命门火衰不能生脾土者用八味丸补之○沈大尹每五更即泄余以为肾泄用五味子散数服而愈后不慎起居不节饮食其泄复作日夜无度畏寒饮食且难消化肌体日痩余曰乃变火衰之症也遂与八味丸泻止食进<br />
　　若眼目昏暗加当归【酒洗】川芎菊花【各一两】柴胡黄连【酒炒】乌犀角【各五钱】蔓荆子防风【各三钱】<br />
　　愚按目者五臓之华上荣于目得气血之精者若昏暗或有黒花皆肾经不足也用滋隂肾气丸若视物散大或见非常之状者皆隂血虚弱也用滋隂地黄丸若两目昏暗四肢倦怠者乃脾虚五臓之精不能上腾用东垣益气聪明汤若两目小羞明畏日或视物无力肢体倦怠或头面麻木者乃脾肺之气虚不能上行也用东垣神效黄茋汤若病后或日晡或灯下不能观物者乃阳虚下陷隂盛故也用决明夜光丸或镇隂升阳汤<br />
　　若兼气虚之人加人参黄茋【炙各二两】若左尺既虚右尺亦微命门火衰阳事不举加黒附子【小便浸炮去皮】肉桂【去皮各七钱】沉香【五钱】<br />
　　愚按前症果尺脉虚宜用六味地黄丸以滋水之源若右尺脉虚宜用八味地黄丸以益火之主<br />
　　劳瘵<br />
　　男子二十前后色欲过度损伤精血必生隂虚火动之病睡中盗汗午后发热哈哈咳倦怠无力饮食少进甚则痰涎带血咯吐出血或咳血吐血衂血身热脉沉数肌肉消瘦此名劳瘵最重难治轻者必用药数十服重者期以嵗年然必须病人爱命坚心定志絶房室息妄想戒恼怒节饮食以自培其根否则虽服良药亦无用也此病治之于早则易若到肌肉销铄沉困着床沉伏细数则难为矣又此病大忌服人参若曾服过多者亦难治今制一方于后治色欲证先见潮热盗汗咳倦怠趂早服之<br />
　　生地黄【酒洗】甘草【炙】干姜【炮各五分】川芎　熟地【各一钱】陈皮【七分】当归　白术【各一钱三分】黄蘖【水浸炙七分】白芍药【炒一钱三分】知母【水浸拌炒】天门冬【去心皮各一钱】<br />
　　生姜三片水煎空心温服<br />
　　愚按前方治火盛隂虚之法也大抵此症属足三隂亏损虚热无火之症故昼发夜止夜发昼止不时而作当用六味地黄丸为主以补中益气汤调补脾胃若脾胃先损者当以补中益气为主以六味地黄丸温存肝肾多有得生者若误用黄栢知母之类则复伤脾胃饮食日少诸藏愈虚元气下陷腹痞作泻则不可救矣夫衂血吐血之类因虚火妄动血随火而泛行或阳气虚不能摄血归经而妄行其脉洪乃无根之火浮于外也大抵此症多因四五六月为火土大旺金水衰涸之际不行独宿淡味保养二藏及十一二月火气潜藏不逺帏幙戕贼真元故至春末夏初患头疼脚软食少体热注夏之病或少有老态不耐寒暑不胜劳役四时迭病皆因气血方长而劳心亏损或精血未满而早斵丧故其见症难以名状若左尺脉虚弱或细数是左肾之真隂不足也用六味丸右尺脉迟软或沈细而数欲絶是命门之相火不足也用八味丸至于两尺微弱是隂阳俱虚也十补丸此皆滋其化源也仍防前发热及后咳诸症治法用之○州同韩用之色欲过度烦热作渇饮水不絶小便淋大便秘结唾痰如涌面目俱赤满舌生刺两唇燥裂遍身发热或身如芒刺而无定处两足心如烙左三部脉洪而无伦此肾隂虚阳无所附而发于外盖大热而甚寒之不寒是无水也当峻补其隂遂以加减八味丸料一觔肉桂用一两以水顿煎六碗氷冷与饮半饷熟睡至晚又温饮一碗诸症悉退翌日畏寒足冷至膝诸症仍至是无火也当补其阳急以八味丸四剂诸症顿退○举人陈履贤色欲过度孟冬发热无时饮水不絶痰涎上涌遗精不止小便淋或用四物二陈之类胸膈不利饮食少思大便不实余朝用四君子汤加熟地当归夕用加减八味丸更以附子唾津调搽涌泉穴渐愈【详见内科摘要】○府庠王以道元气素弱丙午丁未二年以科场嵗考积劳致疾至十二月间其病盛作大热泪出随凝目赤面黯扬手露胸气息沉沉几絶脉洪大鼓指按之如无舌干扪之如刺此内真寒而外假热也遂先服十全大补汤余曰既服此汤其脉当收敛为善少顷熟睡觉而恶寒増衣脉顿微细如丝此真寒之真象也余以人参一两加熟附三钱水煎顿服而安夜间脉复脱余以参二两熟附五钱仍愈后以大剂参术归身炙甘草等药调理而安<br />
　　右药此敬臣所亲试者虽昏聩中固知必此药然后可治必立斋然后能识此病能用此药因尊信服之卒致痊愈向使悮投寒凉之剂能不殆哉今留余生皆立翁所赐也感激之余因附数语言药案之末以告世之患者<br />
　　一男子吐血遇劳即作余以为劳伤肺气血不归源与补中益气加麦门五味山药熟地茯神逺志服之而愈○一男子咳吐血热渇痰盛盗汗遗精余以为肾水亏损用地黄丸料加麦门五味以壮水而愈后因劳怒忽紫血成块上涌先用花蕋石以化之又用独参汤以补之仍用前药调理遂愈后每劳则咳有痰吐血脾肺肾三脉皆洪数用补中益气加贝母茯苓山茱山药麦门五味与前药间服而愈○一星士谈命良久不时吐血一二口余谓此劳伤肺气与补中益气汤加麦门五味山药熟地茯神逺志服之而愈○一童子年十四嵗发热吐血余以补中益气宜以滋化源不信乃服寒凉降火前症愈甚或谓曰童子未室何肾虚之有参茋补气奚为用之余述丹溪先生云肾主闭藏肝主疏泄二藏俱有相火而其系上属于心心为君火为物所感则相火翕然而起虽不交防而其精亦已暗耗矣又禇氏精血篇云男子精未满而御女以通其精则五臓有不满之处异日有难状之疾正此谓也遂用补中益气汤及地黄丸而痊○一妇人素勤苦冬初咳吐痰发热久而吐血盗汗经水两月或三月一至遍身作痛或用清热化痰等药口噤筋挛余用加减八味丸及补中益气加麦门五味山药治之年余而痊○一妇人年将七十素有肝脾之症每作则饮食不进或胸膈不利或中脘作痛或大便作泻或小便不利余用逍遥散加山栀茯神逺志木香而愈后因忧思吐紫血成块每作先倦怠后烦热以前药加炒黒黄连三分吴茱茰二分顿愈复因怒吐多色赤躁渇垂死乃用人参一两白术白茯苓当归各三钱陈皮炮黒干姜各二钱炙甘草木香各一钱一剂顿止<br />
　　若咳盛加桑白皮马兠铃瓜蒌仁各七钱五味子十粒<br />
　　若痰盛加姜制半夏贝母蒌仁【各一钱】<br />
　　愚按前二症肾气虚弱火盛水涸津液涌而为痰者用六味丸肾经阳气虚惫者用八味丸脾肺气虚不能摄涎归源而痰盛咳者用六君子汤加桔梗虚寒者更加炮姜<br />
　　若潮热盛加桑白皮沙参地骨皮【各七分】<br />
　　愚按前症若寅夘辰时潮热者肝经燥热也用六味丸补肾水以生肝血若午未时潮热者心经虚热也用六味丸壮水之主以制阳光申酉戍时潮热者肺经虚热也用补中益气汤培脾土以生肺金亥子丑时潮热者肾涸虚热也用六味丸兼手足逆冷者肾经虚败也用六味丸大凡潮热发热晡热者五臓齐损也须用六味丸气血亏损者须用十全大补汤<br />
　　若梦遗精滑加巁龙骨山茱茰【各七分】<br />
　　愚按前症若肾气不足用益志汤金锁正元丹肝肾虚热者用六味丸加味逍遥散脾虚热者用六味丸补中益气汤凡此悉属不足之症宜用十全大补汤或用萆薢分清饮送八味丸<br />
　　若盗汗多加牡蛎酸仁【各七分】浮小麦【一撮】<br />
　　愚按前症若阳气虚弱汗出不止肢体倦怠用茋附汤上气喘急盗汗气短头晕者用参附汤肾气虚弱盗汗发热者用六味丸若肾气虚乏盗汗恶寒者用八味丸气血俱虚而盗汗者用十全大补汤阳盛隂虚者当归六黄汤心肾虚弱者斑龙丸<br />
　　若赤白浊加白茯苓【一钱】黄连【三分炒】<br />
　　愚按前症若脾肺虚热者用补中益气汤送六味丸肺肾虚热者用黄芩清肺饮送六味丸肝肾虚热者加味逍遥散送六味丸劳伤心肾者清心莲子饮鬰结伤脾者归脾汤若鬰怒伤肝脾者加味逍遥散若心肾虚弱者小温金散若思虑伤心肾者茯兎丸梦遗精滑赤白二浊治法当互防用之○一男子年逾二十早于斵丧梦遗精滑睡中盗汗唾痰见血足热痿软服黄栢知母之类余曰此阳虚而隂弱也当滋其化源不信恪服之前症益甚其头渐大顖门渐开视物皆大吐痰呌喊余以如法调补诸症渐退头顖渐敛而安<br />
　　若兼衂血咳血出于肺也加桑白皮【一钱】黄芩山栀【各五分炒】若兼血痰血出于脾也加桑白皮贝母黄连蒌仁【各七分】<br />
　　若兼呕吐血出于胃也加山栀黄连干姜蒲黄【炒各一钱】韮汁【半盏】姜汁【少许】<br />
　　若兼咯吐血出于肾也加桔梗参侧栢叶【炒各一钱】愚按前方惟上古之人形病俱实者宜用之今之患者多属形病俱虚治者当求其属而主之若前症鬰热伤肺而衂血者用黄茋益气汤肺气虚热不能摄血而衂者用四君子加芎归五味子鬰结伤脾而吐血者用归脾汤胃经有热而吐血者用犀角地黄汤胃气弱而吐血者用四君子加芎归升麻肾经虚热隂火内动而咯吐血用六味丸补中益气汤怒动肝火而见血者用加味逍遥散肾涸肝火动而见血者用六味丸虽曰血得热而错经妄行亦有卫气虚不能统摄荣血而为妄行者不可不察已上诸症皆属足三隂亏损虚火内动所作非外因所致者宜六味丸补中益气汤滋其化源是治本也其因甚多不能枚举治者当临症而制宜庶无悮矣<br />
　　若先见血证或吐衂盛大者宜先治血治法轻少者凉血止血盛大者先消瘀血次止血凉血盖血来多必有瘀于胸膈不先消化之则止之凉之不应也葛可久十药神书方可次第检用方内惟独参汤止可用于大吐血后昏倦脉微细气虚者气虽虚而复有火可加天门冬【五钱】若如前所云隂虚火动潮热盗汗咳脉数不可用<br />
　　愚按刘宗厚先生云荣者水谷之精也和调于五臓洒陈于六腑乃能入于脉也源源而来生化于脾总统于心藏受于肝宣布于肺施泄于肾灌溉一身是以出入升降濡润宣通者由此使然也故经云气主嘘之血主濡之又云肺朝百脉之气肝统诸经之血气血为人身之槖籥也观此多因饮食起居六淫七情失宜亏损元气以致诸经失职不能司摄法当调补脾肝之气使血各归其源诸病自愈矣若潮热咳而脉数者元气虚弱假热之脉也尤当用甘温调补脾胃为善<br />
　　若病属火大便多燥然须节调饮食勿令泄泻若胃气复壊泄泻稀溏则前项凉寒之药难用矣急宜调理脾胃用白术茯苓陈皮半夏神麯麦芽甘草等药俟胃气复然后用前本病药收功保后可合补隂丸常服之及用葛可久方<br />
　　愚按内经云肾开窍于二隂大小便也若肾经津涸者用六味丸脾肺气虚者补中益气汤脾经鬰结者加味归脾汤气血虚者八珍汤若发热作渇饮冷用竹叶黄茋汤若膏粱厚味积热者加味清胃散○一儒者大便素结服搜风顺气丸后胸膈不利饮食善消面戴阳色左闗尺脉洪大而虚余曰此属足三隂虚症也彼不信乃服润肠丸大便不实肢体倦怠余以补中益气六味地黄月余而验年许而安○一儒者懐抱鬰结发热作渇胸膈不利饮食少思服清热化痰行气等剂前症益甚肢体倦怠心脾二脉濇滞余用加味归脾汤饮食渐进但大便尚濇两颧赤色用八珍汤加苁蓉麦门五味至三十余剂大便自润○一男子所患同前不信余言服大黄等药泄泻便血遍身黒黯复求治余视之曰此隂阳二络俱伤也经曰阳络伤则血外溢隂络伤则血内溢内外俱伤其死奚待辞不治后果然○一儒者口干发热小便频浊大便秘结盗汗梦遗遂致废寝用当归六黄汤二剂盗汗顿止用六味地黄丸二便调和用十全大补汤及前丸兼服月余诸症悉愈<br />

                    <br>
                        　　枳术丸论<br />
　　人之一身脾胃为主胃阳主气脾隂主血胃司受纳脾司运化一纳一运化生精气津液上升糟粕下降斯无病矣人惟饮食不节起居不时损伤脾胃胃损则不能纳脾损则不能化脾胃俱损纳化皆难元气斯弱百邪易侵而饱闷痞积闗格吐逆腹痛泄痢等症作矣况人于饮食岂能一一节调一或有伤脾胃便损饮食减常元气渐惫矣故洁古制枳术之丸东垣发脾胃之论使人常以调理脾胃为主后人称为医中王道厥有防哉近世论治脾胃者不分隂阳气血而率皆理胃所用之药又皆辛温燥热助火消隂之剂遂致胃火益旺脾隂愈伤清纯中和之气变为燥热胃脘干枯大肠燥结脾臓渐絶而死期廹矣殊不知脾胃属土属湿位居长夏故湿热之病十居八九况土旺四季寒热温凉各随其时岂可偏用辛热之剂哉今举枳术丸方立加减法于后<br />
　　白术【二两】枳实【一两麸炒】<br />
　　右为细末荷叶包饭烧取出杵烂和药杼匀丸菉豆大每服五六十丸清米汤下此法一补一消取饮食缓化不令有伤东垣加陈皮一两名枳术橘丸治老防元气衰弱饮食少进久服令人多食而不伤愚按经云脾为消化之器薫蒸腐熟五谷者也若饮食自倍肠胃乃伤则不能运化其精微故嗳气吞酸胀满痞闷之症作矣故用此丸消之实非専主补养若脾胃虚弱者宜用四君子汤脾胃虚寒者宜用四君子加炮姜命门火衰者用八味丸○廷评张汝翰饮食难化服枳术丸体瘦发热脉浮大余以为命门火衰而脾胃虚寒用八味丸不月而饮食进三月而形体充○工部陈禅亭患前症服消导之药益甚余曰此火衰而不能生土故脾病也当益火则土自实而脾安矣不悟仍服前药后遂殁<br />
　　若元气素弱饮食难化食多即腹内不和疼痛泄泻此虚寒也加人参白芍药【酒炒】神麯【炒】大麦芽【炒杵去皮一两】愚按前方乃饮食所伤之治法也东垣先生云亦有六淫而致泻者有七情而致泻者又有饮食所伤而致泻者有因胃气下流而致泻者有因风而成飱泄者有因痰积于上焦以致大肠不固而泄者有因脾胃气虚而泄者治法外淫所伤当调六气七情所伤当平五臓饮食所伤当消停滞胃气下流当升举之因风而成当解散之痰积于上焦当去其痰而不治其泄脾胃气虚者当补益之○丹溪先生谓饮食毕而肠鸣腹痛泻尽食物者脾虚食泻用理中汤加炮姜攻刺腹痛洞下水谷名寒泄用理中汤送大戊己丸寒甚者附子桂香丸恶食者八物汤粪色青黄肛门痛烦燥作渇小便不利者名热泻用五苓散香连丸泻而恶食而气噫腐臭者名食泻治中汤加砂仁或送感应丸<br />
　　佥宪髙如斋饮食难化腹痛泄泻用六君子加砂仁木香治之而痊后复作完谷不化腹痛头疼体重困倦余以为脾虚受湿用芍药防风汤而愈○太仆杨举元先为饮食停滞小腹重坠用六君子加升麻柴胡渐愈后饮食难化大便不实里急后重数至圊而不得用升阳除湿防风汤而痊后心腹作痛饮食不甘用和中丸倍加益智仁而寻愈○光禄杨立之元气素弱饮食难化泄泻不已小便短少洒淅恶寒体重节痛余以为脾肺虚用升阳益胃汤而痊大凡泄泻用分利调补等剂不应者此肝木鬰于脾土必用升阳益胃之剂庶能保生其五臓胜负所致者见第二卷泄泻各条下<br />
　　若素有痰火胸膈鬰塞咽酸噎气及素有吞酸吐酸之症或有酒积泄泻结痛此皆湿热也加黄连【姜汁炒】白芍药【酒炒】陈皮【各一两】石膏生甘草【各五钱】缩砂木香【各一钱】川芎【四钱】<br />
　　愚按前症吐酸吞酸大略不同吐酸者湿中生热吞酸者虚热内鬰皆属脾胃虚寒中传末症故内经以为火者指其病形而言也东垣以为胃寒者指其病本而言也凡患此者先当辨其吞吐而治以固本元为主若复寒凉复伤胃气则实实虚虚者矣复审其脾气虚而饮食不能输化浊气不能下降者须用六君子汤补养脾胃为主少佐越鞠丸以清中故东垣先生云邪热不杀谷若误认为实热而妄用寒凉必变败症<br />
　　若伤食饱闷痞塞不消加神麯麦芽山查【各一钱】有食积痞块在腹者再加黄连厚朴【俱姜制各五钱】积坚者再加蓬术【醋煑】昆布【各三钱】<br />
　　愚按前症若脾胃素实止因倍食暴伤而患者宜用前药否则慎用也东垣云脾胃之气壮则多食而不伤过时而不饥前症若因脾气虚弱不能腐化者宜培补之若脾胃虚寒者宜温养之若命门火衰者宜温补之大凡食积痞块症为有形所谓邪气胜则实真气夺则虚惟当养正则邪积自除矣虽云坚者削之客者除之若胃气未虚元气尚实乃可用也或病久虚羸或元气素弱者亦当固本为主而佐用前法不然反致痞满不食而益其病矣然古人立法皆备其常也而为按图索骥可乎学者推此而用其庶防乎<br />
　　若伤冷食不消腹痛溏泄加半夏【姜制一两】缩砂干姜神麯【各炒】大麦芽【各五钱】<br />
　　愚按前症若伤性热之物者用二陈加黄连山查伤湿面之物者用二陈加神麯麦芽伤米食者用六君加谷蘖伤麪食者用六君加麦蘖伤肉食者用六君加山查伤鱼腥者用六君倍加陈皮伤角黍炊饭者用六君倍加酒麯若物已消而泻未愈者此脾胃受伤也宜用六君子汤若饮食减少或食而难化者属脾胃虚寒也加炮姜木香肉果不应加五味吴茱骨脂脾肾虚寒者须服八味丸否则多患脾虚中满之症其神麯麦芽虽助戊土以戊熟水谷麦芽一味余以治妇人丧子乳房胀痛欲成痈者用一二两炒熟煎服即消其破血散气可矣丹溪云麦芽消肾妇人良方云神麯善下胎皆尅伐之功多而补益之功少亦不宜轻用○唐仪部胸内作痛月余腹亦痛左闗长右闗面色黄中见青此脾胃虚弱肝邪所乗以补中益气汤加半夏木香二剂而愈又用六君子汤二剂而安○李仪部常患腹痛余以补中益气汤加山栀即愈一日因怒肚腹作痛胸脇作胀呕吐不食肝脉面色青黄此肝乗脾也仍用补中益气吞左金丸一服即愈<br />
　　若人性多气恼夹气伤食气滞不通加川芎香附【炒各七钱】木香黄连【姜炒各五钱】<br />
　　愚按前症若因中气虚弱不能运行者宜用六君子加山栀木香如不应送保和丸○太守朱阳山因怒腹痛作泻或两脇作胀或胸乳作痛或寒热往来或小便不利或饮食不入呕吐痰涎神思不清此肝木乗脾土用小柴胡加山栀炮姜茯苓陈皮制黄连一剂即愈【制黄连即黄连吴茱茰等分用熟水拌湿罨二三日同炒焦取黄连后仿此】　阳山之内素善怒胸膈不利吐痰甚多吞酸嗳腐饮食少思手足热所服非芩连枳实必槟苏厚朴左闗洪右闗数余以为肝火血燥木乗土位也朝用六味地黄丸以滋养肝木夕用六君子加当归芍药以调补脾土不月而愈后因恚怒前疾复作或用二陈加石膏服之吐涎如涌外热如灼脉洪大按之如无余曰脾主涎乃脾损发热而涎泛溢也用六君子加姜桂一服即睡觉而诸症顿失又数剂而康若服理气化痰等药必变腹胀喘促腿浮膝肿淋等症急用济生加减肾气丸救之多有得生者详见各方<br />
　　若胸膈不利过服辛香燥热之药以致上焦受伤胃脘干燥呕吐噎膈反胃加黄连【姜炒】山栀仁【炒各五钱】白芍药当归【各一两】桔梗生甘草石膏【各三钱】胸膈顽痰胶结及大便燥秘再加芒硝【五钱】<br />
　　愚按王安道先生曰内膈呕逆食不得入是有火也若病而吐食入反出是无火也治法若脾胃气虚而胸膈不利者用六君子汤壮脾土生元气若辛热之剂而呕吐噎膈者用四君子加芎归益脾土以抑隂火胃火内格而饮食不入者用六君子加芩连清热养胃若病呕吐食入而反出者用六君子加木香炮姜温中补脾若服耗气之剂血无所生而大便燥结者用四君子加芎归补脾生血若火逆冲上食不得入者用四君子加山栀黄连清热养血若痰饮阻滞而食不得入者用六君子加木香山栀补脾化痰若脾胃虚寒饮食不入或入而不化者用六君子加木香炮姜温补脾胃更非慎房劳节厚味调饮食者不治年髙无血者亦不治○一男子食少胸满手足逆冷饮食畏寒发热吐痰时欲作呕自用清气化痰之剂胸腹愈胀呼吸不利吐痰呕食小便淋漓又用五芩散之类小便不利诸症益甚余曰此脾土虚寒无火之症故食入不消而反出非气膈所致遂用八味丸补中益气加半夏茯苓姜桂旬日乃愈○秀才杨君爵年将五十胸痞少食吐痰体倦肌肉消瘦所服方药皆耗气破血化痰降火余曰此气鬰所伤阳气不能升越属脾经血虚之症当用归脾汤解鬰结生脾血用补中益气壮脾气生发诸经否则必为中满气膈之患不信仍服前药后果患前症而殁<br />
　　若素有痰火者加半夏【姜炒】橘红白茯苓【各一两】黄芩【炒】黄连【姜炒各五钱】<br />
　　愚按前症亦有因脾气不足者有因脾气鬰滞者有因脾肺之气亏损者有因肾气虚不能摄水泛而似痰者有因脾气虚不能摄涎上溢而似痰者有因热而生痰者有因痰而生热者有因风寒暑湿而得者有因惊而得者有因气而得者有因酒而得者有因食积而得者有脾虚不能运化而生者有胸中痰鬰而似鬼附者各审其原而治之<br />
　　若人能食好食但食后反饱难化此胃火旺脾隂虚也加白芍药【酒炒一两五钱】人参【七钱】石膏【火炼一两】生甘草【五钱】黄连【炒】香附【炒】木香【各四钱】<br />
　　愚按东垣先生云胃中元气盛则能食而不伤过时而不饥脾胃俱旺则能食而肥脾胃俱虚不能食而瘦或少食而肥虽肥而四肢不举又有善食而瘦者胃中火邪于气分则能食而肉削今能食而难化者脾气虚弱不能腐化水谷故前药不应或加热渇呕吐或腹胀泄泻等症者乃是脾胃复伤急用六君子加芍药木香炮姜补之亦有属脾气鬰结者当解鬰健脾若用清凉降火以致中气虚痞而不食或食而食反出又以为膈噎用行气化痰者必不能疗也<br />
　　若年髙人脾虚血燥易饥易饱大便燥难用白芍药当归【各一两】人参【七钱】升麻甘草【炙各四钱】山查大麦芽桃仁【麸皮尖另研各五钱】此老人常服药也<br />
　　愚按前症属形气病气俱不足脾胃虚弱津血枯涸而大便难耳法当滋补化源又有脾约症成无已云胃强脾弱约束津液不得四布但输膀胱小便数而大便难者是也宜用脾约丸隂血枯槁内火燔灼肺金受邪土受木尅脾肺失大便秘而小便数者宜用润肠丸病气有余之治法也经云脾为至隂已土而主隂然老弱之人当补中益气以主隂血○职方陈莪斋年逾六旬先因大便不通服内疏等剂后饮食少思胸腹作胀两脇作痛形体倦怠两尺浮大左闗短濇右闗濇时五月此乃命门火衰不能生脾土而肺金又尅肝木决其金旺之际不起后果然一老妇痰喘内热大便不通两月不寐此肝肺肾亏损朝用六味丸夕用逍遥散各三十余剂计所进饮食百余碗腹始痞闷乃以猪胆汁导而通之用十全大补汤调理而安若间断前药饮食不进诸症复作<br />
　　化痰丸论<br />
　　痰者病名也人之一身气血清顺则津液流通何痰之有惟夫气血浊逆则津液不清薫蒸成聚而变为痰焉痰之本水也原于肾痰之动湿也主于脾古人用二陈汤为治痰通用者所以实脾燥湿治其标也然以之而治湿痰寒痰痰饮痰涎则固是矣若夫痰因火上肺气不清咳时作及老痰鬰痰结成粘块凝滞喉间吐咯愚按前症若形病表里俱实而痰邪痞闷者宜用本方若脾肺气虚痰涎不得运化而痞闷者宜用六君子少加桔梗枳殻若脾胃虚弱不能摄涎归源而痞闷者宜用六君炮姜<br />
　　若时气发热变为黄病所谓瘟黄也治宜内泻湿热茵蔯　黄连【姜水炒】山栀仁　白茯苓　厚朴【姜水炒】木通　白术　人参【各一钱】木香【七分】白芍药【酒炒】干葛【各一钱半】<br />
　　右姜水煎食前服查继服<br />
　　愚按前症若因湿热壅滞所致者宜用此方若因病久元气益虚而脾之正色见于外者宜用补中益气加茵蔯茯苓若中气虚寒四肢厥冷或浮肿黒黄者用人参理中汤加茯苓茵蔯观东坡任黄州用圣散子正谓此意土人不知反用槟榔导损真气疎泄腠理外邪易感病由是作若节饮食慎起居适寒暑固元气以却外邪虽患是症亦为轻浅嘉靖甲申春南都大疫煎圣散子普济老防并服子素不善调摄吐痰口干饮食不美服化痰行气之剂胸满腹膨痰涎愈盛服导痰理脾之剂肚腹膨胀二便不利服分气利水之剂腹大脇痛睡卧不得服破血消导之剂两足皆肿两闗脉浮大不及于寸口余以脾土虚而生痰朝用金匮加减肾气丸夕用补中益气汤煎送前丸月余诸症渐退饮食渐进再用八味丸补中益气汤月余乃能转侧又两月而能歩履却服十全大补汤还少丹又半载而康后稍失调理其腹仍胀随服前药即愈○一武职形体魁梧素不围炉不喜热食行则喘促自谓气实老痰服碑记丸攻伐之诊其脉洪数重按全无余谓命门火衰脾肺虚寒与八味丸一服痰喘稍止数服全止遂能亲火喜热饮食盖碑记丸出自西域凂方外人所制者经云西域水土刚强其民不衣而褐荐其民华色而脂肥故邪不能伤其形体其病生于内其治宜毒药由此观之恐不可概用也○太仓陆中舍以肾虚不能摄水肚腹胀大用此丸未数服而殁于京今之専门治蛊者即此方也又名黒丸子用之无不速亡○机房蔡一素不慎起居患症同前更加手足逆冷恶寒饮食余用补中益气汤加附子一钱先回其阳至数剂诸症渐愈余因他往或用峻厉之剂下鲜血甚多亦致不起<br />
　　若此等老痰饮酒之人多有之酒气上升为火肺与胃脘皆受火邪故鬰结而成此方用天麦冬黄芩泄肺火也海粉芒硝咸以软坚也瓜蒌仁润肺清痰香附米开鬰降气连翘开结降火青黛降鬰火故皆不用香燥之剂<br />
　　愚按前症若饮食少思或胸膈不利者此中气虚弱也宜用补中益气汤为主中气既健其痰自运化若肾气亏损津液难降败浊为痰者乃真臓之症宜用六味地黄丸为主肾气既壮津液清化而何痰之有哉亦有因脾胃亏损中焦气虚不能运化而痰者亦有因峻厉过度脾气愈虚不能运化津液凝滞而为痰者凡此皆当健脾胃为主<br />
　　备用要方<br />
　　若夏月伤暑发热汗大泄无气力脉虚细而迟此暑伤元气也服后方<br />
　　人参　黄茋【炙】麦门冬【去心】白芍药【各一钱】陈皮【一钱】白茯苓【一钱】黄连【炒】甘草【炙各五分】黄栢【三分】白术【一钱五分】香薷知母【各七分】<br />

                    <br>
                        　　右姜水煎食前温服<br />
　　愚按东垣先生曰暑热之时无病之人或避暑热纳凉于深堂大厦得之者名曰中暑其病必头痛恶寒身形拘急肢节疼痛烦热无汗为房室隂寒之气所遏名曰中暍以大顺散热药主之若行人或农夫于日中得之者名曰劳役中热其病必苦头痛躁热恶热肌热大渇汗泄懒动为天热外伤肺气以苍术白虎汤凉剂主之若人元气不足用前药不应宜补中益气汤主之大抵夏月阳气浮于外隂气伏于内若人饮食劳倦内伤中气或酷暑劳役外伤阳气者多患之法当调补元气为主而佐以解暑若中暍者乃隂寒之症法当补阳气为主少佐以解暑故先哲多用姜桂附子之类此推内经舍时从症之良法也今患暑症殁而手足指甲或肢体青黯此皆不究其因不温补其内而泛用香薷饮之类所误也夫香薷饮乃散阳气导真隂之剂也须审有是症而服亦何患哉若人元气素虚或犯劳过度而饮之者适所以招暑患痞也【其暑热伤元气而类风症者见第四卷首治验】<br />
　　若夏秋暑热因过用冷物茶水伤其内又过取凉风伤其外以致恶寒发热胸膈饱闷或饮食不进或兼呕吐泄泻此内外俱伤寒冷也<br />
　　人参　干姜【炒紫色】厚朴【姜水炒】白术【各一钱五分】陈皮羌活　枳实　白茯苓【各一钱】甘草【炙五分】<br />
　　右姜水煎食前温服<br />
　　愚按前症如未应宜用藿香正气散若内外已解寒热未退或饮食未进宜用六君子汤保命集云霍乱属阳明症宜用和中平胃建中或四君子汤若脉浮自汗四君子加桂枝主之脉浮无汗四君子加麻黄吐利转筋脇下痛脉者木尅土也用平胃散加木瓜或建中加柴胡木吐利转筋腹中痛体重脉沉而细者四君子加白芍药良姜吐利而四肢拘急脉沉而迟属少隂四君子加姜附厚朴吐利而四肢厥冷脉微缓属厥隂建中加归附吐利头痛而身热多欲饮水者五苓散寒多不欲饮水者理中丸主之元戎云太隂症霍乱者理中加橘红吐下腹痛手足逆冷理中加熟附吐利后转筋者理中加火煅石膏一两○进士刘华甫夏月食生冷果品患前症余用附子理中汤一服顿安○上舍徐民则夏月入房及食氷果面食而患腹痛余曰此隂寒之症也须用附子理中汤以回阳不信别用二陈枳实黄连香薷饮之类而死<br />
　　若夏暑在途中常服以壮元气清热驱暑服之免中暑霍乱泄泻利疾等症<br />
　　人参【一钱二分】白术【一钱五分】黄芩【炒三分】五味子【十粒杵碎】甘草【炙五分】麦门冬【去心】白芍药【炒】白茯苓【各一钱】知母　陈皮　香薷【各七分】<br />
　　右姜水煎食前温服<br />
　　愚按前症若人元气虚弱宜用补中益气去柴胡升麻加麦门五味或少加炒黒黄栢人参养气汤亦可用○一儒者季夏患泄泻腹中作痛饮食无味肢体倦怠余用补中益气汤八味地黄丸月余而痊后彼云每秋间必患利今则无恙何也余曰此闭藏之月不逺帏幙妄泄真阳而然前药善能补真火火能生土脾气生旺而免患也<br />
　　若遇劳倦辛苦用力过多即服后方三二服免生内伤发热之病此方主于补气<br />
　　人参　麦门冬【去心】陈皮【各一钱】黄茋【二钱半炙】白术甘草【炙】五味【各五分】<br />
　　右姜水煎食前温服劳倦甚加熟附子四五分愚按前论开世俗之蒙瞆济无穷之夭枉内附子若素畏寒饮食者尤宜用若素喜寒饮食者以肉桂或炮姜代之亦可但世所鲜用耳○一妇人因劳役发热倦怠唾痰欲呕或以为火症用清热化痰等药反大便不实无气以动余以寒凉复伤中气形病俱虚用前方加附子治之而痊后复劳经水数日不止众以为附子之热所致用四物芩连槐花之类凉而止之前症愈甚更加胸膈痞满饮食日少余仍用前方去门冬更加茯苓半夏炮姜数剂渐愈又用当归芍药汤而经止但四肢逆冷饮食难化不时大热此命门真火衰脾土虚寒之假热也用八味丸半载而痊又服六味丸三载而生子<br />
<br />
　　薛氏医案卷二十<br />
<子部,医家类,薛氏医案><br />
　　钦定四库全书<br />
　　薛氏医案卷二十一<br />
　　明　薛已　订<br />
　　明医杂著<br />
　　泄防<br />
　　泄本属湿然多因饮食不节致伤脾胃而作须看时令分寒热新久而施治治法补脾消食利小便亦有升提下陷之气用风药以胜湿亦有久泄肠胃虚滑不禁者宜收澁之<br />
　　主方<br />
　　陈皮【一钱】甘草【炙五分】白术【二钱】白茯苓　白芍药【炒各一钱五分已上三味乃泄防必用者】<br />
　　若伤食防黄或食积加神麯麦芽山查【各一钱】黄连【炒七分】若腹中穿狭再加厚朴枳实以消停滞<br />
　　愚按前症若饮食已消而泄防未止此脾胃之气伤也宜用五味异功散若泄防而腹中重坠此脾胃之气下陷也宜用补中益气汤若服尅滞之剂而腹中穿狭此脾气虚痞也宜用六君子汤若脇胀少食善怒防青此脾虚肝所乘也宜六君子加柴胡升麻木香若少食体倦善噫泄黄此脾虚色陷也宜用六君子加升麻柴胡大凡诸症若脾脉长者肝木乘脾土也当补脾平肝若脾脉沈者寒水侮脾土也当温中补肾夫黄连枳实虽消停滞开痞闷若人脾胃充实暴患实痞宜暂用之若人屡患屡服或脾胃虚痞者而用之则脾胃反伤而诸症蜂起矣故东垣先生云脾胃实者用黄连枳实泻之虚者用白术陈皮补之须分病之虚实人之南北而治之后仿此<br />
　　若小便赤澁短少加猪苓泽泻【各一钱】以分利之夏月加茵陈【七分】山栀仁【炒四分】<br />
　　愚按前症若津液偏渗于大肠大便泻而小便少者宜用此药分利若隂阳已分而小便短少者此脾肺气虚而不能生水也宜用补中益气汤加麦门五味隂火上炎而小便赤少者此肺气受伤而不能生水也用六味地黄丸加麦门五味肾经隂虚阳无所生而小便短少者用滋肾丸肾气丸肾经阳虚隂无所化而小便短少者用益气汤六味丸若误用渗泄分利复伤阳气隂无所生而小便不利或目睛凸出腹胀如鼔或腿膝肿硬或皮肤断裂者先用滋肾丸益气汤毎见元气虚而复用泽泻猪苓之类因损眞隂以致前症益甚者急投金匮加减肾气丸多有复生者若反复牵牛大黄峻剂而通之是速其危也<br />
　　若口渇引饮加干姜【一钱五分】人参麦门冬【各一钱】升麻【四分】乌梅肉【五个】<br />
　　愚按前症若胃气伤而内亡津液者用七味白术散胃气弱而津液少者用补中益气汤气血俱虚而津液少者用十全大补汤肾虚津液短少者用六味地黄丸肾水不足而虚火上炎者用加减八味丸若肾水不足之人患泄防或服分利之济过多而患口渇者若不用前药以固其本源则肺肾复伤多变小便不利肚腹水肿等危症矣○宪副屠九峯先泻而口渇尺脉数而无力略用解酒毒利小便之剂不应余曰此肾隂亏损虚火炽盛宜急壮水之主不然必发疽而不能收敛也不信别服降火化痰之剂果患疽而殁<br />
　　若夏秋之间湿热大行暴注水泻加黄连苍术泽泻【各一钱】黄疸小便赤加茵蔯【一钱】山栀木通【各五分】<br />
　　愚按东垣云若値秋燥行令湿热少退体重节痛口舌干燥饮食无味二便不调不欲饮食或食不化兼洒淅恶寒凄惨面恶此肺之脾胃虚而阳气不伸也用升阳益胃汤治之前症若湿热内作脾胃不能通调而致者宜用此药分利之湿热已去脾胃虚弱而致者宜用六君子当归调补之湿热已去脾气下陷而致者宜用补中益气汤升举之其黄疸若小便不利四肢沈重渇不欲饮此湿胜于热用大茵蔯汤大便自利茵蔯栀子黄连汤若往来寒热身黄者宜用小柴胡加栀子若因劳伤形体饮食失节而身黄者用小半夏汤盖黄疸为内伤不足之症宜调补脾胃元气为主若妄用驱逐复伤元气多致不起<br />
　　若久防脾胃虚弱饮食难化加黄茋【炙】人参【各二钱】神麯麦芽【各一钱二分】木香【煨】干姜【炙各五分】<br />
　　愚按前症或作呕或饮食少思属脾胃虚弱用四君子加半夏木香或兼作呕或腹作痛属脾胃虚寒用六君子加炮姜木香若麦芽善损肾神麯善化胎消肾不宜轻用大抵此症多由泛用消食利水之剂损其眞隂元气不能自主持遂成久泄若非补中益气汤四神丸滋其本源后必胸痞腹胀小便淋多致不起<br />
　　若久泄肠胃虚滑不禁加肉豆蔲诃子皮赤石脂【各一钱】木香【煨】干姜【炙各五分】<br />
　　愚按东垣先生云中焦气弱脾胃受寒冷大便滑泻腹中雷鸣或因误下末传寒中复遇时寒四肢厥逆心胃绞痛冷汗不止此肾之脾胃虚也用沈香温胃丸治之窃谓前症若脾胃虚寒下陷者用补中益气汤加木香肉豆蔲补骨脂若脾气虚寒不禁者用六君子汤加炮姜肉桂若命门火衰而脾土虚寒者用八味丸若脾肾气血俱虚者用十全大补汤送四神丸若大便滑利小便闭澁或肢体渐肿喘唾痰为脾肾气血俱虚宜用十全大补汤送四神丸若大便滑利小便闭澁或肢体渐肿喘唾痰为脾肾亏损宜用金匮加减肾气丸<br />
　　若饮酒便泄此酒积热泻也加黄连【炒】茵陈干姜【各一钱】木香【五分】<br />
　　愚按前症若酒湿未散脾气未虚宜用此药分利湿热若湿热已去中气被伤宜用六君子调补中气若误服克伐分利之剂胸膈渐满小便短少或腿足与腹渐肿者急用加减金匮肾气丸调补脾胃多有生者夫酒性大热乃无形之物无形元气受伤当用葛花解酲汤分消其湿往往反服大热酒症丸重泻有形隂血使阳毒大旺元气消亡折人长命金匮要畧云酒疸下之久而为黑疸毎见善饮服酒症丸者多患疸症不悟其因反服分利化痰以致变症而殁者多矣【详见竒效方】○秀水卜封君善饮腹痛便泄服分利化痰等剂不应其脉滑数皮肤错甲余谓此酒毒致肠痈而溃败也辞不治不信仍服前剂果便脓而殁○光禄柴黼庵善饮泄泻腹胀吐痰作呕口干余谓脾胃气虚先用六君子加神麯痰呕已止再用补中益气加茯苓半夏泻胀亦愈○旧僚钱可久素善饮面赤痰盛大便不实余以为肠胃湿痰壅滞用二陈苓连山栀枳实甘葛泽泻升麻一剂吐痰甚多大便始实此后日以黄连三钱炮汤饮之而安<br />
　　若寒月溏泄清冷腹痛伤生冷饮食加神麯麦芽【炒】干姜【炙各一钱】缩砂益智木香【各七分】<br />
　　愚按前症若脾肾虚寒宜用四神丸若脾肾虚脱用六君姜桂如不应急补命门火以生脾土○一儒者小腹急痛溏泄清冷大便欲去不去余谓此命门火衰而脾土虚寒也用八味丸月余而愈向后饮食失宜前症仍作小腹重坠此脾气下陷也用补中益气汤而痊<br />
　　痢疾<br />
　　痢是湿热及食积治者别赤白青黄黑五色以属五脏白者湿热伤气分赤者湿热伤血分赤白相杂气血俱伤黄者食积治法泻肠胃之湿热开郁结之气消化积滞通因通用其初只是下下后未愈随症调之痢稍久者不可下胃虚故也痢多属热然亦有虚与寒者虚者宜补寒者宜温年老及虚弱人不宜下<br />
　　主方<br />
　　甘草【炙三分】防榔【一钱】木香　枳殻【炒五分】黄芩【炒】黄连【炒各五分】白芍药【炒二钱已上三药痢疾必用者】<br />
　　右姜水煎服<br />
　　若腹痛加当归【一钱五分】缩砂【一钱】再加木香芍药【各五分】愚按前症若因湿热郁结后重不利宜用此方若饮食停滞用二陈汤加山查送香连丸仲景先生云脉沈而有力者属里实也宜下之沈而无力者属里虚也宜补之元气虚滑者宜温之澁之脉滑而数者有宿食也当下之脉浮大此为虚而强下之故也脉浮革者因而肠鸣当温之下痢腹坚者当下之下痢谵语有燥屎当下之下痢三部脉皆平按之心下坚急下之下痢脉大浮当自愈下痢腹满痛为实当下之治者审焉<br />
　　若后重加滑石【炒五分】再加枳殻防榔芍药条芩各五分愚按痢而便脓血者乃气行而血止也行血则便脓自愈调气则后重自除若大肠积滞壅实而后重法当疏导若大肠气虚下陷而后重法当升补○司马王荆山患痢后重服枳殻防榔之类后重益甚食少腹痛余以为脾胃伤而虚寒也用六君木香炮姜而愈○太常边华泉呕吐不食服痛后重服大黄之药腹痛益甚自汗发热昏愦脉大余以为胃气复伤阳气虚寒脱陷也以参术各一两炙草炮姜各三钱升麻一钱一剂而苏又用补中益气加炮姜二剂而愈<br />
　　若白痢加白术白茯苓滑石【炒】陈皮【各一钱】初欲下之再加大黄【五钱】兼食积加山查枳实【各一钱】<br />
　　愚按前症若腹痛后重怕手按腹或脉洪实为积滞闭结宜用此方疏通之若腹痛后重喜手按腹或脉防细为阳气虚寒宜用六君干姜温补之○少宗伯顾东江停食患痢腹痛下坠或用疏导之剂两足肿胀食少体倦烦热作渴脉洪数按之防细余以六君子加姜桂各二钱吴茱五味各一钱煎熟冷服即睡觉而诸症顿退再剂而安此内真寒而外假热治以热剂而冷饮东垣先生治假寒热之症投以假寒热之剂○廷评曲汝为食后接内患腹痛去后似痢非痢次日便脓血烦热作渇神思昏倦用四神丸二服顿减又用八味丸料加吴茱五味骨脂肉蔲二剂全愈<br />
　　若红痢加川芎当归桃仁【各一钱五分】初欲下之再加大黄【五钱】愚按前症若病日久或误服疏通之药而不能愈者当调补脾胃大凡血症久而不愈多因阳气虚而不能生血或因阳气虚而不能摄血故丹溪先生治此症久而不愈用四君汤以收其功○判官汪天锡患痢腹痛后重渇欲饮冷饮食不进用芍药汤内大黄一两四剂稍应仍用前药但大黄减半数剂而愈○通府薛允頫下血服犀角地黄汤其血愈多发热少食里急后重余以为清气下陷用补中益气汤加炮姜一剂而瘳<br />
　　若红白相杂加川芎当归桃仁【各一钱五分】以理血滑石陈皮苍术【各一钱五分】以理气有食积者加山查枳实以消导愚按前症若气滞食积湿热所致宜用此方治之若脾虚饮食停滞宜用六君子汤送香连丸调补之经云脾主血肺主气前症乃气血俱受病也若因脾肺血伤所致宜用四物汤加白术茯苓煎送香连丸若因脾肺气伤所致宜用四君汤加当归川芎煎送香连丸<br />
　　若白痢久胃弱气虚或下后未愈去防榔枳殻减芩连芍药【各七分】加白术【一钱五分】黄茋陈皮茯苓【各一钱】缩砂干姜【炙各五分】<br />
　　愚按前症若数至圊而不能便或少有白脓者乃土不能生金肺与大肠气伤而下坠也当用升阳益胃汤举其阳气则隂自降而二便自愈矣饮食不入发热作渇其势危甚用十全大补汤如不应送二神丸<br />

                    <br>
                        　　若红痢久胃弱血虚或下后未愈减黄芩黄连【各五分】加当归川芎熟地阿胶陈皮【各一钱】白术【一钱五分】<br />
　　愚按前症若脾经血热下注而不愈者用四物汤加白术茯苓若脾经气虚不能统血而不愈者用四君子加川芎当归若中气下陷不能摄血而不愈者用补中益气汤<br />
　　若赤黑相杂此湿胜也及小便赤澁短少加木通泽泻茯苓【各一钱】山栀仁【炒五分】以分利之<br />
　　愚按初患湿盛而小便赤澁者宜用前药若病久而阳气下陷或老弱者宜用升阳除湿防风汤若脾土亏损寒水来侮先用六君子汤加姜桂以温而补之后用补中益气汤加茯苓半夏以升而补之<br />
　　若血痢加当归川芎生地黄桃仁槐花【炒各一钱】久不愈减芩连【各七分】去防榔枳殻再加阿胶珠侧柏叶白术【各一钱五分】干姜【炒黒】陈皮【各一钱】<br />
　　愚按前症亦有因脾气虚弱者有因脾气下陷者有因肝气虚弱者有因肝血虚热者○祠部李宜散患血痢胸腹膨胀大便欲去不去肢体殊倦余以为脾气虚弱不能摄血当源用补中益气汤加茯苓半夏治之渐愈后因怒前症复作左闗脉浮按之防弱此肝气虚不能藏血用六味丸治之而愈<br />
　　若痢已久而后重不去此大肠坠下去防榔枳殻用条芩加升麻【一钱】以升提之<br />
　　愚按前症亦有因大肠气滞者有因大肠气陷者有因大肠血虚者有因脾肾虚寒者若大肠气滞坠下宜用四君子送香连丸若大肠气虚陷下宜用四君子加柴胡升麻送香连丸若大肠血虚后重宜用四物汤加参术送香连丸东垣先生云里急者腹中不寛快也亦有虚坐而大便不行者皆血虚也血虚则里急后重<br />
　　若呕吐食不得下加软石膏【一钱五分】陈皮【一钱】山栀仁【炒五分】生姜【六分】缓呷之以泻胃口之热<br />
　　愚按前症若脾胃素有实热或过食厚味辛辣而暴患之宜用此方若胃气虚膈气逆而作呕吐者用六君子加生姜若胃气虚寒亦用前药加炮姜木香<br />
　　有一様风血虚而痢者用四物汤加人参白术陈皮黄芩黄连<br />
　　愚按前症若脾气虚而血弱宜用四君子汤若胃气虚而血弱宜用补中益气汤若久病气血俱虚宜用八珎汤大凡此症久而不愈或变症百出但守前法久之自愈<br />
　　有一样寒痢用黄连木香芍药【酒炒】当归干姜【炒】缩砂厚朴肉桂<br />
　　愚按东垣先生云前症若脉沈细而身不动作睛不了了饮食不下鼻凖气息者用姜附汤身重四肢不举者用术附汤暴下无声身冷自汗小便自利大便不禁气难布息脉防呕吐者用浆水散○先太安人年八十仲夏患痢腹痛作呕不食渇饮汤水按腹痛稍止脉鼓指而有力余谓眞气虚而邪气实也用人参五钱白术茯苓各三钱陈皮升麻附子炙甘草各一钱服之睡觉索食脉症顿退再剂而安○横金陈子复面带赤色吐痰口干或时作泻或用二陈黄连枳实之类不应余脉之左闗急右闗大此乃肾水挟肝木之势而尅胜脾土也不信后交夏果患痢而亡<br />
　　若得痢而误服温热止澁之药则虽稍久亦宜用前法以下之下后方调之○若得痢便用前症法下之而未应又用前调理法治之久而不愈此属虚寒而滑脱可于前补虚寒温二条用择更加龙骨石脂莺粟殻乌梅肉收澁之药<br />
　　愚按前症若脾气虚寒下陷宜用补中益气汤加粟殻姜桂如不应急用附子若气血虚弱宜用十全大补汤加附子粟殻若命门火衰用八味丸以补土母若腹痛作渇饮汤手按腹痛稍止者俱温补脾胃<br />
　　疟疾<br />
　　疟是风暑之邪有一日一发有二日一发有三日一发有间一日连二日发有日与夜各发有有汗有无汗有上半日发有下半日发有发于夜者治法邪从外入宜发散之然以扶持胃气为本又须分别阳分隂分而用药邪疟及新发者可散可截虚疟及久者宜补气血若过服截药致伤脾胃则必延绵不愈矣<br />
　　主方<br />
　　干葛【一钱二分】陈皮【七分】甘草【炙五分】柴胡　白术　苍术【泔浸一钱已上三味疟疾必用之者】<br />
　　愚按前症皆因先伤于暑次感于风客于荣卫之间腠理不宻复遇风寒闭而不出舍于肠胃之外与荣卫并行昼行于阳夜行于隂并则病作离则病止并于阳则热并于隂则寒浅则日作深则间日在气则早在血则晏按本经曰疟脉自数者多热迟者多寒短者伤食滑者多痰而紧者宜下浮大者宜吐迟者宜温此治疟之大法其病热多寒少心烦少睡者属心名曰温疟用柴芩汤但寒少热腰疼足冷者属肾名曰寒疟用桂附二陈汤先寒而后大热咳者属肺名曰瘅疟用参苏饮热长寒短筋脉揪缩者属肝名曰风疟用小柴胡加乌药香附寒热相停呕吐痰沬者属脾名曰食疟用清脾饮疟愈之后隂阳两虚梦遗咳不善保养遂成劳瘵若能清心养体节食避风如此调治无不愈矣<br />
　　若一日一发及午时发者邪在阳分加枯芩茯苓半夏【各一钱】熟甚头痛再加川芎软石膏【各一钱】口干加石膏知母麦门冬【各一钱】<br />
　　愚按刘宗厚先生云从卯至午发者邪在大肠小肠也宜大柴胡汤下之从午至酉发者邪亦在心与肾也宜大承汤下之此皆邪入于内也从酉至子发者邪在心与胆也或至寅发者此邪在气在血也宜用桃仁承气汤防下之更以小柴胡汤彻其余邪若身热目痛热多寒少其脉实长者先以大柴胡汤下之余热不尽再用白芷汤若甚寒防热或但寒不热者名曰牝疟用柴胡桂枝汤以解表<br />
　　若间日或三日发或午后夜发者邪入隂分加川芎当归芍药【酒炒】孰地黄知母【酒炒各一钱】红花【酒洗】黄蘖【酒炒】升麻【各四分】提起阳分可截之<br />
　　愚按仲景先生云疟无他症但隔日发而先寒后热寒多热少用桂枝石膏汤发于夜麻黄黄芩汤窃谓前症若中气虚而间日发者用补中益气汤若气血俱虚而三日一发者用十全大补汤大抵邪气在阳分者浅而易治邪气在隂分者深而难治<br />
　　若间一日连发二日或日夜各发者气血俱病加人参黄茋白茯苓【各一钱】以补气川芎当归芍药熟地黄【各一钱】以补血<br />
　　愚按此条治法当以前后论参看用药调治<br />
　　若阳疟多汗用黄茋人参白术以敛之无汗柴胡苍术白术黄芩干葛以发之<br />
　　愚按仲景云处暑以前疟发而头项痛脉浮恶风有汗者桂枝羌活汤若恶风无汗者麻黄羌活汤若久而汗多腠理开泄阳不能固必补敛之无汗则腠理致宻邪不能解必发散之若属饮食所伤用六君子汤为主劳伤元气用补中益气汤为主<br />
　　若隂疟多汗用当归白芍药熟地黄连黄蘖黄茋以敛之无汗柴胡苍术川芎红花升麻以发之故曰有汗者要无汗扶正为主无汗者要有汗散邪为主<br />
　　愚按前症若寒热大作不论先后此太阳阳明合病寒热作则必战经曰热胜而动也发热则必汗泄又曰汗出不愈知内热也阳盛隂虚之症当内实外虚不治恐久而传隂经也宜用桂枝芍药汤若病久须大补脾胃为主盖养正邪自除矣<br />
　　若病人胃气弱饮食少或服截药伤脾胃而少食者加人参【一钱五分】芍药【酒炒】大麦芽【各一钱】<br />
　　愚按前症若用寒凉止截脾胃伤损必致连绵不已若非倍养元气决不能愈然芍药麦芽善损脾肾恐不宜多用○洞庭马志卿母疟后形体骨立发热恶寒自汗盗汗胸膈痞满日饮米饮盏许服参术药益胀卧床半年矣余以为阳气虚寒用大剂补中益气加附子一钱二剂诸症渐退饮食渐进又二剂全愈<br />
　　若伤食痞闷或有食积者加神麯麦芽枳实【炒各一钱】黄连炒【五分】<br />
　　愚按前症若脾胃无亏饮食过多而患暴怒胸膈痞闷者宜用此方以消导宿滞若饮食既消而胸膈痞闷者宜用六君子汤以调补脾胃若劳伤元气兼停饮食用补中益气加半夏茯苓以升补脾胃若感怒兼食用二陈参术木香香附山栀以补脾平肝○冬官朱省庵停食感寒而患疟自用清脾截疟二药食后腹胀时或作痛服二陈黄连枳实之类小腹重坠腿足浮肿加白术山柤吐食未化余曰食后胀痛脾虚不能克化也小腹重坠阳气不能升举也腿足浮肿胃气不能运行也吐食不消脾胃虚寒也治以补中益气汤加吴茱姜桂木香不数服而痊○一妇人饮食后患疟呕吐属内停饮食外感风寒用藿香正气散而愈后因怒吐痰甚多狂言热炽胸膈胀痛手按少止脉洪大无伦按之防细余谓肝脾二经血少火旺用加味逍遥散加熟地川芎二剂顿退再用十全大补而安<br />
　　若痰盛加半夏【姜制】南星枳实【各一钱】黄芩【炒】黄连【各六分】愚按前方非膏粱积热实火为痰者不宜用若中气虚而痰甚用补中益气汤加茯苓半夏如未应用一味姜汁尤好<br />
　　若欲截之加防榔黄芩青皮常山【各一钱】乌梅肉【三个】愚按前症若血气俱虚用人参生姜各一两煎服顿止不问新久并效若咽酸口酸且节饮食其病潮作时虽大渇只与姜汤乘热饮之此亦截疟之良法每见饮啖生冷物者病或少愈多致脾虚胃损反为难治若病势正炽一二发间未宜遽截恐邪气不去正气反伤耳此法有益无害○一上舍每至夏秋非停食作泻必疟痢霍乱遇劳吐痰头体倦发热恶寒杂用四物二陈芩连之类患疟服止截之药前症益甚时或遍身如芒刺然余谓中气虚热用补中益气汤加茯苓半夏内参茋各用三钱归术各二钱四十余剂全愈<br />
　　若日久虚疟寒热不多或无寒而防热者邪气已无只用四君子合四物汤加柴胡黄芩陈皮以滋补气血愚按前症若因胃气虚用四君加升麻当归若脾血虚用四君加川芎当归若因中气下陷用补中益气汤加茯苓半夏大凡久疟多属元气虚寒盖气虚则寒血虚则热胃虚则恶寒脾虚则发热隂火下流则寒热交作或吐涎不食战栗泄泻手足逆冷皆脾胃虚弱但补中益气其诸症悉愈○一妇人疟久不愈发热口干倦甚此脾胃虚热用七味白术散加麦门五味作大剂煎与恣饮再发稍可乃用补中益气汤加茯苓半夏十余剂而愈○一妇人久疟寒热服清脾饮之类胸膈饱胀饮食减少【用补中益气汤加茯苓半夏炮姜各一钱而痊】<br />
　　咳<br />
　　咳谓有声肺气伤而不清谓有痰脾湿动而生痰咳者因伤肺气而动脾湿也病本虽分六气五臓之殊而其要皆主于肺盖肺主气而声出也治法须分新久虚实新病风寒则散之火热则清之湿热则泻之久病便属虚属郁气虚则补气血虚则补血兼郁则开郁滋之润之敛之则治虚之法也<br />
　　主方<br />
　　橘红【七分】五味子　桔梗　甘草【炙各五分】杏仁【去皮尖】白茯苓【各一钱】<br />
　　春多上升之气宜润肺抑肝加川芎芍药半夏【各一钱】麦门冬黄芩【炒】知母【各五分】<br />
　　春若伤风欬鼻流清涕宜辛凉解散加防风薄荷黄芩【炒】麦门冬【各一钱】<br />
　　愚按前症若因风寒所伤咳声重头痛用金沸草散咳声重身热头痛用局方消风散盖肺主皮毛肺气虚则腠理不宻风邪易入治法当解表兼实肺气肺有火则腠理不闭风邪外乘治宜解表兼清肺火邪退即止若数行解散则重亡津液邪蕴而为肺疽肺痿矣故凡肺受邪不能输化而小便短少皮肤渐肿咳日増者宜用六君子汤以补脾肺六味丸以滋肾水○一儒者素勤苦恶风寒鼻流清涕寒栗喷服袪风之药肢体麻木倦怠痰涎自出殊类中风余以为风剂耗散元气隂火乘其土位也遂以补中益气汤加麦门五味治之而安　一儒者每至春咳用参苏饮之类乃愈后复发仍用前药反防瘖左尺洪数而无力余以为肾经隂火刑克肺金以六味丸料加麦门五味炒山栀及补中益气汤而愈<br />
　　夏多火热炎上最重宜清金降火加桑白皮知母黄芩【炒】麦门冬石膏【各一钱】<br />
　　愚按王太仆云壮水之主以制阳光前症若喘急而面赤潮热其脉洪大者用黄连解毒汤热躁而咳用栀子仁汤咳唾有血用麦门冬汤俱兼以六味丸夏月尤当用此壮肾水以保肺金周上舍每至夏患咳服降火化痰之剂咳益甚脾肺肾脉皆浮而洪按之防细余曰此脾土虚不能生肺金肺金不能生肾水而虚火上炎也朝用补中益气汤夕用六味地黄丸而痊后至夏遂不再发○一男子夏月唾痰或用清胃火药不应余以为火乘肺金用麦门冬汤而愈后因劳复用补中益气汤加桔梗山栀片芩麦门五味而愈但口干体倦小便赤濇日用生脉散而痊愈<br />
　　秋多湿热伤肺宜清热泻湿加苍术桑白皮【各一钱】防风黄芩山栀【炒各五分】<br />
　　愚按前症若咳而身热自汗口干便赤脉虚而洪者用白虎汤身热而烦气高而短心下痞满四肢困倦精神短少者香薷饮若病邪既去宜用补中益气加干山药五味子以养元气柴胡升麻各二分以升生气<br />
　　冬多风寒外感宜解表行痰加麻黄桂枝半夏干姜防风【各一钱】肺金素有热者再加酒炒黄芩知母【各五分】若发热头痛鼻塞身重再加藁本川芎前胡柴胡【各一钱】愚按果系前症若风寒外感形气病气俱实者宜用麻黄之类所谓从表而入自表而出若形气病气俱虚者宜补其血气而佐以解表之药若専于解表则肺气益虚腠理益疎外邪乘虚易入而其病愈难治矣若病日久或误服表散之剂以致元气虚而邪气实者急宜补脾土为主则肺金有所养而诸病自愈若人老弱或劳伤元气而患前症误用麻黄枳殻紫苏之类而汗出亡阳者多患肺痈肺痿治失其宜多致不起○一男子神劳冬月患咳服解散之剂自以为便余曰此因肺气虚弱腠理不宻而外邪所感也当急补其母是治本也始服六君子汤内去参术反加紫苏枳殻之类以致元气益虚生肺痈而殁○太守钱东圩先患肩疽属足三隂虚火不归源用壮水之主以制阳光而愈余曰疮疾虽愈当屏去侍女恐相火一动其精暗流金水复竭必致变症后果喘痰出如涌面目赤色小便淋澁又误认为外感风寒用麻黄汤表散汗出不止迎余视之其脉已脱惟太冲未絶余曰此脾虚不能摄涎肾虚不能生水肺虚不能摄气水泛为痰虚寒之症也辞为难治勉以益火之源以消隂翳而愈继又劳伤神思外邪乘之仍汗出亡阳以致不起<br />
　　若有痰加半夏枳殻风痰再加南星【姜汁炒】湿痰脾困少食加白术苍术有痰而口燥咽干勿用半夏南星宜加知母【水拌炒】贝母瓜蒌仁黄芩【炒】<br />
　　愚按前症若因脾气虚而为湿痰者宜用补中益气汤若因肾经虚热而口燥咽干者宜用六味丸<br />
　　若夏月热痰或素热有痰加黄芩黄连知母石膏愚按前症若心火乘肺轻则用麦门冬汤重则用人参平肺散若上焦实热用凉膈散虚热用六君子汤中焦实热用竹叶石膏汤虚热用竹叶黄茋汤下焦虚热用六味丸○一武职因饮食起居失宜咳吐痰用化痰止之药时仲夏左尺洪数而无力胸满面赤唾痰腥臭自汗余曰肾虚水泛为痰而反重亡津液得非肺痈乎不信仍服前药翌日吐脓脉数右寸为甚用桔梗汤一剂数脉与脓顷减又二剂将愈佐以六味丸而痊<br />

                    <br>
                        　　上半日咳者胃中有火加贝母石膏黄连五更咳者同上<br />
　　愚按前症若胃中热甚为患者宜用本方泄之若胃中防热为患者当用竹叶石膏汤清之若胃中虚热所致者须用补中益气汤补之俱少佐以治痰之剂其五更咳者当作脾虚宿食为痰治之　一儒者咳用二陈芩连枳殻胸满气喘侵晨吐痰加苏子杏仁口出痰涎口干作渇余曰清晨吐痰脾虚不能消化饮食也胸满气喘脾虚不能生肺金也涎沫自出脾虚不能收摄也口干作渇脾虚不能生津液也用六君子加炮姜肉果温补脾胃更用八味丸以补土母而安<br />
　　若咳久肺虚滋气补血加人参黄茋阿胶当归生姜天门冬欵冬花马兠铃芍药【酒炒】之类肺热喘咳去人参用沙参此兼补血气也<br />
　　愚按肺属金生于脾土凡肺金受邪由脾土虚弱不能生肺乃所生受病治者审之<br />
　　若昏咳者火浮于肺不可正用寒凉药宜加五味子五倍子诃子皮敛而降之<br />
　　愚按前症属脾肺气虚以致肾经阳虚隂弱而虚火上炎或房劳太过亏损眞隂为患法当补脾肺生肾水不可专主于肺也<br />
　　若午后者属隂虚即劳也宜补隂降火加川芎当归芍药熟地黄柏知母竹姜汁天门冬瓜蒌仁贝母此専补隂血也<br />
　　愚按前症属肾气亏损火炎水涸或津液涌而为痰者乃眞臓为患也须用六味地黄丸壮肾水滋化源为主以补中益气汤养脾土生肺肾为佐设用清气化痰则误矣○司防陈国华素隂虚患咳自谓知医用发表化痰之剂不应用清热化痰等药愈甚余以为脾肺虚不信用牛黄清心丸反加胸腹作胀饮食少思遂朝用六君桔梗升麻麦门五味补脾土以生肺金夕用八味丸补命门火以生脾土诸症渐愈○中翰鲍羲伏患隂虚咳服清气化痰丸及二陈芩连之类痰益甚用四物黄柏知母之类腹胀咽哑右闗脉浮左尺脉洪大余朝用补中益气汤加山茱麦门五味夕用六味地黄丸加五味子三月余喜其愼疾得愈<br />
　　若火郁为痰郁火邪在中宜开郁消痰用诃子皮香附【童便浸】瓜蒌仁半夏麯海石青黛黄芩为末调为丸噙化仍服前补隂降火药失治则成劳<br />
　　愚按前症若因肺胃蕴热痰气不利宜用前药若因脾肺不清气郁痰滞用二陈加山栀枳殻桔梗若因郁结伤脾气血虚损用济生归脾加山栀桔梗若因怒动肝火脾土受克用四君子加山栀柴胡若劳役失宜伤损元气用补中益气加山栀桔梗○一妇人不得于姑患咳胸膈不利饮食无味此脾肺俱伤痰郁于中先用归脾汤加山栀抚芎贝母桔梗诸症渐愈○一妇人咳脇痛发热日晡益甚用加味逍遥散加熟地治之而愈后因劳役多怒前症仍作又少阳寒热往来或咳遗尿皆属肝虚火旺隂挺痿痹用前散及地黄丸而痊<br />
　　若痰积食积作咳者用香附瓜蒌仁贝母海石青黛半夏麯软石膏山查枳实黄连【姜炒】为末调噙化愚按前症若因饮食停滞胃口湿热所化者宜用本方若因脾胃气虚而痰积滞用六君子加枳殻木香若因脾胃气虚而食积滞用六君子加神麯麦芽夫早间吐痰咳属食积喘促咳属肺气虚火旺大抵当助胃壮气为主不可専攻其痰<br />
　　若劳见血加阿胶当归芍药天门冬知母贝母桑白皮亦于前肺虚隂虚二条择用大抵咳见血多是肺受热邪气得热而变为火火盛而隂血不宁从火上升故治宜泻火滋隂忌用人参等甘温之药然亦有气虚而咳血者则宜用人参黄茋欵冬花等药但此等症不多耳<br />
　　愚按前症亦有劳伤元气内火妄动而伤肺者亦有劳伤肾水隂火上炎而伤肺者有因过服天门生地寒药损伤脾胃不能生肺气而不愈者有因误用黄柏知母之类损伤阳气不能生隂精而不愈者凡此皆脾肺亏损而肾水不足以致虚火上炎眞臓为患也须用补中益气汤补脾土而生肺金用六味地黄丸滋肾水而生隂精否则不救○一武职素不愼起居吐痰自汗咳发热服二陈芩连山栀之类前症不减饮食少思用四物二陈芩连之类前症愈甚反添胸膈不利食少晡热加桑皮杏仁紫苏之类胸膈膨胀小便短少用四芩枳殻之类小便不通饮食不进余视之六脉洪数肺肾二部尤甚余曰脾土既不能生肺金而心火乘之必变肺痈之症也不信仍服前药后吐痰吐脓复求治余曰胸膈痞满脾土败也已而果殁<br />
　　因咳而有痰者咳为重主治在肺因痰而致咳者痰为重主治在脾但是食积成痰痰气上升以致咳只治其痰消其积而咳自止不必用肺药以治咳也<br />
　　愚按前论治法最是仍分六淫七情及五臓相胜脾肺虚实以治之否则恐成肺痈之症○一男子脾胃不和服香燥行气之剂饮食少思两脇胀闷服行气破血之药致饮食不入右脇胀痛喜手按之余曰乃肝木克脾土而脾土不能生肺金也用滋化源之药四剂诸症顿退余又曰火令在迩当再补脾土以养肺金不信后复作吐脓而殁<br />
　　痰饮<br />
　　痰属湿热乃津液所化因风寒湿热之感或七情饮食所伤以致气逆液浊变为痰饮或吐咯上出或凝滞胸膈或留聚肠胃或客于经络四肢随气升降遍身上下无处不到其为病也为喘为咳为恶心呕吐为痞隔壅塞闗格异痞为泄为晕为糟杂怔忡惊悸为颠狂为寒热为痛肿或胸间辘辘有声或背心一防常如冰冷或四肢麻痹不仁皆痰所致百病中多有兼痰者世所不知也痰有新久轻重之殊新而轻者形色清白气味亦淡久而重者黄浊稠结咳之难出渐成恶味酸辣腥臊咸苦甚至带血而出治法痰生于脾胃宜实脾燥湿又随气而升宜顺气为先分导次之又气升属火顺气在于降火热痰则清之湿痰则燥之风痰则散之郁痰则开之顽痰则软之食积则消之在上者则吐之在中者下之又中气虚者宜固中气以运痰若攻之太重则胃气虚而痰愈甚矣<br />
　　主方<br />
　　橘红　半夏【汤炮】白茯苓　甘草【炙】生姜<br />
　　右方总治一身之痰如要下行加引下药上行加引上药<br />
　　若湿痰多软如身体倦怠之类加苍白术寒痰痞塞胸中倍加半夏甚者加麻黄细辛乌头之类<br />
　　愚按痰者脾胃之津液或为饮食所伤或因七情六淫所扰故气壅痰聚谚云肥人多痰而在瘦人亦有之何也盖脾统血行气之经气血俱盛何痰之有皆由过思与饮食所伤损其经络脾血既虚胃气独盛脾为巳土胃为戊土戊癸化火是以湿因气化故多痰也游行周身无所不至痰气既盛客必胜主或夺于脾之大络之气则倐然仆地者此痰厥也升于肺者则喘急咳迷于心则怔忡恍惚走于肝则晕不仁脇肋胀痛闗于肾不哈而多痰唾留于胃脘则呕泻而作寒热注于胸则咽膈不利眉棱骨痛入于肠则漉漉有声散则有声聚则不利窃谓若脾气虚弱不能消湿宜用补中益气汤加茯苓半夏若因脾气虚弱湿热所致宜用东垣清燥汤若因胃气虚弱寒痰凝滞宜用人参理中汤若因脾胃虚寒而痰凝滞者宜用理中化痰丸若因脾虚而痰滞气逆宜用六君子加木香若因脾胃虚弱而肝木乘侮宜用六君子加柴胡头痛宜用半夏白术天麻汤若因脾肾虚弱寒邪所乘以致头痛宜用附子细辛汤<br />
　　若风痰加南星枳殻白附子天麻僵蚕猪牙皂角之类气虚者更加竹气实加荆俱用姜汁<br />
　　愚按脉诀云热则生风故云风自火出若风邪气滞痰蕴于胸中者宜用之若因肺经风热而生痰者宜用金沸草散若因风火相抟肝经风热炽盛而生痰者宜用牛黄抱龙丸或牛黄清心丸若因肝经血燥而生痰者宜用六味地黄丸若因热盛制金不能平木而生痰者宜用柴胡栀子散若因中气虚弱不能运化而生痰者宜用六君柴胡钩藤<br />
　　若热痰加黄芩黄连痰因火盛逆上降火为先加白术黄芩软石膏黄连之类晕杂者火动其痰也亦加山栀黄芩黄连<br />
　　愚按前方若肺胃实者宜用之若风寒郁热宜用参苏饮加山栀片芩若中气虚热宜用补中益气加半夏桔梗若肾虚隂火炎上宜用六味丸若肾气虚寒痰上涌用八味丸<br />
　　若血虚有痰者加天门冬知母瓜蒌仁香附米竹姜汁带血者再加黄芩白芍药桑白皮血滞不行中焦有饮者取竹和生姜韭菜自然汁服三五盏必胸中烦燥不宁后自愈<br />
　　愚按前方苦寒甘寒辛辣降火化痰行气破血之剂须审有是病而乃服是药可也病去六七即当止之过剂则反伤中气而病益甚大凡内因之症原属脾胃虚弱当审所致之由而调养之若稍重其剂复伤胃气虚症蜂起<br />
　　若气虚有痰者加人参白术脾虚者宜补中气以运痰降下加白术白芍药神麯麦芽兼用升麻提起内伤挟痰加人参黄茋白术之类姜汁传送或加竹尤效愚按前症若脾肺气虚不能运化而有痰者宜用六君子加术香若肺气虚弱不能清化而有痰者宜用六君子加桔梗若因脾经气滞而痰中有血者宜用加味归脾汤若因肝经血热而痰中有血者宜用加味逍遥散若因肝肾隂虚而痰中有血者宜用六味地黄丸若因过服寒凉之剂而吐痰有血者必用四君子汤之类以主之<br />
　　若食积痰加神麯麦芽山查黄连炒枳实以消之甚者必用攻之宜丸药若兼血虚者用补药送下中焦有痰者食积也胃气亦赖所养若攻之尽则虚矣<br />
　　愚按前症若元气素实偶因饮食过多而致者宜用主方消导宿滞盖食痰多因脾虚食难消化而作痰也血虚者多因脾气衰弱不能生血也皆当调补脾胃之气则无食积之患而血自生矣故东垣云脾胃之气实用黄连枳实泻之虚用白术陈皮补之其方内用神麯麦芽説见上卷○府庠沈文姬母食湿面吞酸呕吐絶食服芩连等剂加寒热口干流涎又食东瓜一星而呕吐愈甚余谓此脾气虚寒也急用盐艾附子炒热熨脐腹又以其子口气接其母气神气少苏以参术附子陈皮为末丸如粟米大津咽五七粒次日加至十余粒渐服煎剂一二匙乃思粥饮又以参术等药五十余剂而愈【详见内科摘要】<br />
　　若喉中有物咯不出咽不下此痰结也用药化之加醎药软坚之类宜瓜蒌仁杏仁海石桔梗连翘香附少优朴硝姜汁炼和丸噙服之脉濇者卒难开必费调理气实痰热结者吐难得出或成块吐咯不出气滞者难治<br />
　　愚按此方治形症充实之法也前症有因脾经郁结而伤隂血者有因肾水亏损而隂火上炎者有因脾肺火郁而生痰者治法若因七情郁结痰涎滞于喉间者先用局方四七汤调和滞气后用归脾汤调补脾血脾火伤血用加味归脾汤肾水亏损用六味地黄丸肺经郁火用知母茯苓汤若妇人患此而兼带下皆由郁结伤损肝脾当优以四七汤送青州白丸子此等症属脾胃气虚为本而气滞痰结为末也古方用十枣汤控涎丹神祐丸滚痰丸异香枳实利膈涤痰透罗破饮降气化痰等汤苏合香丸之类皆形病充实之药也西北人用之多有效验其属虚弱者皆致肚腹胀满而殁○大参李北泉时吐痰涎内热作渇肢体倦怠劳而足热余曰此肾水泛而为痰法当补肾不信另服化痰汤滚痰丸吐泻不食头晕眼闭余用六君子汤数剂胃气渐复用六味丸诸症渐愈○一儒者咳痰盛胸腹不利饮食少思肢体倦怠脉浮大按之防弱服二陈枳殻等药愈甚余曰脾肺肾虚也用补中益气汤六味地黄丸而愈<br />
　　若痰在肠胃间可下而愈枳实甘遂巴豆大黄芒硝之类痰在脾里膜外非姜汁竹不能及在四肢非竹不开在经络中亦用竹必佐以姜韭汁膈间有痰或癫狂或健忘或风痰俱用竹沥与荆同功气虚少食用竹气实能食用荆痰在脇下非白芥子不能达<br />
　　愚按前症多因饮食起居七情失宜耗损元气内火动而为患者当求其属而治其本可也前法乃慓悍之剂非灼见形气俱充实者决不可用必先察其病形脉症则知所挟之邪随其表里上下虚实以治之若夫挟虚挟寒之症不可不论也○一儒者脾气虚弱呕吐痰涎因怒胸腹膨胀饮食少思尤闗脉长按之无力右闗脉长按之防弱此木克土也用六君子加柴胡山栀木香治之而愈○一妇人脾胃虚弱饮食素少忽痰壅气喘头揺目劄手扬足掷难以脉视其面色黄中兼青此肝木乗脾胃也用六君子加柴胡升麻治之而苏更以补中益气加半夏调理而痊<br />
　　若老痰用海石半夏瓜蒌仁香附米连翘之类五棓子优他药大治顽痰宜作丸服<br />
　　愚按前症若脾气壅滞痰客中焦者宜先用此方以治其痰后用六君子以调补脾气其痰自消若始末悉治其痰则脾气益虚津液不行而痰益盛矣○一男子吐痰胸膈不利饮食少思服海石瓜蒌之类不应余曰此脾气虚弱不能消导而为痰当健脾为主彼不信又服驱逐之剂其痰如涌四肢浮肿小腹肿胀小便澁滞余曰此复损脾肾所致也先用金匮加减肾气丸补中益气汤治之诸症渐减又用八味丸兼前汤而愈○一男子素吐痰遇怒其痰益甚胸膈痞满此肝木制脾土也用六君加木香治之而痊○一妇人素郁结胸膈不寛吐痰如胶用加味归脾汤乃瘥○一妇人吐痰头晕带下青黄用四七汤送白丸子小柴胡加白术茯苓治之而安<br />
　　人身上中下有块是痰也问其平日好食何物吐下后方用药<br />
　　若头面颈颊身上有结核不痛不红不作脓者皆痰注也宜随处用药消之<br />
　　愚按前症若脾肺气逆而痰滞于肉里或散或作肉色不变亦不作痛按之不硬此为痰核宜推其因而治其本则痰自消若因郁怒亏损肝脾或因暴怒触动肝胆经火以致血病结核或筋挛于项侧耳前后或胸脇肿痛或发寒热此为瘰疬宜用柴胡清肝散加钓藤钩山栀以养血气清肝火若肉色不变晡热内热属肝经血虚火旺宜用逍遥散加龙胆草以养肝血清肝火或结于肢节或累累如贯珠其色不变亦为肝火血燥而筋挛宜用柴芍参苓散加钩藤以养血气优以六味丸以生肾水○儒者杨泽之性躁好色缺盆结一核此肝火血燥筋挛法当滋肾水生肝血不信乃内服降火化痰外敷南星商陆转大如碗余用补中益气及六味地黄间以芦荟丸年余元气渐复而肿消○一妇人经事不调肝胆经分结核如榛如豆不计其数肉色不变大按方痛或投化痰消毒之药不按自痛发热作渇日晡益甚余谓属肝火之症用养血解郁清肝之药百余剂诸症已退惟项核未消更以当归龙荟丸数服及四物柴胡山栀而愈○一妇人耳前后结核耳内微肿寒热口苦用小柴胡山栀桔梗川芎四剂而愈后因恚怒耳前后头两角俱痛发热憎寒以小柴胡山栀川芎桔梗羌活二剂而愈【详见外科枢要】<br />
　　滚痰丸攻泻肠胃痰积及小儿食积痰急惊风痰甚者最为要药常宜合备但须量人虚实而用之<br />

                    <br>
                        　　愚按滚痰丸夺旗斩闗囘生起死之剂必痰滞胸膈秘结不利形气病气俱实者乃可用之或脾气不能摄涎而上泛或肾气不能摄水而上溢苟误认为实痰而用之祸在反掌江南人尤慎之　一妇人元气素弱痰气时作或咽间不利或胸痞等症余以为郁结伤脾用加味归脾汤治之而愈后遇恚怒前症仍作惑于众言以为痰饮妄用袪痰之剂吐泻数次变诸异症口禁不醒余以为脾胃复伤日用六君子一剂米饮浓煎常服匙许至四日渐进粥食乃服前药间以归脾汤喜其善调养两月余诸症悉愈<br />
　　拟治岭南诸病<br />
　　春秋时月人感山岚瘴雾之气发寒热胸膈饱闷不思饮食此毒气从鼻口入内也治当清上焦解内毒行气降痰不宜发汗<br />
　　主方<br />
　　黄连【姜炒】黄芩　木香　厚朴【姜制】枳实【麸炒】半夏【汤洗】桔梗　柴胡　川芎　木通【各一钱】生甘草【七分】升麻苍术【泔浸盐水炒各一钱五分】<br />
　　右姜水煎食前热服<br />
　　愚按岭南炎方濒海地卑土薄故阳气常泄隂气常盛四时放花冬无霜雪一岁之间暑热过半穷腊久晴或至摇扇人居其间气多上壅肤多汗出腠理不宻盖阳不反本而然也阳燠既泄则使人本气不坚阳不下降常浮而上气浮而不坚则府开疎汗液易泄故内寒外热上热下寒之症由生也治当固阳气实腠理为主若多用表散之药则阳气愈虚风邪益盛鲜有不悮者矣苟系外邪为患则当解散之外邪既解而病仍作肺气伤也用补中益气汤若头目不清胃气不能上升也加蔓荆子若饮食少思胃气虚也用四君子汤若食而难化脾气虚也用六君子加芍药当归若胃寒冷饮食或作吞酸脾气虚寒也前药更加炮姜不应再加吴茱茰四分黄连二分余各当推而治之岭南瘴疠为患诸症详见卫生篇凡宦游此地者当备此书而尝览之<br />
　　若寒温失节汗身脱衣巾感冐风寒之气气闭发热头疼此则伤寒类也但岭南气温易出汗故多类疟重则寒热不退轻则为疟南方气升故岭南人得此病者卒皆胸满痰涎壅塞饮食不进与北方伤寒只伤表而里自和者不同治当解表清热降气行痰此方用于寒凉时月及虽在温暖时而感冐风寒者<br />
　　羌活　苍术【泔浸】柴胡　黄芩　橘红　半夏【汤洗】枳实　甘草【炙】川芎【各一钱】<br />
　　右姜水煎食前服查随服取汗出止服<br />
　　愚按前症若内停饮食外感风寒用藿香正气散若脾气虚弱而寒热作呕用金不换散盖岭南之地湿热薰蒸腠理不闭津液妄泄阳气内虚法当调补肺气为主盖肺主气而司腠理肺气虚则腠理不宻故津液妄泄多患前症若外邪既去当补脾土以生肺金<br />
　　瘴疟时疟寒热往来<br />
　　苍术【泔浸】黄芩【酒炒】干葛　陈皮　半夏【汤洗】川芎【各一钱】甘草【七分炙】柴胡　知母【各一钱五分炒】<br />
　　右姜三片乌梅三个水煎侵晨午前服<br />
　　愚按前症若因外邪未解而寒热往来者宜用原方解散之若因脾气素弱或服前药外邪既去而寒热不止或欲呕少食者脾气亏损也宜用补中益气汤加半夏干葛茯苓调补之若午前寒热属气虚用四君子加当归升麻若午后寒热属血虚用八珍汤加柴胡升麻大凡病久气虚而血弱者必发热须用四君之类调补脾胃脾胃一健气血自生若悮认为血虚而用四物沈隂之剂径生其血则脾土复伤诸臓皆病虚症蜂起反为难治甚致不救<br />
　　疟久者加人参【一钱五分】当归【一钱】汗多者去苍术换白术加白芍药【酒炒一钱五分】<br />
　　愚按疟久不愈属中气虚不能滋养诸臓但调补脾胃诸病自退其汗自出者乃阳气虚而不能卫固于腠理也用四君加归茋陈皮未应加姜桂手足逆冷急加附子盗汗者隂虚而腠理不宻也宜用八珍加肉桂五味子烦热作渇暂用当归六黄汤其中三黄俱妙黑倍加参茋汗既止仍用八珍散之类若肾气素虚发热作渇宜六味丸手足逆冷或痰气上攻宜用八味丸若邪气既散而寒热仍作此眞气虚也即用补中益气汤若气虚而寒热者用八珍汤若治失其宜则元气亏损变症百出不但久疟而已矣<br />
　　疟后变成痢疾宜从虚治故用补脾胃药<br />
　　黄连【炒】木香　宿砂　黄芩【炒】橘皮　白术【各一钱】甘草【炙五分】白芍药【炒二钱】当归【酒洗一钱】<br />
　　右姜水煎食前服<br />
　　愚按前症乃病气有余血气不足而变症也宜用原方以清解脾胃邪热若病气形气俱不足而不能愈宜补中益气汤滋养诸臓自愈<br />
　　若温暑之月民病天行瘟疫热病治宜清热解毒之剂兼治内外愈后随当调理脾胃以壮元气<br />
　　枯黄芩　升麻　干葛　知母【酒炒各一钱】人参　白芍药　石膏【各一钱半】黄连【酒炒四分】甘草【七分】羌活【二钱】生地黄【酒洗五分】<br />
　　右姜水煎食前热服查继服<br />
　　愚按前症若邪在足阳明表里不解者宜用本方和解之若疎通过度胃气亏损而发热烦渇者用竹叶黄茋汤以生津液若悮汗亡阳而发热烦口者用升阳益胃汤若悮下亡隂而发热烦燥者用理中汤<br />
　　若胸膈痞闷痰涎壅塞者加枳实半夏【各一钱】生姜汁四五匙脾胃不实加白术【一钱半】<br />
　　难出此等之痰皆因火邪炎上薰于上焦肺气被郁故其津液之随气而升者为火薰蒸凝浊郁结而成岁月积久根深蔕固故名老名郁而其原则火邪也病在上焦心肺之分咽喉之间非中焦脾胃湿痰冷痰痰饮痰涎之比故汤药难治亦非半夏茯苓苍术枳殻南星等药所能治也惟在开其郁降其火清润肺金而消凝结之痰缓以治之庶可效耳今制一方于后<br />
　　天门冬【去心】黄芩【酒炒】海粉　橘红【各一两】青黛【另研三钱】桔梗　连翘【各五钱】芒硝【另研三钱】瓜蒌仁【取肉另研一两】香附【杵碎淡盐水浸炒五钱】<br />
　　右为细末炼蜜入姜汁少许和药杼极匀丸小龙眼大噙化一丸或嚼烂清汤细咽之或丸如黍米大淡盐汤送下五六十丸<br />
　　愚按前方味属甘苦咸寒之剂虽能软坚开郁化痰降火而不无损胃之祸乎若脾土大过气滞郁热而生痰者用之得宜若脾土不及气痞虚热而生痰者用之必致中满吞酸肚腹肿胀小便不利而殁治者审之○一南来者接踵死者塞途良可哀悯殊不知此方因岭南风土而作且浙之与广相去万里殊域异方天时人事大不相侔岂有槩一治疗而无悮者哉<br />
<br />
　　薛氏医案卷二十一<br />
<子部,医家类,薛氏医案><br />
　　钦定四库全书<br />
　　薛氏医案卷二十二<br />
　　明　薛已　订<br />
　　明医杂著<br />
　　续医论<br />
　　喘与胀二症相因必皆小便不利喘则必生胀胀则必生喘但要识得标本先后先喘而后胀者主于肺先胀而后喘者主于脾何则肺金司防外主皮毛经曰肺朝百脉通调水道下输膀胱又曰膀胱者州都之官津液藏焉气化则能出矣是小便之行由于肺气之防下而输化也若肺受邪而上喘则失防下之令故小便渐短以致水溢皮肤而生胀满焉此则喘为本而胀爲标治当清金防火爲主而行水次之脾土恶湿外主肌肉土能尅水若脾土受伤不能制水则水湿妄行浸溃肌肉水既上溢则邪反侵肺气不得防而生喘矣此则胀爲本而喘爲标治当实脾行水爲主而清金次之苟肺症而用燥脾之药则金得燥而喘愈加脾病而用清金之药则脾得寒而胀愈甚矣近世治二症但知实脾行水而不知分别脾肺二症予故为发明之<br />
　　愚按前症若肺中伏热不能生水而喘且渇者用黄芩清肺饮以治肺用五淋散以清小便若脾肺虚弱不能通调水道者宜用补中益气汤以培元气用六味地黄丸以补肾水若膏粱厚味脾肺积热而喘者宜清胃散以治胃用滋肾丸以利小便若心火尅肺金而不能生肾水者用人参平肺散以治肺用滋隂丸以滋小便若肾经阴虚火烁肺金而小便不生者用六味地黄丸以补肾水用补中益气汤以培脾土若脾气虚弱不能相制而喘者用补中益气汤以培元气用六味地黄丸以生肾水若肝木尅脾土不能相制而喘者用六君柴胡升麻以培元气六味地黄丸以补肾水若脾胃虚寒不能相制而胀者用八味丸以补脾肺生肾水若脾肾虚寒不能通调水道而胀者宜用金匮加减肾气丸补脾肺生肾水若酒色过度损足三阴而致喘胀痰涌二便不调或大小便道相牵作痛者亦宜用此丸多有生者○一富商饮食起居失宜大便干结常服润肠等丸后胸腹不利饮食不甘口干体倦发热吐痰服二陈黄连之类前症益甚小便滴沥大便泄泻腹胀少食服五苓麦之类小便不通体肿喘嗽用金匮肾气丸补中益气汤而愈○一儒者失于调养饮食难化胸膈不利或用行气消导药咳嗽喘促用行气化痰肚腹渐胀用行气分利睡卧不能两足浮肿小便不利大便不实肺肾脉浮大按之微细两寸皆短朝用补中益气汤加姜附夕用金匮肾气丸加骨脂肉果各数剂诸症渐愈再佐以八味丸两月乃能歩履却服补中八味半载而康<br />
　　气虚补气用四君子汤血虚补血用四物汤虚甚者俱加熟附子葢四君四物皆和平寛缓之剂须得附子健悍之剂行之方能成功附子热药本不可轻用但当病虽在暑热时月亦可用也予尝治一仆人五月间病热口渇唇干谵语诊其脉细而迟用四君子汤加黄茋当归芍药熟附子进一服热愈甚狂言狂走或曰附子差矣诊其脉如旧仍増附子进一大服遂汗出而热退脉还四至矣又尝治一妇人亦夏间病热初用平调气血兼清热和解之剂服二三服不应热愈甚舌上焦黑膈间有火嗽水不咽诊其脉两手皆虚微而右手微甚六七日内谵语撮空循衣摸床恶症俱见后用四物汤加黄茋人参白术陈皮麦门知母熟附子服之一二时汗出而热退次日复热再服仍退又次日复发知其虚极也遂连进十服皆加附子而安<br />
　　愚按前论正所谓舍时从症舍症从脉真有定见者也○一男子发热烦渇头痛误行发汗喘急腹痛自汗谵语用十全大补加附子治之热睡唤而不醒及觉诸症顿退再剂而痊○黄武选饮食劳倦发热恶寒误用解表神思昏愦胸发赤斑脉洪数而无力余曰此内伤元气非外邪也急用温补之剂彼不从后果殁<br />
　　饮食过伤变为异常急暴之症人多不识尝有一壮年人忽得暴病如中风状口不能言语目不识人四肢不举急服苏合香丸不效余偶过闻之因询其由曰适于陪客饮食后忽得此症遂教以煎生姜淡盐汤多饮探吐之吐出数碗而醒后服白术陈皮半夏麦芽调理而愈大扺此等症多因饮食醉饱之后或感风寒或着气恼而致饮食塡塞胃气不行内伤特重若误作中风中气症而用驱风解表行气散气之药则胃气重伤死在旦夕内经虽有暴病暴死之症但恐多有因于食者前辈不曾明言故人不识耳今后遇有此等急症须要审问明白若方饮食醉饱或累伤饮食重复受伤但觉胸膈有食滞只作伤食治之<br />
　　愚尝治赵吏部患吐物出皆酸味其脉气口大于人迎者二三倍僚友速余投剂余曰此实邪在上其吐尽酸味不药自愈翌早吐止而安○一妇人饮食后因怒忽患血崩四肢逆冷抽搐口禁如发痉然吐痰如涌灌以二陈柴胡山栀枳殻吐出酸味神思稍醒药止次日进薄粥少许但乳脇胀痛寒热欲呕四肢倦怠余以为悉属肝火炽盛致脾气不能运化先用六君柴胡山栀钓藤钩诸症顿退惟四肢不遂血崩如初或又以为肝火未息欲投清肝凉血之剂余以为肝脾气血俱弱先用补中益气汤培其脾土而血气归经又用四物参术柴胡养肝筋而四肢便利【余见异症名要】<br />
　　久头痛病畧感风寒便发寒月须重绵厚帕包裹者此属鬰热本热而标寒世人不识率用辛温解散之药暂时得效误认为寒殊不知因其本有鬰热毛窍常踈故风寒易入外寒束其内热闭逆而为痛辛热之药虽能开通闭逆散其标之寒邪然以热济热病本益深恶寒愈甚矣惟当泻火凉血为主而佐以辛温散表之剂以从法治之则病可愈而根可除也<br />
　　愚按前症多主于痰痛甚者乃风毒上攻有血虚者有诸经气滞者有气虚者有四气外伤有劳役所伤有可吐者有可下者当分虚实寒热兼变而治之若夫偏正头风久而不愈必内挟痰涎风火鬰遏经络气血壅滞甚则目昏紧小二便秘澁宜砭出其血以开鬰解表余尝治尚宝刘毅斋但怒则两太阳作痛先用小柴胡加茯苓山栀后用六味丸以生肾水而不再发○谭侍御每头痛必吐清水不拘冬夏吃姜便止余作中气虚寒用六君当归黄茋木香炮姜而瘥○商仪部劳则头痛余作阳虚不能上升以补中益气加蔓荆子而痊<br />
　　眼赤肿痛古方用药内外不同在内汤散用若寒辛凉之药以泻其火在外防洗则用辛热辛凉之药以散其邪故防药莫要于氷片而氷片大辛热以其性辛甚故借以拔出火邪而散其热气古方用焼酒洗眼或用干姜末生姜汁防眼者皆此意也葢赤眼是火邪内炎上攻于目故内治用苦寒之药是治其本如锅底之去薪也然火邪既客于目从内出外若外用寒凉以阻逆之则鬰火内攻不能散矣故防眼用辛热而洗眼用热汤是火鬰则发因而散之从治法也世人不知氷片为刼药而误认为寒常用防眼遂致积热入目而昏暗瘴翳故云眼不防不瞎者此也又不知外治忌寒凉而妄将冷水冷物冷药挹洗致昏瞎者有之<br />
　　愚按前症若体倦少食视物昏花或饮食劳倦益甚者脾胃虚也用补中益气汤眵多澁赤脉贯睛或臓腑秘结者用芍药清肝丸若赤翳布白畏日羞明或痛如刺者上焦风热也用黄连饮子若久视生花畏日逺视如雾者神气伤也用神效黄茋汤大凢午前甚而作痛者东垣助阳活血汤午后甚而作痛者黄连天花粉丸午后甚而不痛者东垣益阴肾气丸能近视不能逺视地芝丸能逺视不能近视定志丸故东垣先生云五臓六腑之精气皆禀受于脾土贯于目脾者诸阴之首也目者血脉之宗也故脾虚则五臓之精气皆失所司不能归明于目矣心者君火也主人之神宜静而安相火代行其令相火者包络也主百脉皆荣于目既劳役运动势乃妄行又因邪气所并而损血脉故诸病生焉凢医者不理脾胃及养血安神治标不治本是不明正理也若槩用辛凉苦寒之剂损伤真气促成内障之疾矣○给事张禹功目赤不明服袪风散热益甚畏明重听脉大而虚此因劳心过度饮食失节以补中益气汤加茯神酸山药山茱五味顿愈又劳役复甚用十全大补汤兼以前药渐愈却用补中益气汤加前药而痊<br />
　　耳鸣证或鸣甚如蝉或左或右或时闭塞世人多作肾虚治不效殊不知此是痰火上升鬰于耳中而为鸣郁甚则壅闭矣若遇此症但审其平昔饮酒厚味上焦青赤痰火只作清痰降火治之大抵此症多先有痰火在上又感恼怒而得怒则气上少阳之火客于耳也若肾虚而鸣者其鸣不甚其人多欲当在劳怯等症<br />

                    <br>
                        　　愚按前症若血虚有火用四物加山栀柴胡若中气虚弱用补中益气汤若血气俱虚用八珍汤加柴胡若怒便聋而或鸣者属肝胆经气实用小柴胡加芎归山栀虚用八珍汤加山栀若午前甚者阳气实热也小柴胡加黄连山栀阳气虚用补中益气汤加柴胡山栀午后甚者阴血虚也四物加白术茯苓若肾虚火动或痰盛作渴者必用地黄丸经云头痛耳鸣九窍不利肠胃之所生也脾胃一虚耳目九窍皆为之病○少宰李蒲汀耳如蝉鸣服四物汤耳鸣益甚余以为足三阴虚五更服六味地黄丸食前服补中益气汤顿愈○少司马黎仰之因怒耳鸣吐痰作呕不食寒热脇痛用小柴胡合四物加山栀茯神陈皮而瘥<br />
　　鼻塞不闻香臭或但遇寒月多塞或畧感风寒便塞不时举发者世俗皆以为肺寒而用解表通利辛温之药不效殊不知此是肺经素有火邪火鬰甚则喜得热而恶见寒故遇寒便塞遇感便发也治法清肺降火为主而佐以通气之剂若如常鼻塞不闻香臭者再审其平素只作肺热治之清金泻火清痰或丸药噙化或末药轻调缓服久服无不效矣此予所亲见而治验者其平素原无鼻塞旧症一时偶感风寒而致窒塞声重或流清涕者自作风寒治<br />
　　愚按前症若因饥饱劳役所伤脾胃发生之气不能上升邪害空窍故不利而不闻香臭者宜养脾胃使阳气上行则鼻通矣按东垣云胆移热于恼则辛頞鼻渊治之以防风汤大抵胃气不和之所致者多矣○一男子房劳兼怒风府胀闷两脇胀痛余作色欲损肾怒气伤肝用六味地黄丸料加柴胡当归一剂而安○一男子面白鼻流清涕不闻香臭三年矣余以为肺气虚用补中益气加麦门山栀而愈<br />
　　牙床肿痛齿痛揺动或黑烂脱落世人皆作肾虚治殊不知此属阳明经湿热葢齿虽属肾而生于牙床上下床属阳明大肠与胃犹木生于土也肠胃伤于美酒厚味膏粱甘滑之物以致湿热上攻则牙床不清而为肿为痛或出血或生虫由是齿不得安而动揺黑烂脱落也治宜泻阳明之湿热则牙床清寕而齿自安固矣愚按齿痛若因手足阳明经湿热用东垣清胃散若因风寒入脑脑痛齿亦痛用羌活附子细辛汤若因思虑伤脾用归脾汤若因鬰火所致用越鞠丸若因酒面炙煿而用清胃散若因饮食伤脾用六君子汤若因劳伤元气用补中益气汤若因脾胃素弱用六君当归升麻若因肾经阴虚用六味丸若因肾经阳虚用八味丸若阴阳俱虚用十补丸若脾肾虚寒用安肾丸徐用诚先生云凢齿病恶寒热等症属手足阳明经齿揺龂脱属足少阴经齿蚀肿痛出血皆胃火所致也亦有诸经错杂之邪与外因为患者廷尉张中梁齿动揺用安肾丸考功杨仲玉齿动用补中益气汤侍御王济川齿揺龈露用承气汤文选郑伯兴齿脑痛用羌活附子汤顔佥宪齿痛用凉膈散郭职方过饮用清胃散党吏部风热用犀角升麻汤朱工部血气虚用十全大补汤沈大尹头脑齿痛头重手足厥冷此风寒入脑用麻黄附子细辛汤并愈<br />
　　小便不禁或频数古方多以为寒而用温澁之药殊不知属热者葢膀胱火邪妄动水不得寕故不能禁而频数来也故年老人多频数者是膀胱血少阳火偏旺也治法当补膀胱阴血泻火邪为主而佐以収澁之剂如牡砺山茱茰五味子之类不可用温药也病本属热故宜泻火因水不足故火动而致小便多小便既多水益虚矣故宜补血泻火治其本也収之澁之治其标也愚按经云膀胱不约为遗溺小便不禁常常出而不觉也人之漩溺赖心肾二气之所传送葢心与小肠为表里肾与膀胱为表里若心肾气亏传送失度故有此症治宜温暖下元清心寡欲又有产辱不顺致伤膀胱若内虚寒者秘元丹韭子丸之类若内虚湿热者六味地黄丸或加五味杜仲补骨脂年老者八味丸产辱収生不谨损破尿胞者参术补胞汤加猪羊胞煎之窃谓肝主小便若肝经血虚用四物山栀若小便澁滞或茎中作痛属肝经湿热用龙胆泻肝汤若小便频数或劳而益甚属脾气虚弱用补中益气汤加山药五味子若小便无度或淋沥不禁乃阴挺痿痹也用六味地黄丸若小便澁滞或补而益甚乃膀胱热结也用五淋散其脾肺燥不能化生者黄芩清肺饮膀胱阴虚阳无所生者滋肾丸膀胱阳虚阴无所化者六味丸若阴痿思色精不出茎道濇痛如淋用加减八味丸料加车前牛膝若老人精竭复耗大小便牵痛如淋亦用前药不应急加附子多有生者○刘大叅年逾六旬形气痩弱小便不禁或频数内热口干或咳痰喘晕余以为肺肾气虚用六味丸益气汤以滋化源彼不信反服补阴降火澁精之剂阴窍作痛或小便不利仍服前药不两月而愈○大尹刘天内有湿热大便滑利小便澁滞服淡渗之剂愈加滴沥小便腿膝皆肿两眼胀痛此肾经虚热在下反服淡渗导损阳气阴无以化遂用地黄滋肾二丸小便如故更以补中益气汤加麦门五味兼服而愈○州守王用之肚腹膨胀饮食少思服二陈枳实及淡渗之类小便不利大便不实咳嗽腹胀手足俱冷余谓足三阴虚寒用金匮肾气丸而康<br />
　　男子阴痿不起古方多云命门火衰精气虚冷固有之矣然亦有鬰火甚而致痿者经云壮火食气譬如人在暑热而倦怠痿弱遇冬寒而坚强也予尝亲见一二人肾经鬰火而有此症令服黄柏知母清火坚肾之药而效故须审察不可偏认作火衰也<br />
　　愚按阴茎属肝之经络葢肝者木也如木得湛露则森立遇酷热则萎悴若因肝经湿热而患者用龙胆泻肝汤以清肝火导湿热若因肝经燥热而患者用六味丸以滋肾水养肝血而自安○学士徐崦西口干有痰欲服琼玉膏余曰此沈阴降火之剂君靣白口干而有痰属脾肺气虚也当用温补之剂不信仍服两月余大便不实饮食少思且兼阴痿始信余言先用补中益气加茯苓半夏二味以温补脾胃饮食渐加大便渐实乃去二味服月余而痊更服六味丸三月余阴道如常矧琼玉膏固本丸坎离丸此辈俱是沈寒泻火之剂非肠胃有燥热者不宜服若足三阴经阴虚发热者久而服之令人无子葢谓损其阳气则阴血无所生故也屡验<br />
　　梦遗精滑世人多作肾虚治而用补肾澁精之药不效殊不知此症多属脾胃饮酒厚味痰火湿热之人多有之葢肾藏精精之所生由脾胃饮食化生而输归于肾今脾胃伤于浓厚湿热内鬰中气浊而不清则其所化生之精亦得浊气肾主闭藏阴静则寜今所输之精既有浊气则邪火动于肾中而水不得寕静故遗而滑也此症与白浊同丹溪论白浊为胃中浊气下流渗入膀胱而云无人知此也其有色心太重妄想过用而致遗滑者自从心肾治但兼脾胃者多须审察<br />
　　愚按遗精有四有用心过度心不摄肾而致者有因色欲不遂精气失位输精而出者有色欲太过滑泄不禁者有年壮气盛久无色欲精气满溢者有小便出多不禁者或不出小便而自出或茎中出而痒痛常如欲小便者宜辰砂妙香散或威喜丸大抵调补元气为主圣人教人收心养性厥有旨哉○少宰汪斋白浊用补中益气汤加茯苓半夏倍白术愈而复作饥体消痩不时晕用八味丸而痊○司陈石镜属脾虚用补中益气六味地黄而愈○光禄柴黻庵因劳赤白浊如注用归脾汤而愈○司张检斋小腹不时作痛茎出白滛用小柴胡加山栀龙胆草山茱芎归而愈<br />
　　妇人女子经脉不行有脾胃损伤而致者不可便认作经闭血轻用通经破血之药遇有此症便须审其脾胃如何若因饮食劳倦损伤脾胃少食恶食泄泻疼痛或因误服汗下攻伐药伤其中气以致血少而不行者只宜补养脾胃用白术为君茯苓芍药为臣佐以黄茋甘草陈皮麦芽川芎当归柴胡等药脾旺则能生血而经自行矣又有饮食积滞致损脾胃者亦宜消积补脾若脾胃无病果有血块凝结方宜行血通经<br />
　　愚按经曰饮食入胃游溢精气上输于脾脾气散精上归于肺通调水道下输膀胱水精四布五经并行又曰二阳之病发心脾有不得隐曲女子不月二阳谓阳明胃与大肠也故心脾平和则百骸五臓皆润泽而经如常苟或心脾受伤则血无所养亦无所统而月经不调矣是故调经者当理心脾为主丹溪先生亦曰先期而至者血热也后期而至者血虚也窃谓先期而至者有因脾经血燥有因脾经鬰火有因肝经怒火有因血分有热有因劳役火动过期而至者有因脾经血虚有因肝经血虚有因气虚血弱主治之法脾经血燥者加味逍遥散脾经鬰火者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血虚者六味地黄丸气虚血弱者八珍汤葢血生于脾土故云脾统血凢血病当用苦甘之剂以助阳气而生阴血大凢肝脾血燥四物为主肝脾血弱补中益气为主肝脾鬰火归脾汤为主肝经怒火加味逍遥散为主病因多端不能悉举治当临症制宜可也○一妇人晡热肢体痩倦食少无味月经不行或血衂或血崩半载矣或用顺气清热止血等剂不应更加寒热且时欲作呕余以为鬰怒亏损脾胃虚火错经妄行而然耳遂朝用补中益气汤夕用六味地黄丸各数剂半载而痊○一妇人素沉静晡热内热月经不调后毎一二月或齿缝或舌下或咽间出血碗许如此年余服清热凉血调理之药益甚问治于余余谓肝脾气鬰血热上行先用加味归脾汤后用加味逍遥散摄血归源而经自调前症顿愈○一室女年十七腿外臁忽肿起一红防作痒搔破日出鲜血如注及飞小虫甚多审其由每先寒热两耳下或结核葢外膁耳下俱属胆经胆为肝之腑肝主风热生虫血得风而妄行肝火旺而血出其肝胆阴阳俱虚矣凢病虚则补其母肾乃肝之母用六味丸滋肾水以生肝木四物柴胡山栀钓藤生肝血以抑风热而瘥<br />
　　妇人半产多在三个月及五月七月除跌扑损伤不拘外若前次三个月而堕则下次必如期复然葢先于此时受伤故受至期必应乗其虚也遇有半产者产后须多服养气血固胎元之药以补其虚损下次有胎先于两个半月后即用固胎药十数服以防三月之堕至四个半月后再服八九服防过五月又至六个半月后再服以防七月及至九个月内服丹溪逹生散十数服可保无虞其有连堕数次胎元损甚者服药须多久则可以留方用四物汤加白术人参陈皮茯苓甘草阿胶艾叶条芩多气加香附缩砂有痰加姜制半夏调理姙娠在于清热养血条实黄芩为安胎圣药清热故也暑月宜加用之养胎全在脾胃譬如钟悬于梁梁软则钟下坠折则堕矣故白术补脾为安胎君药若因气恼致胎不安者宜用川芎陈皮茯苓甘草多加缩砂少佐木香以行气<br />
　　愚按半产重于大产大产如瓜熟自落栗熟自脱半产如生采其皮殻断其根蒂岂不重于大产但人轻忽致死者多矣治法宜补形气生新血去瘀血若未足月痛而产芎归补中汤倍加知母止之若产而血不止人参黄茋汤补之若产而心腹痛当归川芎汤主之胎气弱而小产者八珍汤固之若下血过多而发热圣愈汤汗不止急用独参汤发热烦躁肉瞤筋八珍汤大渇靣赤脉洪而虚当归补血汤身热靣赤脉沉而微四君子姜附○一妇人胎已六月每怒气便见血甚至寒热头疼脇胀腹痛少食作呕余谓寒热头疼肝火上冲也脇胀腹痛肝气不行也少食作呕肝侮脾胃也小便见血肝火下流也用小柴胡加芍药炒黒山栀茯苓白术而愈○一妇胎及六月形体倦怠饮食少思劳役便血胎动不安用六君生熟地升麻柴胡而愈○一妇人每胎三四月作痛欲堕余以为痛胎用当归二钱熟地黄三钱而愈<br />
　　东垣丹溪治病多自制方葢二公深明本草药性洞究内经处方要法故能自制自宋以来局方盛行人皆遵用不敢轻率自为局方论症治病虽多差谬丹溪曾辨论之然方皆名医所制其君臣佐使轻重缓急大小多寡之法则不差也近见东垣丹溪之书大行世医见其不用古方也率皆效颦治病辄自制方然药性不明处方之法莫究卤莾乱杂反致生无甚有变症多端遂难识治耳且夫药之气味不同如五味子之味厚故东垣方少者五六粒多者十数粒今世医或用二三钱石膏味淡薄故白虎汤用半两今世医不敢多用补上治上剂宜轻小今不论上下率用大剂丸散汤液各有攸冝今不论缓急率用汤煎如此类者多矣今之医者若不熟读本草深究内经而轻自制方鲜不误人也<br />
　　愚按方仿也仿彼而凖此也至于应用更贵权宜非曰确然不可移而屹然不可动者也是以素问无方难经亦无方汉时才有方葢仿病因以立方也<br />
　　或问今人有言东垣之法宜用于北丹溪之法可行于南如何曰东垣北医也罗谦甫其法以闻于江浙丹溪南医也刘宗厚世其学以鸣于陕西果如人言则本草内经皆神农黄帝岐伯之説亦止宜于北方耶夫五方所生异病及治之异宜内经异法方宜论五常正大论已详言之矣又如北方多寒南方多热江湖多湿岭南多瘴谓其得此气多故亦多生此病非谓北病无热南病无寒也至于治寒以热治热以寒则五方皆同岂有南北之异耶但人之臓腑火各居二天之六气热居三分又半故天下之病热多而寒少观内经至真大论病机一篇可见又湿热相火致病甚多自太仆注文湮没以致局方偏用湿热之药故丹溪出而阐内经之防辨局方之偏论湿热相火之病以补前人之未备耳后人不识见其多用芩连栀柏等苦寒之药遂以为宜于南浅矣哉<br />
　　愚按前论内云火症固多但虚实不同治法亦异故王太仆先生曰大寒而甚热之不热是无火也大热而甚寒之不寒是无水也昼见夜伏夜见昼止不时而动是无火也大抵病热作渇饮冷便秘此症属实为热故也或恶寒发热引衣踡卧或四肢逆冷大便清利此属真寒或躁扰狂越欲入水中不欲近衣此症属虚外假热而内真寒也故虚劳发热之症治以寒药而不愈者为此故也由此观之则热症常少而寒症常多矣故无火者当用八味丸益火之源以消阴翳无水者用六味丸壮水之主以镇阳光然其所以致疾者皆由气血方长而劳心亏损或精血未满而纵情恣欲根本不固火不归经以致见症难名虽宜常补中阴以制其火然而二尺各有阴阳水火互相生化当于二臓中分各阴阳虚实求其所属而平之若左尺脉虚弱而细数者是左肾之真阴不足也用六味丸右尺脉迟软或沉细而数欲絶者是命门之相火不足也用八味丸至于两尺微弱是阴阳俱虚用十补丸此皆滋其化源也设使槩服黄柏知母沉隂泻火之药反戕脾胃多致不起【详见玉机微义治验见内科方】暑病【第一卷内备用治暑方并入于此以便观覧】<br />

                    <br>
                        　　夏至日后病热为暑暑者相火行令也夏月人感之自口齿而入伤心包络之经其脉虚或浮大而散或弦细芤迟葢热伤气则气消而脉虚弱其为症汗烦则喘渇静则多言身热而烦心痛大渇引饮头疼自汗倦怠少气或下血发黄生癍甚者火热致金不能平木搐搦不省人事治暑之法清心利小便最好暑伤气宜补真气为要又有恶寒或四肢逆冷甚者迷闷不省而为霍乱吐利痰滞呕逆腹痛泻痢此则非暑伤人乃因暑而自致之病也以其因暑而得故亦谓之暑病治法不同若行人或农夫于日中劳役得之者是动而得之阳症也其病必苦头痛发燥热恶热扪之肌肤大热必大渇引饮汗泄无气以动乃天热外伤元气也宜清暑益气用香薷黄连扁豆人参黄茋五味知母石膏之类暑热发渇脉虚宜用人参白虎汤人参【一钱五分】知母【二钱】石膏【五钱】甘草【二钱】竹叶石膏汤亦好石膏【一两】半夏【二钱五分】甘草【二钱】人参【二钱】麦门冬【五钱】入竹叶水煎<br />
　　东垣清暑益气汤治长夏湿热蒸人人感之四肢困倦精神短少胸满气促肢节作痛或气高而喘身热而烦心下痞閟小便黄数大便溏而频或痢或渇不思饮食自汗体重黄茋升麻苍术【各一钱】人参白术神麯陈皮【各五】分甘草炙黄柏麦门冬当归【各三分】葛根泽泻青皮五味【各二分】<br />
　　若暑热之时无病之人或避暑热纳凉于深堂大夏凉台冷馆大扇风车得之者是静而得之阴证也其病必头痛恶寒身形拘急肢节疼痛而烦心肌肤大热无汗此为隂寒所遏使周身阳气不得伸宜用辛温之剂以解表散寒用厚朴紫苏干葛藿香羌活苍术之类若外既受寒内复伤氷水生冷果之类前药再加干姜缩砂神麯之类此非治暑也治因暑而致之病也若外不受寒止是内伤氷水冷物腹痛泄泻或霍乱吐逆宜缩脾饮砂仁草果甘草扁豆干姜乌梅或理中汤加神麯麦芽缩砂苍术此専治内温中消食也<br />
　　若吐泻脉沉微甚者不可用凉药可用附子大顺散熟附子甘草干姜杏仁桂枝附子理中汤加芍药<br />
　　夏月多食冷物及过饮茶水致伤脾胃吐泻霍乱故治暑药多用温脾消食治湿利小便医者要识此意若既伤暑热复伤生冷外热内寒宜先治其内温中消食次治其外清暑补气而以理脾为主于前隂阳二条内相兼取用东垣清暑益气汤已兼此意其用黄茋升麻人参白术甘草麦门冬当归五味黄柏葛根是清暑补气也苍术神麯陈皮泽泻青皮是治内补脾也愚按前症又当分别中暑中暍脉虚脉沉无汗有汗发热不热作渇不渇或泻不泻饮寒饮热辨其隂阳虚实不可泛投寒凉之剂葢为夏月伏隂在内古人用附子大顺散之类温补阳气厥有防哉何今之老弱至夏月患食少体倦发热作渇或吐泻腹痛头痛诸症反服香茹饮复伤元气无不招引暑症以致不起至若清暑益气汤内用泽泻猪苓之类必审其果有湿热壅滞方可用之否则亏损其隂而伤其目矣用当审察○仪部李北川仲夏患腹痛吐泻两手足扪之则热按之则冷其脉轻胗则浮大重胗则防细余曰此隂寒之症也急服附子理中汤不应仍服至四剂而愈<br />
　　注夏病属隂虚元气不足宜补中益气汤去柴胡升麻加黄柏【炒】白芍药挟痰者加半夏陈皮<br />
　　愚按丹溪先生云天地以五行更迭衰旺而成四时人之五臓六腑亦应之而衰旺四月属巳五月属午为火太旺火为肺金之夫火旺则金衰六月属未土太旺土为水之夫土旺则水衰况肾水尝借肺金为母以补其不足古人于夏月必独宿而淡味保养金水二臓经曰冬藏精者春不病温十月属亥十一月属子正火气潜藏必养其本然之真而为来春发生之本若于此时不恣欲以自戕至春升之际根本壮实何病之可言哉○文选姚海山中暑头痛发热气高而喘肢体倦怠两手麻木余谓热伤元气用人参益气汤顿安又用补中益气汤加麦门五味而痊<br />
　　若夏月伤暑发热汗大泄无气力脉虚细而迟此暑伤元气也服后方<br />
　　人参　黄茋【炙】麦门冬【去心】白芍药　陈皮【各一钱】白茯苓【一钱】黄连【炒】甘草【炙各五分】黄柏【三分】白术【一钱五分】香薷　知母【各七分】<br />
　　右姜水煎食前温服<br />
　　愚按前症有热伤元气而汗出者有劳伤元气而汗出者有因元气素虚腠理不宻而汗出者治法暑伤元气者清暑益气汤劳伤元气者补中益气汤元气素虚而自汗者十全大补汤如兼盗汗佐以六味丸加五味子前云大汗无力脉虚细迟属阳气虚弱内黄柏知母恐复伤阳气芍药茯苓恐导损隂气也治者审之<br />
　　若夏秋暑热因过用冷物茶水伤其内又过取凉风伤其外以致恶寒发热胸膈饱闷饮食不进或兼呕吐泄泻此内外俱伤寒冷也<br />
　　人参　干姜【炒紫色】厚朴【姜水炒】陈皮　羌活　白茯苓　枳实【各一钱】白术【一钱五分】甘草【炙五分】<br />
　　右姜水煎食前温服<br />
　　愚按前症宜用此方如未应宜用藿香正气散若内外已解寒热未退或饮食不进宜用六君子保命集云霍乱属阳明症宜用和中平胃建中汤辈或四君子汤脉浮自汗四君子加桂枝主之脉浮无汗四君子加麻黄吐利转筋脇下痛脉者木尅土也用平胃散加木瓜或建中加柴胡木吐利转筋腹痛体重脉沉而细四君子加白芍药良姜吐利四肢拘急脉沉而迟属少阴四君加姜附厚朴吐利四肢厥冷脉微缓属厥隂建中加归附吐利头痛发寒热热多欲饮水者五苓散寒多不欲水者理中丸主之元戎云太阴症霍乱者理中加橘红吐下腹痛手足逆冷理中加熟附子吐利后转筋者理中加火煆石膏一两○上舎徐民则夏月入房及食水菓面食而患腹痛余曰此阴寒之症也急用附子理中汤以回阳不信别用二陈枳实黄连香茹饮之类而死○进士刘华甫夏月食生冷菓品患前症余用附子理中汤一钟顿安【凢方内用木者俱用砂器煎炒恶铁故也余方仿此】<br />
　　若夏暑在途中常服以壮元气清热驱暑服之免中暑霍乱泄泻痢疾等症<br />
　　人参【一钱二分】白术【一钱五分】麦门冬【去心】五味子【十粒杵碎】白芍药【炒】白茯苓【各一钱】知母【炒】陈皮　香薷【各七分】黄芩【炒三分】甘草【炙五分】<br />
　　右姜水煎食前温服<br />
　　愚按前症若人元气虚弱宜用补中益气去柴胡升麻加麦门五味或少加炒黑黄柏人参益气汤亦可用<br />
　　若遇劳倦辛苦用力过多即服后方二三服免生内伤发热之病此方主于补气<br />
　　黄茋【一钱半炙】人参　麦门冬　陈皮【各一钱】白术【一钱】甘草【炙七分】<br />
　　右姜水煎食前温服劳倦甚加熟附子四五分愚按前论开世俗之蒙瞆济无穷之夭枉内附子若素畏寒饮食者尢宜用若素喜寒饮食者以肉桂或炮姜代之亦可若或因暑热伤气而四肢困倦或手足麻木者先用人参益气汤后用补中益气汤<br />
　　若人过劳心思虑损伤精神头目昏心虚气短即用后方补血为主<br />
　　人参【一钱】五味子【十五粒杵】当归【一钱酒洗】白芍【炒一钱】麦门冬【去心五分】山栀子【炒五分】茯神【去心一钱】酸仁【炒一钱】生地黄【酒洗五分】甘草　陈皮　川芎【各五分】<br />
　　右水煎服<br />
　　愚按前症宜用此方不宜多服其麦门冬芍药山栀生地苦寒恐复损脾气若脾胃素虚热而患前症但以补中益气汤加麦门五味亦可若因饥渇劳役或因误行攻伐以致气高而喘身热而烦或自汗此为阳气内伤宜用补中益气汤若因饥饱劳役或因悮出汗以致饥热大渇引饮目赤靣红脉洪大按之如无此为血脱烦躁宜用当归补血汤<br />
　　附滑伯仁先生诊家枢要<br />
　　脉者气血之先也气血盛则脉盛气血衰则脉衰气血热则脉数气血寒则脉迟气血微则脉弱气血平则脉治又长人脉长短人脉短性急人脉急性缓人脉缓左大顺男右大顺女男子尺脉常弱女子尺脉常盛此皆其常也反之者逆<br />
　　左右手配藏府部位<br />
　　左手寸口心小肠脉所出○左闗肝胆脉所出左尺肾膀胱脉所出【命门与肾脉通】<br />
　　右寸肺大肠脉所出○右闗脾胃脉所出○右尺心三焦包络脉所出<br />
　　五藏平脉<br />
　　心脉浮大而散肺脉浮濇而短肝脉而长脾脉缓而大肾脉沉而软滑○心合血脉心脉循血脉而行持脉指法如六菽之重按至血脉而得者为浮稍稍加力脉道粗者为大又稍加力脉道阔软者为散○肺合毛皮肺脉循皮毛而行持脉指法如三菽之重按至皮毛而得者为浮稍稍加力脉道不利为濇又稍加力不及本位曰短○肝合筋肝脉循筋而行持脉指法如十二菽之重按至筋而脉道如筝相似稍加力脉道迢迢者为长○脾合肌肉脾脉循肌肉而行持脉指法如九菽之重按至肌肉如微风轻颷栁梢之状为缓次稍加力脉道敦实者为大○肾合骨肾脉循骨而行持脉指法按至骨上而得者为沉次重以按之脉道无力者为软举指来疾流利者为滑<br />
　　凢此五藏平脉要须察之久久成熟一遇病脉自然可暁经曰先识经脉而后识病脉此之谓也<br />
　　四时平脉<br />
　　春夏洪秋毛冬石长夏四季脉迟缓<br />
　　呼吸浮沉定五藏脉<br />
　　呼出心与肺吸入肾与肝呼吸之间脾受糓味其脉在中心肺俱浮浮而大散者心浮而短澁者肺肾肝俱沉牢而长者肝濡而来实者肾脾为中州其脉在中<br />
　　因指下轻重以定五藏<br />
　　即前所谓三菽五菽之重也<br />
　　三部所主【九附】<br />
　　寸为阳为上部主头项以下至心胸之分也闗为阴阳之中为中部主脐腹肚脇之中也尺为阴为下部主腰足胫股之分凢此三部之中每部又各有浮中沉三三而三之为九也浮主皮肤表及腑中主肌肉以胃气沉至筋骨及藏也<br />
　　持脉<br />
　　凢诊脉之道先须调平自己气息男左女右先以中指定得闗位郤齐下前后二指初轻按以消息之次中按以消息之次重按以消息之然后自寸闗至尺逐部寻究一呼一吸之间要以脉行四至为率闰以太息脉五至为平脉也其有太过不及则为病脉看在何部各以其部断之○凢诊脉须要先识时脉胃脉与腑臓平脉然后及于病脉时脉谓春三月六部中俱夏三月俱洪秋三月俱浮冬三月俱沉胃脉谓中按得之脉和缓腑臓平脉已见前章凢人府藏脉既平胃脉和又应时脉乃无病者也反此为病○凢诊脉之际人臂长则踈下指臂短则宻下指三部之内大小浮沉迟数同等尺寸阴阳高下相符男女左右强弱相应四时之脉不相戾命曰平脉其或一部之内独大独小偏迟偏疾左右强弱之相反四时男女之相背皆病脉也凡病之见在上曰上病在下曰下病左曰左病右曰右病左脉不和为病在表为阳主四肢右脉不和为病在为阴主腹臓以次推之○凡取脉之道理各不同脉之形状又各非一凡脉之来必不单至必曰浮而浮而数沉而紧沉而细之类将何以别之大抵提纲之要不出浮沉迟数滑澁之六脉也浮沉之脉轻手重手而取之也迟数之脉以已之呼吸而取之也滑濇之脉则察夫往来之形也浮为阳轻手而得之也而芤洪散大长濡皆轻手而得之之类也沉为阴重手而得之之类也而伏石短细牢实皆重手得之之类也迟者一息脉二至而缓结微弱皆迟之类也或曰滑类乎数澁类乎迟何也然脉虽似而理则殊也彼迟数之脉以呼吸察其至数之踈数此滑澁之脉则以往来宻察其形状也数为热迟为寒滑为血多气少澁为气多血少所谓提纲不出乎六字者葢以其足以统夫表里阴阳冷热虚实风寒湿燥藏府气血也浮为阳为表诊为风为虚沉为阴为诊为湿为实迟为在藏为寒为冷数为在府为热为燥滑为血有余涩为气独滞也人一身之变不越乎此能于是六脉之中以求之则疢疾在人者莫能逃焉○持脉之要有三曰举曰按曰寻轻手循之曰举重手取之曰按不轻不重委曲求之曰寻初持脉轻手之脉见皮肤之间者阳也府也亦心肺之应也重手得之脉附于肉下者阴也藏也亦肝肾之应也不轻不重中而取之其脉应于血肉之间者阴阳相适冲和之应脾胃之也若浮中沉之不见则委曲而求之若隐若见则阴阳伏匿之脉也三部皆然○察脉须识上下来去至止六字不明此六字则阴阳虚实不别也上者为阳来者为阳至者为阳下者为阴去者为阴止者为阴也上者自尺部上于寸口阳生于阴也下者自寸口下于尺部阴生于阳也来者自骨肉之分而出于皮肤之际气之升也去者自皮肤之际而还于骨肉之分气之降也应曰至息曰止也○明脉须辩表里虚实四字表阳也府也凢六淫之邪袭于经络而未入于胃府及藏者皆属于表也阴也藏也凢七情之气郁于心腹之内不能越散饮食五味之伤流于府藏之间不能通泄皆属于里也虚者元气之自虚精神耗散气力衰竭也实者邪气之实由正气本虚邪得乗之非元气之自实也故虚者补其正气实者泻其邪气经曰所谓邪气盛则实精气夺则虚此大法也○凢脉之至在筋肉之上出于皮肤之间者阳也府也行于肌肉之下者阴也藏也若短小而见于皮肤之间者阴乗阳也洪大而见于肌肉之下阳乗阴也寸尺皆然<br />
　　脉贵有神<br />
　　东垣云不病之脉不求其神而神无不在也有病之脉则当求其神之有无谓如六数七极热也脉中【此中字浮中沉之中】有力【言有胃气】即有神矣为泄其热三迟二败寒也脉中有力【説并如上】即有神矣为去其寒若数极迟败中不复有力为无神也将何所恃耶苟不知此而遽泄之去之神将何以依而主耶故经曰脉者气血之先气血者人之神也善夫<br />
　　脉阴阳类成<br />
　　浮不沉也按之不足轻举有余满指浮上曰浮为风虚动之为胀为风为痞为满不食为表热为喘浮大伤风鼻塞浮滑疾为宿食浮滑为饮左寸浮主伤风发热头疼目及风痰浮而虚迟心气不足心神不安浮散心气耗虚烦浮而洪数心经热闗浮腹胀浮而数风热入肝经浮而促怒气伤肝心胸逆满浮大胸脇胀满尺浮膀胱风热小便赤澁浮大而芤男子小便血妇人崩浮而迟冷疝脐下痛右寸浮肺感风寒咳喘清涕自汗体倦浮而洪肺热而咳浮而迟肺寒喘嗽闗浮脾虚中满不食浮大而为宿食浮而迟脾胃虚尺浮风邪客下焦大便秘浮而虚元气不足浮而数下焦风热大便秘沉不浮也轻手不见重手乃得为隂逆阳郁之为实为寒为气为水为停饮为症瘕为脇胀为厥逆为洞泄沈细为少气沉迟为痼冷沉滑为宿食沉伏为霍乱沉而数内热沉而迟内寒沉而心腹冷痛左寸沉心内寒邪为痛胸中寒饮脇痛闗沉伏寒在经两脇刺痛沉痃癖内痛尺沉肾藏感寒腰背冷痛小便浊而频男为精冷女为血结沉而细胫痠阴痒溺有余沥右寸沉肺冷寒痰停蓄虚喘少气沉而滑咳嗽沉细而滑骨蒸寒热皮毛焦干闗沉胃中寒积中满吞酸沉悬饮尺沈病水腰脚疼沉细下利又为小便滑脐下冷痛<br />

                    <br>
                        　　迟不及也以至数言之呼吸之间脉仅三至减于平脉一至也为阴盛阳亏之为寒为不足浮而迟表有寒沉而迟里有寒居寸为气不足居尺为血不足气寒则缩血寒则凝也左寸迟心上寒精神多闗迟筋寒急手足冷脇下痛尺迟肾虚便浊女人不月右寸迟肺感寒冷痰气短闗迟中焦寒及脾胃伤冷物不食沉迟为积尺迟为藏寒泄泻少腹冷痛腰脚重<br />
　　数太过也一息六至过平脉两至也为烦满上为头疼上热中为脾热口臭胃烦呕逆右为頬热目赤左下为小便黄赤大便秘涩浮数表有热沉数里有热<br />
　　虚不实也散大而软举按豁然不能自固气血俱虚之诊也为暑为虚烦多汗为恍惚多惊为小儿惊风实不虚也按举不絶逼逼而长动而有力不疾不迟为三焦气满之候为呕为痛为气塞为食积为气聚为痢为伏阳在内左寸实心中积热口舌疮咽痛实大头靣热风烦躁体疼面赤闗实腹脇痛满实而浮大肝盛目暗赤痛尺实少腹痛小便实而滑淋沥茎痛溺赤实大膀胱热溺难实而紧腰痛右寸实胸中热痰嗽烦满实而浮肺热咽燥痛喘咳气壅闗实伏阳蒸内脾虚食少胃气滞实而浮脾热消中善饥口干劳倦尺实脐下痛便难或时下痢<br />
　　洪大而实也举按有余来至大而去且长腾上满指为荣络大热血气燔灼之候为表里皆热为烦为咽干为大小便不通左寸洪心经积热眼赤口疮头痛内烦闗洪肝热及身痛四肢浮热尺洪膀胱热小便赤澁右寸洪肺热毛焦唾粘咽干洪而紧喘急闗洪胃热反胃呕吐口干洪而紧为胀尺洪腹满大便难或下血<br />
　　微不显也依稀轻细若有若无为血气俱虚之为虚弱为泄为虚汗为崩漏败血不止为少气浮而微者阳不足必身恶寒沉而微者阴不足主脏寒下利左寸微心虚忧惕荣血不足闗微四肢恶寒拘急尺微败血不止男为伤精尿血女为崩帯右寸微上焦寒痞冷痰不化中寒少气闗微胃寒气胀食不化脾虚噫气心腹冷痛尺微脏寒泄泻脐下冷痛<br />
　　按之不移举之应手端直如丝弦为血气收敛为阳中伏隂或经络间为寒所入为痛为疟为拘急为寒热为血虚盗汗为寒凝气结为冷痹为疝为饮为劳倦数为劳疟双脇急痛长为积左寸头疼心惕劳伤盗汗乏力闗脇肋痛痃癖紧为疝瘕为瘀血小寒癖尺少腹痛滑腰脚痛右寸肺受寒咳胸中有寒痰闗脾胃伤冷宿食不化心腹冷痛又为饮尺脐下急痛不安下焦停水<br />
　　缓不逮也往来迂缓呼吸徐徐以气血向衰故脉体为之徐缓尔为风为虚为痹为弱为痛在上为项强在下为脚弱浮缓为风沉缓血气虚左寸缓心气不足怔忡多忘亦主项背急痛闗缓风虚晕腹脇气结尺缓肾虚冷小便数女人月事多右寸缓肺气浮言语气短闗缓胃弱气虚浮缓脾气虚弱不沉不浮从容和缓乃脾家本脉也尺缓下寒脚弱风气秘滞浮缓肠风泄泻沉缓小腹感冷<br />
　　滑不澁也往来流利如珠走盘不进不退为血实气壅之葢血不胜于气也为呕吐为痰逆为宿食为经闭滑而不断经不闭其断者经闭上为吐逆下为气结滑数为结热左寸滑心热滑而实人心惊舌强闗滑汗热头目为患尺滑小便淋沥尿赤茎中痛右寸滑痰饮呕逆滑而实肺热毛髪焦膈壅咽干痰嗽头目昏涕唾粘闗滑脾热口臭及宿食不化吐逆滑实胃热尺滑因相火炎而引饮多脐冷腹鸣或时下利妇人主血实气壅月事不通若和滑为孕<br />
　　澁不滑也虚细而迟往来极难参伍不调如雨沾沙如轻刀刮竹然为气多血少之为少血为亡汗为血痹痛为伤精女人有孕为胎痛无孕为败血病左寸澁心神虚耗不安及冷气心痛闗澁肝虚血散肋胀脇满身痛尺澁男子伤精及疝女人月事虚败若有孕主胎漏右寸澁荣衞不和上焦冷痞气短臂痛闗澁脾弱不食胃冷而呕尺澁大便濇津液不足小腹寒足胫逆冷【经云滑者伤热澁者中雾露金革】<br />
　　长不短也指下有余而过于本位气血皆有余也为阳毒内蕴三焦烦鬰为壮热<br />
　　短不长也两头无中间有不及本位气不足以前导其血也为阴中伏阳为三焦气壅为宿食不消<br />
　　大不小也浮取之若洪而浮沉取之大而无力为血虚气不能相入也经曰大则病进<br />
　　小不大也浮沉取之悉皆损小在阳为阳不足在阴为阴不足前大后小则头疼目前小后大则胸满短气紧有力而不缓也其来劲急按之长举之若牵防转索之状为邪风激搏伏于荣衞之间为痛为寒浮紧为伤寒身疼沉紧为腹中有寒为风癎左寸紧头热目痛项强紧而沉心中气逆冷痛闗紧心腹满痛脇痛肋急紧而盛伤寒浑身痛紧而实痃癖尺紧腰脚脐下痛小便难右寸紧鼻塞膈壅紧而沉滑肺实咳嗽闗紧腹痛吐逆紧盛腹胀伤食尺紧下焦筑痛<br />
　　弱不盛也极沉细而软怏怏不前按之欲絶未絶举之即无由精气不足故脉息痿弱而不振也为元气亏耗为痿弱不前为痼冷为閧热为泄精为虚汗老得之顺壮得之逆左寸弱阳虚心悸自汗闗弱筋痿无力妇人主产后客风面肿尺弱小便数肾虚耳聋骨肉酸痛右寸弱身冷多寒胸中短气闗弱脾胃虚食不化尺弱下焦冷痛大便滑<br />
　　动其状如大荳厥厥动揺寻之有举之无不往不来不离其处多于闗部见之动为痛为惊为虚劳体痛为崩脱为泄痢阳动则汗出阴动则发热<br />
　　伏不见也轻手取之絶不可见重取之附着于骨为隂阳潜伏闗膈闭塞之候为精聚为瘕疝为食不消为霍乱为水气为荣衞气闭而厥逆闗前得之为阳伏闗后得之为隂伏左寸伏心气不足神不守常沉忧抑鬰闗伏血冷腰脚痛及脇下有寒气尺伏肾寒精虚疝瘕寒痛右寸伏胸中气滞寒痰冷积闗伏中脘积块作痛及脾有停滞尺伏脐下冷痛下焦虚寒腹中痼冷促阳脉之极也脉来数时一止复来者曰促阳独盛而阴不能相和也或怒逆上亦令脉促促为气涌为狂闷为瘀血发狂又为气为血为饮为食为痰葢先以气热脉数五者或一有留滞乎其间则阴之而为促非恶脉也虽然加即死退即生亦可畏哉<br />
　　结阴脉之极也脉来缓时一止复来者曰结阴独盛而阳不能相入也为症结为积聚为七情所鬰浮结为寒邪滞经沉结为积气在内又为气为血为饮为痰葢先以气寒脉缓而五者或一有留滞于其间则因而为结故张长沙谓结促皆病脉<br />
　　芤浮大而软寻之中空傍实傍有中无诊在浮举重按之间为失血之大抵气有余血不足血不能统气故虚而大若芤之状也左寸芤主心血妄行为吐为衂闗芤主脇间血气痛或腹中瘀血亦为吐血目暗尺芤小便血女人月事为病右寸芤胸中积血为衂为呕关芤肠瘀血及呕血不食尺芤大便血又云前大后细脱血也非芤而何<br />
　　革沉伏实大如按鼔皮曰革气血虚寒革易常度也妇人则半产漏下男子则亡血失精又为中风寒湿之诊濡无力也虚软无力应手散细如绵絮之浮水中轻手乍来重手却去为气血俱不足之候为少气为无血为疲损为自汗为下冷为痹左寸濡心虚易惊盗汗短气闗濡荣衞不和精神离散体虚少力尺濡男为伤精女为脱血小便数自汗多右寸濡闗热增寒气乏体虚闗濡脾软不化物胃虚不进食尺濡下元冷惫肠虚泄泻牢坚牢也沉而有力动而不移为里实表虚闗中气促为劳伤痿极大抵其脉近乎无胃气者故诸家皆为危殆之脉云亦主骨间疼痛气居于表<br />
　　疾盛也快于数为疾呼吸之间脉七至热极之脉也在阳犹可在阴为逆<br />
　　细微眇也指下寻之往来微细如线葢血冷气虚不足以充故也为元气不足乏力无精内外俱冷痿弱洞泄为忧劳过度为伤湿为积为痛在内及在下<br />
　　代更代也动而中止不能自还因而复动由是复止寻之良久乃复强起为代主形容羸痩口不能言若不因病而人羸痩其脉代止是一藏无气它藏代之真危亡之兆也若因病而气血骤损以至人气不续或风家痛家脉见止代只为病脉故伤寒家亦有心悸而脉代者腹心痛亦有结澁止代不匀者勿以为凶葢九痛之脉不可准也又姙娠或有脉代者此必三月余之胎也亦无虑焉<br />
　　散不聚也有阳无阴按之满指散而不聚来去不明谩无根抵为气血耗散府藏气絶在病脉主虚阳不敛又主心气不足大抵非佳脉也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷二十二<br />
<子部,医家类,薛氏医案><br />
　　钦定四库全书<br />
　　薛氏医案卷二十三<br />
　　明　薛已　订<br />
　　明医杂著<br />
　　风症<br />
　　问左手臂挛缩不能伸举手指拳缩肩背重坠有似筋牵引作痛伸缩间骨节处筋作痛左足大指中指常欲反张难屈左手指掌时常作麻指缝近掌处但觉有物夹于其间左足底近前高突处如肿硬急胀摸之无形歩履时只多如一氊垫者语言短澁拜起头晕口眼防斜舌根痰纒胸膈痰碍咽中有痰核左肋下有痰核不时打寒噤喷呵欠便牵动手足之病左耳左面左体使手或粗衣摸擦则皮肤痛左腮左项左脇肋皆时常木而急如有物粘贴其上左体或头项或手足作痒左眼时常有泪流凝不干左口角似寛纵左面上似虫蚁游行被风吹袭左鼻孔清涕出即打嚏喷等症答大经小络贯串一身谓之脉脉者血之隧道也血随气行周流无停筋者周布四肢百节络聫而束缚之此属肝木得血以养之则和柔缓而不急脉皆起于手足指端故十二经皆以手足名之而筋则无处无之皮毛者属肺主外而易于感冒人身之血行于脉络而外充于皮毛渗透肌肉滋养筋骨故百体和运动无碍若气滞则血滞气逆则血逆得热则瘀浊得寒则凝泣衰耗则运行不周渗透不徧而外邪易侵矣津液者血之余行乎脉外流通一身如天之清露若血浊气滞则凝聚而为痰痰乃津液之变如天之露也故云痰遍身上下无处不到葢即津液之在周身者津液生于脾胃水谷所乗浊则为痰故痰生于脾土也所以古人论中风偏枯麻木酸痛不举诸症以血虚死血痰饮为言是论其致病之根源至其得病则必有所感触或因风或因寒或因湿或因酒或因七情或劳力劳心房劳汗出因感风寒湿气遂成此病此血病痰病为本而外邪为标其病中于皮毛血脉经络肌肉筋骨之间而未入脏腑故邪在皮毛肌肉则不知痛痒麻木不仁如有物一重贴于其上或如虫游行或洒洒寒栗或肿胀或自汗遇热则或痒遇阴虚则沉重酸痛邪入血脉经络则手足指掌肩背腰膝重硬不遂难于屈伸举动或走注疼痛所陈诸症皆外自皮毛以至筋骨之病凢脉所经所络筋所防所结血气津液所行之处皆凝滞鬰遏不得流通而致然也亦何必一一强度某病属某经某病属某脏而杂治之哉若邪入脏腑则为危病而难于用药东垣书论之明矣经云知其要者一言而终不知其要流散无穷此之谓也<br />
　　愚按难经曰邪在气气为是动邪在血血为所生病经云阳之气以天地之疾风名之此风非外来风邪乃本气病也故诸方多言皆由气体虚弱荣衞失调或七情过度以致真气耗散腠理不宻邪气乗虚而入及其中也然左半体者肝肾所居之地肝主筋肾主骨肝藏血肾藏精精血枯槁不能滋养故筋骨偏废而不用也河间曰风病多因热甚俗云风者言末而忘其本也经云汗出偏沮使人偏枯如树木一枝津液不到则此枝枯槁被风所害由此观之实因肝肾二经精血枯槁之所致也前症云云亦当察其形症审其兼变而治之尤不可泥执于风经曰三阴三阳发病为偏枯痿易四肢不举亦未尝必指于风也其真中者当辨其中藏中府而治之眼瞀者中于肝舌不能言者中于心唇缓便秘者中于脾鼻塞者中于肺耳聋者中于肾此五者病深多为难治中血脉者外无六经之形症内无便溺之阻隔肢不能举口不能言用大秦芁汤主之中腑者多兼中脏如左闗脉浮面目青左脇偏痛筋脉拘急目瞤头目手足不收坐踞不得此中胆兼中肝也用犀角散之类如左寸脉浮洪面赤汗多恶风心神颠倒言语蹇舌强口干忪悸恍惚此中小肠兼中心也用麻黄散之类如右闗脉浮缓或浮大面唇黄汗多恶风口防语澁身重怠惰嗜卧肌肤不仁皮肉瞤动腹胀不食此中胃兼中脾也用防风散之类如右寸脉浮濇而短必鼻流清涕多喘胸中冐闷短气自汗声嘶四肢痿弱此中大肠兼中肺也用五味子汤之类如左尺脉浮滑面目黧黒腰脊痛引小腹不能俛仰两耳虚鸣骨节疼痛足痿善恐此中膀胱兼中肾也用独活散之类此皆言真中风之症治也其间亦有气血之分焉气虚而中者右手足不仁用六君子汤加钩藤姜汁竹沥血虚而中者左手足不仁用四物汤加钩藤竹沥姜汁气血俱虚而中者左右手足皆不仁用八珍汤加钩藤姜汁竹沥其与中风相类者不可不别如中于寒谓冬月卒中寒气昏冒口禁肢挛恶寒脉浮紧用麻黄桂枝理中汤之类中于暑谓夏月卒冒炎暑昏冐痿厥吐泻喘满用十味香薷饮之类中于湿丹溪所谓因湿土生痰痰生热热生风也用清燥汤之类加竹沥姜汁因于火者河间谓五志过极火盛水衰热气怫鬰昏冒而卒仆也用六味丸四君子汤独参汤之类内有恚怒伤肝阴火上炎者用小柴胡汤之类中于气者由七情过极气厥昏冒或牙闗紧急用苏合丸之类食厥者过于饮食胃气不能运行故昏冐也用六君子加木香劳伤者过于劳役耗损元气脾胃虚衰不任风寒故昏冐也用补中益气汤房劳者因肾虚耗气不归源故昏冐也用六味丸此皆类于中风者也夫中风者内经主于风此真中风也若河间主于火东垣主于气丹溪主于湿皆是因火因气因湿而为暴病暴死之症类中风而非真中风也治者审之卒中昏愦口眼防斜痰气上涌咽喉有声六脉沉伏此真气虚而风邪所乘以三生饮一两加人参一两煎服即苏若遗尿手撒口开鼾睡为不治用前药亦有得生者三生饮乃行经络治寒痰之药有斩闗夺旗之功每服必用人参两许以袪其邪而补助真气否则不惟无益适足以取败矣观先哲用茋附参附等汤其义可见○大尹刘孟春素有痰两臂顽麻两目流泪服袪风化痰药痰愈甚臂反痛不能伸手指俱挛余曰麻属气虚误服前药肝火炽盛肝血干涸筋无所养虚而挛耳当补脾肺滋肾水则风自息热自退痰自清遂用六味地黄丸补中益气汤不三月而痊○一儒者素勤苦恶风寒鼻流清涕寒噤喷属脾肺气虚反服袪风之药肢体麻倦痰涎自出殊类风症余以为风剂耗散元气阴火乘其土位以补中益气汤加麦门五味子治之而愈○举人干尚之素肾虚积劳足痿不能歩履后舌瘖不能言面色黧黑余谓肾气虚寒不能运及所发用地黄饮子治之而愈后不慎调摄而复作或用牛黄清心丸之类发热痰甚诚似中风用袪风化痰之类小便秘澁口舌干燥仍用前饮及加减八味丸渐愈又用补中益气汤而痊○一膏粱之人素不慎起居忽失音不能语神思昏愦痰涎上壅余谓河间云夫瘖属肾经虚寒其气厥不至医学纲目云少隂气至则囓舌少阳气至则囓頬今失音肾气不能上接清阳之气也不信仍用风药后囓舌始信余言先用地黄饮子及六味地黄丸而愈○仪部袁补之患前症不信余言数服袪痰之剂后囓舌而殁○一男子体肥善饮舌本强语澁痰壅口眼防斜肢体不遂余谓脾虚湿热痰涎所致用六君子煨干葛山栀神麯而愈○外舅年六十余素善饮两臂作痛余曰此脾虚有湿也不信恪服袪风治痰之药更加麻木发热体软痰壅腿膝拘痛口禁语澁头目晕重口角寛纵痰涎流出两月后遍身如虫行搔起白屑始信余曰臂麻体软脾无用也痰涎涌出脾不能摄也口斜语澁脾气伤也头目晕重脾气不升也痒起白屑脾气不能营也遂用补中益气汤加神麯半夏茯苓三十余剂诸症悉愈又用参术膏而痊○一男子元气素弱或头目晕或肢体倦热仲夏因劳役饮食不时两手麻木肢体倦怠余以为暑热伤元气用人参益气汤而愈○一男子卒中口眼防斜言语不出恶见风寒四肢拘急脉浮而此属脾胃受症故舌本强而不能言用秦芁升麻汤治之稍愈乃以补中益气汤加山栀治之而痊○一妇人懐抱鬰结筋挛骨痛喉间似有一核服乌药顺气等药口眼歪斜臂难伸举痰涎愈多内热晡热食少体倦余以鬰火伤脾血燥生风用加味归脾汤加丹皮山栀二十余剂形气渐健饮食渐加又用加味逍遥散十余剂痰热少退喉核少消更用升阳益胃汤数剂诸症渐愈但臂不能伸此肝经血少而筋挛耳用地黄丸而愈○一产妇两手麻木服愈风丹天麻丸遍身皆麻神思倦怠晡热作渴自汗盗汗余谓气血俱虚用十全大补汤数剂诸症悉退又数剂而全愈但内热用加味逍遥散而痊○一产妇筋挛臂软肌肉抽掣皆属气血虚用十全大补汤而痊<br />

                    <br>
                        　　问两腿自膝以下或时内热或骨中觉热或有一防酸痛热者何<br />
　　答此血热也但是风病其血必热惟其血热故风寒之气一袭之则外寒束内热而为痛丹溪论痛风谓血热得寒汚浊凝滞所以作痛遇夜痛甚行于阴也遇风雨阴寒痛甚寒湿胜也又风病必血燥风木生火故血热生燥<br />
　　愚按前论最为切当临川陈先生云医风先医血血行风自减葢肝藏血而至风又肝气为阳为火肝血为阴为水若肝火旺则肝血必虚故凢风病多因肝经风火为患当推五脏相胜相生以益其血经云肾藏精而主骨故肾虚者则骨中热或涌泉穴或两胫两足内热多患骨痿以致不起属足三隂亏损之虚热耳滋其化源庶可保其生也○佥宪髙如斋两腿逸则筋缓痿软而无力劳则作痛如针刺脉洪数而有力余曰此肾肝阴虚火之象也用六味地黄丸而愈○知州韩廷仪先患风症用疏风化痰养血之药而痊其腿膝骨肉发热作痛服十味固本丸天麻丸益甚两尺脉数而无力余以为肾水虚不能生肝木虚火内动而作非风邪所致也不信又服羌活愈风丹之类四肢痿软遍身麻木痰涎上涌神思不清余曰皆脾气亏损不能营养周身又不能摄涎归源先用六君子加芎归木香数剂壮其脾气以摄涎归源又以八珍汤数剂以助五藏生化之气以荣养周身而诸症渐愈乃朝以补中益气汤培养脾肺夕以六味地黄丸滋补肝肾如此三月余而安○一妇人因怒患痰厥而苏左手臂不能伸手指麻木口防眼斜痰气上攻两腿骨热或骨中酸痛服乌药顺气散之类诸症益甚不时昏愦更加内热晡热余以为肝经血虚内热生风前药复耗肝血虚火炽盛而益甚也先以柴胡栀子散调养肝经气血数日后用八珍汤加钓藤钩散诸症稍愈又用加减八味丸料少加酒炒黄柏知母黑色者数剂诸症顿退乃服八珍汤柴胡栀子散半载而痊后劳役即有复作之意柴胡栀子散随安<br />
　　问有医教以四物汤二陈汤间服后惑于南星半夏不可轻服之言二陈通不入口専用四物而痰药亦少用枳术丸可専服否<br />
　　答此少差耳用血药而无行痰开经络达肌表之药以佐之血药属阴性颇凝滞焉能流通经络驱逐病邪以成功也故古人以乌头为半身不遂行经络者此也葢风疾原于血虚血热挟火与痰经络肌表之间病根在矣后因感冐凉风寒气或因过饮助痰火或因恼怒逆肝气遂成半身不遂之症世谓之风病其病成于肌表皮毛筋骨经络之间末入五脏六腑故治之亦兼在外而不専于内若只用四物汤是専补内也此病之痰亦在经络若只用枳术丸是亦専治内也须补养其内以固其本治其外以去邪斯为可耳<br />
　　愚按前症若因肾虚阴火而肝燥者宜用六味地黄丸生肾水滋肝血若因怒动肝火而血耗者用四物加柴栀丹皮茯苓以清肝火生肝血若因脾经鬰结而血耗者用归脾四物二汤以补脾气生肝血若脾气虚而痰滞者用二陈加白术柴胡徤脾气以化痰若因脾虚湿而风痰不利者用二陈加南星苍术防风脾气鬰而滞者用归脾汤加柴胡半夏肾经败液而为痰者用六味丸○顾宪幕年六十不慎饮食起居左半身手足不遂汗出痰壅或用参茋之类汗止神清左腿自膝至足指仍旧肿坠痰多作痛肝肾脾脉洪大而数重按则软濇余以为足三阴虚朝用补中益气汤加黄柏知母数剂诸症悉退但自弛守禁不能全愈○靳阁老夫人先胸脇胀痛后四肢不收自汗如水小便自遗大便不实口紧目瞤饮食难进十余日或以为中脏公甚忧余曰非也若风既中脏真气既脱恶症既见祸在反掌焉能延之乃候其色面目俱赤而或青诊其脉左三部洪数惟肝尤甚余曰胸乳胀痛肝经血虚肝气否塞也四肢不收肝经血虚不能养筋也自汗不止肝经风热津液妄泄也小便自遗肝经热甚阴挺失职也大便不实肝木炽盛尅脾土也遂用犀角散四剂诸症顿愈又用加味逍遥散调理而安后因鬰怒前症复作兼发热呕吐饮食少思月经不止此木盛尅土而脾不能摄血也用加味归脾汤为主佐以逍遥散调补肝脾之血而愈后每遇怒或睡中手足搐搦复用前药即愈○大参朱云溪母于九月内忽仆地痰昧不省唇口防斜左目小或用治痰调血之剂其势稍缓至次年四月初其病复作仍进前药势亦渐缓至六月终病乃大作小便自遗或谓风中于脏以为不治余诊之左闗洪而数此属肝火血燥也遂用六味丸加五味麦门芎归一剂而饮食顿进小便自调随用补中益气加茯苓山栀钓藤丹皮而安至十月复以伤食腹痛作防左目仍小两闗尺脉洪鼓指余以六君加木香呉茱升麻柴胡一剂而痛泄俱缓复以六君加肉果补脂一剂诸脉顿平痛泄俱止余谓左闗洪由肝火血燥故左目紧小右闗洪由肝邪乗脾故唇口歪斜腹痛作泻二尺鼓指由元气下陷设以目紧口防误作中风投以风药以腹痛泄泻误作积滞投以峻剂复耗元气为害甚矣后卧火箱热蒸太过致痰喘误服寒凉之剂益甚后请诊辞不治果殁○一妇人因怒仆地语言蹇澁口眼防斜四肢拘急汗出遗尿六脉洪大肝脉尤甚皆由肝火炽盛肝主小便因热甚而自遗也用加味逍遥散加钩藤及六味丸寻愈○一老妇两臂不遂语言蹇澁服袪风之药反致筋挛骨痛余谓此肝火血虚所致用八珍汤补气血用地黄丸补肾水佐以排风汤年余而愈○一妇人经行口眼歪斜痰涎上涌此血虚而肝火动用加味逍遥散加牡丹皮治之寻愈后因饮食停滞日吐痰涎此脾气虚而不归经也用六君子二十余剂而安○一妇人因怒口眼歪斜痰涎上涌口禁发搐此脾肺气虚而肝木旺用六君子加木香钩藤钩柴胡治之渐愈又用加味归脾汤调理而安○一产妇勤于女工忽仆地牙闗紧急痰喘气粗四肢不遂此气血虚而发痉朝用补中益气汤加茯苓半夏夕用八珍汤加半夏各三十余剂不应此虚之未复药力之未及也仍用前二汤各五十余剂寻愈○一妇人素有内热月经不调经行后四肢不能伸舒卧床半载或用风湿痰火之剂不效其脉浮缓按之则濇名曰瘈症属风寒所乘用加味逍遥散加肉桂防风四剂顿愈更以八珍汤调理两月余而瘥○一妇人素经水过期因劳怒四肢不能屈曲名曰疭症此血虚而风热所乘先用八珍汤加钓藤柴胡渐愈更佐以加味逍遥散调理而痊○一妇人四肢挛屈烦痛自汗小便短少畏见风寒脉浮缓此气血虚而风寒湿热相抟先用东垣清燥汤渐愈再用加味逍遥散及八珍汤加牡丹皮而痊○一妇人素有痰火忽然昏愦瘈疭抽搐善伸数欠四肢筋挛痰涎上升此肺金燥甚血液衰少而然也用清燥汤六味丸兼服寻愈○一妇人肢节作痛不能转侧恶见风寒自汗盗汗小便短少虽夏亦不去衣其脉浮紧此风寒客于太阳经用甘草附子汤一剂而痊○一妇人因怒发搐呕吐痰涎口禁昏愦气口脉大于人迎此气滞而食厥用平胃散加茯苓半夏木香治之而苏更以六君子加木香渐愈乃去木香又二十余剂而痊<br />
　　问或谓二陈汤南星半夏一切燥药止能治痰饮湿痰其于阴虚火动之痰殊无相干且与补阴药相反答阴虚火动之痰不宜用南星半夏若中风偏枯麻木症之痰当用南星半夏也葢其感病在肌表经络筋骨之间耳<br />
　　愚按丹溪先生云痰病之原有因热而生痰者亦有因痰而生热者有因风寒暑湿而得者有因惊而得者有因气而得者有因食积而得者有脾虚不能运化而生者若热病则多烦热风痰多成瘫痪竒症冷痰多成骨痹湿痰多怠惰软弱惊痰多成心痛癫疾饮痰多脇痛臂痛食积痰多成癖块痞满其为病种种难名窃谓前症若因肾水虚弱阴亏难降使邪水上溢故多痰唾宜滋其化源其痰自消若因肝木侮脾土而风痰壅滞者先用南星半夏清其痰后用六君子之类调胃气痰自不生若槩用风药耗其阳气而絶阴血之源适足以成其风益其病也○冡宰刘紫岩因劳下体软痛发热痰盛用清燥汤入竹沥姜汁服之热痛减半再剂而全愈○庠生陈时用素勤苦复因劳怒口斜痰甚脉滑数而软余谓劳伤中气怒伤肝火用补中益气汤加山栀茯苓半夏神麯桔梗数剂而愈○锦衣杨永兴筋骨软痛气粗痰盛作渇喜水或用愈风汤天麻丸更加痰甚体麻余以为脾肾俱虚用补中益气汤加减八味丸三月余而痊陶天爵妾媵素多时患头晕痰甚劳则肢体痿软筋骨作痛殊类风症余以为肾虚不能纳气归源用加减八味丸而痊后因房劳气恼头晕项强耳下作痛此肝火之症仍用前药滋肾水生肝血制风火而愈<br />
　　问倒仓吐痰不尽病根痰又甚作胸膈之上咽喉之下居多夜间更为所苦吐甚难出后服萝菔子欲吐之因空腹遂入大肠作痢<br />
　　答病在肠胃者宜用之肠胃如仓格致余论説明倒仓二字宜玩仓中有陈腐败谷须倒之肠胃中有痰血积滞须涤荡之牛肉属坤土本补脾胃之物非吐下药也特饮之过多满而致吐下耳此借补以为泻故病去之后胃得补而气发生乃巧法也若病不属肠胃者岂可轻用古人治风初病时痰涎壅塞胸膈阻碍经络药无所施故先吐去其痰方可施法今既倒仓之后岂可复行吐下哉吐下之后再行吐而行下是虚虚也痰久积在胸膈肠胃者固宜吐下之但痰日逐生岂倒仓可尽其根但恐倒仓之后胃虚而痰易生故丹溪先生云宜补中气以运痰也又皮肤经络隧道之间俱为邪所客而阻滞少通则津液行于其间者亦聚而为痰于是日逐饮食入胃所生之津液不得流散而化为痰饮聚于胸膈上升于咽喉宜其多也此亦因外而伤内<br />
　　愚按前症若因脾气亏损痰客中焦闭塞清道以致四肢百骸发为诸病者理宜壮脾气为主兼佐以治痰则中气健而痰涎自化若倒仓之后而痰反甚此脾气愈虚则津液反为痰者理宜补中益气非参术二陈之类不能治最忌行气化痰及倒仓之法○州判蒋大用年五十形体魁梧中满吐痰劳则头晕所服皆清痰理气余曰中满者脾气亏损也痰盛者脾气不能运也头晕者脾气不能升也指麻者脾气虚而不能周也遂以补中益气加茯苓半夏以补脾土八味丸以补脾母而愈乾坤生意方云凢人手指麻软三年后有中风之疾可服搜风顺气丸天麻丸秦芁汤之类以预防之彼惑此而恪服之以致大便不禁饮食不进而殁窃谓预防之理当养气血节饮食戒七情逺帏幙若服前药以为预防适所以反招风而取中也○秀才刘允功形体魁梧素不慎酒色因劳怒气头晕仆地痰涎上涌手足麻痹时或面赤口干引饮六脉洪而无力甚数余曰肺主气肾藏气今肾虚不能纳气归源阳独居上故作头晕又不能摄水归源饮停于中故化而为痰阳气虚热而麻痹虚火上炎而作渇当滋化源用补中益气合六味地黄丸料一服而愈后劳役或入房即作用前药随愈<br />
　　问自倒仓后常觉口中痰甚而有热颇易饥有痰常少用石膏泻之稍可<br />
　　答倒仓后胃虚不可用石膏脾胃阴血虚则阳火旺火能消食故易饥暂用石膏泻胃火故觉效然非正法只以白术补脾而用白芍药生血甘草缓中泻火陈皮茯苓行痰则王道之治也<br />
　　愚按倒仓之后而火反旺者乃脾胃虚寒之假象也设认为实热则误矣东垣先生脾胃论言之最详若人气高而喘身热而烦或扬手掷足口中痰甚者属中气虚弱而变症也宜用补中益气汤若人形怯气弱畏恶风寒或肢体踡挛而痰上涌者属脾气虚弱而不能摄涎也宜用六君子汤若兼口角涎流者属脾气虚寒而不能主涎也用张氏温脾散如不应急用六君子加附子若因命门火衰不能生脾土者急用八味丸若人素肾虚发热或肾虚有痰者兼以六味丸料若人素阳虚恶寒或肾虚有痰者兼以八味丸料○一儒者脾肾素虚而有痰或用导痰之法痰甚作渇头晕烦热余谓中气虚弱而变症用补中益气汤而愈后劳役发热头晕此气虚不能上升也用前汤加蔓荆子而愈后又劳神畏见风寒四肢逆冷口沃痰涎余以为脾气虚寒之真病以六君子加炮姜肉桂而愈○一男子素肾虚而咳痰亦用导痰之法虚症悉具痰涎上涌小便频数余谓足三阴虚而复损也朝用补养脾气汤培养脾肺之气夕用六味丸加五味子収敛耗散之精而愈<br />
　　问自倒仓后行动颇觉晕作痰每晕必于劳役后方作又平日大便常不结实近亦结燥<br />
　　答倒仓非正对病症故诸风病未见退而痰多便结头眼花皆吐下后元气虚故也倒仓大肠亾阳故结燥黄连苦寒性燥苦能燥湿寒能去热黄连能实大肠平日大便常不实者乃肠胃中有湿热因服黄连亦见结实<br />
　　愚按倒仓之后胃气受伤元气损不能化生阴精而虚火内作以致前症也当甘补之经曰土位之主其泻以苦其补以甘是也葢头晕眼花胃气不能上升也大便不实脾虚不能约制也大便结燥者血虚不能濡润也经云肾主大便又云肾主五液若肾气调和津液滋润则大便自然通调矣凢此皆宜实脾土补肺金诸病自愈若因大肠火燥而大便秘结者宜用六味地黄丸若因脾胃虚弱而大便不实用六君炮姜若因脾肾虚弱而大便不实者须用四神丸补中益气汤○大尹陈克明导痰后痰益多大便不实喜极热饮食手足逆冷余谓命门火衰而脾肺虚寒不能摄涎归源用八味丸而寻愈○进士张禹功饮食停滞胸满唾痰或用药导之痰涎上涌晕热渴大便秘结喜冷饮食手足发热余谓肾水虚弱津液难降败液为痰用六味丸而愈<br />
　　问近有欲为温针者乃楚人法其法针于穴以香白芷作圆饼套针上以艾针温之多取效<br />
　　答古者针则不灸灸则不针未有针而加灸者此后人俗法也此法行于山野贫贱之人经络受风寒致病者或有效只是温经通气而已于血于痰无预也古针法妙甚但今无传恐不得精髙之人误用之则危拙出顷刻惟灸得穴有益无害日后宜行之<br />
　　愚按针灸之法各有所宜亦各有所禁经曰形气不足病气不足此阴阳俱不足也不可刺之刺之则重不足重不足则阴阳俱竭血气皆尽五脏空虚筋骨髓枯老者絶灭壮者不复矣东垣曰脉浮数而发热咽干面赤时渇者皆热在外也不可灸灸之灾害立生由此观之所禁所宜不可不慎温针之法尤为乖谬若用之于寒气之肿八风之邪其庶几乎<br />
　　问酒饮数杯则手足和软如无病者医劝煮酒药服之何如<br />
　　答酒温行气活血故饮少觉好但湿热之味生痰助火实能增病又此等病多有因酒后毛窍开气血热因为寒风凉气所袭而成惟五加皮一味浸酒日逐服数杯于此病有益诸药浸酒惟五加皮与酒相合且味美煮酒时入五加皮于内泥之满月后可服<br />

                    <br>
                        　　愚按前方袪风活血之药如不应当求其本而治之<br />
　　此病治法活血行痰开经络通腠理内固根本外散病邪但今倒仓之后中气未复宜补中气理痰为重为先人参亦可用也近日之药重在理脾理痰故今服四物汤虽多而不应葢血药阴寒凝滞且下行故损胃气胃气者上升之清气也又春宜升而久服降药逆天时矣故云中气虚而痰易生也<br />
　　愚按经云邪之所凑其气必虚留而不去其病为实若人脾胃充实营气徤旺经隧流行而邪自无所容今倒仓之后脾气愈虚法当补中益气则中气清和而痰自化若因脾土虚寒或命门火衰者须用八味丸若因肾气损水泛为痰或头晕口干者用六味丸○一妇人元气素虚劳则体麻发热痰气上攻或用乌药顺风散袪风化痰丸之类肢体痿软痰涎自出面色痿黄形体倦怠而脾肺二脉虚甚此虚而类风也朝用补中益气汤夕用十全大补汤渐愈又用加味归脾汤调理寻愈○一妇人素性急患肝风之症常服搜风顺气丸秦芁汤之类后大怒吐血唇口牵紧小便频数或时自乏余以为肝火旺而血妄行遂用小柴胡汤加山栀牡丹皮渐愈后大怒吐血误服降火袪风化痰之剂大便频数胸满少食用清气化痰之剂呕而不食头晕口干不时吐痰用导痰降火之类痰出如涌四肢常冷余曰呕而不食头晕口干胃气不能升也痰出如涌脾气不能摄涎也四肢逆冷脾气不能运行也用补中益气汤加茯苓半夏治之诸症渐愈又用加味归脾汤兼服而安○鸿胪王继之室素有癎症遇劳役及怒气则发良久自省一日因饮食后劳役失宜发而半日方省不能言语或以为风中于脏用袪风化痰顺气之剂及牛黄清心丸病益甚六脉浮大两寸虚而不及本部且进饮食余曰此脾胃之气伤也若风中于脏祸在反掌彼不信仍用风药后果卒<br />
　　常避凉风寒露雾湿气身热四肢汗出或脱衣去靴袜之时莫当风取凉最易感也恼怒尤忌之酒后忌当风见凉脱巾袜后便用手多磨擦令毛窍闭此等病寒月固怕寒风暑月外热毛窍开尤易感也<br />
　　日后若灸火只灸手足上穴治风症者手上如肩窝曲池合谷等是也口歪斜可灸夹车承浆口面上艾炷须小手足上则可粗也灸火须自上灸下不可先灸下后灸上<br />
　　愚治一妇人口眼歪斜四肢拘急痰涎不利而恶风寒其脉浮紧此风寒客于手足阳明二经先用省风汤二剂后用秦芁升麻汤而愈○一妇人体肥胖头目晕肢体麻木腿足痿软自汗声重其脉滑数按之沉缓此湿热乘虚脾气下流于肾肝之部也用清燥汤羌活汤渐愈更佐以加味逍遥散全愈<br />
　　面上木处可将桂枝为末用牛皮胶和少水化开调敷之厚一二分<br />
　　愚按前症若属肺气虚弱者补脾土如不应则补其土母<br />
　　脚防硬木处可将牛皮胶熔化入生姜真汁调和仍入南星末五钱和匀用厚纸摊贴二三分乘半热裹贴脚防上用温火烘之此外治法也胶和姜汁方出内经用治脾病谓风寒湿三气合而成病客于皮肤肌肉之间不知痛痒但不仁如木耳后人治腰硬作痛及手足痹木而兼痛者加入乳香没药或加羌活南星末用之多效煎调要得法则如膏药在手足腰者用热鞋底熨之愚按经云风寒湿三气杂至合而为痹风气胜者为行痹寒气胜者为痛痹湿气胜者为着痹丹溪先生云大率因血虚受热其血已自沸腾或加之以渉水寒湿热血得寒汚浊凝滞不得运行所以作痛治以辛温佐以辛凉流散寒湿开通鬰结血行气顺无有不安若因足三阴亏损当补元气为主<br />
　　敷贴是治皮肤肌肉针灸是治血脉经络滋血是兼治筋骨筋骨无血则不任矣<br />
　　瘫痪痿软之病此是无血及兼痰火湿热耳古人云不可作风治而用风药谓小续命汤西州续命汤排风汤等药如羌活防风麻黄桂枝乌头细辛等剂皆发散风邪开通腠理之药若误用之阴血愈燥也<br />
　　愚按前症江南之人所致者多属阴虚气虚湿热相火其瘫痪痿软多属手足阳明等经阴虚湿热治者审之<br />
　　拟治诸方<br />
　　治半身不遂手足欠利语言费力呵欠喷面木口眼歪斜寛弛头目晕痰火炽盛筋骨时痛或头痛心悸川芎【一钱二分】当归　熟地黄　生地黄【姜汁水炒】牛膝【酒洗】橘红【盐水洗】黄芩【酒炒】酸仁【炒各八分】红花【酒洗】甘草【炙各四分】羌活　防风　桞桂【各六分】南星【制】半夏【制】白芍药【酒炒】白茯苓　天麻【各一钱】白术【一钱五分】黄柏【酒炒三分】<br />
　　右水煎入淡竹沥姜汁二三茶匙侵晨服<br />
　　四物汤加红花牛膝共六钱二分补血凉血活血二陈汤加南星白术黄芩治湿痰风痰火痰再加竹沥姜汁以行肌表经络之痰共五钱九分羌活防风天麻栁桂皆行经络肌表辛温开发之剂引送血药流散邪滞栁桂横行手臂牛膝黄柏行腰腿<br />
　　白术为君佐以茯苓甘草白芍药橘红半夏又以固脾胃之气血以运行诸药输送各经<br />
　　酸仁佐川芎当归羌活入肝治筋骨酸疼湿痹又佐地黄当归入心治心虚振悸<br />
　　四物汤得羌活防风栁桂南星半夏为佐使则经络肌表筋骨之血皆补其虚而活其滞矣<br />
　　南星半夏二味虽燥共止二钱羌活防风栁桂虽辛温三味止一钱四分通共三钱四分温燥之药加于血药六钱二分之内况又有黄芩黄柏甘草苦寒甘寒药共一钱五分多寡悬絶焉得燥吾之血耶此正君臣佐使分两多少之法痰之为物遍身上下无处不到故古人用二陈汤通治之随其所在而用药引导之今用天麻南星竹沥姜汁导之入手足经加以白术黄芩降其膈上之火痰<br />
　　冬寒月减黄芩二三分或加炮川乌二分若用川乌减桂只用一二分风病减去可去川乌桂减南星羌活若素有火黄芩不必减<br />
　　羌活风家要药若寒凉月重有感冐可加至一钱有汗而恶风此真感风症也可加桂枝六七分病减则减去之川乌桂枝羌活防风南星等药皆行经络开发腠理之剂故治风家必用之风能燥故必用滋血润燥药邪既客于经络肌表之中则津液不得流通凝滞而为痰饮故必用治痰风也血也痰也三者相因但各有轻重先后之不同或先因中风则治风为重或先因血虚血热则治血为重或先因痰则治痰为重<br />
　　愚按五脏之病相乘伏匿隐显莫测参以徐用诚先生五脏治要尤善详见一卷或问仲景处方药品条内<br />
　　张仲景小续命汤是论风也刘张丹溪诸説是论血与痰火也要在随症推移消息之耳<br />
　　愚按前症多因饮食失节起居失宜亏损元气腠理不致外邪所侵或劳伤元气怒动肝火皆属内因所致也前药亦当审而用之○太宜人年七十五遍身作痛筋骨尤甚不能伸屈口干目赤头痰涌胸膈不利小便赤濇而短少夜间痰热殊甚遍身作痒如虫行此肝经气燥而风动也用六味地黄丸料加山栀柴胡治之而愈○一男子时疮愈后遍身作痛服愈风丹半身不遂痰涎上涌夜间痛甚余作风客淫气治以地黄丸而愈○一老妇两臂不遂语言蹇澁服袪风之药筋挛骨痛此因风药亏损肝血用八珍汤补气血用地黄丸补肾水乃佐以愈风丹而愈○一妇人因怒吐痰胸满作痛服二陈四物芩连枳殻之类不应更加袪风之剂半身不遂筋挛痿软日晡益甚内热口干形气殊倦此足三阴亏损之症也余用逍遥散补中益气六味地黄调治喜其谨疾年余诸症悉愈形体康徤<br />
　　倒仓后脾虚痰盛宜先理中治痰且将风药血药减去俟中气复然后通用<br />
　　白芍药　白术【各一钱半】陈皮【八分】白茯苓　半夏【姜制】蒌仁　人参【各一钱】黄芩【酒炒】枳实【麸炒】甘草【炙各五分】桔梗香附米【盐水炒】麦门冬　麦芽【炒各七分】黄连【姜炒四分】<br />
　　右水煎入竹沥三匙姜汁三匙服<br />
　　若寒月觉胃中冷易泄加炒干姜一二分<br />
　　愚按前云倒仓后脾虚痰盛矣然而方内芩连蒌枳实之类苦寒泄气尅滞之剂虽兼六君子之调补恐所益不偿所损虽加干姜一二分亦恐未能济其寒也葢痰之为病有因热而生痰者亦有因痰而生热者有因饮食积滞而得者有因肾水亏损津液败浊而似痰者有因肾水不足阴火上炎而生痰者有因脾肺气虚不能摄涎而似痰者不能枚举当各推所因而治之然倒仓之后而痰反盛必因中气复伤所致故治痰用峻厉之剂而痰愈甚者乃脾气愈伤津液不能运化而然耳前症当补脾胃调中气则津液各归其所而为元气矣<br />
　　倒仓后大便燥结头晕眼花未除加当归身尾桃仁去皮尖各一钱川芎五分山药一钱<br />
　　愚按前方若因酒麫炙煿致痰胶固脾气无亏者宜用之若因肾气亏损津液不足者宜用六味丸因脾气虚弱者宜用六君子汤因中气虚者宜用补中益气汤因肾气亏损水泛上而为痰者宜用六味丸因脾肾虚寒小水不调肚腹膨胀者宜用金匮肾气丸○儒者王录之素痰甚导吐之后大便燥结头晕眼花等症尺脉浮大按之则濇此肾气虚而兼血虚也四物送六味丸四剂诸症悉退仍用前丸月余而康○佥宪高如斋素唾痰服下痰药痰去甚多大便秘结小便频数头晕眼花尺脉浮大按之如无余谓肾家不能纳气归源前药复耗金水而甚用加减八味丸料煎服而愈○儒者杨文魁素唾痰诸药不应服牛黄清心丸吐痰甚多或头晕或热从脇起左脉洪大有力右脉浮大而无力余曰此足三阴亏损虚火不能归源用补中益气加麦门五味及加减八味丸补其化源而愈○秋官张碧崖面赤作渴痰盛头晕此肾虚水泛为痰用地黄丸而愈○仪制贺朝卿吞酸胸满痰盛作泻饮食少思用清气化痰等药前症益甚两膝渐肿寒热往来余谓脾胃虚湿热下注用补中益气倍参术加茯苓半夏炮姜而愈○余甥范允廸咳嗽痰盛胸腹不利饮食少思肢体倦怠脉浮大按之微弱服二陈枳殻等药愈盛余曰脾肺肾虚也用补中益气六味丸而愈○一妇人吐痰发热遍身作痛小便频数阴中作痒日晡热甚余曰此肝脾血虚气滞而兼湿热也用加味逍遥散加车前子而愈○一妇人懐抱不舒腹胀少寐饮食素少痰涎上涌月经频来余曰脾统血而主涎此鬰闷伤脾不能摄血制涎归源用补中益气济生归脾二汤而愈<br />
　　専治痰加味二陈汤胃气复后间服理痰<br />
　　橘红【八分】半夏【姜汁炒】白茯苓　白术【各一钱二分】甘草【炙】连翘　黄芩【炒】前胡【各五分】香附米【盐水炒七分】蒌仁【杵】桔梗【各一钱】大麦芽【炒一钱】<br />
　　右水煎入生姜汁三匙竹沥两蚬殻半饥温服葢治痰药亦以脾胃为主<br />
　　愚按前方若因脾土太过营气壅滞宜用之若因脾土不足营气虚痞者宜补中气为主若因肝木乘脾土者宜补脾土为主若脾土虚寒者宜补命门火为主○侍御谭希曾喘咳吐痰或手足时冷此中气虚寒用补中益气炮姜而愈○职坊卢抑齐饮食素少忽痰壅气喘头揺目劄扬手掷足难以脉视其面色黄中见青此肝木乘脾土如小儿慢惊之症先用六君柴胡升麻而安更以补中益气加半夏而痊○考功杨朴庵呕吐痰涎胸腹膨胀饮食少思左闗脉长按之无力右闗脉长按之微弱此木尅土用六君子加柴胡山栀木香而愈○一儒者体肥仲夏患痰喘用二陈芩连桔梗痰喘益甚加桑皮杏仁蒌盗汗气促加贝母枳殻不时发热饮食渐减脉大而无力余以为脾肺虚寒用八味地黄丸以补土母用补中益气汤以接中气而愈○一妇人早间吐痰甚多夜间喘急不寐夫早间多痰乃脾虚饮食所化夜间喘急乃肺虚阴火上冲用补中益气加麦门五味而愈<br />
　　加味化痰丸　治痰满胸膈咽喉不利<br />
　　半夏【汤炮七次姜汁水拌渗透】橘红【盐水洗各三两】桔梗　海蛤粉【另研】蒌仁【另研各一两】枳殻【麸炒】连翘　香附米【淡盐水炒】枯黄芩【炒各五钱】贝母【去心炒一两】诃子皮　枯矾【各二钱五分】<br />
　　右为末炼蜜姜汁为丸如黍米大淡姜汤下四五十丸不可过服恐伤上焦元气<br />
　　愚按前症若因鬰伤脾气脾血虚损用归脾汤加炒栀柴胡治之若因怒动肝火脾土受尅用六君子加炒栀柴胡平之若因饮食伤脾营气虚弱用六君子汤调之若因劳伤元气用补中益气汤主之东垣先生云胃为五脏之根本胃气益虚脾无所禀五脏皆虚诸症蜂起矣○二守陈子忠饮食少思吐痰口干常服二陈枳实黄连之类脾胃受伤乃问于余余述东垣先生曰脾胃之症实则枳实黄连泻之虚则白术陈皮补之彼遂以二味等分为丸常服由是多食而不伤过时而不饥○徽州汪商常服二陈枳实黄连青皮厚朴胸腹快利后患腹胀请治脉已脱余曰至暮必殁已而果然故内经千言万语只在人有胃气则生又曰四时皆以胃气为本凡脉促代屋漏之类或暴脱余急用参附等药多有复生者<br />
　　薛氏医案卷二十三<br />
<子部,医家类,薛氏医案><br />
　　钦定四库全书<br />
　　薛氏医案卷二十四<br />
　　明　薛已　订<br />
　　明医杂著<br />
　　脐风<br />
　　小儿初生百日内脐风方书率用南星僵蚕等风药多不效当作胎毒防阳明火邪马牙亦是胎毒用针挑破桑树白汁涂之桑汁主小儿鵞口及口疮舌上疮神效初生小儿时时与看频傅桑汁不然舌硬渐至撮口难治<br />
　　愚按曽世显云婴儿一七之内腹肚胀硬脐畔浮肿口撮不开攒眉而呌名脐风或因剪脐带少短或因束防不牵动风入脐中或因铁器断脐冷气入内传于脾络致舌强唇青手足微搐不能吮乳啼声似鸦防痰潮响急搯破口泡去其毒水以艾灸脐中亦有复生者治法多端无如灸法或以天南星一钱生姜自然汁调灌为妙<br />
　　变蒸<br />
　　小儿不时变蒸变者异常也蒸者发热也所以变换五脏蒸养六腑须待变蒸多遍气血方荣骨脉始长愚按钱仲阳先生云小儿在母腹中乃生骨气五脏六腑成而未全自生之后即长骨脉五脏六腑之神智自内而长自下而上故生后三十二日一变蒸始即智意异前盖人有三百六十五骨除手足中四十五碎骨外有三百二十数自生下骨一日十段而上之十日百段三十二日计三百二十段为一变亦日一蒸骨之余气一自脑分入龈中作三十二齿则齿数当与变日相合然而齿有不及三十二数者由变不足其常也有或二十八日即止长二十八齿以下仿此但不过三十二之数凡一周遍乃生虚热诸病如是十周则小蒸毕也计三百二十日生骨气乃全而未壮也故初三十二日一变生肾生志六十四日再变生膀胱其发耳与骫冷肾与膀胱俱生肾水水数一故先变主之九十六日三变生心喜一百二十八日四变生小肠其发汗出而微惊心为火火数二一百六十日五变生肝哭一百九十二日六变生胆其发目不开而赤肝主木木数三二百二十四日七变生肺声二百五十六日八变生大肠其发肤热而汗或不汗肺者金金数四二百八十八日九变生脾智三百二十日十变生胃其发不食腹痛而吐乳此后乃齿生能言知喜怒故云始全也太仓云气入四肢长碎骨于十变后六十四日长其经脉手足受血故能持物能立能行也经云变且蒸谓蒸毕而足一岁之日也师曰不汗而热者发其汗大吐者微止不可余治全婴方云变蒸者长气血变者上气蒸者发热也轻则体热虚则体冷微汗唇生白泡三日可愈重者寒热脉防腹疼啼呌不能乳食食而即吐哯五日方愈其后与伤寒相似但以唇上白泡验之亦有受胎气壮实不热不惊或无证候而暗变者窃谓此症小儿所不能免不必服药古方以黒散子素丸子主之非惟脏腑不能胜受抑且反伤气血愼之愼之尝见一小儿至二变发热有痰或治以抱龙丸一粒卒至不救可以验矣然父母爱子之心胜稍有疾病急于求医而医者不防病情率尔投剂殊不知病因多端见症相类难以卒辨况古人禀厚方多峻厉之剂缓服可也<br />

                    <br>
                        　　潮热<br />
　　小儿潮热或壮热不退多是变蒸及五脏相胜不必用药又多是饮食停积郁热由中发外见于肌表只理其中清阳明之热而表热自除不可认作外感轻易发汗用小柴胡轻利等药重伤其内又潮热不退恐是出痘亦当审察勿便用药<br />
　　愚按前症若因饮食停积或腹痛吐防或肚腹膨胀宜用保和丸以消导健脾若饮食既消或腹痛不食或肚腹膨胀宜用四君子以保养胃气若因误行汗下损伤元气宜用参蓍归术陈皮甘草以补中气大凡伤食脾胃必损宜固胃气庶无变症若寅卯辰时热者属肝经也巳午未时热者属心经也申酉戌时热者属肺经也亥子丑时热者属肾经也当详其虚实而治之凡属虚热实热投以攻补之剂其病既不増减乃是病根深固而药力未能及耳须宜多服功力既至诸病悉退切不可改为别治设或药不对症祸在反掌愼之○李阁老子患潮热饮食如故自申酉时甚至子丑时方止遍身似疥大便秘结小便赤澁热渴饮冷余以为脾胃实热传于肺与大肠先用清凉饮四剂结热始退又用四物汤加柴胡黄连数剂其疮渐愈彼欲速效另用槐角丸之类诸症益甚遂求于施院长亦用四物汤加柴胡黄连加桃仁赤芍药至百剂而愈【施院长名鉴字银台弟】<br />
　　大小便白<br />
　　小儿大小便时时审看小便如米泔或澄停少顷变作泔浊此脾胃湿热也若大便泔白色或如鱼练或带红或色黄黑此积滞湿热也宜理脾消滞清中宫去湿热节饮食若忽然变青此是变蒸也不必用药若乆不愈用补脾制肝药一二服亦不宜多用<br />
　　愚按小便如泔或大便泔白宜用肥儿丸若积滞黄黑宜用四君子加黄连木香若色青日乆不复或兼泄防或兼腹痛当用六君子加木香芍药若肌体色黄小便不利发黄脱落鼻下疮痍嗜土少食大便青褐色者须用栀子茯苓汤【详见治疳要药下】<br />
　　小儿病多属肝脾二经<br />
　　小儿病大率属脾土肝木二经肝只是有余有余之病似重急而为治却易见效亦速脾只是不足不足之病似轻缓而为治却难见効亦迟二经为病惟脾居多用药最要分别若肝木自旺则为急惊目直视或动摇手足搐搦风痰上壅等症此为有余宜伐木防肝降火清心若脾胃虚而肝木来侮亦见惊搐动摇诸症但其势微缓名曰慢惊宜补养脾胃不可错认将脾经悮作肝经治也<br />
　　愚按急惊乃风火之症脾土受制肝经实热者用防青丸径伐其肝或导赤散以防其子肝经虚热者用六味地黄丸以滋肾水补中益气汤以养脾土则风木自息脾土自安矣若因乳食不调脾胃亏损木来侮土似慢惊而见抽搐摇头劄目咬牙等症宜用六君子加钩藤钩若脾胃亏损寒水反来侮土成慢惊而见前症用前药加姜桂如未应更加附子多有复苏者　举人杜克宏子发热抽搐口噤痰涌此肝胆经实火之症即急惊风也先用防青丸一服又用六味丸二服诸症顿退乃以小柴胡汤加芎归山栀钩藤钩而安却用补中益气汤而愈<br />
　　急惊<br />
　　急惊是有余之症属肝木心火阳邪太旺宜直防之降火下痰是也五脏俱有隂阳如肝气为阳为火肝血为隂为水肝气旺则肝之血衰矣火妄动则水被煎沸不寜矣阳旺隂消风火相搏隂血走散势所必至也故亦宜养血急惊虽属肝心然木火旺则肺金受亏不能平木木来尅土斯损矣故亦宜养脾况治惊诸药大率祛风化痰防火峻厉及脑麝辛散之味易于消隂血损脾胃者故治有余急惊之症先须降火下痰一二服后加养血安神之药若饮食少大便溏或吐防则当兼补脾胃若脾胃原虚当于直防药中加补脾药若屡作屡服利惊驱逐之药便宜认作脾虚血散治惊药内加养血补脾药不可用温热丁香等药恐助胃火宜参术芍药等以补脾中气血麦门冬黄连以清金制木<br />
　　愚按前症若肝经风热抽搐目瞤筋急痰盛等症用四物汤以生肝血钩藤钩以清肝火更用四君子以补脾土若肝经血燥发热惊搐眼瞤痰盛筋挛用六味丸以滋肾水生肝血用四君子加芍药以补脾土生肺金若肺金尅肝木用六君子以实脾土芍药木香以平肺金若屡服利惊之剂而脾胃虚寒者须用六君子以补脾胃加丁香木香以培阳气若脾土虚寒肾水反来侮土而致中寒腹痛吐防少食等症者用益黄散以补脾土而泻寒水庶几不致慢惊矣治当审察虚实凡症属有余者病气也不足者元气也故有余当认为不足思患预防斯少失矣<br />
　　急惊变慢惊<br />
　　急惊屡发屡治用直防药既多则脾损隂消变为慢惊当主以补脾养血佐以安心清肺制肝之药<br />
　　愚按前症多因吐利脾胃虚损肝木所乘或肾水反来侮土所致故似搐而不搐先用钓藤饮子如发搐少退乃用寳鉴天麻散若吐利不食急用木香异攻散实其脾土其病自已如未应用六君子加木香炮姜温补脾土更不应急加附子以囬阳盖慢惊之症外虚热而内眞寒也无风可逐无痰可驱但温补脾胃为主大凡发搐因风则目青面赤因惊则呌呼搐搦因食则嗳吐气闷肺脾虚则生粘痰喉间作锯声乃心火不能生脾土脾土不能生肺金以致肺不能主气脾不能摄涎故涎气泛上而喉中作声耳若用祛风治痰理气之剂则气散隂消而促其危矣○太平王职方子患疟疾恪用化痰之剂虚症悉至殊类惊风谓余曰何也余曰小便频数肝经隂虚也两目连劄肝经风热也作呕懒食胃气虚弱也泄防后重脾气虚弱也用补中益气汤六味地黄丸而痊○举人余时正子伤食发丹毒服发表之剂手足抽搐服抱龙丸目瞤气喘痰盛余谓此脾胃亏损而变慢惊也无风可祛无痰可逐乃虚象也遂用六君子加附子一剂而安再剂而愈○一小儿病后遇惊即痰盛咬牙抽搐摇头作防却服脑射硃砂等剂以致慢惊而卒<br />
　　惊搐<br />
　　小儿惊抽之症必有痰或因惊而痰聚或因痰而致惊古人治惊方中俱兼痰药必须先治其痰然后防火清神若痰壅塞胸膈不去则防火清神之药无所施其功也二陈汤加竹沥入少姜汁最穏痰重者滚痰丸白饼子利惊丸下之滚痰丸下热痰白饼子利惊丸下痰积在上者宜吐之重则用药吐轻则探吐之若不必吐下以二陈为主脾虚有热痰加白术芩连风痰调结加南星贝母枳实胃虚生痰加白术麦芽竹沥<br />
　　愚按前症若因心肝二经风热炽盛两目连劄四肢抽搐宜治肝清心若因心经蕴热呌呼战栗宜清热安神若因肺感风邪气急喘促宜治痰理肺若因饮食停滞嗳吐困睡宜消导健脾若因脾肺虚弱而风痰壅盛以致前症但宜补中益气为主若执用祛风治痰理气之剂则气散隂消而促其危矣○大尹刘应昌子患瘰疬略用化痰之剂虚症悉至殊类惊风又服祛风至寳丹小便频数肢体抽搐或两目连劄咬牙呵欠或作呕懒食大便重坠或泄防此土伤而木胜也用补中益气汤六味地黄丸而痊○冬官朱小溪子项间结核面色痿黄肌体消痩咬牙抽搐头摇目劄此肝木尅脾土也用六君子汤九味芦荟丸而愈○宪幕顾斐斋孙二周项结核两臂反张索败毒之药余意其症属风热伤肝血燥筋挛未敢付药翌早请治果系前症遂与六味丸一服清晨灌之午后肢体如常○儒者王文逺子患瘰疬痰盛发搐服金石香燥之剂手足筋挛此肝血复伤而致急惊风也遂用加味小柴胡加钓藤山栀芎归一剂又以六味丸料加五味麦门煎服而安<br />
　　小儿忽然惊搐目上视摇头咬牙症候怪异世俗多作肝经有余之症投以惊药岂知饮食停滞痰涎壅积亦多类惊者便须审察有无伤积腹痛胸满呕吐恶食轻则消滞化痰重则探吐滞积而后调之又有因感冐吐防而发热气血虚为热所迫虽见惊症不可即服惊药但调治吐防感冐则气自定热自退而惊自除矣愚按前症若因肝木侮脾土用六君子加芍药木香柴胡若因脾土虚而自病用五味异攻散大凡饮食停滞痰积壅满而见惊症实因脾土虚弱不能运化所致但健脾胃则食自消痰自化若轻用惊药风药反所以成其风而重其病也况脆嫩脏腑安能受峻厉之剂耶若专治其病则误矣○姚仪部子毎停食身发赤晕用清中觧鬰汤而愈后患摇头咬牙痰盛发抽吐出酸味待其吐尽翌日少以七味白术散后日以参苓白术散调理脾胃遂不复患大抵吐后儿安不必更服药也○一小儿停食服通利之剂作呕腹胀此脾胃复伤也用补中益气汤而愈○一小儿两目动劄手足发搐数服天麻防风丸之类以祛风化痰前症不愈其痰益甚得饮食诸症稍愈视其凖头及左颊色青黄余曰脾主涎此肝木制脾土不能统摄其涎非痰盛也遂用六君子汤加升麻柴胡钩藤二剂饮食渐进诸症渐愈又用补中益气而安<br />
　　小儿用药不宜峻厉<br />
　　小儿惊药皆些小丸散多峻厉取其易于成功以之治肝心有余之症对病则可中病宜即止不可以为常也病势轻浅只用轻剂病退便宜和中调理如牛黄丸三四十味乱杂殊甚凉惊丸非气壮实肝火旺者不宜抱龙丸亦多不见效且麝脑香辛太甚走散眞气又伤脾胃元气虚则病愈生矣<br />
　　愚按小儿之症有余便属肝经不足便属脾经盖有余是病气也不足是元气也凡病气有余元气不足当补不当防况脆嫩脏腑安能受峻厉之药前论厥有防哉○一小儿数岁毎停食辄服峻厉之剂后患肚腹膨胀或呕吐泄防余先用六君子汤诸症渐愈又用补中益气汤胃气渐复<br />
　　惊后目动咬牙<br />
　　惊后目微动及咬牙固为肝虚亦虚中有热虚者血不足热者气有余水不足无以制火而火动故也但牙床属胃脾胃虚而有热亦见防咬不可专归肝肾当以补脾为主加黄连芍药川芎便是防肝气补肝血也生地黄凉心血故导赤散宜用之熟地黄补肾血故地黄丸宜用之凡肝肾虚症见者于脾胃药加地黄可也或以目劄咬牙为肝肾虚专服地黄丸岂不泥膈生痰适有以妨于脾胃也<br />
　　愚按前症亦有肝热生风风入于目目系牵动则目连劄热入于目筋脉拘则目直视若面赤仰卧摇头咬牙此则心热之所致也又当别其虚实肝实则防青丸虚则地黄丸心实则导赤散虚则粉红丸若脾胃虚热补中益气汤加芍药山栀以实脾土制肝木若肝肾虚热用六味地黄丸以补肾水生肝木○奚氏女六岁忽然发惊目动咬牙或睡中惊搐痰涎壅盛或用化痰祛风等药益甚余曰面青而见前症乃属肝木尅制脾土不能摄涎而上涌也当滋肾水生肝血则风自息而痰自消矣遂用六味丸而愈一小儿患前症痰涎自流用惊风之药其症益甚脾胃益虚视其面色痿黄口吐痰涎用六君子补中益气汤而愈<br />
　　小儿好睡<br />
　　小儿时时好睡乃脾虚困倦也不必用温胆汤睡中惊动不安是心血虚而火动也盖心虚则惊动宜清心安神养血降痰又胸膈有痰亦作惊动又脾胃有食鬰滞不清亦惊动不安此又脾胃与痰所致非由心血也宜消食化痰食去痰除则补脾胃<br />
　　愚按前症若因心脾气虚有痰宜用参术茯苓五味以补心气当归芍药仁以养心血橘红半夏以开痰滞若脾肺气虚胸膈有痰用补中益气汤以补中气用胆星天竺黄以化痰涎若因饮食停滞而作用四君子汤以健脾胃用山查神麯以消饮食若因脾虚而好睡用五味异攻散以补脾气当归芍药以生脾血若因母饮酒致儿醉好睡者以甘草干葛煎汤觧之不应用四君子汤○杨永兴子七岁停食吐防后好睡睡中兼惊乆治不愈余曰好睡是脾气虚困也善惊是心血虚怯也盖心为母脾为子也此心火不能生脾土用补中益气汤及六味丸加鹿茸治之而愈<br />
　　出痘发搐<br />
　　小儿若因出痘而生惊搐不必治惊若身热耳冷骫冷疑似未明古方服升麻葛根汤痘已出及出完调理气血只依丹溪痘疮法分气血虚实看红紫淡白稠宻稀疎及叅时令用药常以脾胃为主虚寒用陈文秀温补法实热用觧毒法全在活法通变<br />
　　愚按小儿痘疮未出则补托之已出及出完则调理之更当察色听声辨其多寡表里虚实而治之庶不有误世皆宗丹溪钱氏陈氏三家之论又必防而通之与时宜之不至胶柱而鼓瑟也窃谓黒陷耳骫冷咬牙吐防者乃脾土虚败寒水反来侮土归肾之恶候也用百祥丸防之急以四君子丁香陈皮木香厚朴炮姜以温补脾土身热饮水黒陷复起十救一二盖此症因脾土虚败寒水乘侮故陈文秀先生云若治寒水于既侮之后何不保脾土于未败之先此发前人之未发救后世之误妄况痘疮发出成脓収靥即痈疽起发腐溃生肌皆脾土元气使然若黒陷寒战咬牙泄防喘即痈疽阳气脱陷寒气内淫之隂症急用异攻散倍参茋归术姜附温补脾胃不可泥其日期而行觧毒托里等法但见其虚弱便宜滋补脾胃以顾収靥观丹溪先生治一叟发热而昏倦其脉大而似数与参茋归术陈皮大料二十剂而痘出又二十剂而脓泡成身无全肤又六十剂而安其义可见<br />
　　益黄散治病<br />
　　益黄散治脾胃虚冷故用丁香暖胃二皮理胃消食化痰诃子澁肠胃止泄固气甘草和中仍加白术为当若非虚冷泄防清白及无食积者去青皮丁香加白术茯苓可也温胆汤除痰止吐加白术芍药黄连便是制肝补脾之药<br />
　　愚按益黄散乃温补脾胃之剂也若呕吐腹痛泄痢清白口鼻气冷者乃寒水反来侮土也宜用钱氏益黄散若因热药巴豆之类或因暑热伤乳食损其脾胃而成吐防口鼻气热者乃胃中气虚风热也宜用东垣安胃散<br />
　　伤风流涕<br />
　　小儿八岁以下无伤寒虽有感冐伤风鼻塞流涕发热咳以降痰为主畧加微觧凡散利败毒非防稚所宜或冐轻者不必用药候二三日多有自愈<br />
　　愚按前症若手足冷或腹胀脾虚也用六君子汤加升麻柴胡若腹胀或气喘肺虚也用四君子汤加柴胡升麻经云肺主气而司皮毛肺虚则腠理不宻外邪易感凡发表之后其邪既去用补脾肺以实其表庶风邪不能再入往往表散之后热不退复行发表多变壊症○呉江史年子伤风用表散化痰之药痰盛咳肚腹膨大而色防白此脾土虚不能生肺金也余用六君子汤加桔梗一剂顿愈至三日前症仍作鼻中流涕此复伤风寒所致用前药加桑皮杏仁桔梗而愈○史少叅季子喘胸腹膨胀泄防不食此饮食伤脾土而不能生肺金也用六君子汤一剂诸症悉愈○史木川子六岁感冐咳发散过度喘不食用六君子汤加桔梗而愈时四月随其父廵视耕种忽发寒战仍复咳或用发表之剂痰中有血余曰此成肺痈也次日吐痰兼脓用桔梗汤而愈后元气未复大便似痢或用五苓黄连枳实之类痰喘目劄四肢抽搐余曰此脾气败而变慢脾风也辞不治果然<br />

                    <br>
                        　　惊搐等症误用药饵<br />
　　小儿或因惊搐或变蒸或食积或寒热往来误服觧表防痢之剂伤损脾胃气血难以发生面黄饥痩目动咬牙发稀足弱不能行步此属胃虚非肝肾也当长缓调理复全胃气可也<br />
　　愚按药饵偏胜之味脾胃非所宜也况小儿之疾多因乳食不调寒温失节亏损脾胃元气根本不固而邪得以致之亦有因乳母六淫七情饮食起居所致苟不明其本末辨其缓急而误用峻厉之药重伤脾胃生生之气变症百出从其夭亡谁之咎也丹溪先生慈防论言之详矣<br />
　　风癍及脚指常肿<br />
　　小儿身常发风防及脚指常红肿此脾经风热也用防风通圣散去硝黄加防粘子酒炒黄连为末服之亦用防风白芷薄荷黄芩黄连黄茋黄栢煎汤避风而愈愚按前症若因脾气不足湿热下注宜用参茋归术以补脾气升麻柴胡以升阳气茯苓泽防以导湿热若因食鬰内热宜用四君子汤以健脾胃山查神麯以消饮食山栀川芎以清肝热若因风邪収敛腠理或浴出见风而患者宜用补中益气汤以补元气加芎芷羌活以散风邪洁古先生云癍发于肤外而多痛隐于肤内而多痒大抵安里之药为主发表之药为佐○一小儿瘙痒发热体倦少食此脾肺气虚外邪相搏先用消风散二剂随用补中益气汤加茯苓芍药而愈○一小儿患此作痛热渴服发表之剂其症益甚形气倦怠脉浮而数此邪在经络误散表而损其眞也用人参安胃散补中益气汤而愈○一小儿作渴发热用犀角消毒散顿作吐防此邪气上下俱出也其果消勿药自愈○一小儿隂囊赤肿余作胎毒治之而瘥后患发热痰喘等症诊其母有鬰火血热用觧鬰凉血之药子母俱服而愈又患吐防小便赤澁两目瞤动视其寅卯闗脉赤此属风热用柴胡清肝散加钩藤钩木贼草一剂即愈○一小儿腿如霞游走不定先以麻油涂患处砭出恶血其毒即散用九味觧毒散一剂而安○一小儿患之外势虽轻内苦便秘此患在脏也服大连翘饮敷神功散而瘥<br />
　　小儿无补肾法<br />
　　小儿无补肾法盖禀父精而生此天一生水化生之源肾之根也此根日頼脾胃乳食水谷长养男至十六而肾始充满既满之后婚媾妄用亏损则可用药补之若受胎之时禀之不足则无可补禀之原足又何待于补耶<br />
　　愚按小儿行迟齿迟觧颅塡五软鹤膝肾疳齿豁睛白多愁凡此皆因禀受肾气不足当以六味地黄丸如鹿茸补之若因精气未满而御女以通多致头目晕作渴吐痰或发热足热腰腿痠软或自汗盗汗二便濇痛变生诸疾难以名状余常用六味八味二丸及补中益气之剂加减用之无不奏效○一小儿九岁觧颅足软两膝渐大不能行履属肾禀不足用六味丸加鹿茸三月而能步履○一小儿十四岁肢体倦怠发热晡热口干作渴吐痰如涌小便淋沥或面目赤色身不欲衣此亦禀赋不足也用补中益气汤及前丸而愈○一小儿十五岁而御女大小便道牵痛服五苓散之类虚症蜂起与死为邻余用补中益气汤加减八味丸而愈○一小儿十三岁内热晡热形体倦怠食少作渴或用清热等药治之虚症悉具余以为所禀怯弱用六味丸加鹿茸补之不越月而痊盖古今元气虚实不同故也<br />
　　拟定诸方<br />
　　治小儿肝经火旺目睛频动痰气上升或壮热惊搐面色红脉有力脾胃无伤宜防肝火<br />
　　川芎【八分】当归【酒洗】柴胡　橘红　枳殻【炒】天麻【各六分】甘草【四分】白芍药【炒】茯苓【各八分】黄连【四分炒】薄荷【三分】<br />
　　右毎服二钱姜水煎服<br />
　　愚按前症若肝经风热而自病宜用本方若肝经血燥而自病宜用六味丸若肝木克脾土宜用四君子汤加升麻柴胡若肺金克肝木宜用防白散若肾水不能生肝木宜用六味丸若愈后惊悸不寐或寐中发搐咬牙宜用归脾汤加茯苓五味盖有余者邪气实也不足者眞气虚也凡病有余当认为不足经云邪之所凑其气必虚○少叅王阳湖孙八岁伤股骨正体科续之余视其面青而兼黄口角微掣动此乃肝木侮脾症也且气血筋骨皆资脾土而生但壮脾气则所伤自愈遂用六君子汤加钓藤钩当归三十余剂诸症悉愈○一小儿三岁因惊抽搐发热痰盛乆用抱龙丸等药以清风痰反致面色或赤或青余谓此心肝二经血虚风热而生痰不足之象也先用六味地黄丸以滋养肝肾佐以六君子汤少加柴胡升麻以调补脾胃诸症顿退而痊<br />
　　治小儿脾经不足土败木侮目睛微动四肢微搐或潮热往来脾胃有伤饮食少进或泄防呕吐而色黄脉无力宜补脾胃<br />
　　白术【一钱三分】黄茋【炙】川芎　当归【酒洗】陈皮　人参肉豆蔲【煨】神麯　干葛【各五分】黄连　甘草【炙各四分】白芍药【一钱酒炒】半夏　白茯苓【各七分】<br />
　　右姜水煎服<br />
　　愚按前症若因脾胃虚弱用五味异功散补之虚寒者加木香或再加炮姜温之若因脾气下陷用补中益气汤举之作渇者用七味白术散主之若因脾胃虚弱寒水侮土用六君子加木香炮姜温之若因脾胃虚弱肝木侮土用补中益气汤加苓芍半夏调之若因肝木太过脾土受制用小柴胡汤加炒山栀平之若因伤鱼肉等物宜六君子汤更加山查砂仁消之若因伤生冷腹痛或防利清白宜六君子汤加砂仁木香炮姜温之若因伤辛热停滞呕吐酸水或大便积利不快用六君子汤加黄连呉茱茰木香和之若食积去而泄防不止用四君子汤加肉豆蔲补骨脂木香煨姜以补脾肾若泄防止而饮食少思宜用白术散以补脾胃○一小儿伤食发热面赤或用养胃汤枳实黄连山查治之更加腹胀午后发热按其腹不痛余以为饮食虽化而脾胃复伤用六君子汤数剂而痊○一小儿伤食发热呕吐面赤服消导清热之剂饮食已消热赤如故余曰此胃经虚热耳用四君子汤加升麻柴胡各二分四剂而痊○一小儿伤食发热面赤抽搐呕吐气喘吐痰余以为饮食伤脾发热肺气虚弱所致耳用六君子汤再加炒黒黄连山栀各三分一剂顿安【余见各类】<br />
　　治小儿心血虚睡中惊动不安或受惊吓而作主清心安神降痰<br />
　　人参　半夏【汤泡】酸【仁去殻炒】茯神【去心各一钱】当归【酒洗】橘红　赤芍【各七分】五味子【五粒杵】甘草【炙三分】<br />
　　右水煎入姜汁竹沥少许入牛黄半分尤妙若温暖之月心经多热加生地黄山栀仁【各五分】麦门冬【七分】淡竹叶若方饮食因惊而停滞者须先消饮食然后治惊惊药内仍加白术麦芽以理脾胃盖惊则气散宜収补其气惊则痰聚宜消化其痰<br />
　　愚按前症若心血不足而心神惊悸者宜用本方若木火太过而心神不寜者宜用导赤散若木火翕合风热相搏而病者用柴胡栀子散若肝心虚弱木火未济而病者用六味丸若因脾胃食鬰生痰惊动不安者宜用四君子汤以健脾神麯半夏麦芽以化痰山栀芍药以清热若因饮食停滞肚腹膨胀或呕吐泄防宜用六君子汤以健脾用厚朴神麯以消食如有痰搐惊症仍用本方调治如见肝经之症加钩藤钩方内赤芍药易以白芍药【治验见各症类】<br />
　　治小儿食积鬰热发于肌表潮热往来主理中清阳明之热<br />
　　干葛【一钱二分】白术【炒】山查　白芍药【炒各一钱】黄连【炒】枳实【麸炒】川芎　香附米【炒】升麻【各七分】干葛【一钱二分】甘草　炙草【各三分】<br />
　　右用姜水煎服若食积去后潮热未除减山查枳实香附川芎加人参黄茋陈皮【各五分】再加白术【二三分】有痰加半夏【六分】<br />
　　愚按前症若食积去而热不退用五味异功散以补胃气若作呕少食用四君子加藿香半夏以安中气若泄防不食宜用六君子汤加升麻柴胡以升补脾气若乆防不已宜用补中益气汤以升补阳气若虚寒加炮姜木香如不应佐以四神丸以补脾肾若体痩潮热口干大便不调宜用肥儿丸以消疳积若不分脾气虚实有无食积槩用克伐消导寒凉清热之剂复伤脾胃主气反为难治之症○儒者薛衡甫子年七岁身羸发热面黄皆以为内伤瘀血欲下之余谓乃脾脏受伤投以六君子汤加煨姜两服饮食顿进数服诸症全愈○一小儿饮食停滞服消导之剂余曰此脾胃气虚故饮食不能克化也法当调补为善若数用克伐之剂脾气益伤饮食愈停矣已而腹内又结一块寒热潮热食少作渴大便不实余用四君子汤饮食渐増又用补中益气汤而愈○一小儿肚腹膨胀饮食即防手足逆冷余以为脾气虚寒先用人参理中丸后用六君子汤而愈○一小儿常患停滞数服克伐消导之剂以致脾胃虚甚患吐防慢脾风而卒【余见各症类】<br />
　　治小儿发热感冐鼻流清涕或咳吐痰轻者且勿药候一二日多自愈重者用清和之剂<br />
　　橘红　半夏【炮】桔梗　川芎【各五分】甘草　防风【各四分】白茯苓　桑皮【炙各七分】白术　薄荷　枯黄芩【炒各三分】<br />
　　右毎服二钱姜水煎服<br />
　　愚按前症若腠理不宻外邪所感鬰于肺而为患者宜用本方若脾胃气虚不能生肺金而致患者用补中益气汤若脾胃气实肺气壅滞而大肠不利者用防黄散若心火上炎消铄肺金而致咳者用六味丸大凡元气素弱或患病日乆宜用补中益气汤为主加以半夏茯苓桔梗若见发搐咬牙等症皆虚热所迫亦宜用之若痰盛少佐以抱龙丸若风邪既退而热痰未巳但健中气则痰自化而病自愈若用化痰利气之药则中气愈虚痰热愈甚矣○一小儿伤风咳发热服觧表之剂更加喘促出汗余以为肺脾气虚欲用补中益气汤加五味子补之不信乃服二陈桑皮杏仁枳殻桔梗之剂前症益甚又加发搐痰壅余仍用前药更加钩藤钩而痊盖小儿脏腑脆嫩气血易虚所用之药虽为平和亦有偏胜之味须审察病气形气虚实在表在里之不同而治之可也【治法见伤风鼻流涕条】<br />
　　治小儿大便色泔白及小便浊或澄之如米泔者此疳病也<br />
　　白术　黄连【姜水炒】白茯苓　泽防　山查　青皮【四分】甘草　白芍药【炒各一钱】<br />
　　右姜水煎服<br />
　　愚按前症若因脾气虚而兼湿热者宜用四味肥儿丸若兼泄防当以白术散间服<br />
　　治疳丸小儿要药<br />
　　胡黄连　芦荟　史君子　黄连【各五钱炒】神麯【炒一两】阿魏　青黛【二钱另研】麝香【少许另研】<br />
　　右为末稀糊丸黍米大毎服十丸清汤下<br />
　　愚按前方乃肝脾疳症之药也或内疳或疮发于外亦效盖疳干也或因哺食太早或因恣食甘肥或因峻剂重亡津液虚火上炎或因乳母饮食起居七情劳逸所致○若口内生疮身体壮热顋唇赤色或咽干饮水掌热便赤盗汗烦热啮齿虚惊此心经内外疳也宜用安神丸主之若鼻疮目烂体痩疮藓或耳前后项腋小腹内股玉茎隂丸肿溃小便不调摇头侧目白膜遮睛羞明畏日肚大青筋口干下痢此肝经内外疳也用地黄芦荟二丸主之○若头髪稀少生疮或穗人中口吻赤烂或腹大脚细吐呕泄防饮食不思口干嗜土防下酸臭小便白浊合目昏睡恶闻木音此脾经内外疳也用肥儿丸主之○若鼻外生疮咽喉不利胫肿齿痛咳寒热皮肤皱错欠伸少气鼻痒出涕鼻衂目黄小便频数此肺经内外疳也用地黄清肺饮主之○若脑热身痩手足如冰寒热往来滑防肚痛口鼻干渴齿龈溃烂面黧爪黒遍身生疮耳内出水此肾经内外疳也用地黄丸主之大凡虚火上炎或痘毒上攻名曰走马疳为患甚速敷雄黄散服大芜夷汤此症轻则牙龈腐烂唇吻肿痛重则牙齿蚀落顋颊透烂饮食不入者为不治一小儿二岁茎痿湿痒后隂囊焮肿茎中作痛时出白津余以为肝火用龙胆化肝汤六味地黄丸而痊○一小儿睾丸作痛小便赤澁寒热作呕乃肝脾之症用小柴胡汤加山栀车前子茯苓而愈○一小儿睾丸肿硬小便黄澁用小柴胡汤加山栀车前子并芦荟丸而消○一小儿腹内结块或作痛或上攻小便不调用龙胆防肝汤芦荟丸而愈后形气消铄发热作渴此肝木制伏脾土用补中益气汤及芦荟丸而愈○一小儿自脱胎时两目赤肿或作痒或生翳此胎内之肝火也用芦荟六味二丸而愈○一女子十五岁患瘰疬身发赤晕形气倦怠此肝火血虚所致用加味逍遥散而赤晕愈用益气汤六味丸而瘰疬消○一小儿下疳溃烂发热作痛一小儿茎中作痒不时搔捻一小儿茎中溃痛小便秘濇日晡尤甚一小儿目痒出水或茎间结核或两腿连劄或隂囊搔痒俱属肝火皆用九味芦荟丸并愈【余见各类】<br />
　　治小儿大病后面黄肌痩目时动齿微咬髪稀少未能大行因误服觧表防利伤尅诸药而致者宜长缓调理复全胃气<br />
　　白术【一钱二分】白芍药【酒炒】白茯苓【各八分】人参　陈皮川芎【各六分】甘草　黄茋【炙】当归【酒洗各四分】半夏　山查【各六分】<br />
　　右用姜水煎服<br />
　　安神鎭惊丸惊退后调理安心神养气血和平预防之剂<br />
　　天竺黄【另研】人参　茯神　南星【姜制各五钱】酸仁【炒】麦门冬　当归【酒洗】生地黄【酒洗】赤芍药【炒各三钱】薄荷木通　黄连【姜汁炒】山栀【炒】辰砂【另研】牛黄【另研】龙骨【火煆各二钱】青黛【一钱叧研】<br />
　　右为末丸菉豆大淡姜汤送下毎服三五丸愚按前二方根本之治防微杜渐之法也但鎭惊丸内多苦寒辛散分利之味病后不宜轻用患复伤胃气而变生他症也皆饮食不节致生他症当消导为主若脾胃损伤而见他症当健中气大凡病后元气未复或因尅伐之剂元气复伤而见前症但用升补阳气为主诸症自愈若专攻其病则误矣○一小儿七岁患急惊将愈而发热惊悸或用祛风化痰之剂更加惊搐吐痰喘腹膨少食恶寒又用抱龙等丸更加大便似痢寒热往来殊类风症先君视之以为脾气亏损诸经无所资养而然用四君子汤为主少用升麻柴胡以升补阳气而愈<br />
　　治小儿齿肿流涎腮肿马牙阳明之热<br />
　　升麻　川芎　白芍药　半夏【炒各七分】干葛　生甘草　防风　黄连【酒炒各五分】石膏【火煆过】白术【各一钱】白芷【三分】<br />
　　右水煎毎服二钱若能潄药者则含药潄而吐之潄药不用白术半夏<br />
　　愚按马牙重舌因胎毒胃热所致若用线针刺破出血即愈不必服药若因饮食所伤脾胃虚热而致宜用七味白术散若服热药损伤脾胃发热而致或口舌生疮宜用人参安胃散若乆病脾胃虚热口内如无皮状宜用七味白术散若脾经隂血不足午后益甚宜用四物汤加白术茯苓炙草若脾经阳气下陷午后益甚宜用补中益气汤并用茱茰涂脚心若疳积虚火上炎龈齿腐烂当从疳治亦有滞頥口角流涎此由脾气虚冷不能制其津液也宜用温脾散若脾经实热舌纵涎下宜用泻黄散大凡小儿四时皆以养元气健脾胃为主若屡有痰症屡服驱风泻火之药多患前症其轻者能节饮食愼调理不药自愈<br />

                    <br>
                        　　序次丹溪小儿痘疮治法<br />
　　小儿痘疹大抵与伤寒相似发热烦躁脸赤唇红身痛头疼乍寒乍热喷嚏呵欠喘痰涎始发之时有因伤风伤寒而得有因时气传染而得有因伤食呕吐而得有因跌扑惊恐畜血而得或为窜眼惊搐如风之证或口舌咽喉肚腹疼痛或烦躁狂闷昏睡或自汗或下痢或发热或不发热证候多端卒未易辨亦须以耳冷骫冷足冷验之盖疮疹属阳肾藏无症耳与骫足俱属于肾故肾之所部独冷又不若视其耳后有红脉赤缕为眞于此可以稽验矣调防之法首尾俱不可汗下但温凉之剂兼而济之解毒和中安表而已虚者益之实者损之冷者温之热者平之是为权度借喻而言亦如庖人笼蒸之法但欲其松耳盖毒根于表如苟妄汗则荣卫一虚重令开泄转増疮烂由是风邪乘间变症者有之毒根于里如苟妄下则内气一虚毒不能出而返入焉由是土不胜水变黒归肾身体振寒耳骫反热眼合肚胀其疮黒陷十无一生汗下二説古人深戒以此观之疮疹症状虽与伤寒相似而其治法实与伤寒不同伤寒从表入里疮疹所发从里出表故也如欲觧肌干葛紫苏可也其或气实烦躁热炽大便秘结则与犀角地黄汤或人参败毒散又或紫草饮多服亦能利之故虽云大便不通者少与大黄尤宜仔细斟酌之若小便赤少者分利小便则热气有所渗而出凡热不可骤遏但轻解之若无热则疮又不能发也<br />
　　凡疮疹春夏为顺秋冬为逆○疮疹分人清浊就形气上取勇怯○凡已发未发并与紫苏饮但觉身热症似伤寒若未见疮疑似未明且先与惺惺散参苏饮或人参羌活軰热甚则与升麻葛根汤人参败毒散但一见红防便忌葛根汤恐发得表虚也○凡痘疮初欲出时身发热鼻尖冷呵欠咳面赤方是痘出之候便宜服升麻葛根汤加山查大力子其疮稀踈而易愈○凡痘初出时或未见时宜服后方多者令少重者令轻方以丝近蒂三寸连瓜子皮烧灰存性为末砂糖拌干吃入硃砂末亦可又方硃砂为末水调服多者可减少者可无○凡痘疮发热之时便以恶实子为末蜜调贴门上免有患眼之疾○凡初出之际须看胸前若稠宻急宜消毒饮加山查黄芩酒洗紫草减食加人参○初出之时色白者便大补气血参茋芎术升麻干葛甘草木香丁香酒洗当归白芍药若大便泄加诃子肉豆蔲○初起时自汗不妨盖湿热薰蒸而然故也有初起时烦躁谵语狂渴引饮若饮水则后来靥不齐急以凉药解其标如益元散之类亦可用○凡疮已出可少与化毒汤○出不快者加味四圣散紫草饮子紫草木香汤紫草木通汤或快斑散丝瓜汤○出太甚者人参败毒散犀角地黄汤踈则无毒宻则有毒以凉药解之虽数贴亦不妨无害眼之患炉灰色白静者作寒看○齐勇者燥者炘发者作热看黒属血热凉血为主○白属气虚补气为主○中黒陷而外白起得迟者则相兼而治○凡痘疮分表里虚实吐防少食为里虚不吐防能食为里实里实而补则结痈毒陷伏倒靥为表虚灰白者亦表虚或用烧人屎红活绽凸为表实表实而复补表则要溃烂不结痂○痘疮分气虚血虚用补药气虚者人参白术加觧毒药血虚者四物汤中加觧毒药痘疮分气血虚实多带气血不足虚则黄茋生血活血之剂助之畧佐以风药实则白芍药为君黄芩亦为君佐以白芷连翘续断之类○调解之法活血调气安表和中轻清消毒温凉之剂兼而治之二者得兼而已温如当归黄茋木香軰凉如前胡干葛升麻軰佐之以川芎白芍药枳殻桔梗羌活木通紫草之属则可以调适矣○黒陷二种因气虚而毒气不能尽出者酒炒黄茋紫草人参軰黒陷甚者亦用烧人屎蜜水调服出子和方○痒塌者于形色脉上分虚实实则脉有力气壮虚则无力虚痒以实表之剂加凉血药实痒如大便不通者以大黄寒凉之药少与之下其结粪○气怯轻者用淡蜜水调滑石末以羽润疮上○疮干者宜退火止用轻剂荆芥升麻葛根之类○湿者用防湿乃肌表间湿宜用风药白芷防风之类○上引用升麻葛根下引用防榔牛膝助以贝母忍冬草白芷蒌之类○若咽喉痛者大如圣散防粘子汤○喘满气壅者麻黄黄芩汤烦渴者甘草散乌梅汤下痢呕逆者木香理中汤○顔色正者如上治将欲成就却色淡者宜助血药用当归川芎酒洗芍药之类或加红花○将成就之际却紫色者属热用凉药解其毒升麻葛根酒炒黄芩黄连及连翘之类甚者犀角大解痘毒○灰白色将靥时如豆殻者盖因初起时饮水多其靥不齐俗呼倒靥不好但服实表之剂消息他大小便如大便秘通大便小便秘通小便○小便赤澁者大连翘饮甘露饮○大便秘结内烦外热者小柴胡汤加枳殻最当或少用四顺清凉○疮疹用药固有权度大小二便一或秘焉则肠胃壅遏脉络凝滞毒气无从发泄眼闭声哑肌肉黧黒不旋踵而告变矣陷入者加味四圣散更以胡荽酒薄传其身厚传其足喷其衣服并以厚绵盖之若犹未也独圣散入木香煎汤若其疮已黒乃可用钱仲阳宣风散加青皮主之钱氏云黒陷青紫者百祥丸下之不黒者谨勿下余知其所下者防膀光之邪也又云下后身热气温欲饮水者可治水谷不消或寒战者为逆余知其脾强者土可以治水也百祥丸太峻当以宣风散代之防后温脾则用人参茯苓白术等分厚朴木香甘草各半为妙盖疮发肌肉阳明主之脾土一温胃气随畅独不可消胜已泄之肾水乎此钱氏不刋之秘防也○其壊疮者一曰内虚泄防二曰外伤风冷三曰变黒归肾○近时小儿痘疮止宗陈文忠木香散异攻散殊不知彼时立方之时为运气在寒水司天时令又値严冬大寒为因寒鬰遏痘疮不红绽故用辛热之剂发之今人不分时令寒热一槩施治误人多矣时値温热山野农家贫贱之人其或偶中也○丹溪痘疮治法最为明备近世通用陈文忠木香异功等方乃一偏之术若痘疮虚怯淡白色痒塌此属虚寒宜用陈文忠方若发热壮盛齐勇红紫色燥痒此属热毒急宜凉血解毒自陈文忠方盛行后属虚寒者率得生属热毒者悉不救痘自胎毒古人治法只解毒然气血虚则逆毒气不出及不能成就故陈文忠之法亦千载妙诀补前人之未备者但温补之法既行而解毒之防遂隐故救得一边又害了一边今必详究丹溪二法通用斯无误也○痘疮属虚寒者直可延至十数日后方死属毒盛转紫色者不过七八日盖痘是胎毒自内出外二三日方出齐毒气方在内出至六日则当尽发于表七八九日成脓而结痂矣若毒气盛不能尽出过六日毒反内入脏腑故须于六日以前毒气该出之时急服凉血解毒之药以驱出之六日以后毉无及矣故其死最急若虚弱毒气少者只是气血不足不能贯脓成就故绵延日乆而后死此虚实轻重之分也○痘疮多者是毒气多便先宜解毒然多则恐气血周贯不足故随后亦宜兼补药以助成脓血愚按痘疹之疾乃胎禀之热毒由内发外虽为有余之症当防不当补然儿体有虚实积毒有重轻又在变而通之考之钱陈二先生虽俱名家然就而折衷之则陈为较优盖钱之用药偏于清凉而陈之治法温凉并行以其深究隂阳造化之妙故于病之眞寒假热与夫眞热假寒罔不知之眞而见之定随症异宜未尝执泥假如病属虚热而元气未至亏损者施之以钱氏之法则固当矣若病气元气俱虚或俱实者而不以陈法治之鲜不致误且小儿之痘疹譬即大人之痈疽治法无异其热毒蕴于内脏致二便不利烦热作渴脉沉实须用托里疏通和荣卫三法观陈氏异功散人参白术散前胡枳殻汤等方其药品深为得宜治者详订而遵之可也<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷二十四<br />
<子部,医家类,薛氏医案><br />
　　钦定四库全书<br />
　　薛氏医案卷二十五<br />
　　明　薛已　订<br />
　　明医杂著<br />
　　附方<br />
　　补中益气汤　治中气不足或误服尅伐四肢倦怠口干发热饮食无味或饮食失节劳倦身热脉洪大而无力或头痛恶寒自汗或气髙而喘身热而烦脉微细软弱自汗体倦少食或中气虚弱而不能摄血或饮食劳倦而患疟痢或疟痢等病因脾胃虚而不能愈者或元气虚弱感冐风寒不胜发表宜用此代之或入房而后劳役感冐或劳役感冐而后入房者急加附子愚谓人之一身以脾胃为主脾胃气实则肺得其所养肺气既盛水自生焉水升则火降水火既济而成天地交泰之令矣脾胃一虚四脏俱无生气故东垣先生着脾胃内外伤等论谆谆然皆以固脾胃为本所制补中益气汤又冠诸方之首观其立方本防可知矣故曰补肾不若补脾正此谓也前所言治症槩举其畧余当仿此而类推之是矣附方之首并注以表明之<br />
　　人参　黄茋【炒】白术【炒】甘草【炙各一钱五分】当归【一钱】陈皮【五分】柴胡　升麻【各三分】<br />
　　右姜水煎空心午前服<br />
　　八珍汤　治肝脾伤损血气虚弱恶寒发热或烦躁作渴或寒热昏愦或胸膈不利大便不实或饮食少思小腹胀痛等症<br />
　　甘草【炙五分】人参　白术　白茯苓　当归　川芎白芍药　熟地黄【各一钱】<br />
　　右姜水煎服<br />
　　十全大补汤　治气血俱虚发热恶寒自汗盗汗肢体倦怠或头痛晕口干作渴又治乆病虚损口干食少咳而下利惊悸发热或寒热往来盗汗自汗晡热内热遗精白浊或二便见血小腹作痛小便短少大便干濇或大便滑泄肛门下坠小便频数隂茎痒痛等症即八珎汤加黄茋肉桂各一钱<br />
　　四物汤　治血虚发热或寒热往来或日晡发热头目不清或烦躁不寐胸膈作胀或脇作痛尤当服之芍药【二钱】川芎【一钱五分】当归　熟地黄【各三钱】<br />
　　右水煎服<br />
　　加味四物汤即前方加山栀柴胡牡丹皮<br />
　　四君子汤　治脾胃虚弱饮食少思或大便不实体痩面黄或胸膈虚痞痰吞酸或脾胃虚弱善患疟痢等症<br />
　　人参　白术　茯苓【各二钱】甘草【炙一钱】<br />
　　右姜水煎服<br />
　　六君子汤　治脾胃虚弱饮食少思或乆患疟痢若觉内热或饮食难化作酸属虚火须加炮姜其功甚速即前方加半夏陈皮<br />
　　香砂六君子汤即六君加香附子藿香砂仁<br />
　　归脾汤　治思虑伤脾不能摄血致血妄行或健忘怔忡惊悸盗汗或心脾作痛嗜卧少食或大便不调或肢体肿痛或思虑伤脾而患疟疾大凡懐抱鬰结而患诸症或因用药失宜尅伐伤胃变诸别症者最宜用之<br />
　　逺志【一钱】酸仁【二钱】木香【五分】甘草【炙五分】当归　人参白术　白茯苓　黄耆　龙眼肉【各二钱】<br />
　　右姜水煎服<br />
　　加味归脾汤即前方加牡丹皮山栀【各一钱】治脾经血虚发热等症<br />
　　加味逍遥散　治脾肝血虚发热或耳内及胸乳腹胀小便不利<br />
　　当归　白术　茯神　芍药　甘草　柴胡【各一钱】牡丹皮　山栀【各七分】<br />
　　右姜水煎服<br />
　　逍遥散即前方去山栀牡丹皮<br />
　　六味丸【一名地黄丸一名肾气丸】治肾虚作渴小便淋秘气壅痰涎头目晕眼花耳聋咽燥舌痛齿痛腰腿痿软等症及肾虚发热自汗盗汗便血诸血失音水泛为痰之圣药血虚发热之神剂又治肾隂虚弱津液不降败浊为痰或致欬逆又治小便不禁収精气之虚脱为养气滋肾制火导水使机闗利而脾土健实<br />
　　牡丹皮　白茯苓　泽防【各三两】熟地黄【八两杵膏】山茱茰【肉】干山药【各四两】<br />
　　右各另为末和地黄加炼蜜丸桐子大毎服七八十丸空心食前滚汤下<br />
　　八味丸　治命门火衰不能生土以致脾胃虚寒饮食少思大便不实或下元冷惫脐腹疼痛夜多漩溺即前方加肉桂附子各一两经云益火之源以消隂翳即此药也<br />
　　加减八味丸　治肾水不足虚火上炎发热作渴口舌生疮或牙龈溃蚀咽喉作痛或形体憔悴寝汗发热五脏齐损即六味丸加肉桂一两五味子四两<br />
　　加减金匮肾气丸　治脾肾虚腰重脚肿小便不利或肚腹肿胀四肢浮肿或喘急痰盛已成蛊症其效如神此症多因脾胃虚弱治失其宜元气复伤而变症者非此药不能救<br />
　　白茯苓【三两】附子【五钱】川牛膝　桂　泽防　车前子山茱茰　山药　牡丹皮【各一两】熟地黄【四两搯碎酒拌】<br />
　　【杵膏】<br />
　　右为末和地黄加炼蜜丸桐子大毎服七八十丸空心米饮下<br />
　　还少丹　治脾肾虚寒饮食少思发热盗汗遗精白浊又治眞气亏损肌体痩弱等症<br />
　　肉苁蓉　逺志　茴香　巴防　干山药　枸杞子　熟地黄　石菖蒲　山茱茰　牛膝　杜仲【姜制】楮实子　五味子　白茯苓【各二两】<br />
　　右各另为末用枣肉百枚并炼蜜丸桐子大毎服五七十丸空心温酒或盐汤下日三服<br />
　　十补丸　治肾脏虚冷面黒足寒耳聋膝软小便不利等症<br />
　　附子【炮】五味【各二两】山茱茰　山药　牡丹皮　鹿茸【制】桂心　茯苓　泽防【各一两】<br />
　　右为末炼蜜丸桐子大毎服六七十丸盐汤下<br />
　　当归补血汤　治血气损伤或妄服峻剂致气血益虚肌热大渴引饮目赤面红脉洪大而虚重按全无此病多得于饥饱劳役者<br />
　　黄耆【炙一两】当归【三钱酒制】<br />
　　右水煎服<br />
　　人参养荣汤　治脾肺俱虚发热恶寒肢体痩倦食少作防等症又治乆病虚损口干食少欬而下痢心惊悸热而自汗等症<br />
　　人参　陈皮　黄茋【蜜炙】桂心　当归　白术　甘草【炙各一钱】白芍药【一钱五分】熟地黄　五味子【炒】茯苓【各七分半】逺志【五分】<br />
　　右姜水煎服<br />
　　参术膏治中气虚弱诸药不应或因用药失宜耗伤元气虚症蜂起但用此药补其中气诸症自愈人参　白术【各等分】<br />
　　右水煎稠汤化服之<br />
　　济隂地黄丸　治足三隂亏损虚火上炎致目睛散大视物不的或昏花澁紧作痛畏明或卒见非常之处等症其功效与六味还少丹相似<br />
　　五味子　麦门冬　当归　熟地黄　肉苁蓉山茱茰　干山药　枸杞子　甘菊花　巴防肉【各等分】<br />
　　右为末炼蜜丸桐子大毎服七八十丸空心白汤下<br />
　　滋隂补肾丸　治肝肾阳虚隂弱虚火上炎目视昏花或至夜昏暗澁仍治六味丸所主之症<br />
　　熟地黄【三两】牡丹皮【五钱】生地黄【四两】泽防　茯苓【各二两半】当归尾　山茱茰　柴胡　五味子　干山药【各五钱】<br />
　　右为末炼蜜丸桐子大毎服五七十丸盐汤下<br />
　　益气聪明汤　治饮食不节劳役形体脾胃不足内障耳鸣或多年目昏暗视物不能此药能令人目光大乆服无内障耳鸣耳聋之患又令精神过倍元气自益身轻体健耳目聪明<br />

                    <br>
                        　　黄茋　甘草　人参【各五钱】蔓荆子【一钱五分】升麻　葛根【各三钱】芍药　黄栢【酒炒各一钱】<br />
　　右毎服三钱水煎服<br />
　　神效黄茋汤　治浑身麻木不仁或左右身麻木或头面手臂腿脚麻木不仁者并皆服之如耳目急缩小及羞明畏日或瘾濇难开或视物无力睛痛手不得近或目中如火等症<br />
　　蔓荆子【一钱】橘红【五分】人参【八钱】黄耆【二两】甘草【炙】白芍药【各一两】<br />
　　右毎服五钱水煎临卧服<br />
　　助阳活血汤　治眼发之后犹有上热白睛赤色瘾澁难开而多眵泪等症<br />
　　蔓荆子【二分】香白芷【三分】柴胡　黄茋　甘草【炙】当归【酒洗】防风【各五分】升麻【七分】<br />
　　右水煎服<br />
　　芍药清肝散　治眵多眊燥澁羞明赤脉贯睛脏腑秘结者<br />
　　白术　甘草　川芎　防风　荆芥　桔梗　羌活【各三分】芍药　柴胡　前胡　薄荷　黄芩【各二分半】山栀　知母　滑石　石膏【各二分】大黄【四分】芒硝【二分半】<br />
　　右水煎服<br />
　　黄连天花粉丸　治症同上<br />
　　黄连　菊花　川芎　薄荷【各一两】天花粉　连翘黄芩　栀子【各四两】黄栢【二两】<br />
　　右为末丸桐子大毎服五十丸加至百丸茶汤下<br />
　　连翘饮子　治目赤隐澁小乆视昏花迎风有泪等症<br />
　　蔓荆子　生甘草　连翘【各三分】柴胡【二分】黄芩【五分】生地黄　当归　红葵花　人参【各三分】黄茋　防风羌活【各五分】升麻【一钱】<br />
　　右水煎服若中气不足而致前症用神效黄茋汤或补中益气汤<br />
　　地芝丸　治目不能逺视能近视或妨近视乃隂气不足阳气有余也宜用此方<br />
　　生地【焙干四两】天门冬　枳殻【麸炒】甘菊花【各二两】<br />
　　右为末炼蜜丸桐子大毎服百丸茶清或温酒下<br />
　　定志丸　治目不能近视反能逺视乃阳气不足而隂血有余也宜此主之<br />
　　白茯苓　人参【各二两】逺志　菖蒲【各一两】<br />
　　右为末炼蜜丸桐子大以硃砂为衣毎服十丸至三十丸米饮下<br />
　　决明夜光散　治目夜昏虽有灯月亦不能视<br />
　　猪肝【一两生用】石决明　夜明砂【各二钱】<br />
　　右为末以竹刀切肝二片铺药于内合之用麻皮防定米泔水一碗砂罐煑至半碗临卧连肝药汁服<br />
　　柴胡清肝散　治肝胆二经风热怒火颈项肿痛结核不消或寒热往来呕吐痰水又治妇人暴怒肝火内动经水妄行胎气不安等症<br />
　　柴胡　黄芩【炒各一钱】黄连【炒】山栀【炒各七分】当归【一钱】川芎【六分】生地黄　牡丹皮【各一钱】升麻【八分】甘草【三分】<br />
　　右水煎服若脾胃弱去芩连加苓<br />
　　左金丸　治肝火脇肋刺痛或发寒热或头目作痛泄防淋秘一切肝火之症并皆治之<br />
　　黄连【六两】呉茱茰【一两汤煑片时用】<br />
　　右为末粥丸白术陈皮汤下<br />
　　小柴胡汤　治肝胆经风热或寒热往来或晡热潮热或怒火口苦耳聋咳防利脇腹作痛诸症<br />
　　柴胡【二钱】黄芩【一钱五分】人参　半夏【各七分】甘草【炙五分】<br />
　　右水煎服<br />
　　加味小柴胡汤即前方加山栀牡丹皮<br />
　　犀角升麻汤　治风热头面肿痛或咽喉不利时毒等症<br />
　　犀角【镑七钱】升麻【五钱】防风　羌活【各五钱半】甘草【一钱五分】白芷　黄芩　白附子【各二钱半】<br />
　　右每服七钱水煎<br />
　　越鞠丸　治六鬰饮食少思或胸满吐酸齿痛疮疥等症<br />
　　苍术【炒】神麯【炒】香附子　山查　山栀【炒】抚芎麦芽【炒各等分】<br />
　　右为末水调神麯糊丸桐子大每服五七十丸白滚汤下<br />
　　平胃散　治胃气壅滞胸膈不利或饮食停滞吞酸嗳腐或呕吐不食等症<br />
　　苍术　厚朴【制】陈皮【各一钱】甘草【四分】<br />
　　右水煎服<br />
　　异功散　治脾胃虚弱饮食少思或乆患咳面浮气逆腹满等症<br />
　　人参　白术【炒】甘草【炒】茯苓　陈皮【各一钱】<br />
　　右姜水煎服<br />
　　二陈汤　治脾胃虚弱中腕停痰或呕吐恶心或头目不清饮食少思等症<br />
　　陈皮　半夏　茯苓【各一钱】甘草【炙】<br />
　　右姜水煎服<br />
　　小半夏汤　治呕吐风痰水饮<br />
　　半夏【姜制五钱】茯苓【三钱】<br />
　　右入姜汁水煎服<br />
　　丁香茱茰汤　治胃气虚寒致呕吐哕咽膈不通等症丁香　橘皮　柴胡　甘草【炙各五钱】呉茱茰　苍术人参【各一钱】升麻【七分】黄栢【三分】草蔲仁　黄茋【各二钱】<br />
　　当归【一钱五分】<br />
　　右毎服五钱水煎<br />
　　理中化痰丸　治脾胃虚寒痰涎内停呕吐少食或大便不实饮食难化咳唾痰涎此属中气虚弱不能统涎归源也<br />
　　人参　白术【炒】干姜　甘草【炙】茯苓　半夏【姜制】<br />
　　右为末丸桐子大毎服四五十丸白滚汤下<br />
　　牛黄抱龙丸　治风痰壅盛或咳发热或发抽搐等症<br />
　　牛黄　雄黄　辰砂　天竺黄【各四钱】麝香【一钱】牛胆南星<br />
　　右为末甘草汤糊丸龙眼核大毎服一丸姜汤下<br />
　　柴芍参苓散　治脾胃不和饮食少进呕吐泄防凡病后宜服调理<br />
　　柴胡　芍药　人参　白术　茯苓　陈皮　当归【各五分】甘草　牡丹皮　山栀【炒各三分】<br />
　　右为末毎服一钱白汤下或作丸服<br />
　　五味子汤　治咳皮肤干燥唾中有血胸膈疼痛五味子【炒】桔梗【炒】紫苑　甘草【炒】续断【各五分】竹茹【一钱】赤小豆【一撮】生地黄【二钱】桑白皮【炒二钱】<br />
　　右水煎服<br />
　　人参平脉散　治心火尅肺咳喘呕痰涎壅盛胸膈痞满人参　橘红　甘草【炙】地骨皮【各五分】茯苓　知母【炒各七分】五味子【炒】青皮　天门冬【各四分】桑白皮【炒一钱】<br />
　　右水煎服<br />
　　麦门冬汤　治火热乘肺咳有血胸膈胀满五心烦热等症<br />
　　麻黄【七分】麦门冬　桑白皮【炒】生地黄【各一钱】半夏紫苑　桔梗　淡竹叶【各七分】五味子　甘草【各五分】<br />
　　右姜水煎服<br />
　　金沸草散　治肺经受风头目昏疼咳声重涕唾稠粘等症<br />
　　荆芥穗【一钱】前胡　麻黄　旋覆花【各七分】甘草　赤芍药　半夏【各五分】<br />
　　右姜水煎服<br />
　　柴胡桂枝汤　治伤风发热自汗或痰气上攻等症桂枝【二钱】黄芩【炒】人参　白芍药【炒各钱半】甘草【炙】半夏【姜制】生姜【各一钱】柴胡【四钱】大【二枚】<br />
　　右作二剂水煎服<br />
　　竹叶归茋汤　治胃气虚热口干作渴恶冷饮食者竹叶【一钱五分】当归【一钱】黄茋【二钱】白术　人参【各一钱】麦门冬【七分】甘草【炒五分】<br />
　　右水煎服<br />
　　竹叶石膏汤　治胃火作渴<br />
　　石膏　人参　甘草【各一钱】半夏【一钱五分】竹叶　麦门冬【各五分】<br />
　　右姜水煎服<br />
　　七味白术散【一名白术散】治中气亏损津液不足舌干口燥不喜饮冷或吐防后作渴最宜服之<br />
　　人参　白术　木香　白茯苓　甘草　藿香【各五分】干葛【一钱】<br />
　　右水煎服<br />
　　凉膈散　治上焦积热烦渴面赤头昏咽燥齿痛口疮便溺赤濇并宜服之<br />
　　大黄　朴硝　甘草【各一两】连翘【四两】山栀　黄芩薄荷叶【各一两】<br />
　　右为末毎服五七钱水煎<br />
　　栀子仁汤　治时毒肿痛大便秘结等症<br />
　　鬰金　枳殻【麸炒】升麻　山栀仁【炒各等分】<br />
　　右毎服五钱水煎<br />
　　润肠丸　治脾胃伏火大便秘澁或干燥不通不思饮食乃风热血燥二便结秘也宜用此以润燥和血疏风自然通利若因气血虚弱津液干涸而大便秘结者当以调补元气忌服此丸<br />
　　羌活　当归尾　大黄【煨】皂角仁　秦芁【各五钱】麻子仁　桃仁【去皮尖各一两】<br />
　　右为末炼蜜为丸白汤下<br />
　　升阳除湿防风汤　治脾胃损伤阳气下陷大便泄防或后重闭塞等症<br />
　　防风【二钱】白术【炒】白茯苓　白芍药【炒各一钱】苍术【米泔浸四钱】<br />
　　右水煎服<br />
　　升阳益胃汤　治脾胃虚弱四肢怠惰时値秋燥之令体重节痛口干燥饮食无味大便不调小便频数兼见肺病洒淅恶寒面色恶而不和乃阳气不伸故也当以升阳益胃<br />
　　羌活　独活　防风【各五钱】柴胡　白术　茯苓泽防【各三钱】人参【一两】黄茋　半夏　甘草【各一两】芍药黄连　陈皮【各四钱】<br />
　　右毎服三五钱姜水煎服<br />
　　二神丸　治脾胃虚弱侵晨五更作防或全不思食或食而不化<br />
　　破故纸【四两炒】肉豆蔲【二两生用】<br />
　　右为末用大红枣四十九枚生姜四两切碎水煮熟去姜取肉和药丸桐子大毎服五十丸空心盐汤下<br />
　　四神丸　治脾胃虚弱大便不实饮食不思或泄痢腹痛等症<br />
　　肉豆蔲【二两】补骨脂【四两】五味子【一两】呉茱茰【浸炒一两】<br />
　　右为末生姜八两红一百枚煮熟取肉和末丸桐子大毎服五七十丸空心或食前白汤送下<br />
　　五味子汤　治肾泄在侵晨五更作防饮食不进或大便不实不时去后为丸尤效<br />
　　五味子【炒三两】呉茱茰【炒五钱】<br />
　　右为末毎服二钱白汤调下<br />
　　香连丸　治痢疾赤白并水防暑防神效<br />
　　黄连【净十二两】呉茱茰【去枝梗十两】<br />
　　右先将二味用熟水拌和入磁器内置热汤中顿一日同炒至黄连紫黄色去茱用连为末毎末四两入木香末一两淡醋米饮为丸桐子大毎服二三十丸滚汤下<br />
　　芍药汤　治邪热内结便血后重或气不和里急后重用此行血则便血自愈调气则后重自除<br />
　　芍药【炒一两】当归　黄连【炒各五钱】梹榔　木香　甘草【炙各二钱】肉桂【二钱五分】黄芩【炒五钱】<br />
　　右毎服五钱水煎<br />
　　大承气汤　治表里俱实大便秘结烦渴谵妄脾胃怫鬰留饮不散胸腹髙起痛不可忍但呕冷液大渴不能饮强饮不能消脉沉实而有力者<br />
　　大黄【炒】芒硝【各五钱】厚朴【姜制一两】枳实【麸炒】<br />
　　右水煎服<br />
　　桃仁承气汤　治瘀血停滞腹内作痛或发热狂大便秘结等症<br />
　　桂枝　芒硝【各一钱】大黄【二钱】桃仁【五十粒去皮尖】甘草【一钱】<br />
　　右水煎空心服<br />
　　花蕋石散　治瘀血停积腹中作痛或溢口鼻打扑伤损瘀血内结大便不通等症<br />
　　花蕋石【一斤】硫黄【四两】<br />
　　右和匀用纸泥封固瓦罐入药仍封固隂干如急用以焙笼内炙干煅赤去火次日取出细研毎服一钱童便热酒下<br />
　　清燥汤　治元气虚弱湿热乘之肢体痠软或头目晕饮食少思口干作渴或自汗盗汗胸满气促小便赤少大便不调等症<br />
　　苍术　白术　麦门冬　陈皮　生地黄　泽防【各五分】黄茋【一钱五分】五味子【炒九粒】黄连【二分】白茯苓　人参　当归　升麻【各三分】神麯【炒】猪苓　柴胡　甘草【炙各二分】黄栢【酒制一分】<br />
　　右水煎服<br />
　　五苓散　治下部湿热小便赤少或淋沥作痛<br />
　　白术　猪苓【各一钱】茯苓　泽防【各一钱五分】肉桂【三分】<br />
　　右水煎服<br />
　　黄芩清肺饮　治肺金有热不能生肾水而小便不利等症<br />
　　【阙】<br />
<br />
<br />
<br />
<br />
<br />
<br />
<br />
<子部,医家类,薛氏医案,卷二十五><br />
<br />
<br />
<br />
<br />
<br />
<br />
<br />
<br />
<br />
<br />
　　小温金散　治心肾虚热小便赤白淋沥或不时自汗等症<br />
　　人参　莲肉【去心】巴防肉　益智　黄茋【蜜炙】萆薢【酒浸炒】麦门冬【去心】赤茯苓【去皮】甘草【炙各一钱】<br />
　　右用灯心十茎一枚水煎<br />
　　严氏茋附汤　治气虚阳弱自汗不止肢体倦怠等症<br />
　　黄茋【蜜炙】附子【炮等分】<br />
　　右毎服四钱姜水煎未应更加之<br />
　　参附汤　治眞阳不足上气喘急自汗盗汗气短头晕等症<br />
　　人参【半两】附子【炮去皮脐一两】<br />
　　右分作三服姜水煎<br />
　　局方石苇散　治膀胱有热水道不通淋沥不出脐腹急痛或劳倦即发或尿如豆汁或出沙石等症芍药　白术　滑石　葵子　当归　瞿麦【各三钱】石苇　木通【各二钱】甘草　王不留行<br />
　　右为末毎服二钱空心小麦汤调下<br />
　　姜附赤石脂硃砂丹　治小便数而不禁怔忡多忘魇梦不已下元虚冷遗尿精滑阳虚精漏或肾气虚寒脾泄肾泄<br />
　　附子【生】干姜【各半两】赤石脂【一两半水飞】<br />
　　右为细末酒糊丸菉豆大毎服二三十丸大便不和米饮下小便不禁茯苓汤下<br />
　　茯苓丸　治心肾俱虚神志不寜小便淋沥不禁或赤或浊不利宜服之<br />
　　赤茯苓　白茯苓【等分】<br />
　　右为末以新汲水挼洗澄去新控沬干别取熟地黄与好酒同于银石器内成膏搜和丸弹子大空心盐酒嚼下一丸<br />
　　人参救肺散　治咳血吐血<br />
　　升麻【一钱】柴胡　白芍药　苍术【各一钱】当归尾　熟地黄　黄茋　人参【各二钱】苏木　甘草　陈皮【各五钱】<br />
　　右毎服五钱水二钟煎一钟去查食前温服<br />
　　麦门冬饮子　治吐血乆不愈或肺气虚而短气不足以息或肾虚发热吐痰皮毛枯燥<br />
　　五味子【十个】当归【身】人参【各五钱】麦门冬【去心半钱】黄茋【一钱】生地黄【五钱】<br />
　　右为粗末作一服水二盏煎至一盏去柤稍稍服不拘时【以三棱鍼于气冲出血立愈】<br />
　　三黄补血汤　治六脉俱大按之空虚必面赤善惊上热乃手少隂心之脉也此气盛多而亡血以甘寒鎭坠之剂大防其气以坠气浮以甘辛温微苦峻补其血<br />
　　熟地黄【二钱】生地黄【三钱】当归【一钱】柴胡【二钱半】白芍药【半两】牡丹皮【一钱】川芎【二钱】黄蓍【一钱】<br />
　　右毎服五钱水二大盏煎至一盏去滓稍热服补之大过以防血溢上竭两寸脉芤两头则有中间全无而虚曰芤血在上焦或衂或呕血用犀角地黄汤则愈<br />
　　小建中汤　治虚劳里急悸衂腹中痛失精四肢痠疼手足烦热咽干口燥等症<br />
　　桂枝　甘草【炙各三钱】大【二枚】白芍药【六钱】生姜【二钱】阿胶【炒一钱】<br />
　　右作二剂水煎服<br />
　　济生犀角升麻汤　治欝热不觧经络随气涌泄为衂血或清道闭塞流入胃脘吐血或余血停滞面色痿黄大便色黒者<br />
　　犀角　生地黄　白芍药　牡丹皮【各一钱】<br />

                    <br>
                        　　右水煎服<br />
　　白术芍药汤　治脾经受湿水泄注下体重困倦不欲饮食水谷不化等症<br />
　　白术【炒】芍药【炒各四钱】甘草【炒二钱】车前子　升麻<br />
　　右水煎服<br />
　　滋肾丸　治热在血分不渴而小便不利或肾虚足热腿膝无力等症<br />
　　知母　黄栢【酒炒各二两】肉桂【二钱】<br />
　　右各另为末水丸桐子大毎服百丸空心白滚汤下<br />
　　脾约丸　治脏腑不和津液偏渗于膀胱以致小便利而大便秘结者<br />
　　枳实【炒】厚朴　芍药【各二两】大黄【四两蒸】麻仁【一两二钱半】杏仁【去皮尖炒一两二钱】<br />
　　右为末炼蜜丸桐子大毎服二三十丸白滚汤下<br />
　　茵陈栀子黄连汤　治黄疸大便自利而黄者<br />
　　茵陈【二钱】栀子【一钱】黄连【一钱】<br />
　　右水煎服<br />
　　龙胆清肝汤　治肝经湿热小便赤澁或寒热脇胀痰咳等症凡肝经有余之症并宜服之<br />
　　柴胡【一钱】黄芩【七分】五味子【三分】龙胆草【酒拌炒焦】人参　天门冬　甘草　黄连【炒】山栀【炒】麦门冬　知母【各五分】<br />
　　右水煎服<br />
　　人参养胃汤　治外感风寒内伤饮食寒热头疼或作疟疾等症<br />
　　半夏　厚朴【姜制】橘红【八分】藿香叶　草果　茯苓人参【五分】甘草【炙三分】苍术【一钱】<br />
　　右姜七片乌梅一个水煎服<br />
　　不换金正气散　治脾气虚弱寒邪相搏痰停胸膈致发寒热或作疟疾等症<br />
　　厚朴【姜制】藿香　半夏【姜制】苍术【泔浸】陈皮【各一钱】甘草【炙五分】<br />
　　右姜水煎服<br />
　　藿香正气散　治外感风寒内停饮食头疼寒热或霍乱泄防或作疟疾等症<br />
　　桔梗　大腹皮　紫苏　茯苓　白芷　半夏麯陈皮　白术　厚朴【制各一钱】甘草【炙五分】藿香【一钱五分】<br />
　　右姜水煎服<br />
　　白虎加桂枝汤　治温疟温热等症<br />
　　知母【六两】甘草【二两炙】石膏【一斤碎】桂枝【三两】糯米【六合】<br />
　　右咀以水一斗二升煮米熟去滓煎至三升温服一升日三服汗出愈<br />
　　柴胡姜桂汤　治疟寒多热少或但寒不热名曰牝疟柴胡【八两】桂枝　黄芩【各三钱】括蒌根【四两】牡蛎　甘草【炙】干姜【各一两】<br />
　　右咀水煎服一升日三次汗出愈<br />
　　桂枝芍药汤　治疟寒热不论先后<br />
　　桂枝【五分】黄茋【炒】知母　石膏　芍药【各二钱】<br />
　　右水煎服<br />
　　桂枝黄芩汤　如服前药转极者宜此和之<br />
　　柴胡【一两二钱】黄芩　人参　甘草【各四钱半】半夏【四钱】石膏知母【各五钱】桂枝【二钱】<br />
　　右为粗末依前服<br />
　　桂枝羌活汤　治疟处暑前发头项痛脉浮恶风有汗等症<br />
　　桂枝　羌活　防风　甘草【等各分】<br />
　　右毎服五钱水煎<br />
　　麻黄羌活汤　治证如前恶风无汗等症<br />
　　麻黄【去节】羌活　防风　甘草【各半两】<br />
　　右如前服<br />
　　一方　治疟病身热目痛热多寒少脉长先以大柴胡下之微利为度后余热不尽当服白虎汤以尽其邪白芷【一两】知母【一两七钱】石膏【四两】<br />
　　右咀末依前服<br />
　　麻黄桂枝汤　治疟恶风寒无汗等症<br />
　　麻黄【一两】甘草【二钱】黄芩【五钱】桂枝【二钱】桃仁【三十个去皮尖】<br />
　　右毎服五钱水煎服<br />
　　桂枝石膏汤　治疟发隔日先寒后热寒少热多等症<br />
　　桂枝【五钱】石膏　知母【各一两半】黄芩【一两】<br />
　　右作三剂水煎服<br />
　　麻黄黄芩汤　治疟因风暑深入于隂分而发乃血受病邪气所舍之尤者也宜用此发散之<br />
　　麻黄【一两去节】甘草【炒三钱】黄芩【五钱】桃仁【三十枚去皮尖】桂枝【二钱】<br />
　　右为末依前服<br />
　　白芷汤　治疟疾下后余热不尽服之<br />
　　人参　知母【一两七钱】石膏【四两】<br />
　　右毎服五钱水煎服<br />
　　白虎汤【加苍术名苍术白虎汤】治胃热作渴暑热尤效又治热厥腹满身难转侧面垢谵语遗溺手足厥冷自汗脉沉而滑<br />
　　知母　石膏【各二钱】粳米【半合】<br />
　　右水煎服<br />
　　人参益气汤　治暑热伤气两手麻木四肢困倦饮食少思或发热作渴等证<br />
　　黄茋【八钱】甘草【五钱】炙草【二钱】人参【五钱】升麻【二钱】白芍药【三钱】柴胡【二钱半】五味子【百四十粒】<br />
　　右作四剂水煎服<br />
　　大顺散　治胃暑伏热引饮过多脾胃受湿水谷不分脏腑不调隂阳气逆霍乱呕吐等症<br />
　　甘草【炒】干姜【炮】杏仁【去皮尖炒】肉桂<br />
　　右为末毎服二三钱汤调下<br />
　　消暑丸　治伤暑发热头痛等症<br />
　　半夏　甘草　茯苓【各半斤】<br />
　　右为末生姜汁作糊丸桐子大毎服五十丸水下<br />
　　机要浆水散　治暴泄如水周身汗出尽冷脉弱不能语言甚者加吐<br />
　　半夏【二钱】附子　干生姜　炙甘草　桂【各半钱】良姜【三分半】<br />
　　右为末作一服浆水煎服<br />
　　姜附汤　治霍乱转筋手足厥冷多吐呕逆等症<br />
　　干姜【一两】附子【一个生用】<br />
　　右水煎服<br />
　　二因木瓜汤　治霍乱吐下举体转筋入腹则闷絶呉茱茰【半两】茴香　炙草【各二钱】干木瓜【一两忌铁】<br />
　　右服五钱姜三片苏叶十片水煎<br />
　　香薷饮【加黄连名黄连香茹饮】治一切暑毒腹痛霍乱吐防或头痛昏愦等症<br />
　　香薷　茯苓　白匾豆　厚朴　甘草【各一钱】<br />
　　右水煎服<br />
　　十味香薷散　治伏暑身体倦怠神昏头重吐防等症香薷【一两】人参　陈皮　白术【炒】茯苓　黄芩【炒】木　厚朴【姜制】扁豆　甘草【炒各半两】<br />
　　右毎服一两水煎<br />
　　半夏白术天麻汤　治寒气所欝大便不利闷乱大作悮为有热服疏风丸下之元证不减复添呕逆不食吐痰不止眼澁头旋恶心烦闷气短喘促目不敢开如在风云中头苦疼如裂身重如山四肢厥冷是胃气已损复下两次重虚脾胃名曰痰厥头痛<br />
　　半夏【一钱】白术　神麯【炒各一钱】天麻　黄茋　人参苍术　陈皮　泽防　茯苓【各五分】干姜【三分】大麦蘖【一钱半】黄栢【酒制二分】<br />
　　右毎服五钱水煎<br />
　　麻黄附子细辛汤　治感寒脉沉或细微反发热或但欲寐者<br />
　　麻黄　细辛【各二钱】附子【一钱】<br />
　　右水煎服<br />
　　麻黄汤　治心脏中风多汗恶风口干语澁面垢头痛心神惊悸等症<br />
　　麻黄　白术　防风　川芎　甘草【炙】汉防己当归　人参【各一钱】羌活　逺志　茯神【各一钱半】升麻【八分】桂心【五分】<br />
　　右水煎入竹沥半盏再煎一二沸服<br />
　　小续命汤　治歴节痛风痰盛口禁腰背反张半身不遂语言蹇澁等症<br />
　　防己　肉桂　黄芩　杏仁【去皮尖炒黄】白芍药　甘草　川芎　麻黄　人参【各一两】防风【一两五钱】附子【炮去皮脐五钱】<br />
　　右毎服三钱姜水煎<br />
　　乌药顺气散　治风气攻注四肢骨节疼痛肢体顽麻及疗瘫痪语澁脚气步履多艰脚膝痿弱等症麻黄　乌药　橘红　川芎　白芷　桔梗　枳殻【麸炒】甘草【炒各一两】干姜【炮五钱】僵蚕【炒一两】<br />
　　右毎服五钱姜水煎服<br />
　　犀角散　治肝脏中风筋脉拘挛脇胀膝软面赤语澁等症<br />
　　犀角【二钱】石膏　羌活　羚羊角【各一钱】人参　甘菊花　独活　黄芩【炒】天麻　枳殻【麸炒】当归　黄茋芎防　白术　酸仁　防风　白芷【各五分】甘<br />
　　草<br />
　　右水煎服<br />
　　独活散　治脐脏中风饥色黧黒骨节痠疼多汗恶风身体沉重等症<br />
　　独活　附子【炮】当归【酒洗】防风　天麻　桂心【各一钱】川芎　甘菊花　枳殻【麸炒】山茱茰　黄茋【炒】丹参牛膝【酒洗】萆薢　甘草【炙】细辛　菖蒲　白术【各五】<br />
　　【分】<br />
　　右水煎服<br />
　　防风散　治中风心神恐惧言语失常<br />
　　防风　茯神　独活　人参　逺志　龙齿　菖蒲　石膏　牡砺【各一两】秦芁　禹余粮　桂心【各五钱】甘草【三分】蛇蜕【一尺炙】<br />
　　右毎服五钱水煎<br />
　　省风汤　治中风口噤口眼防斜筋脉挛急抽掣疼痛风热痰实半身不遂等症<br />
　　黄芩　甘草【各二两】防风　南星【各四两】半夏【水浸洗生用】<br />
　　右水煎服<br />
　　青州白丸子　治半身不遂口眼防斜痰涎壅塞手足顽麻等症<br />
　　半夏【七两】南星　白附子【各二两】川乌头【五钱去皮脐】<br />
　　右为末绢袋盛浸水中数日糊丸桐子大毎服十丸姜汤下<br />
　　秦芁升麻汤　治风寒客手足阳明经口眼防斜恶见风寒四肢拘急脉浮大抵多因太阳一经之药此方以见风邪有六经之异也<br />
　　升麻　干葛　甘草　芍药　人参　秦芁　白芷　防风　桂枝【各三钱】<br />
　　右毎服一两入葱白根水煎<br />
　　愈风丹　治足三隂亏损风邪所伤致肢体麻木手足不随等症<br />
　　天麻　牛膝【酒浸焙】萆薢　参【各六两】杜仲【七两】羌活【十四两】当归　熟地黄　生地【各一斤】独活【五两】肉桂【三两】<br />
　　右为末炼蜜丸桐子大毎服五七十丸白汤下<br />
　　牛黄清心丸　治诸风痪疭语言蹇澁健忘恍惚头目晕胸中烦鬰痰塞喘精神昏愦等症或小儿风痰上壅抽搐发热或急惊痰盛发搐目反口噤或大人伤寒汗下之后燥躁发热不解<br />
　　牛黄【一两二钱】麝香　龙脑　羚羊角【各一两】当归　防风　黄芩　白术　麦门冬　白芍【各一两半】柴胡桔梗　白茯苓　杏仁【去皮尖】芎防【各两二钱半】肉桂大豆黄卷阿胶【各一两七钱】蒲黄　人参　神麯【各二两】雄黄【八钱】甘草【五两】白蔹【七钱五分】犀角【二两】干山药【七两】干姜【七钱】大【一百蒸熟研烂】<br />
　　右各另为末炼蜜与杵匀毎两作十丸用金箔为衣毎服一丸温水化下<br />
　　苏合香丸　治气中或卒暴气逆心痛鬼魅恶气等症沉香　麝香　诃子　丁香　青木香　安息香香附　荜拨　白术　白檀【各二两】薰陆香　苏<br />
　　合油　龙脑【各二两】硃砂<br />
　　右为末用安息香并炼蜜丸桐子大温水化服四丸毎两作十丸熔黄蜡包裹为善<br />
　　河间地黄饮子　治舌瘖不能言足癈不能步属肾经虚寒其气厥不至宜温之<br />
　　熟地【生者自制】巴防【去心】山茱茰【去核】肉苁蓉【酒浸焙】石斛附子【炮】五味子【炒】白茯苓　石菖蒲　逺志【去心】肉桂　麦门冬<br />
　　右毎服三四钱姜水煎入薄荷煎<br />
　　丁香安胃汤　治呕吐哕胃虚寒所致<br />
　　丁香【半钱】呉茱茰【一钱】草豆蔲　黄茋【二钱】人参【一钱】炙甘草【五分】柴胡【五分】升麻【七分】归身【一钱半】橘皮【五分】黄蘖【二钱】苍术【一钱】<br />
　　右毎服半两水煎<br />
　　茯苓半夏汤　治胃气虚弱身重有痰恶心欲吐风邪覊绊于脾胃之间当先实其脾胃<br />
　　白术　茯苓　半夏　炒麯【各七钱】大麦面【半两】陈皮天麻【各三钱】<br />
　　右毎服半两姜水煎食前服<br />
　　柴胡半夏汤　治旧有风证不敢见风眼澁头痛有痰眼黒恶心兀兀欲吐风来觉皮肉手足重而难举居暖处有微汗便减再见风其病即作【一名补肠汤】半夏【二钱】炒麯【一钱】柴胡【五分】生姜【十片】升麻【五分】苍术【一钱】藁本【五分】白茯苓<br />
　　右用水煎<br />
　　藿香安胃散　治脾胃虚弱不食呕吐不得腐熟等症<br />
　　藿香　丁香　人参【各二钱半】陈皮【五钱】<br />
　　右为细末毎服二钱姜水煎<br />
　　加减二陈汤　治痰饮呕吐头心悸或因食生冷脾胃不和等症<br />
　　丁香【一两】半夏　陈皮【各五钱】茯苓【三两】甘草【一两五钱】<br />
　　右毎服四钱姜水煎<br />
　　三味麴末丸　治中脘宿食流饮酸蜇心痛口吐清水等症<br />
　　神麯【炒三两】陈皮【一两】苍术【泔浸三宿洗净日干炒一两半】<br />
　　右为末生姜汁煮神麯糊丸姜汤送下<br />
　　木香寛中散　治七情伤于脾胃以致胸膈痞满停痰气逆或成五膈之病<br />
　　青皮　陈皮　丁香【各四两】厚朴【制一斤】甘草【炙五两】白豆蔲【二两】香附【炒】砂仁　木香【各三两】<br />
　　右为末毎服二钱姜盐汤防服属脾胃亏损之症不可多服当与六君子汤兼服之<br />
　　防风通圣散　治表里俱实发热烦躁作渴饮冷二便闭塞及一切疮形症如前<br />
　　防风　川芎　当归　薄荷　芍药　大黄【炒】麻黄　连翘　芒硝【各五钱】石膏　黄芩　桔梗【各一两】滑石【六两】山栀　荆芥　白术【各一两】甘草【二两】<br />
　　右为末毎服二钱姜水煎服仍量儿大小虚实加减<br />
　　牛黄丸　治小儿惊风中风五癎天瘹客忤潮热痰涎壅盛症<br />
　　白花蛇【酒浸】白附子　全蝎　川乌　天麻　薄荷雄黄【各五钱】辰砂【三钱】牛黄　麝香【各一钱】片脑【五分】<br />
　　右各另研和匀用麻黄煎酒调丸芡实大毎服一丸薄荷汤下<br />
　　天麻防风丸　治小儿惊风身体壮热手足抽掣精神昏愦痰涎不利等症<br />
　　全蝎【去毒炒】僵蚕　天麻　防风　人参　辰砂雄黄　甘草【炙】牛黄　麝香【各五分】<br />
　　右为末炼蜜丸芡实大毎服一丸薄荷煎汤下<br />
　　消风散　治风热上攻头目昏鼻塞声重及皮肤顽麻疹瘙痒等症<br />
　　荆芥穗　甘草【炙】陈皮　厚朴【各五两】僵蚕　人参茯苓　防风　川芎　藿香叶　蛇蜕【去土炒】羌<br />
　　活【各二两】<br />
　　右为末毎服二钱清茶调<br />
　　白饼子　治小儿咳吐痰涎腹中痞癖脏腑积热元气充实者<br />
　　半夏　轻粉　滑石　天南星　巴豆【二十四个去皮膜水煮】<br />
　　右研匀为末糯米饭丸小豆大捻作饼子毎服一饼白汤下<br />
　　天麻散　治小儿急慢惊风发热抽搐痰涎壅盛或脾土虚弱肝木乘侮以致前症或吐防不食嗜卧困倦半夏【七钱】天麻【二钱半】甘草【炙】白茯苓　白术【各三钱】<br />
　　右为末毎服一钱半姜枣汤调<br />
　　凉惊丸　治小儿急惊抽搐发热痰盛或肝经风热积热抽搐目瞪或连劄等症<br />
　　钩藤钩【二钱】防风　青黛　草龙胆【各三钱】牛黄　黄连【各五分】麝香　龙脑【各少许】<br />

                    <br>
                        　　右糊丸粟米大毎服三五丸薄荷汤下<br />
　　利惊丸　治小儿惊风及风热生涎咽喉不利脾胃无伤痰涎壅盛者<br />
　　辰砂　南星【炮去皮脐】巴豆【去心油各五钱】<br />
　　右为末蒸饼丸黍米大毎服五七丸薄荷生姜煎汤下<br />
　　防青丸　治肝经实热生风目睛上视惊搐痰盛发热便秘等症<br />
　　龙胆草【炒焦】川芎　当归　栀子【炒】羌活　防风【各一钱】大黄【煨五分】<br />
　　右为末炼蜜丸芡实大毎服一丸白汤下<br />
　　导赤散　治心经有热烦躁惊搐小便赤澁<br />
　　生地黄　木通　甘草【炙各一钱】<br />
　　右为末毎服一钱竹叶煎汤调服<br />
　　防黄散　治脾经有热烦躁惊搐小便赤澁口舌生疮咽干作渴等症<br />
　　藿香叶【七钱】山栀【一两】石膏【五钱】防风【四两】甘草【三两】<br />
　　右为末毎服一钱白汤调<br />
　　防白散　治肺经有热咳痰壅等症<br />
　　甘草【五钱】桑白皮　地骨皮【各一两】<br />
　　右为末毎服一钱白汤调<br />
　　益黄散　治脾土虚寒饮食少思或呕吐作防腹痛肠鸣或寒水反来侮土以致前症<br />
　　陈皮【一两】青皮　诃子肉　甘草【炙】丁香【各二钱】<br />
　　右为末毎服二钱水煎<br />
　　陈氏异功散　治元气虚寒痘疮色白寒战咬牙泄防喘等症<br />
　　木香　当归【各三钱半】官桂　茯苓　白术【各二钱】人参肉豆蔲　陈皮　厚朴【姜制】丁香【各二钱半】半夏　附<br />
　　子【炮各一钱半】<br />
　　右为末毎服二三钱姜水煎<br />
　　百祥丸　治痘黒陷耳冷鼻咬牙吐防饮食不进等症<br />
　　红牙大防【一两】青州枣【三十个】<br />
　　右水煎干去大防将焙干为丸白汤下<br />
　　升麻葛根汤　治痘疮初见发热头痛等症<br />
　　升麻　葛根　芍药　甘草<br />
　　右水煎服<br />
　　清凉饮　治痘后余毒头面患疮目赤咽痛发热饮冷大便不通等症<br />
　　赤芍药　当归　甘草　大黄【各等分】<br />
　　右水煎服<br />
　　柴术参苓散　治肝火风热抽搐不寜肢体搔痒等症柴胡　山栀【炒】川芎　芍药【炒各五分】熟地黄　当归【各八分】茯苓　甘草【炒各五分】<br />
　　右水煎服<br />
　　参苓白术散　治脾胃虚弱饮食少思或呕吐泄防等症病后元气未复亦宜用此药调理<br />
　　人参　茯苓　白术【炒】莲肉【去皮心】砂仁【炒】薏苡仁【炒】桔梗【炒】山药　甘草【炙】白扁豆【去皮姜汁拌炒】<br />
　　右为末毎服二钱白汤煎服<br />
　　人参安胃散　治因服峻厉脾胃亏损或成慢惊泄防呕吐或肠胃有热以致前症<br />
　　人参【一钱】黄茋【二钱】生甘草　炙甘草【各五分】白芍药【七分】白茯苓【四分】黄连【二分】<br />
　　右为末毎服二钱水煎<br />
　　温脾散　治脾胃亏损腹脇虚胀乳食不进困倦无力等症<br />
　　诃子肉　人参【各七钱半】白术　木香　桔梗　茯苓藿香　陈皮　黄茋【各五钱】甘草【二钱半】<br />
　　右毎服二钱姜枣水煎<br />
　　温胆汤　治胆气怯弱惊悸少寐发热呕痰饮食少思等症<br />
　　半夏　枳实【各一两】橘红【一两五钱】茯苓【七钱半】甘草【炙四钱】<br />
　　右毎服一二钱姜水煎<br />
　　肥儿丸　治小儿食积五疳或白秃体痩肚大筋青髪稀成穗或遍身疮疥等症<br />
　　芜荑【炒】神麯【炒】麦蘖【炒】黄连【各一钱】<br />
　　右为末猪胆汁丸黍米大毎服一二十丸木通煎汤下<br />
　　九味芦荟丸　治小儿疳脾疳积体痩热渴大便不调或瘰结核耳内生疮等症<br />
　　胡黄连　黄连　芦荟　木香　芜荑【炒】青皮白雷丸　鹤膝草【各一两】麝香【三钱】<br />
　　右为末蒸饼糊丸麻子大毎服一钱空心白汤下<br />
　　大芜荑汤【一名栀子茯苓汤】治小儿脾疳少食发热作渴大便不调髪黄脱落面黒便清鼻下生疮能乳食吐等症山栀【三分】黄栢　甘草【炙各二分】芜荑【五分】黄连　防风【各二分】麻黄　羌活　柴胡【各三分】白术【五分】茯苓　当归【各四分】<br />
　　右毎服二钱水煎<br />
　　桔梗汤　治咳吐脓痰中有血已成肺痈症<br />
　　桔梗【炒】贝母　当归【酒浸】瓜蒌仁　枳殻【麸炒】薏苡仁桑白皮【炒】百合【蒸各一钱】五味子【炒】甜葶苈【炒】地骨<br />
　　皮　知母【炒】甘草节　防己　黄茋　杏仁【各五分】<br />
　　右水煎服<br />
　　地黄清肺饮　治肺疳咳痰喘稠粘等症<br />
　　马兠铃　甘草【各五分】糯米【炒十粒】明阿胶【一钱麫炒】防粘子【三分炒】杏仁【七枚去皮尖】<br />
　　右毎服一钱水煎<br />
　　清中觧鬰汤　治小儿脾气虚弱饮食停滞鬰热生痰或身发赤晕等症<br />
　　白术　茯苓　陈皮　山栀【炒】山查　神麯【炒】麦芽【炒】川芎　桔梗　甘草【炒各五分】<br />
　　右毎服二钱水煎<br />
　　九味觧毒汤　治一切热毒肿痛或风热搔痒脾胃无伤者<br />
　　黄连【三分】金银花　连翘　漏芦【各五分】山栀【四分】白芷【六分】当归【八分】防风【三分】甘草【二分】<br />
　　右毎服二钱水煎<br />
　　大连翘饮　治风热热毒表里受患脾胃无伤发热作渴大便秘结者<br />
　　连翘　瞿麦　荆芥　木通　赤芍药　蝉蜕甘草　防风　柴胡　滑石　山栀【炒】黄芩【炒】当归【各等分】<br />
　　右毎服一钱水煎<br />
　　犀角消毒丸　治疮疡初起焮肿作痛热闷已成欲作脓或脓成已溃者皆不宜用<br />
　　犀角　薄荷　连翘　参【各一钱】牛蒡子【一钱】甘草【三分】金银花<br />
　　右为末丸桐子大毎服一二十丸白汤下<br />
　　硃砂安神丸　治心神烦乱发热怔忡少寐或寐中惊悸等症<br />
　　黄连【一钱半】生地黄　当归　甘草【炙各五分】硃砂【一钱另研】<br />
　　右为末蒸饼丸黍米大毎服十丸津咽下<br />
　　柴胡清肝散　治肝胆三焦风热疮疡或怒火増寒发热或疮毒结于两耳前后或身外侧至足或胸乳小腹下及两股内侧至足等症<br />
　　柴胡　黄芩【炒】人参【各三分】山栀【炒】川芎【各五分】连翘桔梗【各四分】甘草【三分】<br />
　　右水煎服<br />
　　活血散　治痘疹已出未尽烦躁不寜肚腹作疼等症<br />
　　白芍药【一两酒炒】紫草茸【一钱半】<br />
　　右为末毎服一匙糯米汤调下<br />
　　神功散　治一切疮疡肿焮作痛未成者敷之即散已溃者敷之肿痛即消<br />
　　黄栢【炒】草乌【炒】血竭<br />
　　右为末津调敷患处<br />
　　惺惺散　治变蒸伤寒头疼壮热目眵多睡咳喘急或痘疹已出未出疑似之间<br />
　　人参　白术　茯苓　芍药　细辛　桔梗　甘草　天花粉【各等分】<br />
　　右水姜煎服<br />
　　人参羌活散　治伤寒时气头疼或痘疹兼于发表人参　羌活　独活　柴胡　前胡　桔梗　茯苓　枳殻　川芎　天麻　甘草　地骨皮【各三分】<br />
　　右入薄荷五叶姜水煎服<br />
　　参苏饮　治感冐风寒发热咳或痘疮初起未出咳等症<br />
　　人参　紫苏　陈皮　半夏　茯苓　枳殻【麸炒】桔梗【炒】前胡　干葛　甘草【各五分】木香<br />
　　右姜水煎服<br />
　　升均汤　治痘疮已出不匀或吐防发热作渴<br />
　　升麻　干葛　芍药【炒】人参　白术【炒】茯苓　甘草　紫草【如无红花代之】<br />
　　右毎服三五钱姜水煎<br />
　　参茋四圣散　治痘疮已出至六七日不起发不生脓不作痒<br />
　　人参　黄茋【炒】白术【炒】茯苓　当归　芍药【炒】川芎【各五分】紫草　木通　防风【各三分】糯米【四十粒】<br />
　　右水煎服<br />
　　人参透肌饮　治痘疮虽出不齐隐于肌肤间者人参　紫草　白术　茯苓　当归　芍药　木通　蝉蜕　甘草　糯米【各等分】<br />
　　右毎服三钱水煎<br />
　　参茋内托散　治痘疮里虚发痒或不溃脓或为倒靥等症<br />
　　人参　黄茋【炒】当归　川芎　厚朴【姜制】防风　桔梗【炒】白芷　官桂　紫草　木香　甘草【炒】<br />
　　右入糯米一撮水煎服仍量儿加减<br />
　　加味参茋术附汤　治痘疮表里俱虚吐防作渴手足厥冷非犯里虚寒战咬牙吐防头温足冷者不可服人参【三钱】黄茋【二钱五分】白术【二钱】附子　木香【各五分】当归【一钱五分】川芎　陈皮【炒】甘草【炙各一钱】荳蔲【煨一个】茯苓干葛【各一钱半】诃子【二个】芍药【一钱五分】糯米【三十粒】<br />
　　右毎服二钱姜水煎<br />
　　紫草快斑汤　治痘疹血气不足不能发出色不红活等症<br />
　　紫草　人参　白术　茯苓　当归　川芎　芍药　木通　甘草　糯米<br />
　　右毎服二钱水煎<br />
　　人参胃爱散　治痘疮已发未发吐防不止不思饮食等症<br />
　　人参　藿香　紫苏　木瓜　丁香　茯苓　甘草　糯米<br />
　　右毎服三钱姜水煎<br />
　　紫草木香汤　治痘疮里虚痒塌黒陷闷乱<br />
　　紫草　木香　茯苓　白术　人参　甘草【炒】糯米<br />
　　右毎服三钱水煎<br />
　　人参门冬饮　治痘疮发热烦渴等症<br />
　　麦门冬【一两】人参　陈皮　白术　厚朴　甘草【各五钱】<br />
　　右毎服二三钱水煎<br />
　　前胡枳殻汤　治痘疮八九日间腹胀大小便不通等症<br />
　　前胡　枳殻【麸炒】茯苓　大黄【炒】甘草【各等分】<br />
　　右毎服二钱水煎服如身温脉防及防者不可用<br />
　　射干鼠粘子汤　治痘疮収敛后余毒不尽发热不止或咽喉肿痛或患热毒等症<br />
　　升麻　射干　甘草【各一两】<br />
　　右毎服三钱水煎<br />
　　三豆饮　治天行痘疮始觉即服之多者必少少者不出等症<br />
　　赤小豆　黒豆　菉豆【各一升】甘草节【五钱】<br />
　　右水煮熟任儿食之七日自不发<br />
　　败草散　治痘疮挝搔成疮脓血淋漓谓之斑烂用屋烂草或盖墙烂草多年者佳取为末搽之须多掺蓆上任儿坐卧<br />
　　紫草木通汤　治痘出不快<br />
　　紫草　人参　木通　茯苓　糯米【各等分】甘草【减半】<br />
　　右毎服二钱水煎<br />
　　消毒散　治痘疹初起烦热或痘后余毒疮肿<br />
　　牛蒡子【炒】荆芥穗　甘草【各五分】<br />
　　右水煎服<br />
　　甘桔防风汤　治痘后余热咽膈不利或咽舌生疮等症<br />
　　桔梗【炒】甘草　防风【各一钱】<br />
　　右水煎服<br />
　　甘露饮子　治积热痘后咽喉肿痛及口舌生疮等症生地黄【炒】熟地黄　天门冬【去心】麦门冬【去心焙】黄芩【炒】石斛　枳殻【麸炒】枇杷叶　茵陈　甘草【炙各等分】<br />
　　右毎服二钱水煎<br />
　　谷精草散　治痘疹已靥翳膜遮障瞳子等症<br />
　　谷精草【一两】蛤粉【二两】黒豆【二两】<br />
　　右为末用雄猪肝一叶竹刀批开掺药在内以麻线防定砂罐内水煮熟令儿食之<br />
　　化毒丹　治胎毒及痘后头面生疮眼目肿痛或口舌生疮口干作渴大便坚实等症<br />
　　生地黄【杵膏】熟地黄【制膏】天门冬　麦门冬　参【各三两】甘草　甜硝【各二两】青黛【一两五钱】<br />
　　右为末炼蜜丸芡实大毎服一丸白汤化下<br />
　　大如圣饮子　治疮疹癍痘毒攻咽嗌肿痛热渴或成肿毒不消等症<br />
　　麦门冬【五钱】桔梗　甘草　鼠粘子【炒各一两】<br />
　　右毎服二钱水煎<br />
　　宣风散　治惊风<br />
　　梹榔【二个】陈皮　甘草【各等分】牵牛【四两生半炒半】<br />
　　右为末毎服五分蜜汤调下<br />
　　木香散　治小儿腹胀泻渴等症<br />
　　木香　大腹皮　人参　桂心　赤茯苓　青皮前胡　诃棃勒　半夏【姜制】丁香　甘草【炙各等分】<br />
　　右毎服二钱姜水煎<br />
　　雄黄解毒散　治痘疮后牙疳口臭或走马疳龈颊蚀烂或肢体成痘疳凹陷不愈<br />
　　雄黄【一两】铜碌【二钱五分】<br />
　　右为末用米泔水洗净干渗患处口内不可用<br />
　　丝汤　治痘疮毒<br />
　　丝瓜　升麻　芍药【酒浸】甘草　黒豆　赤小豆犀角【镑】<br />
　　右水煎服<br />
　　四圣散　治痘疹出不快及倒靥<br />
　　紫草茸　木通　甘草【炙】枳殻【麸炒】黄茋【各等分】<br />
　　右毎服二钱水煎<br />
　　独圣散　治痘疮倒靥陷伏用穿山甲取前足嘴上者烧存性为末以木香汤入少酒服之<br />
　　快透散　治痘疮出不快等症<br />
　　紫草　蝉蜕　人参　木通　芍药　甘草【炙各等分】<br />
　　右毎服二钱水煎<br />
　　鼠粘子汤　治癍疹稠密身热等症<br />
　　防粘子【炒】当归　甘草【炙各一钱】柴胡　连翘　黄芩黄茋【各一钱半】地骨皮【二钱】<br />
　　右毎服二钱水煎<br />
　　紫草散　治痘疹黒陷气血虚弱疮疹不起<br />
　　紫草　甘草　黄茋【炙】糯米【各一钱半】<br />
　　右水煎服<br />
　　益元散　治痘疹初起烦躁作渴等症<br />
　　滑石【六两】甘草【一两】<br />
　　右各另为末毎服五六分白汤调下<br />
　　粉红丸　治心虚困卧惊动痰涎不利或发热痰等症<br />
　　天南星　硃砂【一钱五分】天竺黄【五钱】龙脑【一钱】胭脂【一钱】<br />
　　右用牛胆汁和丸芡实大毎服一丸砂糖汤下<br />
　　制附子法<br />
　　附子重一两三四钱有莲花瓣头圆底平者先备童便五六碗将附子先放在灶上烟柜中间良久乘热投入童便浸五七日候润透揭皮切四块仍浸二三日用粗纸数层包之浸湿埋灰火半日取出切片检视有白星者乃用瓦上炙熟至无白星为度如急用即切大片用童便煮二三沸热瓦熟用之<br />
<br />
<br />
<br />
<br />
<br />
<br />
<br />
<br />
　　薛氏医案卷二十五<br />
<子部,医家类,薛氏医案><br />
　　钦定四库全书<br />
　　薛氏医案卷二十六<br />
　　明　薛已　订<br />
　　妇人良方<br />
　　调经门【凡医妇人先须调经故以为首】<br />
　　月经序论第一<br />
　　岐伯曰女子七嵗肾气盛齿更髪长二七而天癸至任脉通太冲脉盛月事以时下天谓天真之气癸谓壬癸之水故云天癸也然冲为血海任主胞胎二脉流通经血渐盈应时而下常以三旬一见以像月盈则亏也若遇经行最宜谨慎否则与产后症相类若被惊怒劳役则血气错乱经脉不行多致劳瘵等疾若逆于头面肢体之间则重痛不宁若怒气伤肝则头晕脇痛呕血而瘰痈若经血内渗则窍穴淋无已凡此六淫外侵而变症百出犯时微若秋毫成患重如山岳可不畏哉<br />
　　愚按血者水谷之精气也和调五脏洒陈六腑在男子则化为精在妇人上为乳汁下为血海故虽心主血肝藏血亦皆綂摄于脾补脾和胃血自生矣凡经行之际禁用苦寒辛散之药饮食亦然诗云妇人和平则乐有子和则阴阳不乖平则气血不争故经云平和之气三旬一见可不慎欤<br />

                    <br>
                        　　精血篇第二【齐大夫褚澄遗书】<br />
　　饮食五味养骨髓肌肉毛髪男子为阳阳中必有阴阴中之数八故一八而阳精升二八而阳精溢女子为阴阴中必有阳阳中之数七故一七而阴血升二七而阴血溢皆饮食五味之实秀也方其升也智虑开明齿牙更始髪黄者黒筋弱者强暨其溢也凡充身体手足耳目之余虽针芥之厯无有不下凡子形肖父母者以其精血尝于父母之身无所不厯也是以父一肢废则子一肢不肖其父母一目亏则子一目不肖其母然雌鸟牝兽无天癸而成胎何也鸟兽精血徃来尾间也精未通而御女以通其精则五体有不满之处异日有难状之疾阴已痿而思色以降其精则精不出而内败小便澁而为淋精已耗而复竭之则大小便牵痛愈痛则愈便愈便则愈痛女人天癸既至逾十年无男子合则不调未逾十年思男子合亦不调不调则旧血不出新血误行或渍而入骨或变而为肿后虽合而难子合多则枯虚人产众则血枯杀人观其精血思过半矣愚按丹溪先生云人受天地之气以生天之阳气为气地之阴气为血故气常有余血常不足夫人之生也男子十六嵗而精通女子十四嵗而经行故古人必待三十二十而后嫁娶可见阴气之难成而养之必欲其固也经曰年至四十阴气自半而起居衰矣夫阴气之成止供给得三十年之运用况男子六十四嵗而精絶女子四十九嵗而经断夫肾乃阴中之阴也主闭藏者肝乃阴中之阳也主疏泄者然而二脏皆有相火其系上属于心心火一动则相火翕然而从之所以丹溪先生只是教人收心养性其防深矣天地以五行更迭衰旺而成四时人之五脏六腑亦应之而衰旺如四月属巳五月属午为火大旺火为肺金之夫火旺则金衰六月属未为土大旺土为水之夫土旺则水衰况肾水尝借肺金为母以补其不足古人于夏月必独宿而淡味兢兢业业保养金水二脏正嫌火土之旺尔经又曰冬藏精者春不病温十月属亥十一月属子正火气潜藏必养其本然之真以助来春生发之气则春末夏初无头痛脚软食少体热注夏之病矣窃谓人之少有老态不耐寒暑不胜劳役四时迭病皆因气血方长而劳心亏损或精血未满而早斵丧故见其症难以名状若左尺脉虚弱或细数是左肾之真阴不足也用六味丸右尺脉迟软或沈细而数欲絶是命门之相火不足也用八味丸至于两尺微弱是阴阳俱虚用十补丸此皆滋其化源也不可轻用黄栢知母之类设或六淫外侵而见诸症亦因其气内虚而外邪凑袭尤宜用前药<br />
　　附治騐【男子阴痿精耗治騐见内科摘要】<br />
　　一妇人年三十有七早孀居两腿骨作痛晡热体倦月经不调或发寒热数年矣一日颈项两侧结核两脇胀痛此系肝经郁火而成也先用小柴胡汤合四物数剂肝症顿愈又用加味逍遥散加泽兰乳香没药三十剂血症渐痊再用加味归脾等药年余而安一孀妇两腿作痛或用除湿化痰等药遍身作痛而无定防余曰此血症也不信乃服流气饮之类而殁一放出宫人年四十余臀腿内股作痛晡热口干月经不调此系肝经血少不能养经络而然也宜用加味逍遥散加泽兰叶五十余剂诸症稍缓又以归脾汤兼服二百余剂而痊<br />
　　一放出宫人臀腿肿痛内热晡热恶寒体倦咳胸痞月经过期而少彼以为气毒流注服清热理气之剂益甚余曰此乃肝经瘀血停留所致葢肝经上贯鬲布脇肋循喉咙下循腘内膁绕阴器抵少腹主治之法但当补其所不胜而制其所胜补者脾也制者肝也经曰虚则补之实则泻之此定法也彼不信仍服前方遂致不起<br />
　　附方<br />
　　六味丸<br />
　　八味丸【二方见二十四卷第十一论】<br />
　　十补丸【方见二十四卷第四论即十全大补汤料炼密为丸】<br />
　　小柴胡汤【方见二十四卷第二论】<br />
　　四物汤【方见二十四卷第六论】<br />
　　加味逍遥散<br />
　　加味归脾汤【二方见二十四卷第四论】<br />
　　产宝方序论第三<br />
　　大率治病先论其所主男子调其气女子调其血气血者人之神也然妇人以血为基本苟能谨于调防则血气宣行其神自清月水如期血凝成孕若脾胃虚弱不能饮食荣卫不足月经不行肌肤黄燥而无光泽寒热腹痛难于子息或带下崩漏血不流行则成症愚按前症若妇人脾胃乆虚以致气血俱衰遂而月经不行宜补其胃气滋其化源或患中消胃热津液不生而致血海干涸宜清胃补脾其经自行矣经曰胃者卫之源脾者荣之本鍼经曰荣出中焦卫出上焦卫不足益之必以辛荣不足补之必以甘甘辛相合脾胃健而荣卫生是以气血俱旺也或因劳心虚火妄动月经错行宜安心补血泻火此东垣先生治法也<br />
　　王子亨方论第四<br />
　　论曰经者常也谓其一身之阴阳愆伏知其安危故每月一至太过不及皆为不调阳太过则先期而至阴不及则后时而来其有乍多乍少断絶不行崩漏不止皆由阴阳衰盛所致<br />
　　愚按经云脾綂血肝藏血此症多因恚怒伤肝郁结伤脾所致当从二经为主而叅以前论治之<br />
　　月水不调方论第五<br />
　　妇人月水不调由风邪乗虚客于胞中而伤冲任之脉损手太阳少阴之经葢冲任之脉皆起于胞中为经络之海与手太阳小肠手少隂心经为表里上为乳汁下为月水然月水乃经络之余苟能调摄得宜则经应以时矣<br />
　　愚按经曰饮食入胃游溢精气上输于脾脾气散精上归于肺通调水道下输膀胱水精四布五经并行东垣先生所谓脾为生化之源心綂诸经之血诚哉是言也窃谓心脾平和则经如常苟或七情内伤六淫外侵饮食失节起居失宜脾胃虚损心火妄动则月经不调矣又丹溪先生云先期而至者血热也后期而至者血虚也愚则谓先期而至者有因脾经血燥有因脾经郁火有因肝经怒火有因血分有热有因劳役火动过期而至者有因脾经血虚有因肝经血少有因气虚血弱主治之法脾经血燥者加味逍遥散脾经郁火者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血少者六味地黄丸气虚血弱者八珍汤葢血生于脾土故云脾綂血凡血病当用苦甘之剂以助阳气而生阴血也<br />
　　附治騐<br />
　　一妇人发热口干月经不调两腿无力或用袪风渗湿之剂腿痛体倦二膝浮肿经事不通余作足三阴经血虚火燥名鹤膝风用六味八味二丸兼服两月形体渐健饮食渐进膝肿渐消半载而痊<br />
　　一妇人月事未期而至发热自汗或用清热止汗之剂作渴头手掉身麻余曰此肝经血虚火动火为阳阳盛则生风用柴胡炒芩连山栀归芍生地丹皮各一钱参茋苓术各一钱五分川芎七分甘草五分二剂汗止更用补中益气而愈<br />
　　一妇人经行劳役忽然昬愦面赤吐痰余曰此乃去血过多阳无所附故耳急饮童便碗许神思渐爽更用参茋各五钱芎归各三钱参柴胡山栀炙草各一钱一剂又用逍遥散加五味麦门二剂如此月余渐愈但体倦面黄又以十全大补加五味麦门治之而愈<br />
　　一妇人性善怒产后唇肿内热或用清热败毒散唇口肿胀日晡热甚月水不调再用降火化痰遂令食少作呕大便不实唇出血水又用理气消导胸膈痞满头目不清唇肿经闭又用清胃行血肢体倦怠发热烦燥涎水涌出又欲用通经之剂余曰病本七情肝脾亏损又数行攻伐故元气之益虚耳法当补阴益阳遂以济生归脾汤加味逍遥散补中益气汤调治元气渐复诸症悉愈<br />
　　姜黄散　治瘀血凝滞肚腹刺痛或腹胀发热口干等症<br />
　　姜黄　当归【洒拌各二钱】蓬术【醋炒】红花　桂心　川芎胡索【炒】牡丹皮【各五分】<br />
　　右水酒各一半煎服<br />
　　醋附丸　治元脏虚冷月不调头眩少食浑身寒热腹中急痛赤白带下心忡气闷血中虚寒胎气不固用醋煮香附半觔焙为末醋糊丸桐子大每服三四十丸米饮下<br />
　　愚按前症若元脏虚寒手足逆冷用八味丸手足发热用六味丸气血不足用八珎汤中气不足用补中益气汤脾气不足用六君子汤脾气郁结用归脾汤若例用香散之剂恐伤气燥而阴血渐衰也<br />
　　附方<br />
　　加味逍遥散<br />
　　八珎汤<br />
　　归脾汤【三方见二十四卷第四论】<br />
　　加味小柴胡汤【方见二十四卷第二论】<br />
　　加味四物汤<br />
　　六君子汤【二方见二十四卷第六论】<br />
　　补中益气汤【方见二十四卷第六论】<br />
　　人参养荣汤【方见二十四卷第三论】<br />
　　八味丸<br />
　　六味丸【二方见二十四卷第十一论】<br />
　　月经不通方论第六<br />
　　妇人月水不通或因醉饱入房或因劳役过度或因吐血失血伤损肝脾但滋其化源其经自通若小便不利苦头痛腰背作痛足寒时痛乆而血结于内变为症若血水相并脾胃虚弱壅滞不通变为水肿若脾气衰弱不能制木水渍肌肉变为肿满当益其津液大补脾胃方可保生<br />
　　愚按经水阴血也属冲任二脉上为乳汁下为月水其为患有因脾虚而不能生血者有因脾郁而血不行者有因胃火而血消烁者有因脾胃损而血少者有因劳伤心而血少者有因怒伤肝而血少者有因肾水不能生肝而血少者有因肺气虚不能行血者治疗之法若脾虚而不行者调而补之脾郁而不行者解而补之胃火而不行者清而补之脾胃损而不行者温而补之劳伤心血而不行者逸而补之怒伤肝而不行者和而补之肺气虚而不行者补肝胃肾虚而不行者补脾肺经云损其肺者益其气损其心者调其荣卫损其脾者调其饮食适其寒温损其肝者缓其中损其肾者益其精防当审而治之<br />
　　附治騐<br />
　　一妇人停食饱闷发热或用人参养胃汤益甚再用木香梹榔丸泄泻吐痰腹中成块饮食少思又用二陈黄连厚朴之类前症益甚腹胀不食月经不至余以为胃气亏损用补中益气加茯苓半夏三十余剂脾胃徤而诸症愈又二十余剂而经自行<br />
　　一妇人饮食后或腹胀或吞酸彼服枳术丸吞酸益甚饮食日少胸膈痞满腿内酸痛畏见风寒又服养胃汤一剂腿内作痛又二剂腿膝浮肿月经不行余谓郁结所伤脾虚湿热下注侵晨用四君二陈芎归午后以前汤送越鞠丸饮食渐进诸症渐愈又用归脾八珎二汤兼服两月余而经行<br />
　　一妇人性沈多虑月经不行胸膈少食或作胀或吞酸余以为中气虚寒用补中益气加砂仁香附煨姜二剂胸膈和而饮食进更以六君加芎归贝母桔梗生姜大数剂脾胃徤而经自调矣<br />
　　一妇人素有胃火或用清胃散而安后因劳役躁渴内热肌肉消瘦月经不行余谓此胃火消烁阴血用逍遥散加丹皮炒栀以清胃热用八珎汤加茯苓逺志以养脾血而经自行矣<br />
　　一妇人久患疟形体怯弱内热晡热自汗盗汗饮食少思月事不行或用通经丸虚症悉具余曰此因虚而致疟因疟以闭经也用补中益气及六味地黄丸各百余剂疟愈而经自行<br />
　　一妇人久患疟疟作则经不行形虚脉大头痛懒食大便泄泻小便淋口干唇裂内热腹膨葢由久疟正气已虚阴火独旺用补中益气汤治之寻愈惟不时头痛乃加蔓荆子而痛止又兼用六味地黄丸而经行<br />
　　一妇人因劳耳鸣头痛体倦此元气不足用补中益气加麦门五味而痊三年后得子因饮食劳倦前症益甚月经不行晡热内热自汗盗汗用六味地黄丸补中益气汤顿愈<br />
　　一妇人胃气素弱为哭母吐血咳发热盗汗经水三月不行余以为悲则伤肺思则伤脾遂朝服补中益气加桔梗贝母知母夕用归脾汤送地黄丸而愈一妇少寐经水两月余一至误服通经丸展转无寐午前恶寒午后发热余以为思虑亏损脾血用归脾汤作丸午前以六君送下午后以逍遥散送下两月余得寐半载经行如期年余而疮愈余详见各门<br />
　　附方<br />
　　补中益气汤【方见二十四卷第十论】<br />
　　四君子汤<br />
　　六君子汤【二方见二十四卷第六论】<br />
　　二陈汤【方见二十四卷第五论】<br />
　　越鞠丸【方见六卷第七论】<br />
　　归脾汤<br />
　　逍遥散<br />
　　八珍汤【三方见二十四卷第四论】<br />
　　清胃散【方见二十四卷首论】<br />
　　六味丸【方见二十四卷第十一论】<br />
　　养生必用论第七<br />
　　初虞世云女子十四天癸至任脉通月事以时于是有子天癸者物之自然月者以月至经者有常也其来过与不及皆谓之病若荣血亏损不能滋养百骸则髪落面黄羸瘦燥热燥气盛则金受邪金受邪则为咳为为肺痈为肺痿必矣但助胃壮气则荣血生而经自行须慎饮食调七情保神气庶可得生若暴怒气逆经闭不行当用行气破血之剂<br />
　　愚按刘宗厚先生云荣者水谷之精和调于五脏洒陈于六腑乃能入于脉也源源而来生化于脾总统于心藏受于肝宣布于肺施泄于肾灌溉一身目得之而能视耳得之而能聴手得之而能握足得之而能步脏得之而能液腑得之而能气注之于脉少则濇充则实常以饮食滋养则阳生阴长变化而为血诸经恃此则百脉长养耗竭则百脉空虚可不慎哉若阴气一伤变症百出妄行于上则吐衂衰涸于下则癃闭血渗肠间则为肠风阴虚阳抟则为崩中湿蒸热瘀则为滞下热极腐化则为脓血火极似水则血紫黒热胜于隂发为疮疡湿滞于血则为痛痒瘾疹蓄之在上则善忘蓄之在下则善狂<br />
　　琥珀散　治心膈迷闷肚腹撮痛月信不通等疾<br />
　　乌药【二两】当归【酒制一两】蓬术【醋制一两】<br />
　　右为末每服二钱温酒调<br />
　　万病丸　治月经瘀闭脐腹作痛及产后症等病<br />
　　干漆【炒烟出青白为度】牛膝【酒浸焙各一两】<br />
　　右为末生地黄汁一升砂器慢火熬膏丸桐子大每服二十丸空心米饮下仍叅前论主之<br />
　　红花当归散　治经不行腰胯重痛小腹坚硬红花　当归尾【酒拌】紫葳　牛膝【酒制】甘草【炙】苏木【各二钱】白芷　桂心【各一钱半】赤芍药【炒一两】刘寄奴【去根五钱】<br />
　　右为末每服三钱温酒调<br />
　　室女月水不通方论第八<br />
　　论曰夫冲任之脉起于胞内为经脉之海手太阳小肠手少阴心二经为表里女子十四而天癸至肾气全盛冲任流通经血既盈应时而下否则不通也<br />
　　愚按前症若禀阴血不足用四物参苓怒伤肝血用加味逍遥散郁结伤脾用加味归脾汤肝火拂郁用加味小柴胡汤胃经积热用加味清胃散余当叅考前论<br />
　　附方<br />
　　四物汤【方见二十四卷第六论】<br />
　　加味逍遥散<br />
　　加味归脾汤【二方见二十四卷第四论】<br />
　　加味小柴胡汤【方见二十四卷第二论】<br />

                    <br>
                        　　加味清胃散【方见二十四卷首论】<br />
　　室女经闭成劳方论第九<br />
　　冦宗奭曰夫人之生以气血为本人之病未有不先伤其气血者若室女童男积想在心思虑过度多致劳损男子则神色消散女子则月水先闭葢忧忿思虑则伤心而血逆竭神色先散月水先闭且心病则不能养脾故不嗜食脾虚则金亏故发肾水絶则木气不荣而四肢干痿故多怒鬓髪焦筋骨痿若五脏伤遍则死自能改易心志用药扶持庶可保生切不可用青蒿防虫等凉血行血宜用栢子仁丸泽兰汤益阴血制虚火愚按经云五谷入于胃其糟粕津液宗气分为三隧故宗气积于胸中出于喉咙以贯心肺而行呼吸荣气者秘其津液注之于脉化以为血以荣四末内养五脏六腑若服苦寒之剂复伤胃气必致不起<br />
　　附治騐<br />
　　一室女年十七久不愈天癸未通发热咳饮食少思欲用通经丸余曰此葢因禀气不足阴血未充故耳但养气血益津液其经自行彼惑于速效仍用之余曰非其治也此乃慓悍之剂大助阳火阴血得之则妄行脾胃得之则愈虚后果经血妄行饮食愈少遂致不救<br />
　　栢子仁丸<br />
　　栢子仁【炒别研】牛膝【酒制】卷栢【各半两】泽兰叶【一两】<br />
　　右为末密丸桐子大每服三十丸空心米饮下<br />
　　泽兰汤<br />
　　泽兰叶【二钱】当归　芍药【炒各一钱】甘草【炙五分】<br />
　　右水煎服<br />
　　刼劳散　治劳发热盗汗体瘦唾中有红或成肺痿白芍药【炒一钱】黄茋【炒】甘草【炒】人参　五味子【杵炒】当归　半夏【姜制】白茯苓　熟地黄【自制】阿胶【炒各五分】<br />
　　右姜水煎日三服乡人杨元鼎女及笄病此甚危百药无效偶遇名医得此方服三十余剂遂愈不发<br />
　　血枯方论第十【出骆龙吉方】<br />
　　腹中论曰有病胸脇支满妨于食病至则先闻腥臊臭出清液四肢清目时时前后血病名曰血枯此年少时因大脱血或醉而入房亏损肾肝葢肝藏血受天一之气以为滋荣其经上贯膈布脇肋若脱血失精肝气已伤肝血枯涸不荣而胸脇满妨于食则肝病脾而闻腥臊臭出清液若以肝病而肺乗之则唾血四肢清目时时前后血出皆肝病血伤之症也<br />
　　愚按前症若饮食起居失宜而脾胃虚损当滋化源而佐以乌贼丸等药若因脾土虚寒而不能生血宜补命门火若服燥药郁火内作而津液消烁宜清热养血若脾胃亏损而气血虚宜补中益气若胃热消中而血液耗损宜清脾胃之火若大便秘澁小便清利而经不行宜清胞络之火若劳伤心火血涸而经不行宜补心养血仍叅看前第三论主治<br />
　　附治騐<br />
　　一妇人久患血崩肢体消瘦饮食到口则闻腥臊口出清液每食少许腹中作胀此血枯之症肺肝脾胃亏损之患用八珍汤乌贼骨丸兼服两月而经行百余剂而安<br />
　　乌贼鱼骨丸<br />
　　乌贼鱼骨【去甲四两】防茹【一两】<br />
　　右为末以雀夘丸小荳大每服五丸加至十丸鲍鱼煎汤下以饭压之<br />
　　熟地黄汤　治大脱血或醉入房月事不行以致前症熟地黄【自制】泽兰叶　白茯苓　人参　五味子【杵炒】附子【炮】禹余粮【制】当归【酒制各五分】<br />
　　右为末每服三钱水煎空心服<br />
　　附方<br />
　　八珍汤【方见二十四卷第四论】<br />
　　茯苓补心汤　治妇人心气虚耗不能主血又不能制乎肺金气得以乗乎肝木肝既亏损则血不能藏渐致精血枯涸月事不调此方専补心元之虚抑其肺气调和荣卫滋养血脉<br />
　　前方参苏饮内除木香与四物汤对匀和每服四钱以姜枣煎温服此方常进用以治宫娥多效【参苏饮方见三三卷首论四物汤方见二十四卷第六论】<br />
　　月水不利方论第十一<br />
　　妇人月水不利者由劳伤气血体虚而风冷客于胞内伤于冲任之脉故也若寸脉闗脉沈是肝病也兼主腹痛孔窍生疮尺脉滑血气实经络不利或尺脉絶不至兼主小腹引腰痛气攻胸膈也<br />
　　愚按前症属肝胆二经葢肝胆相为表里多因恚怒所伤若本经风热用补肝散血虚用四物加酸枣仁若肾水不足用六味丸若患诸疮疡治见第八卷二十四卷<br />
　　牛膝散　治月水不利脐腹作痛或小腹引腰气攻胸膈<br />
　　牛膝【酒制】桂心　赤芍药【炒】桃仁【去皮尖】胡索【炒】当归【酒浸】牡丹皮【各一两】木香【三钱】<br />
　　右为末每服一钱温酒调下或每服三五钱水煎<br />
　　附方<br />
　　补肝散【方见七卷第十七论】<br />
　　四物汤【方见二十四卷第六论】<br />
　　六味丸【方见二十四卷第十一论】<br />
　　月水行止腹痛方论第十二<br />
　　妇人经来腹痛由风冷客于胞络冲任或伤手太阳少阴经用温经汤桂枝桃仁汤若忧思气郁而血滞用桂枝桃仁汤地黄通经丸若血结而成块用万病丸愚按前症若风寒伤胞者六君加炮姜思虑伤血者四物加参术思虑伤气者归脾加柴栀郁怒伤血者归脾逍遥兼服余参前后论治之<br />
　　附治騐<br />
　　一妇人经行腹痛食则呕吐肢体倦怠发热作渴此乃素禀气血不足用八珍汤二十余剂而愈后生子二年而经不行前症仍作服八珍汤逍遥散百余剂方愈<br />
　　地黄通经丸　治月经不行或产后恶露脐腹作痛熟地黄【自制四两】防虫【去头翅炒】水蛭【糯米同炒黄去糯米】桃仁【去皮尖各五十枚】<br />
　　右为末密丸桐子大每服五七丸空心温酒下<br />
　　万病丸【方见前第七论】<br />
　　温经汤　治寒气客于血室以致血气凝脐腹作痛其脉沈<br />
　　当归　川芎　芍药　桂心　蓬术【醋炒】牡丹皮【各五分】人参　牛膝【酒炒】甘草【炒各一钱】<br />
　　右水煎服<br />
　　桂枝桃仁汤　治经脉顿然不行腹中作痛或上攻心脇欲死或因经脉不行渐成积块脐下如覆杯桂枝　芍药　生地黄【各二钱】桃仁【七枚去皮尖】甘草【一钱】<br />
　　右姜水煎<br />
　　若因七情郁结血随气滞者宜服此汤如不瘥用地黄通经丸已成血块者用万病丸【方见前】<br />
　　愚按前症若肝经怒气用加味逍遥散若肝经血虚用四物参术柴胡牡丹皮若肝经血热用四物牡丹皮若肝肾虚火用六味地黄丸若肝脾血虚用八珍加牡丹皮若肝脾郁怒用加味归脾汤若气虚血弱用补中益气汤若脾不能摄血用六君子加川芎当归若肝虚不能藏血用补肝散<br />
　　附方<br />
　　六君子汤<br />
　　四物汤【二方见二十四卷第六论】<br />
　　归脾汤<br />
　　逍遥散<br />
　　八珍汤【三方见二十四卷第四论】<br />
　　月水不断方论第十三<br />
　　妇人月水不断淋腹痛或因劳损气血而伤冲任或因经行而合阴阳以致外邪客于胞内滞于血海故也但调养元气而病邪自愈若攻其邪则元气反伤矣愚按前症若郁结伤脾用归脾汤恚怒伤肝逍遥散肝火妄动加味四物汤脾气虚弱六君子汤元气下陷补中益气汤热伤元气前汤加五味麦门炒黒黄栢<br />
　　附治騐<br />
　　儒者钱思习子室年三十余无嗣月经淋无期夫妇异处几年矣思习欲为娶妾以谋诸余余意此郁怒伤肝脾虚火动而血不归经乃肝不能藏脾不能摄也当清肝火补脾气遂与加味归脾逍遥二药四剂送至其家仍告其姑曰服此病自愈而当受胎妾可无娶也果病愈次年生子<br />
　　一妇人性急每怒非太阳耳项防齿胸乳作痛则胸满吞酸吐泻少食经行不止此皆肝火之症肝自病则外症见土受尅则内症作余先以四物加白术茯苓柴胡炒栀炒龙胆清肺养血次用四君加柴胡芍药神麯呉茱萸炒黄连以培土制肺渐愈惟月经不止是血分有热脾气尚虚以逍遥散倍用白术茯苓陈皮又以补中益气加酒炒芍药兼服而安<br />
　　一妇人多怒经行旬余方止后淋无期肌体倦瘦口干内热盗汗如洗日晡热甚皆由肝脾亏损无以生发元气用参茋归术茯神逺志仁麦门五味丹皮龙眼肉炙草柴胡升麻治之获痊<br />
　　一妇人怀抱不舒腹胀少寐饮食素少痰涎上涌月经频数余曰脾统血而主涎此郁闷伤脾不能摄血归源耳用补中益气济生归脾而愈<br />
　　附方<br />
　　归脾汤<br />
　　逍遥散【二方见二十四卷第四论】<br />
　　加味四物汤<br />
　　四君子汤<br />
　　六君子汤<br />
　　补中益气汤【四方见二十四卷第六论】<br />
　　妇人杀血心痛方论第十四<br />
　　妇人血崩而心痛甚名曰杀血心痛由心脾血虚也若小产去血过多而心痛甚者亦然用乌贼鱼骨炒为末醋汤调下失笑散亦效<br />
　　愚按前症若阴血耗散用乌贼丸收敛之若瘀血不散用失笑散行散之若心血虚弱用芎归汤补养之若郁结伤血用归脾汤调补之<br />
　　附治騐<br />
　　一妇人血崩兼心痛三年矣诸药不应每痛甚虚症悉具面色痿黄余曰心主血葢由去血过多心无所养以致作痛宜用十全大补汤参术倍之三十余剂稍愈百余剂全愈<br />
　　附方<br />
　　失笑散【方见二十卷第五论】<br />
　　芎归汤【方见十七卷第四论】<br />
　　归脾汤<br />
　　十全大补汤【二方见二十四卷第四论】<br />
　　暴崩下血不止方论第十五<br />
　　妇人冲任二脉为经脉之海外循经络内荣脏腑若阴阳和平经下依时若劳伤不能约制则忽然暴下甚则昏闷若寸脉微迟为寒在上焦则吐血衂血尺脉微迟为寒在下焦则崩血便血大抵数小为顺洪大为逆大法当调补脾胃为主<br />
　　愚按经云阴虚阳抟谓之崩又云阳络伤则血外溢阴络伤则血内溢又云脾统血肝藏血治法前症因脾胃亏损不能摄血归源用六君加芎归柴胡若肝经之火而血下行用竒効四物汤或四物加柴栀苓术若肝经风热而血妄行用加味逍遥散或小柴胡栀芍丹皮若怒动肝火而血沸腾亦用前药若脾经郁结而血不归经用归脾加柴栀丹皮若悲伤胞络而血下崩用四君加柴栀升麻故东垣先生云凡下血症须用四君子以收功厥有防哉若大吐血毋以脉论当急用独参汤救之若潮热咳脉数乃元气虚弱假热之脉尤当用人参温补此等症候无不由脾胃先损故脉洪大察其有胃气能受补则可救苟用寒凉止血之药复伤脾胃反不能摄血归源是速其危也<br />
　　附治騐<br />
　　大尹王大成之内久患崩自服四物凉血之剂或作或辍因怒发热其血不止服前药不应乃主降火更加脇腹大痛手足俱冷余曰此脾胃虚寒所致先用附子理中汤体热痛止又用济生归脾补中益气二汤崩血顿愈若泥痛无补法则误矣<br />
　　锦衣杨永兴之内患前症过服寒凉之剂其症益甚更加肚腹痞闷饮食不入发热烦躁脉洪大而虚余曰此脾经气血虚而发躁也当急用八珍汤加炮姜以温补之缓则不救不信乃服止血降火之剂虚症蜂起始信余言缓不及治矣<br />
　　一妇人面黄或赤觉腰间或脐下作痛四肢困倦烦热不安经行先发寒热两肋如束血涌如崩此脾胃亏损元气下陷与相火湿热所致用补中益气加防风芍药炒黒黄栢间以归脾汤调补而血始归经一妇人因怒崩血久不已面青黄而或赤此肝木制脾土而血虚用小柴胡合四物清肝火生肝血又用归脾补中二汤益脾气生肝血而瘥此症若因肝经风热而血不宁者防风为丸以兼症之药煎送或肝经火动而血不宁者炒条芩为丸以兼症之药煎送若瘀血为患用五灵脂为末烧铁器焠酒调服无不效者<br />
　　竒效四物汤　治肝经虚热血沸腾而崩久不止当归【酒拌】熟地黄【自制】白芍药　川芎　阿胶【炒】艾叶【炒】黄芩【炒各等分】<br />
　　右每服四钱水煎<br />
　　治血崩血或经行产后心腹脇痛五灵脂炒烟尽为末每服一钱温酒调或用三钱水酒童便煎服<br />
　　治风热血崩荆芥穂灯火烧焦为末每服三钱童便调独圣散　治肝经有风血崩用防风去义芦为末每服一钱空心食前酒煑白面清饮调下极验<br />
　　神应散　治血虚内热血不归源而崩用桂心烧存性为末每服一二钱米饮调下<br />
　　又方陈槐花一两百草霜半两为末每服一二钱烧红秤锤焠酒下<br />
　　附方<br />
　　四君子汤<br />
　　六君子汤【二方见二十四卷第六论】<br />
　　补中益气汤【方见二十四卷第十论】<br />
　　四物汤【方见二十四卷第六论】<br />
　　归脾汤<br />
　　加味逍遥散<br />
　　八珍汤【三方见二十四卷第四论】<br />
　　小柴胡汤【方见二十四卷第二论】<br />
　　独参汤【方见三卷第十三论】<br />
　　附子理中汤【方见二十卷第八论】<br />
　　带下方论第十六<br />
　　妇人带下其名有五因经行产后风邪入胞门于脏腑而致之若伤足厥隂肝经色如青泥伤手少隂心经色如红津伤手太阴肺经形如白涕伤足太阴脾经黄如烂伤足少阴肾经黒如衃血人有带脉横于腰间如束带之状病生于此故名为带<br />
　　愚按徐用诚先生云前症白属气而赤属血东垣先生云血崩久则亡阳故白滑之物下流未必全拘于带脉亦有湿痰流注下焦或肾肝阴淫之湿胜或因惊恐而木乗土位浊液下流或思慕为筋痿戴人以六脉滑大有力用宣导之法此泻其实也东垣以脉微细沈或洪大而虚用补阳调经乃兼责其虚也丹溪用海石南星椿根皮之类乃治其湿痰也窃谓前症皆当壮脾胃升阳气为主佐以各经见症之药色青者属肝用小柴胡加山栀防风湿热壅滞小便赤濇用龙胆泻肝汤肝血不足或燥热风热用六味丸色赤者属心用小柴胡加黄连山栀当归思虑过伤用妙香散等药色白者属肺用补中益气加山栀色黄者属脾用六君子加山栀柴胡不应用归脾汤色黒者属肾用六味丸气血俱虚八珍汤阳气下陷补中益气汤湿痰下注前汤加茯苓半夏苍术黄栢气虚痰饮下注四七汤送六味丸不可拘肥人多痰瘦人多火而以燥湿泻火之药轻治之也<br />
　　附治騐<br />
　　一孀妇腹胀脇痛内热晡热月经不调肢体痰麻不时吐痰或用清气化痰防间不利带下青黄腹脇膨胀又用行气之剂胸膈不利肢体如麻此乃郁怒伤损肝脾朝用归脾汤以解脾郁生脾气夕用加味逍遥散以生肝血清肝火百余剂而愈<br />
　　一妇人久疟兼带发热口干体倦用七味白术散加麦门五味大剂煎与恣饮再发稍可乃用补中益气加茯苓半夏十余剂而愈<br />
　　一妇人头晕吐痰胸满气喘得食稍缓苦于白带二十余年矣诸药不应此气虚而痰饮也痰饮愈而带自愈遂朝用六君子汤夕用六味地黄丸不月而验一妇人耳鸣胸痞内热口干喉中若有一核吞吐不利月经不调兼之带下余以为肝脾郁结用归脾汤加半夏山栀升麻柴胡间以四七汤下白丸子而愈一妇人吞酸饱满食少便泄月经不调服清气化痰丸两膝渐肿寒热徃来带下黄白面痿体倦此脾胃俱虚湿痰下注用补中益气倍用参术加茯苓半夏炮姜而愈<br />

                    <br>
                        　　一妇人带下四肢无力余曰四肢者土也此脾胃虚弱湿痰下注以补中益气济生归脾二药治之而愈一妇人带下黄白怒则胸膈不利饮食少思或用消导利气之药痰喘胸满大便下血余曰此因脾气损不能摄血归源用补中益气加茯苓半夏炮姜四剂诸症顿减又用八珎加柴胡山栀而痊<br />
　　附方<br />
　　小柴胡汤【方见二十四卷第二论】<br />
　　龙胆泻肝汤【方见二十四卷第八论】<br />
　　六味丸【方见二十四卷第十一论】<br />
　　妙香散【方见三卷第十三论】<br />
　　补中益气汤<br />
　　六君子汤【二方见二十四卷第六论】<br />
　　归脾汤<br />
　　八珎汤<br />
　　加味逍遥散【三方见二十四卷第六论】<br />
　　七味白术散【方见二十一卷第二论】<br />
　　四七汤【方见十二卷第七论】<br />
　　白丸子【方见三卷第四论】<br />
　　崩中漏血生死脉方论第十七<br />
　　妇人崩中漏下之症已见前论按其寸口脉而大则为大则为芤则为寒芤则为虚虚寒相抟其脉为牢妇人半产漏下赤白不止脉小虚滑者生脉大实数者死又脉急疾者死迟者生又云尺寸脉虚者漏血脉浮者俱不治<br />
　　愚按前症阐内经微防济无穷天札须固胃为善葢胃为五脏之本源人身之根蒂所用治法当叅前后论<br />
　　附治騐<br />
　　一妇人年将七十素有肝脾之症每作则饮食不进或胸膈不利或中脘作痛或大便作泻或小便不利余用逍遥散加山栀茯神逺志木香而愈后忧女孀居不时吐紫血其病每作先倦怠而后发热经曰积忧伤肺积思伤脾肺布叶举是令子母俱病不能摄血归经而致前症遂以前药加炒黒黄连三分呉茱萸二分顿愈复因怒吐赤血甚多躁渴垂死此血脱也法当补气乃用人参一两苓术当归各三钱陈皮炮黒干姜各二钱炙草木香各一钱一剂顿止一妇人年六十有四久郁怒头痛寒热春间乳内时痛服流气饮之类益甚不时有血如经行又因大惊恐饮食不进夜寐不宁此因高年去血过多至春无以生发肝木血虚火燥所以至晩隂旺则发赤经云肝藏魂魄无所附故不能寐先以逍遥散加酒炒黒龙胆草一钱山栀一钱五分二剂肿痛顿退又二剂而全消再用归脾汤加炒栀贝母诸症悉愈<br />
　　表弟方健甫内五十嵗辛丑患血崩诸药罔效壬寅八月身热体痛头晕涕出吐痰少食众作火治展转发热絶粒数日余诊之曰脾胃久虚过服寒药中病未已寒病复起遂用八味丸料一服翌早遂索粥数匙再服食倍热减痛止乃服八味丸而愈癸夘秋因劳役忧怒甲辰夏病复作胸饱发热脊痛腰疼神气怫郁或作内伤或作中暑崩血便血烦渴引饮粒米不进昏愦时作脉洪大按之微弱此无根之火内虚寒而外假热也以十全大补加附子一剂遂食粥三四匙崩血渐减日服八味丸始得全愈【备见女科提要】<br />
　　栢叶散　治元气虚弱崩中漏血年久不愈亦治白带栢叶【炒】续断【酒炒】川芎　生地黄　当归　鼈甲【炙】甲　禹余粮【各两五钱】阿胶【炙】赤石脂【煅】牡蛎【煆】地榆　艾叶【炒】鹿茸【炙各五钱】<br />
　　右为末每服二钱粥饮调下<br />
　　地黄丸　治足三阴亏损经行数日不止或兼带下无子<br />
　　熟地黄【自制】山茱萸肉　芜荑仁【各一两】干姜【三钱炮】白芍药【微炒】代赭石【各一两】白僵蚕【炒】厚朴【姜制各三钱】<br />
　　右为末密丸桐子大每服五十丸空心温酒日三服许学士云凡妇人有白带多致不产育宜速治之故扁鹊过邯郸闻妇人有此病遂自名带下医以就治之<br />
　　白芷散　治下元虚弱赤白带下或经行不止等症<br />
　　白芷【一两】海漂蛸【二枚烧】胎髪【一团煅】<br />
　　右为末每服二钱温酒调下<br />
　　附方<br />
　　东垣益胃升阳汤　治血脱当益其气葢先补胃气以助生发之气故曰阳生阴长诸甘药为之先务举世皆以为补气殊不知甘能生血此阳生阴长之理故理胃气则血归于脾矣故曰脾统血<br />
　　东垣升麻除湿汤【二方见二十卷第九论】<br />
　　东垣升阳益胃汤　治肺脾胃虚怠惰嗜卧四肢不收身体沈重口干食无味大便不调小便频数食少食不消洒淅恶寒而或微热崩带不止【方见三卷第十三论】<br />
　　十全大补汤<br />
　　逍遥散<br />
　　归脾汤【三方见二十四卷第四论】<br />
　　八味丸【方见二十四卷第十一论】<br />
　　妇人白浊白淫方论第十八<br />
　　妇人小便白浊白淫由心肾不交水火不济用金锁正元丹若心虚而致用平补正心丹降心丹威喜丸若思虑伤脾用四七汤吞白丸子更以乌沈汤加茯苓益智愚按前症若元气下陷用补中益气汤脾胃亏损六君加升麻柴胡脾经郁结归脾加黄栢山栀肝经怒火龙胆泻肝汤虚则用加味逍遥散宜与带下叅看主治<br />
　　一妇人善怒或小腹痞闷或寒热徃来或小便频数时下白淫药久不愈面青口苦余以为积愤而不能发散所致用龙胆泻肝汤而愈用加味逍遥散八珎汤而安<br />
　　锁精丸　治下元虚弱小便白浊或白带淋漓小便频数<br />
　　破故纸【炒】青盐　白茯苓【去皮】五味子【炒等分】<br />
　　右为末酒糊丸桐子大每服三十丸盐汤或酒下<br />
　　固精丸　治胞气虚寒小便白浊或小便无度等症牡蛎【煅】免丝子【酒浸蒸炒】韭子【炒】龙骨【煅】五味子【炒】白茯苓【去皮】桑螵蛸【酒炙】白石脂【煆】<br />
　　右等分为末酒糊丸桐子大每服七十丸空心盐汤下<br />
　　附方<br />
　　补中益气汤【方见二十四卷第十论】<br />
　　六君子汤【方见二十四卷第六论】<br />
　　归脾汤【方见二十四卷第四论】<br />
　　龙胆泻肝汤【方见二十四卷第八论】<br />
　　妇人天癸过期方论第十九<br />
　　许学士云妇人经脉过期不尽腰腹疼痛或七七数尽而月经下者宜用当归散治之<br />
　　愚按前症若肝肾虚热用当归散肝血虚热四物加柴栀丹皮肝火内动小柴胡加山栀丹皮肝火血燥加味逍遥散脾经郁火加味归脾汤肝脾郁火归脾逍遥兼服肝肾亏损归脾六味兼服仍与前后月经不调治騐同用<br />
　　附治騐<br />
　　一妇人年五十内热晡热经水两三月一至此血虚有热用逍遥散加山茱萸治之而愈后有痰作渴或小便不调或头晕白带用六味丸而安<br />
　　当归散<br />
　　当归【酒洗】川芎　白芍药【炒】黄芩【炒】白术【炒各半两】山茱萸肉【一两半】<br />
　　右为末每服二钱酒调日三服气虚去芩加桂心一两<br />
　　附方<br />
　　四物汤【方见二十四卷第六论】<br />
　　小柴胡汤【方见二十四卷第二论】<br />
　　加味逍遥散<br />
　　加味归脾汤【二方见二十四卷第四论】<br />
　　六味丸【方见二十四卷第十一论】<br />
　　妇人血分水分肿满方论第二十<br />
　　妇人经水不通则化为血血不通则复化为水故先因经水断絶后至四肢浮肿致小便不通名曰血分宜用椒仁丸若先因小便不通后身面浮肿致经水不通名曰水分宜用葶丸经脉不通而化为水流走四肢悉皆肿满亦名血分其症与水症相类实非水也用人参丸<br />
　　愚按前症或因饮食起居失养或因六淫七情失宜以致脾胃亏损不能生发统摄气血乖违行失常道若先因经水断絶后至四肢浮肿小便不通血化为水名曰血分宜用椒仁丸治之若先小便不利后至身面浮肿经水不通水化为血名曰水分宜用葶丸治之此属形气不足邪淫隧道必用此药以宣导其邪而佐以补辅元气之剂庶使药力有所仗而行则邪自不能容而真气亦不至于复伤矣大凡月水不通凝结于内久而变为血瘕血水相并亦为水肿<br />
　　附治騐<br />
　　一妇人月经不调晡热内热饮食少思肌体消瘦小便频数或用济阴丸月经不行四肢浮肿小便不通余曰此血分也朝用椒仁丸夕用归脾汤渐愈服人参丸两月而愈仍専用归脾汤五十余剂而平一妇人面目浮肿月经不通此水分也朝用葶丸夕用归脾汤渐愈更兼服人参丸而全愈<br />
　　一妇人素性急先因饮食难化月水不调或用理气化痰药反肚腹膨胀大便泄泻又加乌药蓬术肚腹肿胀小便不利加猪苓泽泻痰喘气急手足厥冷头面肢体肿胀指按成窟脉沈细右寸尤甚余曰此脾肺虚冷不能通调水道下输膀胱渗泄之令不行生化之气不运东垣云水饮留积若土在雨中则为泥矣得和气暖日水湿去而阳化自然万物生长喜其脉相应遂与金匮加减肾气丸料服之小便即通数剂肿胀消半四肢渐温自能转侧又与六君加木香肉桂炮姜治之全愈后不戒七情不节饮食顿作泄泻仍用前药加附子五分而安<br />
　　椒仁丸　治血分<br />
　　椒仁　甘遂　续随仁　附子【炮】郁李仁　黒牵牛　五灵脂　【阙】　　呉茱萸　参　红花【酒炒】<br />
　　信砒　胆　　　　　　　　　　　【钱】斑猫【糯米阙炒】　　芫青【各三十个糯米炒黄去头足】<br />
　　右为末面糊丸菉荳大每服一丸陈皮汤送下<br />
　　人参丸　治月经不利而化为水流走四肢悉皆肿痛人参　当归　大黄【蒸熟切焙】桂心　麦穂　赤芍药　白茯苓【各三两】葶【炒研一两】<br />
　　右为末炼密丸桐子大每服十五丸空心米饮下<br />
　　葶丸　治水分<br />
　　甜葶【炒别研五钱】续随仁【五钱别研】干笋末【一两】<br />
　　右用肉丸桐子大每服七丸煎扁竹汤下如大便利减续随子葶各一钱加白术半两<br />
　　小调经散　治经水失道流入四肢浮肿【方见产后四肢浮肿】<br />
　　附方<br />
　　归脾汤【方见二十四卷第四论】<br />
　　金匮加减肾气丸【方见二十二卷第十论】<br />
　　六君子汤【方见二十四卷第六论】<br />
　　众疾门【经脉不调众疾生焉故以次之】<br />
　　产寳方论第一<br />
　　古人治妇人别着方论者以其胎妊生产崩伤之异况郁怒倍于男子若不审其虚实而治之多致天枉愚按前説诚为精确谚云宁治十男子莫治一妇人宁治十妇人莫治一小儿义可见矣<br />
　　博济方论第二<br />
　　夫人将摄顺理则气血调和六淫不能为害若劳伤血气则风冷乘之脾胃一伤饮食渐少荣卫日衰肌肤黄燥面无光泽若入大肠则下利若入闗元则絶嗣故妇人病有三十六种皆由冲任劳损而致葢冲任之脉为十二经之防海其病皆见于少隂太阳之经当于此之<br />
　　愚按前论精密学者当従此类推之<br />
　　冦宗奭论第三<br />
　　妇人虽有别科然亦有不能尽圣人之法岐伯曰凡病察其形气相得则易治形气相失则难治又曰诊病之道观人勇怯骨肉皮肤能知其情以为诊法今富贵之家身处帷幔出手诊不能尽望闻问切之情率尔投药乌可尽其术乎况医者质问谆谆病家遂谓术业不精而不信岂能使药之奏效耶丹溪云凡人之形长不及短大不及小肥不及瘦人之色白不及黒嫩不及苍薄不及厚而况肥人湿多瘦人火多白者肺气虚黑者肾气足形色既殊脏腑亦异外证虽同法法逈别所以肥人责脉浮瘦人责脉沈躁人疑脉缓缓人疑脉躁以其不可槩观也若夫病势危急必须察色以观其外诊脉以知其内医之道庶乎不至于有误矣<br />
　　府庠徐道夫母胃脘当心痛极右寸闗俱无左虽有微而欲絶手足厥冷余以上部无脉不吐为不治然察其眼胞上下青黯此脾虚肝木所胜以参术茯苓陈皮甘草补中益气以木香和胃气行肝气以呉茱萸防脾胃之寒止心腹之痛遂急与一剂连去二次再进诸病悉愈<br />
　　通用方序论第四<br />
　　夫通用方者葢产前产后皆可用也或一方治诸症不可入専门当通变而施治焉乌可泥也<br />
　　加减四物汤　治血虚月经不调腰腹作痛崩中漏下半产产后恶露内停或去血过多而痛【方见第八十三论】愚按血虚之症若肝脾血燥用加味逍遥防肝火血燥用八珍汤加山栀牡丹皮肝经风热血燥用六味地黄丸肝脾火燥血虚用四物柴胡山栀肝经气血虚弱用四君芎归熟地肾水涸而肝血虚用六味地黄丸金尅木而肝血虚与心火亢而肝血虚亦用前丸若气虚而血弱用补心汤胃气陷而血虚用补中益气汤脾气弱而血虚用六君子汤脾气郁而血虚用加味归脾汤大凡血虚之症或气虚血弱或阳气脱陷或大失血以致发热烦渴等症必用四君归茋或独参甘温之剂使阳旺则隂生其病自愈若用寒凉降火乃速其危也<br />
　　交加防　治经脉不调腹中撮痛或结聚症瘕产后中风<br />
　　生地黄【一觔取汁】生姜【十二两取汁】<br />
　　右以地黄汁炒姜柤姜汁炒地黄柤干为末每服三钱温酒调加芍药胡索当归蒲黄桂心各一两没药红花各五钱尢效<br />
　　补中丸　治气血俱虚诸症即八珍汤为丸【方见二十四卷第四论】<br />
　　附方<br />
　　加味归脾汤<br />
　　加味逍遥防<br />
　　八珍汤【三方见二十四卷第四论】<br />
　　六味丸【方见二十四卷第十一论】<br />
　　四物汤<br />
　　四君子汤<br />
　　六君子汤<br />
　　补中益气汤【四方见二十四卷第六论】<br />
　　独参汤【方见三卷第十三论】<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷二十六<br />
<子部,医家类,薛氏医案><br />
　　钦定四库全书<br />
　　薛氏医案卷二十七<br />
　　明　薛已　订<br />
　　妇人良方<br />
　　妇人中风诸症方论第一<br />
　　夫中风者因内虚而中之也盖风为四时八方之气常以冬至之日自坎而起从其乡来者主长养万物否则名为虚风贼害万物从背而入或中腑或中脏或中血脉经络其症或肢体不遂或手足偏枯或痰涎壅塞或口眼歪斜或牙关急或腰背反张若眼开口闭涎流失音者难治如眼闭口开鼾睡遗尿者死中风中气皆用苏合香丸中气用三生饮若作风治百无一生愚按中风者即内经所谓偏枯风痱风懿风痹是也而有中腑中脏中血脉之分焉夫中腑者为在表中脏者为在里中血脉者为在中在表者宜防汗在里者宜防下在中者宜调荣中腑者多着四肢如手足拘急不仁恶风寒此数者病浅皆易治用加减续命汤之类中脏者多滞九窍如眼瞀者中于肝舌不能言者中于心唇缓便秘者中于脾鼻塞者中于肺耳聋者中于肾此数者病深多难治中血脉者外无六经之证内无便溺之阻肢不能举口不能言用大秦芁汤主之中腑者多兼中脏如左关脉浮面目青左脇偏痛筋脉拘急日瞤头目手足不收坐踞不得此中胆兼中肝也用犀角散之类如左寸脉浮洪面舌赤汗多恶风心神颠倒言语蹇澁舌强口干忪悸恍惚此中小肠兼中心也用麻黄散之类如右关脉浮缓或浮大面唇黄汗多恶风口防语澁身重怠惰嗜卧防肤不仁皮肉瞤动腹膨不食此中胃兼中脾也用防风散之类如右寸脉浮濇而短面色白鼻流清涕多喘胸中冐闷短气自汗声嘶四肢痿弱此中大肠兼中肺也用五味子汤之类如左尺脉浮滑面目黧黒腰脊痛引小腹不能俛仰两耳虚鸣骨节疼痛足痿善恐此中膀胱兼中肾也用独活散之类此皆言真中风也而有气血之分焉盖气虚而中者由元气虚而贼风袭之则右手足不仁用六君子汤加钓藤姜汁竹血虚而中者由隂血虚而贼风袭之则左手足不仁用四物汤加钓藤竹姜汁气血俱虚而中者则左右手足皆不仁也用八珍汤加钓藤姜汁竹沥其与中风相类者则有中寒中湿中火中气食厥劳伤房劳等症如中于寒者谓冬月卒中寒气昏冐口噤肢挛恶寒脉浮用麻黄桂枝理中汤之类中于暑者谓夏月卒冐炎暑昏冐痿厥吐泻喘满用十味香薷饮之类中于湿者丹溪所谓东南之人多因湿土生痰痰生热热生风也用清燥汤之类加竹沥姜汁中于火者河间所谓非肝木之风内中六淫之邪外侵良由五志过极火盛水衰热气怫郁昏冐而卒仆也用六味丸四君子独参汤之类内有恚怒伤肝火动上炎者用柴胡汤之类中于气者由七情过极气厥昏冐或牙关急用苏合香丸之类误作风治者死食厥者过于饮食胃气自伤不能运化故昏冐也用六君子加木香劳伤者过于劳役耗损元气脾胃虚衰不任风寒故昏冐也用补中益气汤房劳者因肾虚精耗气不归源故昏冐也用六味丸此皆类中风者也夫内经主于风河间主于火东垣主于气丹溪主于湿愚之斯论僭补前人之阙也若夫地之南北人之虚实固有不同其男子女人大畧相似当与后论叅看通变治之<br />

                    <br>
                        　　附治验<br />
　　靳阁老夫人先胸脇胀痛后四肢不收自汗如水小便自遗大便不实口目瞤饮食颇进十余日矣或以为中脏公甚忧余曰非也若风既中脏真气既脱恶症既见祸在反掌焉能延之乃候其色面目俱赤而面或青诊其脉左三部洪数惟肝尤甚余曰胸乳胀痛肝经血虚肝气否塞也四肢不收肝经血虚不能养筋也自汗不止肝经风热津液妄泄也小便自遗肝经热甚隂挺失职也大便不实肝木炽盛尅脾土也遂用犀角散四剂诸症顿愈又用加味逍遥散调理而安后因郁怒前症复作兼发热呕吐饮食少思月经不止此木盛尅土而脾不能摄血也用加味归脾汤为主佐以加味逍遥散调补肝脾之气清和肝脾之血而愈后每遇怒或睡中手足抽搐复用前药即愈<br />
　　大叅朱云溪母于九月内忽仆地痰昧不省人事唇口防斜左目小或用痰血之剂其势稍缓至次年四月初其病复作仍进前药势亦渐缓至六月终病乃大作小便自遗或谓风中于脏以为不治余诊之左关洪而数此属肝火血燥也遂用六味丸加五味麦门芎归一剂而饮食顿进小便顿调随用补中益气加茯苓山栀钓藤丹皮而安至十月复以伤食腹痛作泻左目仍小两关尺脉洪鼓指予以六君加木香呉茱升麻柴胡一剂而痛泻俱缓复以六君加肉果故纸一剂诸脉顿平痛泻俱止余谓左关洪由肝火血燥故左目小右关洪由肝邪乗脾故唇口防斜腹痛作泻二尺鼓指由元气下陷设以目口防误作风中投以风药以腹痛泄泻误作积滞投以峻剂复耗元气为害甚矣后以阳虚恶寒围火过热致痰喘误服寒剂而卒<br />
　　一妇人因怒仆地语言蹇澁口眼防斜四肢拘急汗出遗尿六脉洪大肝脉尤甚者由肝火炽盛盖肝主小便因热甚而自遗也用加味逍遥散加钓藤及六味丸寻愈<br />
　　一老妇两臂不遂语言蹇澁服袪风之药反致筋挛骨痛余谓此肝火血虚所致用八珍汤补气血用地黄丸补肾水佐以排风汤年余而愈<br />
　　一妇人经行口眼歪斜痰涎壅盛此血虚而肝火动用加味逍遥散加牡丹皮治之寻愈后因饮食停滞日吐痰涎此脾气虚不能摄涎归经也用六君子二十余剂而安<br />
　　一妇人因怒口眼歪斜痰涎上涌口噤发搐此脾肺气虚而肝木旺用六君子加木香钓藤柴胡治之渐愈又用加味归脾汤调理而安<br />
　　一产妇勤于女工忽仆地牙关急痰喘气粗四肢不遂此气血虚而发痉朝用补中益气汤加茯苓半夏夕用八珍汤加半夏各三十余剂不应此血气之未复药之未及也仍用前二汤又五十余剂寻愈一妇人素有内热月经不调经行后四肢不能伸卧床半载或用风湿痰火之剂不效其脉浮缓按之则濇名曰瘈症属风寒所乗用加味逍遥散加肉桂防风四剂顿愈更以八珍汤调理两月余而瘥<br />
　　一妇人素经行后期因劳怒四肢不能屈名曰疭症此血虚而风热所乗先用八珍汤加钓藤柴胡渐愈更佐以加味逍遥散调理而痊<br />
　　一妇人四肢挛屈烦痛自汗小便短少畏见风寒脉浮缓此气血虚而风寒湿热相先用东垣清燥汤渐愈再用加味逍遥散及八珍汤加牡丹皮而痊一妇人素有火忽然昏瞆瘈疭抽搐善伸数欠四肢筋挛痰涎上升此肺金燥甚血液衰少而然也用清燥汤六味丸兼服寻愈<br />
　　一妇人肢节作痛不能转侧恶见风寒自汗盗汗小便短少虽夏亦不必表其脉浮此风寒客于太阳经用甘草附子汤一剂而瘥<br />
　　一妇人因怒发搐呕吐痰涎口禁昏愦气口脉大于人迎此气滞而食厥用平胃散加茯苓半夏木香治之而苏更以六君子加木香渐愈乃去木香又二十余剂而痊<br />
　　一妇人元气素虚劳则体麻发热痰气上攻或用乌药顺气散袪风化痰丸之类肢体痿软痰涎自出面色痿黄形体倦怠而脾肺二脉虚甚此气虚而类风朝用补中益气汤夕用十全大补汤渐愈又用加味归脾汤调理寻愈<br />
　　一妇人体肥胖头目晕肢体麻木腿足痿软自汗身重其脉滑数按之沈缓此湿热乗虚也用青燥羌活二汤渐愈更佐以加味逍遥散全愈<br />
　　一妇人口眼歪斜四肢拘急痰涎不利而恶风寒其脉浮此风寒客于手足阳明二经先用省风汤二剂后用秦芁升麻汤而愈<br />
　　一妇人素性急患肝风之症常服搜风顺气丸秦芁汤之类后大怒吐血唇口牵小便频数或时自遗余以为肝火旺而血妄行遂用小柴胡汤加山栀牡丹皮渐愈五年之后又大怒吐血误服降火袪风化痰之剂大便频数胸满少食用清气化痰之剂呕而不食头晕口干不时吐痰用导痰降火之类痰出加涌四肢常冷余曰呕而不食胃气虚弱也头晕口干中气不能上升也痰出如涌脾气不能摄涎也四肢逆冷脾气不能运行也用补中益气加茯苓半夏治之诸症渐愈又用加味归脾汤兼服而安<br />
　　鸿胪王继之室人素有癎症遇劳役怒气则发良久自省一日因饮食劳役失宜发而半日方省不能言语或以为风中于脏用袪风化痰顺气之剂及牛黄清心丸病益甚六脉浮大两寸虚而不及本部且进饮食余曰此脾胃之气伤也若风中于脏祸在反掌彼不信仍用风药后果卒<br />
　　妇人吐痰头晕肢体麻木【见第四卷】<br />
　　娠妇发搐似中风【见第十四卷】<br />
　　产后发痉似中风【见第十九卷】<br />
　　男子诸症【见内科摘要】<br />
　　排风汤　治风邪入脏狂言妄语<br />
　　白鲜皮　白术　白芍药　桂心　川芎　当归防风　杏仁【去皮尖炒】甘草【各二两】白茯苓　麻黄【去节】<br />
　　独活【各三两】<br />
　　三生饮　治卒中不省口眼防斜痰壅喉响无问外感内伤痰涎食厥气虚晕但六脉沈悉有神效生南星　生乌头【去皮尖】生附子【各半两去皮】木香【一钱】<br />
　　右每服半两姜水煎不省人事以细辛皁角末少许吹鼻中得进药气盛只用南星五钱生姜十四片煎饮之名星姜饮<br />
　　愚按三生饮乃行经络治寒痰之良药斩关夺旗之神剂毎服必用人参两许驱其外邪而补其真气否则不惟无益适以取败观先哲用芪附术附等汤其义可见<br />
　　加减小续命汤　治中风半身不遂口眼防斜手足战掉语言蹇澁神思昏乱筋挛骨痛或脚气缓弱隂晦复作<br />
　　麻黄【去节根】防已　人参　黄芩【炒】桂心　甘草【炒】白芍药　川芎　杏仁【各一两】附子【炮半两】防风【一两半】<br />
　　右每服五钱姜枣水煎精神恍惚加茯苓逺志有热去附子加芍药心烦加犀角半两骨冷痛加桂附呕逆腹胀加人参半夏一两躁闷便澁去附子加芍药一两竹一合脏寒下利去防已黄芩加附子白术一两自汗去麻黄杏仁加白术一两脚弱加牛膝石斛一两身痛加秦芁一两腰痛加杏仁杜仲半两失音加杏仁一两<br />
　　小引风汤<br />
　　防风　独活　细辛　川芎　五味子【杵炒】白茯苓人参　白芍药【炒】白术【炒】甘草【等分】<br />
　　右每服五钱姜三片杏仁五个水煎服加麻黄苁蓉附子当归羚羊角等分即大引风汤也<br />
　　必效竹　汤　治中风痰涎壅盛言语塞滞四肢缓纵<br />
　　秦芁　防风　独活　附子【炮各一钱】<br />
　　右以水二盏煎半盏入生地汁淡竹各半盏再煎四五沸作四服病既去以他药调治未愈再服最效<br />
　　星香汤　治中风痰盛服热药不得者<br />
　　南星　木香【等分】<br />
　　右每服四钱姜十片水煎<br />
　　星附汤　治中风痰涎上攻六脉沈伏不知人事<br />
　　附子【生用】南星【生用各一两】木香【半两】<br />
　　右每服四钱姜水煎寒甚加天雄川乌多灸关元丹田二穴<br />
　　附方<br />
　　三化汤　治中风外有六经之形症先以加减续命汤治内有便溺之阻隔者此方主之<br />
　　厚朴【姜汁炒】大黄【酒蒸】枳实【麸炒】羌活【各八两】<br />
　　右每服一两水煎<br />
　　秦芁汤　治中风外无六经之形症内无便溺之阻隔乃血弱不能养于筋手足不能运口强不能言宜养血而筋自荣也<br />
　　秦芁　石膏【各二两】甘草【炒】川芎　当归　芍药【炒】羌活　独活　防风　黄芩【炒】白芷　生地黄熟地黄【自制】白茯苓　白术【各一两】细辛【半两】<br />
　　右每服一两水煎隂雨加生姜七片春夏加知母一两<br />
　　省风汤　治中风口噤口眼防斜筋脉挛急抽掣疼痛风热痰实<br />
　　防风　南星【生用各四两】半夏【水浸洗生用】黄芩　甘草【生用各二两】<br />
　　右每服五钱水煎<br />
　　大八风汤【方见后】<br />
　　烧竹法　用新竹截尺许作两片用两砖对立竹仰砖上中以火烧之两头　自出取荆　亦然<br />
　　乌药顺气散　治风气骨节疼痛遍身顽麻手足瘫痪言语蹇澁宜先疏气道后随证投药<br />
　　麻黄【去节】乌药　陈皮【去白】川芎　白芷　桔梗　枳殻【去穰麸炒】甘草【炒各一两】干姜【炮半两】僵【炒一两】<br />
　　右每服五钱姜水煎头痛加葱白有汗加薄荷<br />
　　八味顺气散<br />
　　白术　白茯苓　青皮　白芷　陈皮【炒】乌药人参【各一两】甘草【炙半两】<br />
　　右每服五钱水煎<br />
　　导痰汤<br />
　　半夏　南星　茯苓　陈皮【炒】枳实【炒】甘草【炒】<br />
　　右姜水煎服<br />
　　参苏饮　治痰积中脘晕嘈杂怔忡逆或痰停关节手足亸曳口眼防斜半身不遂呕吐恶心头疼发热<br />
　　人参　紫苏叶　半夏　茯苓　干葛　前胡【各三钱】甘草【炒】木香　陈皮【炒】枳殻【制】桔梗【各半两】<br />
　　右每服一两姜水煎腹痛加芍药<br />
　　附子理中汤　治中寒不语四肢强直昔有武士守边大雪出帐观瞻忽然晕倒又马观文之内厥逆恶寒腹痛服此悉愈【方见十二卷第八论】<br />
　　牛黄清心丸【方见后第四论】<br />
　　秦芁升麻汤　治风寒客于手足阳明经口眼防斜恶见风寒四肢拘急其脉浮<br />
　　秦芁【二钱】升麻　干葛　甘草　芍药【炒】人参【各半两】防风　桂枝【各三钱】<br />
　　右每剂一两连须葱白二茎水煎服<br />
　　犀角散　治肝脏中风筋脉拘挛手足不收坐踞不得胷背强直脇肋胀满面赤心烦言语蹇澁或风流注四肢上攻头面作痛口眼防斜脚膝痛乏<br />
　　犀角屑【二钱】石膏　羌活　羚羊角【各一钱】人参　甘菊花　独活　黄芩【炒】天麻　枳殻【去穰麸炒】当归黄芪　芎防　白术　酸枣仁【炒】防风　白芷【各五分】甘草【五分】<br />
　　右水姜煎<br />
　　薏苡仁散　治肝脏中风<br />
　　薏苡仁　麻黄【去节各一钱半】防风　附子【炮去皮脐】川芎栢子仁　桂心　枳殻【麸炒】石膏　细辛　独活羚羊角【各一钱】<br />
　　右姜水煎服<br />
　　射干汤　治肝经受病多汗恶风善悲嗌干目下青黄可治急灸肝腧百壮一黄一白不可治<br />
　　射干　芍药【各二钱半】薏苡仁【三钱】桂心【五分】牡蛎　石膏【各二钱】<br />
　　右作一剂水煎服<br />
　　治肝脏中风心神烦热言语蹇澁不得安卧<br />
　　竹　荆　葛根　生姜汁　白蜜【各一合】<br />
　　右和匀频服之<br />
　　麻黄散　治心脏中风多汗恶风善怒心神颠倒言语蹇澁舌强口干面赤头痛翕翕发热胷背拘急手心热甚偃卧不侧忪悸恍惚或寒鹯心惊悸口防冐昧好笑<br />
　　麻黄【去节】白术　防风　川芎　甘草【炙】汉防已当归　人参【各一钱】羌活　逺志【去心】茯神【去木各一钱半】升麻【八分】桂心【五分】<br />
　　右水姜煎入竹半盏再煎一二沸<br />
　　茯神散　治同前或四肢沈重精神不安或痰气不利茯神【去木】羌活　麻黄【去节】龙齿【另研】赤芍药　甘草【炙各一钱】蔓荆子　薏苡仁　麦门冬【去心】人参【去芦】防风【去芦】犀角屑【各七分半】<br />
　　右水姜煎<br />
　　加味牛黄散　治症同前或恍惚恐乱睡卧不得志意不定<br />
　　牛黄　麝香　犀角【镑】羚羊角【镑】龙齿【各另研】防风天麻　独活　人参　茯神【去木】升麻　甘草【炙】<br />
　　白藓皮　逺志【去心各二钱半】天竺黄【三钱另研】硃砂【另研水飞】铁粉【另研】麦门冬【去心各半两】<br />
　　右为末每服二钱煎麦门冬汤调<br />
　　逺志汤　治症同前或偃卧不侧闷乱冐絶若唇色正赤可治急灸心腧百壮若青黄不定面色防防战栗动者不可治<br />
　　逺志【去心二钱半】人参　石菖蒲　羌活　细辛　麻黄【去根各半两】赤芍药　白术【各一两】<br />
　　右为末每服二钱煎小麦汤调日二服<br />
　　防风散　治脾脏中风多汗恶风身体怠惰四肢不能动色微黄不嗜食舌强语澁口防斜僻肌肤不仁腹膨心烦翕翕发热神思如醉其脉浮缓胷满痰涎志意昏浊<br />
　　独活【一钱半】防风　茯神【去木】人参　附子【炮去皮脐】前胡沙参　半夏【汤洗七次】黄芪【炒】旋覆花　羚羊角【镑末】<br />
　　甘草【炙各一钱】<br />
　　右水姜煎<br />
　　白术汤　治症同前或腹满身黄呕吐酸水急灸脾腧百壮目下及手足青者不可治口角两边黄者可治白术　厚朴【姜制】防风【各二钱】附子【炮去皮脐】橘红　白藓皮　五加皮【各一钱】<br />
　　右水姜煎<br />
　　细辛散　治症同前或肉热肌肤淫淫如虫行或汗大泄皮肤不泽唇鼻黄色<br />
　　细辛　白术　独活　附子【炮去皮脐】肉桂　防风【各一钱】厚朴【姜制】麻黄【去节各二钱】枳实【麸炒】甘草【炒各一钱五分】<br />
　　右水煎<br />
　　防风麻黄散　治症同前或志意恍惚肢体沈重防风　麻黄【去节】人参　川芎　附子【炮去皮脐】桂心黄芪【炒】赤茯苓　酸枣仁【炒】白术　独活　桑白皮【炒各一钱】羚羊角【镑末一钱】甘草【炒五分】<br />
　　右水煎服<br />
　　五味子汤　治肺脏中风胷满短气冐闷汗出嘘吸颤掉声嘶体重四肢痿弱其脉浮昼瘥夜甚偃卧冐闷其鼻两边下至口上至眉其色白者急灸肺腧百壮若色黄其肺伤而为血矣撮空拈衣摸床者必死五味子【杵炒】杏仁【炒去皮尖】桂心【各一钱】防风【去芦】甘草【炙】赤芍药　川芎【各二钱】川椒【三分】<br />
　　右水煎服<br />
　　独活细辛散　治症同前或头痛项强背痛鼻干心闷语蹇胸中少气四肢疼痛<br />
　　独活　细辛　附子【炮去皮脐】甘菊花　麻黄【去芦】白芷五味子【杵炒】紫苑茸　赤茯苓　肉桂　白术<br />
　　桑白皮　川芎【各一钱】甘草【炙五分】杏仁【麸炒去皮】防风【各一钱】<br />

                    <br>
                        　　右水煎服<br />
　　独活散　治肾脏中风腰疼不得俛仰或偏枯耳鸣语声浑浊面色浮肿骨节痠疼精神昏愦喜恐好忘而肌色黧黒身体沈重多汗恶风隠曲不利或两脚冷痹头昏耳聋语音浑浊<br />
　　独活　附子【炮去皮脐】当归【酒洗】防风　天麻　桂心【各一钱】川芎　甘菊花　枳殻【麸炒】山茱茰【取肉】黄芪【炒】丹参　牛膝【酒浸】萆薢【酒浸】甘草【炙】细辛　菖蒲　白术【各五分】<br />
　　右水煎服<br />
　　萆薢散　治症同前或脊骨促痛不能行立肌肤黒色两脇赤黄如饼者可治急灸肾腧百壮齿黄髪稿面如土色者不可治<br />
　　萆薢【酒浸】白茯苓【去皮】杜仲【炒去丝】狗脊【各一两】何首乌天雄【去皮脐炮】泽泻【各半两】<br />
　　右为末毎服二钱米饮调下<br />
　　呉茱茰丸　治症同前或恶风多汗面色浮肿腰膝疼痛形色憔悴<br />
　　呉茱茰　细辛　白茯苓　独活　山茱茰【取肉】木香　牛膝【酒浸】石斛　萆薢【酒浸各半两】附子【炮去皮脐】芎防【各二钱】<br />
　　右为末酒糊丸桐子大每服二十丸空心盐汤下日二服<br />
　　黄茋丸　治症同前或麻痹肿痛少气肢体乏力黄茋【炒】川椒【炒】茴香【炒】川乌头【去皮脐】狼毒　防风白蒺藜【炒】川练子肉　地龙【去土炒】黑附子【炮去皮脐】<br />
　　赤小豆【各等分】<br />
　　右为末酒糊丸桐子大每服二三十丸温酒下日二服<br />
　　四君子汤<br />
　　六君子汤<br />
　　补中益气汤<br />
　　四物汤【四方见二十四卷第六论】<br />
　　十全大补汤<br />
　　八珍汤<br />
　　加味归脾汤<br />
　　加味逍遥散【四方见二十四卷第四论】<br />
　　理中汤【方见二十卷第八论】<br />
　　清暑益气汤<br />
　　十味香薷饮【二方见七卷第二论】<br />
　　东垣清燥汤【方见四卷第二论】<br />
　　六味丸【方见二十四卷第十一论】<br />
　　独参汤【方见本卷第十三论】<br />
　　小柴胡汤【方见二十四卷第二论】<br />
　　苏合香丸【方见后】<br />
　　羌活汤【方见后】<br />
　　甘草附子汤【方见后】<br />
　　平胃散【方见十一卷第十八论】<br />
　　妇人中风角弓反张方论第二<br />
　　论曰妇人气虚风入诸阳之经或产后血虚汗出中风体强口噤腰背反张名为发痉因太阳经先伤风复感寒而致如发癎状但脉沈迟细无汗恶寒名刚痉有汗不恶寒名柔痉无汗者葛根汤小续命汤有汗者去麻黄加葛根<br />
　　愚按仲景先生云太阳病发汗太多致痉风病下之则痉三因方云气血内虚风寒湿热所中则痉以风能散气故有汗而不恶寒曰柔痉寒能澁血故无汗而恶寒曰刚痉非専于风湿因内虚发汗亡血筋无所荣而然乃虚象也窃谓伤寒汗下过度与产妇溃等病及因尅伐之剂伤损气血而变若金衰木旺先用泻青丸后用异功散肾水虚用六味丸肝火旺先用加味小柴胡汤次用加味四物汤发热用加味逍遥散若木侮脾土用补中益气加芍药山栀脾经郁结用加味归脾汤脾土湿热用大承气汤大凡病后血气虚弱用参术浓煎佐以姜汁竹时时用之如不应用十全大补汤更不应急加附子或用参附汤缓则不救仍与后治验叅看<br />
　　附治验<br />
　　一妇人脾胃虚弱忽痰壅气喘头揺目劄手扬足掷难以侯脉视其面黄中见青此肝木乗脾土用六君加柴胡升麻治之而苏更以补中益气加半夏茯苓而痊<br />
　　葛根汤　治刚痉无汗恶风<br />
　　葛根【一钱】麻黄【去根节】僵【炒各三分】桂枝　粉草【少】芍药【各五分】大枣【三个】<br />
　　右水煎出汗为度【凡产后麻黄宜斟酌用】<br />
　　附术汤　治手足逆冷筋脉拘急汗出项强口噤痰涌附子【炮】白术　独活【各五分】川芎　肉桂【各三分】<br />
　　右枣水煎服<br />
　　桂心白术汤　治隂痉手足厥冷筋脉拘急汗出不止白术　桂心　附子【炮】防风　川芎　甘草【各等分】<br />
　　右每服五钱姜枣水煎<br />
　　八物白术散　治隂痉手足厥冷筋急脉拘而无汗者白术　麻黄【去根节】茯苓　五味子【杵炒】羌活【各半两】附子【炮】桂心【各三钱】良姜【一钱】<br />
　　右每服四钱姜水煎【凡用麻黄宜斟酌不可过多】<br />
　　附方<br />
　　通关散　治卒然牙关急腰背反张药不得咽<br />
　　细辛　薄荷叶　牙皁角【各等分】<br />
　　右为末每用少许吹鼻内候得喷随进汤药<br />
　　泻青丸【方见二十四卷第三论】<br />
　　异功散【方见二十二卷第三论】<br />
　　六味丸【方见二十四卷第十一论】<br />
　　加味小柴胡汤【方见二十四卷第二论】<br />
　　补中益气汤<br />
　　加味四物汤【二方见二十四卷第六论】<br />
　　加味逍遥散<br />
　　十全大补汤<br />
　　加味归脾汤【三方见二十四卷第四论】<br />
　　大承气汤【方见后】<br />
　　参附汤【方见十二卷第三论】<br />
　　妇人中风口噤方论第三<br />
　　夫中风口噤乃体虚受风入于颔颊盖手三阳之经结于颔颊上夹于口风邪乗之则筋挛故牙关急而口噤也<br />
　　愚按前症若风邪客于手足阳明经口眼防斜用秦芁升麻汤若风热伤气用省风汤当与后方同用<br />
　　附治验<br />
　　一妇人因怒经事淋半月方竭遇怒其经即至甚则口噤筋挛鼻衂头痛痰痉搐搦瞳子上视此肝火炽甚以小柴胡汤加熟地黄山栀钓藤治之后不复发<br />
　　一妇人素隂虚患遍身瘙痒误服袪风之药口噤抽搐肝脉洪数余曰肝血为隂为水肝气为阳为火此乃肝经血虚火盛耳宜助隂血抑肝火用四物麦门五味柴胡山栀生草热搐顿止又以八珍黄芪麦门五味钓藤灸草调理而痊<br />
　　天南星散　治中风口噤四肢拘急或痰气上壅天南星【姜汁炒黄】白附子【炮】黒附子【炮】乌蛇肉【酒炙】全蝎【炒等分】<br />
　　右为末每服五分姜汁温酒调灌<br />
　　走马散　治中风口噤四肢强直<br />
　　黒附子【炮】天麻【各半两】桂心　石膏　麻黄【去根节】蝎梢【炒】川乌【炮去皮尖】南星【炮各一钱】麝香【二分另研】<br />
　　右为末每服三分豆淋酒调灌<br />
　　附方<br />
　　秦芁升麻汤<br />
　　省风汤【二方见本卷第一论】<br />
　　小柴胡汤【方见二十四卷第二论】<br />
　　四物汤【方见二十四卷第六论】<br />
　　八珍汤【方见二十四卷第四论】<br />
　　妇人中风不语方论第四<br />
　　巢氏云脾脉络胃夹咽连舌本散舌下心之别脉系舌本若心脾受邪则舌强不能言然喉咙者气之上下也会厌者声之户舌者声之机唇者声之扇若风寒客于会厌故卒然而瘖经云醉卧当风使人发瘖<br />
　　愚按前症若因痰迷心窍当清心火若因湿痰舌强当清脾热若因风热牙关急当清肝火若因风痰塞喉当导痰涎若因虚火上炎当壮水之主若因气虚厥逆当益火之源若因肾虚舌瘖而不语当补肾气<br />
　　附治验<br />
　　一妇人因怒仆地痰涌不语灌牛黄清心丸稍苏用神仙解语汤加山栀柴胡桔梗渐愈又用六君柴胡山栀枳殻而痊<br />
　　一妇人忽然不语半年矣诸药不应两尺浮数先用六味丸料加肉桂数剂稍愈乃以地黄饮子三十余剂而痊男子多有此症亦用此药治之<br />
　　神仙解语丹　治心脾受风言语蹇澁痰唾溢盛白附子【炮】石菖蒲【去毛】逺志【去心甘草水煮十沸】天麻　全蝎羌活　南星【牛胆酿如无只炮各一两】木香【半两】<br />
　　右为末面糊丸桐子大每服二三十丸薄荷汤下<br />
　　防风汤　治中风内虚脚软语蹇<br />
　　石斛【一两半酒炒】生地黄　杜仲【去皮切姜汁炒】丹参【各一两】防风　川芎　麦门冬【去心】桂心　独活【各五钱】<br />
　　右每服五钱枣水煎<br />
　　竹汤　治风中肝脾四肢不遂舌强语滞或痰涎上涌<br />
　　葳灵仙　附子【炮】桔梗　蔓荆子　防风　枳殻【去穰麸炒】川芎　当归【各等分】<br />
　　右每服四钱姜水煎入竹半盏日四服忌饮茶<br />
　　三黄独活汤　治中风手足拘挛半身不遂失音不语<br />
　　麻黄【去根节】黄芪【半两】黄芩【七钱】独活【一两】<br />
　　右每服四钱水煎取汗为效<br />
　　小省风汤　治中风瘫痪口眼防斜口噤不语手足顽麻<br />
　　防风　南星【汤炮各三两】甘草【炙半两】<br />
　　右每服四钱姜十片水煎<br />
　　秦芁升麻汤【方见本卷第一论】<br />
　　愈风汤　治诸风肢体麻木手足不随不能动履等症天麻　牛膝【同酒浸焙干】萆薢【另研细】参【各六两】杜仲【七两】羌活【十四两】当归　熟地黄【自制】生地黄【各一斤】独活【五两】肉桂【三两】<br />
　　右为末炼蜜丸桐子大常服五七十丸病甚至百丸空心食前温酒或白汤下<br />
　　地黄饮子　治肾气虚弱舌瘖不能言足废不能行熟地黄【自制】巴防【去心】山茱茰【去核】肉苁蓉【酒浸焙】石斛附子【炮】五味子【炒杵】白茯苓　石菖蒲　逺志【甘草汤炮】麦门冬【去心】桂心【各等分】<br />
　　右每服三钱入薄荷少许姜枣水煎服<br />
　　牛黄清心丸　治诸风瘈疭语言蹇澁徤忘恍惚头目晕胸中烦郁痰塞喘精神昏愦或寻常风痰咳或伤寒阳症汗下不解发热烦渇其效如神牛黄【一两二钱】麝香　龙脑【三味叧研】羚羊角【镑末各一两】当归【酒洗】防风　黄苓　白术　麦门冬【去心】白芍药【各一两】柴胡　桔梗　白茯苓　杏仁【去皮尖】芎防　肉桂大豆黄卷　阿胶【各一两七钱】蒲黄　人参【去芦】神麯<br />
　　【各二两半】雄黄【另研八钱】甘草【五两】白蔹【七钱半】干姜【七钱半】犀角【镑末二两】干山药【七两】金箔【一千三百片内四百片为衣】大枣【一百枚蒸熟去皮核研烂成膏】<br />
　　右各另为末炼蜜与枣膏丸每两作十丸用金箔为衣每服一丸温水化下<br />
　　苏合香丸　治气中痰气上攻牙闗急不省人事或卒暴气逆心痛鬼魅恶气及一切气滞等症<br />
　　沈香　麝香　诃子肉　丁香　青木香　安息香　香附　荜拨　白术　白檀【各二两】薫陆香苏合油【各一两】龙脑【另研一两】朱砂【另研】乌犀角【镑末】<br />
　　右为末用安息香并炼蜜丸桐子大温水化服四丸毎两作十丸熔黄腊包裹为善<br />
　　青州白丸子　治半身不遂口眼防斜痰涎壅塞手足顽麻<br />
　　半夏【七两水洗过生用】川乌头【半两去皮脐生用】南星【二两生用】白附子【二两生用】<br />
　　右为末用绢袋盛之水浸日如急用以糊丸桐子大每服十丸姜汤下<br />
　　蒂散<br />
　　蒂【一钱】赤小豆【五分】<br />
　　右为末毎夜于鼻内防之取下黄水内服凉剂<br />
　　六君子汤【方见二十四卷第六论】<br />
　　妇人风痹手足不随方论第五<br />
　　夫妇人风痹手足不随或肌肤疼痛或肢体麻木盖诸阳之经皆起于手足循行肢体因气虚风邪所客而为患也<br />
　　愚按经云邪之所凑其气必虚前症若风邪淫肝或怒动肝火血燥筋挛用加味逍遥散脾肺气虚肌肤不仁手足麻木用三痹汤若肾水亏损不能滋养筋骨或肝脾血虚而筋痿痹用六味丸服燥药而筋挛者用四物生甘草气血俱虚用八珍汤何医林集要等方新刋丹溪心法附録云若人大拇指麻木不仁或手足少力或肌肉微掣三年内必有大风之症宜先服八风汤天麻丸防风通圣散以预防之殊不知河间云风者病之末也所以中风有瘫痪者非谓肝木之风内中亦非六淫风邪外袭良由五志过极心火炽盛肾水虚衰不能制之则隂虚阳实而热气拂郁心神昏愦筋骨无用而卒倒无知也治当以固元气为要若遽服八风等药则反伤元气适足以招风取中【仍叅本卷首论主治】<br />
　　附治验<br />
　　一妇人因怒吐痰胸满服二陈顺气化痰之剂半身不遂内热口干形气殊倦余视之乃肝火炽盛而侮脾土也用逍遥散补中益气汤六味地黄丸喜其慎疾年余而愈<br />
　　一孀妇胸脇胀痛内热晡热月经不调肢体痠麻不时吐痰或用清气化痰药喉间不利白带腹胀又用清热理气药胸膈不寛肢体时麻余曰此本郁怒伤脾肝前药伤甚耳朝用归脾汤以解郁结生脾气夕用加味逍遥散以生肝血清肝火百余剂而愈后因怒肢体复麻用补中益气加山栀茯苓半夏而痊后复怒病再作月经如注脉浮洪而数此肝火伤脾不能摄血所致也用六君芎归炮姜一剂而血止用补中益气加炮姜茯苓半夏四剂而胃醒更用归脾汤逍遥散调理而痊<br />
　　一妇人头晕吐痰用化痰理气药肢体或麻服袪风化痰药肢体常麻手足或冷或热此脾土虚而不能生肺金用补中益气加茯苓半夏炮姜二十余剂脾气渐复诸症稍愈更用加味逍遥散三十余剂而愈后因怒吐痰自服清气化痰丸饮食不进吐痰甚多胸脇胀满余用六君子倍加参术少加木香数剂而康<br />
　　三痹汤　治血气凝滞手足拘挛风痹等疾<br />
　　续断【酒浸炒】杜仲【去皮切姜汁炒】防风　桂心　细辛　人参　白茯苓　当归　白芍药【炒】黄芪【炒】牛膝【酒浸炒】甘草【炒各五分】秦芁　生地黄　川芎　独活【各三分】<br />
　　右姜水煎服<br />
　　五痹汤　治风寒湿气客留肌体手足缓弱麻痹不仁片姜黄　羌活　白术　防已【各一钱】甘草【炙五分】<br />
　　右姜水煎服<br />
　　附方<br />
　　东垣羌活汤　治湿热身重或晕麻木小便赤澁下焦痿软不能行履<br />
　　羌活　防风　柴胡【各一钱】藁本　独活　茯苓泽泻　猪苓　黄芪【炒】甘草【炙】陈皮　黄栢【酒炒黒】黄连【炒】苍术　升麻　川芎【各五分】<br />
　　右水煎服<br />
　　甘草附子汤　治风湿相骨节烦疼不时抽痛不能伸屈抑之则痛剧汗出短气小便不利恶风不欲去衣或微肿痛<br />
　　甘草【炙一两】附子【一枚重一两三四钱方是炮去皮尖不真不效】白术【炒一两】桂枝【二两】<br />
　　右每服五钱水煎<br />
　　八珍汤　治肝脾气血俱虚不能养筋以致筋挛骨痛或不能行履或发热晡热寒热往来等症<br />
　　加味逍遥散　治肝经风热血燥筋挛肢体不遂内热晡热等症<br />
　　归脾汤【三方见二十四卷第四论】<br />
　　六味丸【方见二十四卷第十一论】<br />
　　四物汤<br />
　　补中益气汤<br />
　　六君子汤【三方见二十四卷第六论】<br />
　　妇人中风自汗方论第六<br />
　　古方续命排风越痹等汤皆用麻黄取其发汗而散风邪也然而无汗者为宜若自汗者用之则津液转脱反为大害故仲景云中风自汗用桂枝汤发之口眼瞤动遍身出汗用独活汤续命煮散以复荣卫而却风邪愚按前症若腠理不固而自汗者用桂枝汤或防风白术牡蛎汤若过服风药而自汗者用白术防风汤若阳气虚弱而自汗者用芪附汤若兼盗汗用补中益气汤送六味丸如不应用当归六黄汤<br />

                    <br>
                        　　独活汤　治风虚昏愦手足瘈疭发热及中风自汗等症<br />
　　独活　羌活　人参　防风　当归　细辛　茯神【去木】半夏【姜制】桂心　白薇　逺志【去心】菖蒲　川芎【各五分】<br />
　　右姜水煎服<br />
　　续命煮散　治风气昏愦四肢无力口眼瞤动或时搐搦或津液不足渇饮热汤及产后中风自汗等症防风　独活　当归　人参　细辛　葛根　芍药【炒】川芎　甘草【炒】熟地黄【白制】半夏【姜制】逺志【去心】荆芥穂【各半两】桂心【七钱半】<br />
　　右每服五七钱姜水煎汗不止加牡砺粉五分<br />
　　防风白术牡砺散　治中风气虚腠理不密自汗不止等症<br />
　　白术【炒】牡砺【煅】防风【等分】<br />
　　右为末每服二三钱米饮下日三服如不止服黄芪建中汤<br />
　　附方<br />
　　柴胡桂枝汤　治伤风发热自汗或鼻鸣干呕或痰气上攻等症<br />
　　桂枝【二钱】黄芩【炒】人参　白芍药【炒各钱半】甘草【炙】半夏【姜制】生姜【各一钱】柴胡【四钱】大枣【二枚】<br />
　　右作一剂水煎服<br />
　　白术防风汤　治服表药过多而自汗者<br />
　　白术【炒】黄芪【炒各二两】防风【一两】<br />
　　右每服五七钱水煎温服未应倍之<br />
　　芪附汤【方见十九卷第六论】<br />
　　补中益气汤【方见二十四卷第六论】<br />
　　六味丸【方见二十四卷第十一论】<br />
　　当归六黄汤【方见十九卷第六论】<br />
　　妇人筋脉瘈疭方论第七【新附】<br />
　　医学纲目云瘈者筋脉急也疭者筋脉缓也急则引而缩缓则纵而伸或缩或伸动而不止者名曰瘈疭俗谓之发搐是也凡癫癎风痉破伤风三症皆能瘈疭但癫癎则仆地不省风痉瘈疭则角弓反张破伤风瘈疭则有疮口窃谓瘈者属肝经风热血燥或肝火妄动血伤疭者属肝经血气不足或肝火汗多亡血以致手足伸缩不已抽搐不利若因风热血燥用羚羊角散加钓藤钩山栀若肝火妄动用加味四物汤加钓藤钩山栀若肝经血气不足用八珍汤加钓藤钩山栀若肝火亡血用加味逍遥散加钓藤钩山栀如不应须用六味丸以补肾水生肝木为主佐以前剂治之若其脉长者是肝之本脉也则易治其脉短澁者是肺金尅肝术也则难治其面色青中见黒者是水生木也当自愈青中见白者是金尅木也必难愈<br />
　　附治验方<br />
　　一妇人素口苦月经不调或寒热姙娠五月两臂或拘急或缓纵此肝火伤血所致也用四物加柴胡山栀丹皮钓藤钩治之而愈<br />
　　一姙妇因怒寒热颈项动掉四肢抽搐此肝火血虚风热用加味逍遥加钓藤钩数剂而痊<br />
　　附方<br />
　　羚羊角散【方见十四卷第二论】<br />
　　加味四物汤【方见二十四卷第六论】<br />
　　八珍汤<br />
　　加味逍遥散【二方见二十四卷第四论】<br />
　　六味丸【方见二十四卷第十一论】<br />
　　妇人颤振方论第八【新附】<br />
　　黄帝曰人之颤者何气使然岐伯曰胃气不实则诸脉虚诸脉虚则筋脉懈堕筋脉懈堕则行隂用力不复故为颤因其所在补分肉间医学纲目云颤振与瘈疭相类瘈疭则手足牵引而或伸或屈颤振则但颤动而不伸屈也胃虚有痰用参术以补气茯苓半夏以行痰如实热积滞用张子和三法<br />
　　愚谓颤振者掉也易曰鼓万物者莫疾乎风鼓之为言动也大扺掉乃风木之揺运也诸风掉皆属于肝治法若肝木实热用泻青丸肝木虚热用六味丸肺金尅肝木用泻白散肝木虚弱用逍遥散加参术钓藤钩脾血虚弱用六君子加芎归钓藤钩胃气虚弱用补中益气汤加钓藤钩若产后颤振乃气血亏损虚火益盛而生风也切不可以风为论必当大补斯无误矣<br />
　　附治验方药<br />
　　一妇人性善怒发热经水非过期则不及肢体倦怠饮食少思而颤振余以为脾气不足肝经血少而火盛也午前以调中益气汤加茯苓贝母送六味丸午后以逍遥散送六味丸两月余而愈<br />
　　一妇人身颤振口妄言诸药不效余以为郁怒所致询其故盖为素嫌其夫而含怒久矣投以小柴胡汤稍可又用加味归脾汤而愈<br />
　　附方<br />
　　海藏愈风汤　治产后一切失血过多及汗后中风搐搦【方见十九卷第十二论】<br />
　　交加散　治瘈疭或颤振或产后不省人事口吐痰涎<br />
　　当归　荆芥穂【等分】<br />
　　右为细末每服三钱水一盏酒少许煎至七分灌下咽即有生理<br />
　　増损柴胡汤　治产后或经适断致手足牵搐咬牙昏冐异症<br />
　　柴胡【八钱】黄芩【炒四钱】半夏【各三钱】石膏【四钱】知母【二钱】黄芪【炒五钱】甘草【炙二钱】<br />
　　右为粗末每服半两姜五片枣四枚水煎温服<br />
　　本事青盐丸　治肝肾虚损腰膝无力颤振軃曳茴香【末三两】兔丝子【末四两】干山药【末二两】青盐【一两】<br />
　　右先将丝子洗浄无灰酒浸晒七日冬天近火煨炙干另为细末和匀酒糊丸梧子大每服五七十丸温酒或盐汤下常服壮筋力进饮食一妇人素患足軃曳久服此药履地如故<br />
　　本事星附丸　治中风能言而手足軃曳脉虚浮而数天南星　半夏【二味薄切片姜汁浸透】黒附子　白附子【炮】川乌【炮】白僵【炒】没药　人参　白茯苓【各等分】<br />
　　右用粗末每服二钱酒水各一盏同煎至八分去滓热进三二服汗出即瘥予在桐庐有患此症用前药三服得汗手足即能举动<br />
　　三因独活散　治气虚感风或惊恐相乗肝胆受邪使上气不守正位致头招揺手足颤掉渐成目昏独活　地骨皮　细辛　芎防　菊花【甘味者】防风【去又】甘草【炙等分】<br />
　　右为粗末每服三钱水盏半煎至一盏去滓煎取清汁六分入竹少许再煎一二沸食后温饮日二服<br />
　　世茯苓丸　治手臂抽牵或战掉不能举物服此药立愈又治臂痛如神方见后并注兼治之法<br />
　　附方<br />
　　补中益气汤【方见二十四卷第六论】<br />
　　六味丸【方见二十四卷第十一论】<br />
　　加味归脾汤<br />
　　逍遥散【二方见二十四卷第四论】<br />
　　小柴胡汤【方见二十四卷第二论】<br />
　　妇人风寒臂痛方论第九<br />
　　妇人臂痛或筋脉挛急遇寒则剧者由肝气虚弱风寒客于经络故其脉细宜用栢子仁丸舒筋汤若臂痛而不能举或痛无定处此脾虚邪气相中脘伏痰故其脉沈细如此宜用茯苓丸控涎丹主之<br />
　　愚按前症若肝血虚用加味逍遥散中气虚用补中益气汤血气俱虚用八珍汤风热血燥用秦芁地黄汤脾肾虚寒用栢子仁丸脾胃实热用茯苓丸水不能生木用六味丸逍遥散怒动肝火用小柴胡加川芎当归晕晡热用四物柴栀丹皮晡热月经不调用加味逍遥散食少体倦无寐盗汗用加味归脾汤<br />
　　附治验<br />
　　先太宜人遍身作痛筋骨尤甚不能屈伸口干目赤头痰壅胸膈不利小便赤短夜间殊甚遍身作痒如虫行此属肝肾气虚而热也用六味地黄丸料加山栀柴胡而愈<br />
　　栢子仁丸<br />
　　栢子仁【二两】熟地黄【自制】茯苓　枳殻【去穰麸炒】覆盆子【炒】五味子【杵炒】附子【炮】石斛【酒蒸炒】鹿茸【酥炙】酸枣仁【炒】桂心　沈香　黄芪【各一两蜜水炙一方等分】<br />
　　右为末炼蜜丸桐子大每服三十丸空心温酒下<br />
　　舒筋汤　治风寒所伤肩臂作痛及腰下作痛又名五痹汤<br />
　　片姜黄【一钱】甘草【炒】羌活【各三分】白术　海桐皮　当归　赤芍药【各五分】<br />
　　右水煎服<br />
　　茯苓丸　治脾气虚弱痰邪相停伏中脘以致臂内筋脉挛急而痛<br />
　　茯苓【二两】半夏【姜制二两】枳殻【半两制】风化朴硝【一两】<br />
　　右为末姜汁糊丸桐子大每服二十丸食后姜汤下<br />
　　控涎丹　凡人忽胸背手足头项腰胯牵痛不定或头痛昏倦痰唾稠粘喉中锯声手脚重痹此痰涎伏于胸膈也宜此治之<br />
　　甘遂【去心】大防【去皮】真白芥子【各等分炒】<br />
　　右为末糊丸桐子大临卧姜汤下五七丸痰盛服十丸<br />
　　白芥子散　治臂痛牵引背脾或辍或作由荣卫循行失度痰滞经络或似瘫痪<br />
　　真白芥子　木鼈子【各三两麸炒】没药【另研】桂心　木香【各半两】<br />
　　右为末每服一钱温酒下<br />
　　愚按前三方脾气虚弱者必佐以六君子汤中气虚弱者必佐以补中益气汤气血虚者必佐以八珍汤脾气郁滞者必佐以归脾汤肝经怒气者必佐以逍遥散若専用前方治之胃气益虚病气益甚不可不谨<br />
　　流气饮　治七情气滞胸脇闷痞咽喉不利呕喘面浮二便不调或气攻肩背脇肋作痛或脚气喘急腹胀便闭元气充实者宜用此药慎之<br />
　　紫苏叶　黄芪【炒】青皮【去白】当归　半夏【姜制】乌药芍药【炒】茯苓　桔梗　防风【各三钱】川芎　陈皮【各七钱五分】枳实【麸炒】木香【二钱五分】甘草【炙五分】大腹子【一两姜制】<br />
　　右每服半两姜枣水煎服<br />
　　交加散【方见前】<br />
　　四物汤　治血滞中风血虚手足不遂如臂痛加红花煎【方见前】<br />
　　交加散加木牛膝治冷痹肩背作痛即人参败毒和五积散<br />
　　乌药顺气散加羌活木治外邪气滞筋骨作痛或痰气不利<br />
　　附方<br />
　　秦芁地黄汤　治肝胆经风热血燥肩臂疼痛或筋脉引急或时牵痛其内症发热或寒热晡热月经不调或肢体酸痛等症<br />
　　秦芁　熟地黄【自制】当归【各一钱】川芎　芍药　牡丹皮　白术　茯苓【各一钱五分】钓藤【一钱】柴胡　甘草【炙各三分】<br />
　　右水煎服<br />
　　逍遥散<br />
　　加味逍遥散<br />
　　加味归脾汤<br />
　　八珍汤【四方见二十四卷第四论】<br />
　　六味丸【方见二十四卷第十一论】<br />
　　小柴胡汤【方见二十四卷第二论】<br />
　　四物汤<br />
　　补中益气汤【二方见二十四卷第六论】<br />
　　妇人贼风偏枯方论第十<br />
　　论曰贼风偏枯其状半身不遂肌肉枯瘦骨间作痛经云汗出偏枯使人偏枯如树木一枝津液不到则枯槁被风所害古人有云医风先医血血行风自灭治法当用大八风汤増损茵芋酒续断汤以养其血则风自袪矣<br />
　　愚按医风先医血此论得之大抵此症多因胎前产后失于调养以致精血干涸肝木枯槁治法当滋其化源考之生气通天论曰风客淫气精乃亡邪伤肝也隂阳应象大论曰风气通于肝风则热盛热盛则水干水干则气不荣故精乃亡此风病之所由作也<br />
　　附治验<br />
　　一妇人性善怒常自汗月经先期余以为肝火血热不信乃泛用降火之剂反致月经过期复因劳怒口噤呻吟肢体不遂六脉洪大面目赤色用八珍麦门五味山栀丹皮数剂渐愈兼用逍遥散六味丸各三十余剂全愈<br />
　　大八风汤　治中风偏枯失音不语时复恍惚或昏愦发热<br />
　　当归　杏仁【去皮尖麸炒黄】甘草【炙】桂心　干姜【炮各二两】五味子【杵炒】升麻【各二两】川乌【炮去皮尖】黄芩【炒】芍药【炒】防风独活　川芎　麻黄【去节】秦芁　石斛【去根酒浸】人参茯神【去木】石膏　黄芪【炒】紫苑【各一两】大豆【三两去皮炒】<br />
　　右每服五钱水煎服<br />
　　续断汤<br />
　　当归【三两】陈皮　芍药【炒】细辛【各一两】生地黄【二两】续断【酒浸炒】<br />
　　右每服五七钱水煎脏寒下痢加熟附子一两<br />
　　金生虎骨散　治半身不遂肌肉干瘦忌用麻黄发汗恐津液枯竭惟当润筋养血消风<br />
　　当归【二两】赤芍药　续断【酒浸炒】白术　藁本　虎骨【炙各五两】乌蛇肉【炙半两】<br />
　　右为末每服二钱酒调骨痛加生地一两自利加天雄半两<br />
　　虎胫骨酒　治中风偏枯四肢不随一切风痹筋脉挛拳<br />
　　石斛　石楠叶　防风　虎胫骨【炙】当归　茵芋叶　杜仲【炒】牛膝【酒浸炒】续断【酒浸炒】芎防　巴防【去心】狗脊【各一两】<br />
　　右以绢囊盛药用酒一斗渍十日每服一盏温饮<br />
　　附方<br />
　　八珍汤<br />
　　逍遥散【二方见二十四卷第四论】<br />
　　六味丸【方见二十四卷第十一论】<br />
　　妇人偏风口防方论第十一<br />
　　论曰偏风口防者因体虚受风而入足阳明胃经盖足阳明之经上夹于口风乗之其筋偏急故也<br />
　　愚按前症当叅本卷首论治之<br />
　　附治验【方药与前诸治验叅看】<br />
　　一妇人怀抱郁结筋挛骨痛喉间似有一核服乌药顺气等药口眼歪斜臂难伸举痰涎愈多内热晡热食少体倦余以为郁火伤脾血燥生风用加味归脾汤二十余剂形体渐徤饮食渐进又用加味逍遥散十余剂痰热少退喉核少消更用升阳益胃汤数剂诸症渐愈但臂不能伸此肝经血少而筋挛耳用六味地黄丸以滋肾水生肝血而愈<br />
　　附方<br />
　　升阳益胃汤　治脾胃虚弱肢体怠惰或体重节痛口舌干渇饮食无味大便不调小便频数饮食不消兼见肺病洒淅恶寒凄惨不乐乃阳气不和也<br />
　　羌活　独活　防风【各五钱】柴胡　白术　茯苓【渇者不用】泽泻【各三钱】人参　黄连【炒】陈皮【各四钱】<br />
　　右每服三五钱姜枣水煎早温服如小便愈而病益加是不宜利小便也当少减茯苓泽泻<br />
　　加味归脾汤<br />
　　加味逍遥散【二方见二十四卷第四论】<br />
　　六味丸【方见二十四卷第十一论】<br />
　　妇人怔忡惊悸方论第十二<br />
　　夫心藏神为诸脏之主血气调和则心神安静若劳伤心血外邪乗袭则心神惊悸恍惚忧惧不安用排风汤治之<br />
　　愚按丹溪先生云惊悸者血虚用硃砂安神丸痰迷心窍用定志丸怔忡者属火属痰思虑便动者属虚时作时止者火动也假如病因惊而致惊则神出其舎痰乗而入矣盖人之所主者心心之所养者血心血一虚神气不守此惊悸之所由作也治当调养心血和平心气而已金氏妇暑月赴筵因坐次失序自愧成病言语失伦两脉数余曰当补脾导痰清热不信以数巫者喷水咒之而死或谓病既无邪以邪治之何至于死予曰暑月赴筵外受蒸热辛辣适口内伤郁热而况旧有积痰加之愧闷其痰愈盛又惊以法尺益惊其神而气血不宁喷以法水闭其肌肤而汗不得泄内燔则隂既消而阳不能独立不死何待故滑伯仁先生云若胆气虚寒用茯神汤胆气实热用酸枣仁丸心气虚热用定志丸茯苓补心汤心气实热用硃砂安神丸茯神散<br />
　　附治验【方药】<br />
　　文学归云桥内月事不及期忽崩血昏愦发热不寐或谓血热妄行投以寒剂益甚或谓胎成受伤投以止血亦不效余曰此脾气虚弱无以统摄故耳法当补脾而血自止用补中益气加炮姜不数剂而验惟终夜少寐惊悸别服八物汤不效余曰杂矣乃与归脾汤加炮姜以补心脾遂如初<br />

                    <br>
                        　　一妇人劳则心跳怔忡寒热往来用归脾汤为主佐以八珍汤诸症渐愈又用加味逍遥散宁志丸而安后复作服归脾定志二药即愈<br />
　　一妇人患惊悸怔忡日晡发热月经过期饮食少思<br />
　　用八珍汤加逺志山药酸枣仁三十余剂渐愈佐以归脾汤全愈后因劳发热食少体倦用补中益气汤又因怒适月经去血不止前症复作先以加味逍遥散热退经止又用养心汤治之而痊<br />
　　一妇人惊悸怔忡无寐自汗盗汗饮食不甘怠惰嗜卧用归脾汤而愈至年余怀抱郁结患前症兼衂血便血仍用前汤而愈<br />
　　茯神散　治五脏气血虚弱惊悸怔忡宜用此安神定志<br />
　　茯神【去木】人参　龙齿【另研】独活　酸枣仁【炒各三钱】防风逺志【去心】桂心　细辛　白术【炒各三钱】干姜【炒各三两】<br />
　　右为末每服四五钱水煎服或蜜为丸服<br />
　　茯苓补心汤　治心气不足善悲愁怒衂血面黄五心烦热或咽喉痛舌本作强<br />
　　茯苓【四两】桂心　甘草【炒各三两】紫石英【煆】人参【各一两】大枣【二十枚】麦门冬【去心三两】赤小豆【二十四粒】<br />
　　右水七升煎二升半分三服<br />
　　茯神汤　治胆气虚冷头痛目心神恐畏不能独处胸中烦闷<br />
　　茯神【去木】酸枣仁【炒】黄芪【炒】栢子仁【炒】白芍药【炒】五味子【杵炒各一两】桂心　熟地黄【自制】人参　甘草【炒各半两】<br />
　　右毎服五钱姜水煎<br />
　　酸枣仁丸　治胆气实热不得睡卧神思不安惊悸怔忡<br />
　　茯神【去木】酸枣仁【炒】逺志【去心】栢子仁【炒】防风【各一两】枳殻【麸炒】生地黄【杵膏各半两】青竹茹【二钱五分】<br />
　　右为末炼蜜丸桐子大每服七八十丸滚汤下<br />
　　定志丸　治心神虚怯所患同前或语言鬼怪喜笑惊悸<br />
　　人参　茯苓【各两半】菖蒲　逺志【去心各一两】<br />
　　右为末蜜丸如前服<br />
　　养心汤　治心血虚惊悸怔忡不宁或盗汗无寐发热烦躁<br />
　　黄芪【炒】白茯苓　茯神【去木】半夏麯　当归【酒拌】川芎【各半两】辣桂【去皮】栢子仁　酸枣仁【炒】五味子【杵炒】人参【各三钱】甘草【炙四钱】<br />
　　右每服三五钱姜枣水煎服<br />
　　硃砂安神丸　治心经血虚头晕心神惊悸等症硃砂【飞过五钱】黄连【酒洗六钱】甘草【炙五分】生地黄　当归【各一钱五分】<br />
　　右为末饭糊为丸每服十五丸如一二服不应当服归脾汤补之<br />
　　治要茯苓散　治心经实热口干烦渇眠卧不安或心神恍惚<br />
　　茯神　麦门冬【各一两五钱】通草　升麻【各一两二钱五分】紫苑　桂心【各七钱五分】知母【一两】赤石脂【一两七钱五分】大枣【十二枚】淡竹茹【五钱】<br />
　　右每服一两水煎<br />
　　补中益气汤【方见二十四卷第六论】<br />
　　归脾汤<br />
　　八珍汤<br />
　　加味逍遥散【三方见二十四卷第四论】<br />
　　宁志丸【方见后】<br />
　　妇人失血心神不安方第十三【原无论】<br />
　　窃谓前症若脾肝郁热用加味逍遥散脾肝郁结用加味归脾汤脾胃虚弱气血不足用八珍汤十全大补汤脾肺虚弱气血不足用补中益气汤六君子汤痰气郁结用六君桔梗贝母如不应审系气虚但补脾胃如不应用独参汤如恶寒发热属气血俱虚内热晡热属血虚作渇面赤是血脱烦躁皆宜甘苦之剂以补阳气而生隂血经云血脱补气若用寒凉之剂以降火则误矣仍审所属之因而治之<br />
　　宁志膏　治失血心神不安言语失常不得安睡等症辰砂【另研】酸枣仁【炒】人参　白茯苓　琥珀【另研各五分】滴乳香【一钱研】<br />
　　右为末每服一钱煎枣汤空心调下<br />
　　附方<br />
　　妙香散　治心气不足精神恍惚虚烦少睡盗汗等症甘草【炒五钱】逺志【去心炒一两】辰砂【另研三钱】麝香【二钱另研】人参【一钱】木香【煨二钱半】山药【姜汁炙一两】茯苓　茯神【去木】黄芪【各一两】桔梗【五钱】<br />
　　右为末每服二钱温酒调<br />
　　茯神汤【方见前】<br />
　　温胆汤　治胆虚痰热惊悸不眠<br />
　　半夏　竹茹　枳实【麸炒各二两】陈皮　生姜【四两】甘草【炒二两】<br />
　　右每服一两水煎<br />
　　半夏汤　治胆腑实热精神恍惚寒热泄泻或寝汗増风善太息<br />
　　半夏【一钱五分】黄芩【一钱】逺志【一钱】生地黄【二钱】米【一合】酸枣仁【炒三钱】宿砂【一钱五分】<br />
　　右长流水煎服<br />
　　独参汤　治元气虚弱恶寒发热或作渇烦躁痰喘气促或气虚卒中不语口噤或痰涎上涌手足逆冷或难产产后不省喘急用好人参二两或三四两炮姜五钱一剂水煎徐徐服盖人参性寒故姜佐之如不应急加炮附子<br />
　　加味逍遥散<br />
　　加味归脾汤<br />
　　八珍汤<br />
　　十全大补汤【四方见二十四卷第四论】<br />
　　补中益气汤<br />
　　六君子汤【二方见二十四卷第六论】<br />
　　妇人风邪颠狂方论第十四<br />
　　妇人颠狂由血气虚而风邪所乗若邪并于隂则发狂邪并于阳则发颠夫颠者卒发而意不乐直视仆地吐涌涎沫口防目急手足撩戾无所知觉良久而苏狂者少卧不饥自髙贤自辨智自贵倨妄笑歌乐妄行不休素问云阳厥狂怒饮以铁落【狂怒出于肝肝属木铁落金也以金制木之意】一妇人眼见鬼物言语失常循衣直视或作心病治之无効投养正丹二服煎乳香送三生饮立愈【养正丹三生饮方见本卷第一论】<br />
　　愚按前症刘宗厚先生云有在母腹中受惊者或有闻大惊而得者盖惊则神不守舎舎空则痰涎归之或饮食失节胃气有伤痰停胸膈而作当寻火寻痰固元气若顽痰胶固上膈必先用吐法若在肠胃亦须下之<br />
　　窃谓此症若因元气虚弱或痰盛发热等皆是虚象如慢惊症无风可袪无痰可逐但补脾胃生气健旺神智自清痰涎自化若误用辛散袪逐脑麝之剂必为败症<br />
　　附治验<br />
　　一妇人素清苦因惊而癫或用风痰等药愈甚余用参芪归术浓煎佐以姜汁竹三觔余方愈【仍叅十八十九卷狂言谵语乍见鬼神方】<br />
　　防风茯神散　治风颠啼泣歌笑或心神恐惧或语言失常<br />
　　防风　茯神【去木】独活　人参　逺志【去心】龙齿　菖蒲【去毛】石膏　牡砺【煆各一两】秦芁　禹余粮【煅】桂心【各五钱】甘草【炒三分】蛇蜕【一条炙】<br />
　　右每服五钱水煎服<br />
　　排风汤<br />
　　牛黄清心丸　治诸风缓纵不随言语蹇澁痰涎壅盛怔忡徤忘或发癫狂【二方见本卷首论】<br />
　　妇人飞尸血厥方论第十五<br />
　　夫飞尸者游走皮肤穿行脏腑每发刺痛变作无常遁尸者附骨入肉攻通血脉见尸丧发哀哭便作风尸者淫濯四肢痛而昏沈得风雪便作沈尸者纒骨结脏内肿心脇发而绞痛遇寒冷便作注尸者举身沈重精神错杂时觉昏愦每至节气便作并宜苏合香丸治之愚按丹溪云凡人忽手足逆冷肌肤起如米粒头面青黑精神恍惚或错言妄语或牙闗急或昏寐仆倒吊死问丧入庙发墓多有此病先以苏合香丸灌之次服调气散平胃散玉机微义云卒厥飞尸客忤鬼击口噤用麻黄汤寒厥表热里寒则下利清谷食入则吐脉沈手足冷用四逆汤热厥腹满身重难转面垢谵语遗溺手足厥冷自汗脉沈滑用白虎汤若人身忽然不动目闭口噤恶闻声音冐顷时方寤此由出汗过多气并于血阳独上而不下气壅塞而不行耳气过血还隂阳复通移时方寤名曰郁冐亦名血厥宜服白薇汤仓公散<br />
　　附治验<br />
　　锦衣杨永兴举家避有仆沈醉失避者既而神思昏昧遍身青伤各煎金银藤汤灌之即愈<br />
　　一妇人忽昏愦发谵语自云为前谋赖某人银两某神责我将你起解往城隍理问两脚踝膝臀处皆青肿痛不可忍口称苦楚次日方苏痛尚不止用金银藤两许水煎服即愈<br />
　　一妇人入古墓患前症以紫金锭灌之即苏通政余子华太常汪用之皆因往吊而卒死丧家想即是症<br />
　　苏合香丸【方见本卷第四论】<br />
　　白薇汤<br />
　　白薇　当归【各一两】人参　甘草【一钱】<br />
　　右毎服五钱水煎<br />
　　仓公散　治卒中鬼击心腹如刺下血不省及卧魇啮脚指不觉并诸毒等症<br />
　　皁荚　藜芦　雄黄【研】矾石【煆研各等分】<br />
　　右每用少许吹入鼻中未再吹以得为度<br />
　　内鼻散　治尸厥脉动静而若死用石菖蒲末吹鼻中仍以桂末安于舌上【苏合香丸亦可】<br />
　　硫黄散　治尸厥不省四肢逆冷腹中如雷鸣或痰气不降<br />
　　熖硝【半两】硫黄【一两各另为细末】<br />
　　右每服三分酒调灌之良久再服即苏<br />
　　附方<br />
　　麻黄汤　治寒厥或伤寒恶风发热身痛无汗者<br />
　　麻黄【六钱】桂枝【四钱】甘草【炙二钱】杏仁【二十枚炒】<br />
　　右作一剂水煎服<br />
　　调气散　治气厥不省或痰气上壅及治气滞胸膈不利<br />
　　白豆　丁香　檀香　木香【各二钱】藿香　甘草【炙各六钱】砂仁【四钱】<br />
　　右为末毎服二钱入盐少许沸汤调下<br />
　　四逆汤<br />
　　白虎汤【二方见七卷第二论】<br />
　　神仙追毒丸【又名紫金锭又名太乙丹又名神仙解毒万病丸】能解一切毒或狐狸莽草毒茵河鲀疫死牛马肉毒或蛇犬恶虫所伤及鬼怪恶疮等毒或二广断肠草蛇毒化等毒文蛤【即五棓子槌破洗焙为末三两】山茨菰【去皮浄末二两】千金子【一名续随子去殻研去油一两】麝香【二钱另研】红芽大防【去芦焙为末一两五钱】<br />
　　右用糯米浓饮和作四十粒用井华水或薄荷汤磨服利一两次用粥止之修合须端午七夕重阳或天徳月徳日于浄室焚香修制效验不能具述宜珍藏之凡人居家出入不可无此药岭外有妇与旅合隂以定年药置食中且戒之曰子几时来果从其言彼复以药解之可无恙若过期不往必死若遇此毒及前一应诸毒服前药一粒或吐或下即愈昔有女子劳瘵为尸虫所噬磨服一粒吐下小虫更服苏合香丸遂愈若蕈菰子砒石时行瘟疫山岚瘴气自缢溺水打折伤死瘀血内滞心头微温用姜汤磨灌一粒可苏其急喉闭纒喉风脾肿赤眼痈疽发背诸疮汤火所伤用东流水磨并服颠邪鬼气鬼胎暖酒磨服余谓喉闭以下诸症果能灼见形病俱实乃可用之<br />
　　薛氏医案卷二十七<br />
<子部,医家类,薛氏医案><br />
　　钦定四库全书<br />
　　薛氏医案卷二十八<br />
　　明　薛已　订<br />
　　妇人良方<br />
　　妇人血风肢体骨节疼痛方论第一<br />
　　妇人血风由气血不足腠理不密风冷乗之以致邪正相故骨节疼痛肢体发热口舌咽干<br />
　　愚按东垣先生云饮食失节脾胃虚弱乃血所生病故口中津液不行若火热来乗土位故肢体发热作渇若肝经血热用四物羌活黄芩黄栢肝经血虚用逍遥散山栀川芎风湿兼痰用四物南星半夏羌活苍术风湿伤脾用羌活胜湿汤暑湿伤气用清燥汤气郁肝脾用四君木香枳殻防榔胃气受伤用补中益气汤瘀血流注用四物桃仁红花骨痛筋挛用当归没药丸倦怠无力用补中益气羌活川芎<br />
　　附治验<br />
　　一妇人自汗盗汗发热晡热体倦少食月经不调吐痰甚多二年后遍身作痛隂雨益甚此气虚而风寒所乗用小续命汤疼痛顿止用补中益气加味归脾三十余剂诸症悉愈<br />
　　一妇人月经不调且素有痛风遇劳必作用众手重按痛稍止此气血俱虚用十全大补加独活而痛痊六味丸逍遥散而经调<br />
　　一妇人肢体作痛面色痿黄时或赤白发热恶寒吐泻食少腹痛脇胀月经不时或如崩漏或痰盛喘头目痛或五心烦热口渇饮汤或徤忘惊悸盗汗无寐等症卧床年许悉属肝脾亏损气血不足所致用十全大补加味归脾兼服月余诸症悉痊<br />
　　芎防散<br />
　　川芎【一钱】赤茯苓　赤芍药　酸枣仁【炒】桂心　当归【酒洗】木香　牛膝【酒洗】羌活　枳殻【炒】甘草【各三分】<br />
　　右水煎服<br />
　　羚羊角散　治血风身体疼痛手足无力<br />
　　羚羊角【镑】酸枣仁【炒】生地黄　防榔【各一两】五加皮防风　赤芍药　当归【酒洗】骨碎补【炒】海桐皮<br />
　　川芎【各五钱】甘草【三钱】<br />
　　右为末每服二钱温酒调下<br />
　　通灵丸　治血风手足疼痛不可忍者<br />
　　白附子【一两】全蝎【半两炒】麝香【一字】僵【一两炒去丝】<br />
　　右为末炼蜜丸桐子大每服十丸温酒下日三服<br />
　　当归没药丸　治风血肢体刺痛筋挛骨痹或手足麻木<br />
　　当归　五灵脂【各一两炒】没药【半两】<br />
　　右为末醋糊丸桐子大每服三十丸姜汤下<br />
　　虎骨散　治血风走痛或打扑作痛<br />
　　虎骨【酥炙】败板【酥炙】当归【酒洗】桂心　牛膝【酒洗】漏芦地龙【去土】葳灵仙　胡索【炒】自然铜【制等分】<br />
　　右为末每服二钱热酒调下<br />
　　附方<br />
　　羌活胜湿汤　治头痛脊痛腰似折项似防<br />
　　羌活　独活【各一钱】藁本　防风　甘草【炙各五分】蔓荆子　川芎【各五分】<br />
　　右水煎服如身重腰沈沈然是湿热也加黄栢一钱附子五分苍术二钱<br />
　　东垣清燥汤【方见后】<br />
　　四物汤<br />
　　补中益气汤<br />
　　四君子汤【三方见二十四卷第六论】<br />
　　小续命汤【方见十九卷第八论】<br />
　　逍遥散<br />
　　加味归脾汤<br />
　　十全大补汤【三方见二十四卷第四论】<br />
　　六味丸【方见二十四卷第十一论】<br />
　　妇人血风白虎厯节走疰方论第二<br />
　　妇人血风白虎厯节由体虚风邪乗之随血而行或淫溢皮肤或卒然掣痛走疰如虎囓者加减小续命汤主之<br />
　　愚按东垣云若人身体沈重走疰疼痛此湿热相或风热郁而不得伸附着于有形也是症多因饮食起居失节或因七情劳役失宜脾胃亏损腠理不密外邪所侵以致内热晡热自汗盗汗或经候不调饮食不甘治法湿热肿痛者清燥汤兼痰佐以二陈汤肝火作痛者加味逍遥散脾郁作痛者加味归脾汤血虚作痛者四物汤气虚作痛者四君子汤气血俱虚者八珍汤俱加羌活川芎月经先期而痛者加味逍遥散头倦怠而痛者补中益气汤大扺按之痛甚者病气实按之痛缓者元气虚劳役而痛者亦元气虚也饮食失宜而痛者脾气虚也恼怒而痛者肝火盛也若昼轻而夜重者血分病也【与前兼用】<br />
　　附治验<br />
　　一妇人厯节发热作渇饮食少思月经过期其脉举之洪大按之微细用附子八物四剂而痛止用加味逍遥而元气复用六味丸而月经调<br />

                    <br>
                        　　一妇人体肥胖素有热月经先期患痛风下体微肿痛甚则小便频数身重脉缓此风湿血虚而有热用羌活胜湿汤二剂肿痛渐愈用清燥汤数剂小便渐清用加味逍遥散内热渐愈又为饮食停滞发热仍痛面目浮肿用六君加柴胡升麻而愈又因怒气小腹痞闷寒热呕吐用前药加山栀木香而安惟小腹下坠似欲去后此脾气下陷用补中益气而愈后因劳役怒气作呕吐痰遍身肿痛经行寒热此肝木侮脾土用六君加柴胡山栀肿痛呕吐悉退后用补中益气而安<br />
　　一妇人饮食少思畏风寒患痛风呕吐寒热脉用附子八物而四肢痛愈用独活寄生而腰痛渐痊惟两膝肿痛用大防风汤而痛渐愈用归脾逍遥而元气复<br />
　　漏芦散　治走疰疼痛<br />
　　漏芦　当归【酒洗】牛膝【各三钱】桂心　地龙【去土】防风羌活　白芷　甜子　没药【各半两】虎胫骨　败板【各酥炙一两】<br />
　　右为末每服二钱热酒调下<br />
　　四生丸　治骨节作痛或浑身麻痹<br />
　　白僵【炒去丝】地龙【去土】白附子　五灵脂　草乌【去皮尖各等分】<br />
　　右为末米糊丸桐子大每服二十丸茶清送下酒调服亦可<br />
　　麝香丸　治歴节诸风走痛或如虫行<br />
　　大川乌【三个去皮尖生用】全蝎【二十一个】黒豆【二十一粒】地龙【去土五钱】麝香【一字】<br />
　　右为末米糊丸菉豆大每服十丸温酒下○许学士云予得此方凡厯节及不测疼痛一二服便瘥治一贵妇遍身走痛夜如虫啮三服而愈<br />
　　附子八物汤　治歴节痛如锤鍜<br />
　　附子【炮】干姜【炮】芍药【炒】茯苓　人参　甘草　桂心【各五分】白术【一钱五分】<br />
　　右水煎服一方去桂用熟地黄二钱<br />
　　独活寄生汤【方见后】<br />
　　小续命汤【方见后】一妇人两踝作痛上行膝髀肩肘痛如锤鍜至夜尤剧六脉皆一剂而愈又邓安人夏月患此人迎脉虚此因暑而得用酒蒸黄连丸一服亦安<br />
　　附方<br />
　　东垣清燥汤　治元气虚湿热乗之遍身痠软或肺金受邪絶寒水生化之源肾无所养小便赤少大便不调腿腰痿软或口干作渇体重麻木头目晕饮食少思或自汗盗汗肢体倦怠胸满气促<br />
　　黄芪【一钱五分】黄连【炒】神麯【炒】五味子【九粒杵炒】猪苓　柴胡　甘草【炙各二分】苍术　白术【炒】麦门冬【去心】陈皮【炒】生地黄　泽泻【各五分】白茯苓　人参　当归【酒洗】升麻【各三分】黄栢【酒拌一分】<br />
　　右水煎服<br />
　　二陈汤【方见二十四卷第五论】<br />
　　八珍汤<br />
　　加味逍遥散<br />
　　加味归脾汤【三方见二十四卷第四论】<br />
　　四物汤<br />
　　四君子汤<br />
　　六君子汤<br />
　　补中益气汤【四方见二十四卷第六论】<br />
　　六味丸【方见二十四卷第十一论】<br />
　　羌活胜湿汤【方见前】<br />
　　大防风汤【方见二十四卷第九论】<br />
　　妇人血风瘙痒方论第三<br />
　　妇人瘙痒五心烦热乃血风攻疰用人参荆芥散消风散逍遥散大扺因体虚风寒相赤属血分而白属气分也经云汗出见湿乃生痤疿凡人汗出不可露卧沐浴使人身振寒热致生风<br />
　　愚按前症有身发疙瘩或如丹毒痒痛不常或脓血淋漓发热烦渇或头目昏日晡益甚或寒热发热月经不调皆肝经风热血燥用加味逍遥散为主佐以四君芎归若忿怒身发疙瘩痛痒寒热乃肝火血燥用加味小柴胡汤气血俱虚八珍加柴胡丹皮若夜间发热作渇谵语乃热入血室用小柴胡加生地血虚四物合小柴胡后用加味逍遥散调理若郁结食少体倦内热晡热乃脾经血燥用加味归脾汤寒热加山栀熟地若游走瘙痒乃血风走注用何首乌散血虚逍遥散风热消风散若専用风药复伤隂血必致筋挛等症<br />
　　附治验<br />
　　一妇人身疙瘩或如丹毒痒痛不常搔碎成疮脓水淋漓发热烦渇头目晕日晡益甚此血虚内热之症以当归饮加柴胡山栀治之而愈<br />
　　一妇人患前症肢体疼痛头目不清自汗盗汗月水不调肚腹作痛食少倦怠先用人参荆芥散后用逍遥散治之而痊<br />
　　一妇人因忿怒身发疙瘩憎寒发热余谓肝火用小柴胡汤加山栀黄连治之而愈后口苦脇痛小便淋复用前药全愈<br />
　　一妇人患前症热夜间谵语此血分有热以小柴胡汤加生地治之而安后用四物汤加柴胡山栀丹皮而热退又用逍遥散全愈<br />
　　一室女十四嵗天癸未至身发赤斑痒痛左闗脉数此因肝火血热以小柴胡汤加山栀生地丹皮治之而愈若因怒而致者亦宜治以前药【治验余见二十四卷血风门】<br />
　　何首乌散　治皮肤瘙痒游走无定<br />
　　何首乌　防风　白蒺藜【炒】枳殻【麸炒】天麻　僵胡麻【炒】茺蔚子　蔓荆子【各一钱】茵陈【五分】<br />
　　右水煎服<br />
　　附方<br />
　　四物汤<br />
　　四君子汤【二方见二十四卷第六论】<br />
　　加味小柴胡汤<br />
　　小柴胡汤【二方见二十四卷第二论】<br />
　　八珍汤<br />
　　加味归脾汤<br />
　　加味逍遥散<br />
　　逍遥散【四方见二十四卷第四论】<br />
　　消风散【方见二十四卷第七论】<br />
　　当归饮【方见二十四卷第六论】<br />
　　人参荆芥散【方见五卷第三论】<br />
　　妇人虚风头目晕方论第四<br />
　　妇人头由气虚风入于脑循脉引于目系目系急而然也邪甚则必癫素问云头痛癫疾下虚上实过在足少隂巨阳甚则入肾狥招揺目瞑耳聋下实上虚过在足少隂厥隂甚则在肝下虚者肾虚也故肾厥则头痛上虚者肝虚也故肝虚则晕徇防者如以物防其首招揺不定目耳聋皆晕之状故肝厥头痛不同也愚按丹溪先生云者言其黑运旋转其状目闭眼暗身转耳聋如立舟船之上起则欲倒盖虚极乗寒得之亦不可一途而取轨也若风则有汗寒则掣痛暑则热闷湿则重滞此四气乗虚而晕也若郁结生痰而晕者此七情虚火上逆也若淫欲过度而晕者此肾虚气不归源也若吐衂漏崩而晕者此肝虚不能摄血也有早起晕须防自定者元气虚也正元饮下黒锡丹伤湿头晕用肾着汤加川芎有痰用青州白丸子头风风热也久则目昏偏头风相火也久则目便澁皆宜出血以开表之窃谓前症肝虚头晕用钓藤散肾虚头晕六味丸头晕吐痰养正丹不应八味丸血虚四物参苓白术不应当归补血汤气虚四君归芪不应益气汤肝木实泻青丸虚用地黄丸不应川芎散脾气虚二陈参术柴胡升麻不应益气汤加茯苓半夏脾胃有痰半夏白术天麻汤风痰上壅四神散发热恶寒八物汤七情气逆四七汤伤湿而晕除湿汤<br />
　　治验<br />
　　一妇人素头晕不时而作月经迟而少此中气虚弱不能上升而头晕不能下化而经少用补中益气汤而愈后因劳扑地月经如涌此劳伤火动用前汤加五味子一剂而愈前症虽云气无所附实因脾气亏损耳<br />
　　一妇人内热口干劳则头晕吐痰带下详见六卷第十六论<br />
　　养正丹　治虚风头吐涎不已盖此药升降隂阳补接真气非止头而已<br />
　　黑铅　水银　硫黄【研】硃砂【各一两研】<br />
　　右用砂器镕铅下水银搅匀离火少时入硫砂再搅候冷为末饭丸菉豆大每服三十丸空心食前枣汤下<br />
　　钓藤散　治肝厥头晕<br />
　　钓藤钩　陈皮【炒】半夏【姜制】麦门冬　茯苓　茯神【去木】人参【去芦】甘菊花　防风【各一钱】甘草【炙三分】石膏【鍜二钱】<br />
　　右姜水煎<br />
　　川芎散　治肝肾虚风头目晕或头痛耳鸣目系急<br />
　　小川芎　山药　白茯神　甘菊花【野菊不用】人参【各半两】山茱茰肉【一两】<br />
　　右为末每服二钱酒调日三服<br />
　　三五七散　治八风五痹肢体不仁或风寒入脑头痛目旋耳内蝉鸣<br />
　　附子【炮】细辛【各三两】干姜【炮】山茱茰【各五两】防风　山药【炒各七两】<br />
　　右为末毎服二钱温酒调<br />
　　四神散　治血风晕头痛寒热唾痰<br />
　　菊花　当归【酒洗】旋覆花【去梗叶】荆芥穗【各一钱】<br />
　　右葱白三寸茶末一钱水煎<br />
　　苍耳散　治血风头旋或不知人事用喝起草嫩心隂干为末酒服二钱其功甚効<br />
　　治头旋如天动地转名曰心胆矾一两细研用面饼剂一个拌匀勒如骰子大瓦上焙干毎服一骰为末灯心竹茹煎汤调下此去痰之法当审而用之<br />
　　附方<br />
　　正元饮　治下元虚败痰气上涌头目晕脏肺滑泄时或自汗手足逆冷霍乱转筋等症<br />
　　红豆【炒二钱】人参【去芦二两】茯苓【二两】附子【炮去皮尖一两】甘草【炙二两】肉桂【五钱】川芎　山药【姜汁炒】乌药　干葛【各一两】白术【二两】干姜【炮三钱】黄茋【炙一两五钱】<br />
　　右每服二钱姜枣水入盐少许煎送黒锡丹<br />
　　黒锡丹　治真阳气败痰气壅塞心火炎炽或赤白带下等症<br />
　　肉桂　沈香　附子【炮去皮脐】葫芦巴【酒浸炒】破故纸【炒】茴香【炒】肉豆【面褁煨】阳起石【研水飞】金铃子【蒸去皮核】木香【各一两】硫黄　黑锡【去灰各二两】<br />
　　右将黑锡硫黄入铫内炼结砂子倾出地上去火毒研细余药为末和匀再研至黑光色酒糊丸桐子大隂干入布袋擦令光润每服四十丸<br />
　　肾着汤【方见十五卷第八论】<br />
　　青州白丸子【方见三卷第四论】<br />
　　六味丸<br />
　　八味丸【二方见二十四卷第十一论】<br />
　　当归补血汤【方见十九卷第六论】<br />
　　四物汤<br />
　　四君子汤<br />
　　补中益气汤【三方见二十四卷第六论】<br />
　　二陈汤【方见二十四卷第五论】<br />
　　泻青丸【方见二十四卷第三论】<br />
　　八物汤【方见二十四卷第四论】<br />
　　四七汤【方见十二卷第七论】<br />
　　除湿汤【即肾着汤加川芎】<br />
　　半夏白术天麻汤【方见四卷第五论】<br />
　　妇人血风头痛方论第五<br />
　　许学士云妇人患头风者十居其半每发必掉如在车船之上盖因肝经血虚而风邪袭之尔用川芎当归散若头痛连齿时发时止连年不已此风中脑谓之厥逆头痛宜白附子散及灸曲鬓穴在耳掩前正尖上灸七壮左痛灸左右痛灸右<br />
　　愚按东垣云足太阳头痛脉浮恶风寒川芎羌活独活麻黄为主手少阳经头痛脉细往来寒热柴胡为主足阳明头痛身热目疼鼻干恶寒发热脉浮缓而长升麻汤或石膏白芷为主手太阳头疼有痰体重或腹痛为痰癖脉沈缓苍术半夏南星为主足少隂经头痛足寒气逆为寒厥脉沈细麻黄附子细辛汤为主足厥隂头项痛或吐涎沫厥冷脉浮缓呉茱茰汤主之诸血虚头痛当归川芎为主诸气虚头痛人参黄芪为主气血俱虚头痛调中益气少加川芎蔓荆细辛痰厥头痛半夏白术天麻汤厥逆头痛羌活附子汤如湿气在头者以苦吐之不可执方而治若脉杂乱而病见不一宜补胃为主<br />
　　附治验<br />
　　一妇人因劳耳鸣头痛体倦用补中益气加麦门五味而痊三年后得子因饮食劳倦前症益甚月经不调晡热内热自汗盗汗用六味地黄丸补中益气汤顿愈经云头痛耳鸣九窍不利肠胃之所生也故脾胃一虚耳目九窍皆为之病<br />
　　一妇人两眉棱痛后及太阳面青善怒此肝经风热之症用选竒汤合逍遥散加山栀天麻黄芪半夏黄芩而愈此症失治多致伤目或两耳出脓则危矣头痛手掉身麻见一卷第五论<br />
　　川芎当归散<br />
　　川芎【一钱】当归【酒拌】羌活　旋覆花　细辛　蔓荆子防风　石膏【煆】藁本　荆芥穗　半夏麯　生<br />
　　地黄　甘草【炙各五分】<br />
　　右姜水煎<br />
　　白附子散　治风邪风痰头痛连齿不时举发或连年不愈<br />
　　麻黄【不去根节】乌头【炮去皮】南星【炮各半两】白附子【炮一两】全蝎【炒五枚】辰砂　麝香　白姜【炮各一钱】<br />
　　右为末酒调服三分卧少时<br />
　　川芎茶调散　治诸风上攻头目昏重偏正头痛薄荷【八两】川芎　荆芥【各四两】羌活　白芷　防风甘草【炙各二两】细辛【一两】<br />
　　右为末每服二钱食后茶清调<br />
　　如圣饼子加细辛其效甚速若头痛筋挛骨重少气噫腹满咳烦寃其脉举之则按之石坚由肾气不足而逆上谓之肾厥头痛宜玉真丸硫黄丸<br />
　　硫黄丸　治头风不问新久服此除根屡用屡效<br />
　　硫黄【二两】硝石【一两】<br />
　　右为末滴水丸指顶大每服一丸空心细嚼茶清下<br />
　　一方用生莱菔汁仰卧注两鼻数年之患一注即愈一方　治风邪犯脑患头痛不可忍不问年嵗<br />
　　硝石　人中白　脑子【等分】<br />
　　右为末用一字吹入鼻中<br />
　　都梁丸　治产前产后风邪所伤头痛头晕【方见后】<br />
　　附方<br />
　　调中益气汤　治气血俱虚而头痛<br />
　　芍药【三分】升麻【二分】黄芪【一钱】甘草【五分】五味子【七粒】当归白术　人参【各三分】柴胡　橘皮【各二分】<br />
　　右水煎<br />
　　半夏白术天麻汤<br />
　　半夏【一钱五分】白术　神麯【炒各一钱】天麻　黄芪　人参苍术　陈皮　泽泻　茯苓【各五分】干姜【三分】大麦<br />
　　蘖【一钱五分】黄栢【酒制二分】<br />
　　右每服半两水煎<br />
　　羌活附子汤<br />
　　麻黄　黑附子【炮】白芷　白僵　黄栢【各三分】羌活　苍术【各五分】防风　甘草　升麻【各五分】黄茋【五分】<br />
　　右水煎服<br />
　　选竒汤　治风热上壅眉棱骨痛或头目晕<br />
　　羌活　防风【各三分】甘草【二钱夏生冬炒】黄芩【酒制冬去之】<br />
　　右每服三钱水煎时时服<br />
　　呉茱茰汤<br />
　　升麻汤<br />
　　麻黄附子细辛汤【三方见六卷第十二论】<br />
　　补中益气汤【方见二十四卷第六论】<br />
　　六味丸【方见二十四卷第十一论】<br />
　　逍遥散【方见二十四卷第四论】<br />
　　颈项强痛方论第六<br />
　　夫颈项属足太阳膀胱足少隂肾二经相为表里若感风寒湿气则发热恶寒颈项强急腰背反张瘈疭口噤脉沈迟细新产血虚出汗多患此症若因鼾睡失枕而致用三五七散追风散若风邪所伤用都梁丸木煎<br />
　　愚按东垣云肩背痛不可囘顾此手太阳气郁而不行以风药散之窃谓前症若因肝木自旺用泻青丸精血不足六味丸风热淫肝加味逍遥散怒动肝火加味小柴胡汤肝经血虚加味四物汤肾不能生肝六味丸膀胱气滞羌活胜湿汤大抵肝火旺则肝血虚而筋燥颈项强急或腰背反张或四肢拳挛或颈项等处结核<br />

                    <br>
                        　　附治验<br />
　　一妇人耳内或耳后项侧作痛寒热口苦月经不调此肝胆经火兼伤脾胃用四君加柴胡升麻黄芪芍药而愈后因劳役怒气呕吐脇胀用六君子汤加山栀柴胡而安<br />
　　一妇人因怒寒热作渇左目小头颈动掉四肢抽搐遍身疼痛此血虚肝热则生风也用加味逍遥加钓藤钩数剂诸症渐愈又用八珍汤而痊<br />
　　追风散　治风邪所乗头目痛口眼歪斜牙闗急或百节疼痛鼻塞声重项背拘急皮肤瘙痒面若虫行<br />
　　川芎　防风　石膏【煅】川乌【炮去皮脐尖】甘草【炙】荆芥穗　白僵【炒去丝各一两】天南星　羌活　地龙【去土】白附子【炮】全蝎【去尾针】白芷【各半两】草乌【炮去皮脐尖】没药【研】乳香【研】雄黄【研各一钱】<br />
　　右为末每服五分用茶清少许食后临卧调下<br />
　　都梁丸　治诸风项背不利头目晕脑门作痛或产前产后伤风头目昏重血风头痛用白芷末蜜丸弹子大毎服一丸细嚼荆芥煎汤下<br />
　　木煎<br />
　　木【不犯铁器二个取盖去穰】没药【二两研】乳香【一两研】<br />
　　右以木去核入二药仍盖合之饭上蒸烂研成膏每服三匙生地黄汁半盏无灰酒和服有人患此自午发至夜方止余曰此足少隂之症发必先从足起盖足少隂之筋自足大指起至头筋者肝之合也日中至夜天之阳阳中之隂又曰阳中之隂肺也自离至兑隂旺阳弱之时故灵寳毕法云离至干肾气絶而肝气弱肝肾二脏受隂气故发于是时予授此方三服而愈<br />
　　附方<br />
　　泻青丸【方见二十四卷第三论】<br />
　　六味丸【方见二十四卷第十一论】<br />
　　八珍汤<br />
　　加味逍遥散【二方见二十四卷第四论】<br />
　　加味小柴胡汤【方见二十四卷第二论】<br />
　　加味四物汤<br />
　　四君子汤【二方见二十四卷第六论】<br />
　　羌活胜湿汤【方见前】<br />
　　妇人腰痛方论第七<br />
　　夫肾主于腰若妇人腰痛由肾气虚弱外感六气内伤七情皆能致之如因风邪所乗用小续命汤加桃仁杜仲如因寒湿所伤五积散肾经虚弱青娥丸如因气血凝滞用牵牛香之类<br />
　　愚按陈无择先生云若形体虚羸面色黧黒腿足痿软不能行立此失志所为也腹急脇胀目视宗筋弛纵白淫下注此郁结所为也肌肉不仁饮食不化肠胃胀满闭坠腰脇此忧思所为也皆属内因若腰冷作痛身重不渇小便自利饮食如故因劳汗出腰脇痛或坠堕血滞或房劳精竭皆属内外因也窃谓前症失志肾虚热者六味丸肾虚寒者八味丸郁怒伤肝实用龙胆泻肝汤虚用六味丸补肝散忧虑伤脾者归脾汤逍遥散肾著者寒则术附汤虚则肾着汤腰膝痛者寄生汤养肾散瘀血滞者如神汤舒筋汤房劳腰痛者青娥丸十补丸<br />
　　附治验<br />
　　一妇人腰痛三年矣每痛必面青头晕目余以为肝脾气虚用补肝散而愈三年后因劳役患头痛兼恶心用补中益气汤加茯苓半夏蔓荆子而愈一妇人苦腰痛数年不愈余用白术一味大剂服不三月而痊乃胃气虚闭之症故用白术也<br />
　　如神汤　治男妇腰痛<br />
　　延胡索　当归　桂心【等分】<br />
　　右为末毎服二钱温酒调甚者不过数服<br />
　　独活寄生汤　治足三隂虚风湿所侵脚膝歴节作痛独活　桑寄生　续断【酒炒】杜仲【姜汁炒】细辛　牛膝【酒拌炒】秦芁　茯苓　白芍药【炒】桂心　川芎　防风　人参　熟地黄【自制】当归【酒拌】粉草【炙各五分】<br />
　　右水煎<br />
　　舒筋散　治风寒伤肾膂作痛或闪挫气滞血瘀亦良胡索【炒】杜仲【姜汁炒】官桂【去皮】羌活　芍药【等分】<br />
　　右为末毎服二钱酒调<br />
　　又方橘核炒木香研酒下<br />
　　附方<br />
　　济生术附汤　治寒湿伤肾腰重冷痛小便自利或手足逆冷<br />
　　附子【炮】白术【各一两】杜仲【姜炒半两】<br />
　　右毎服四钱姜水煎<br />
　　三因肾着汤　治肾虚为病身重腰冷如水洗状不渇而小便自利饮食如故腰以下冷痛如带数千钱茯苓　白术【各四两】干姜【炮】甘草【炙各二两】<br />
　　右毎服四钱水煎空心服<br />
　　青娥丸　治肾虚腰痛或外邪所侵腰腿或筋骨作痛胡桃仁【二十枚】蒜【研膏四两】破故纸【酒浸炒八两】杜仲【去皮姜汁浸炒一斤】<br />
　　右为末蒜膏丸桐子大毎服五十丸空心醋汤下蒜不用亦可<br />
　　六味丸<br />
　　十补丸<br />
　　八味丸【二方见二十四卷第十一论】<br />
　　龙胆泻肝汤【方见二十四卷第八论】<br />
　　补肝散【方见七卷第十七论】<br />
　　归脾汤<br />
　　逍遥散【二方见二十四卷第四论】<br />
　　养肾散【方见后】<br />
　　妇人腰脚疼痛方论第八<br />
　　肾主于腰脚女人胞络系焉若劳伤肾气风冷客于脉络故腰脚作痛也治当补元气为主佐以袪邪之剂愚按前症若真阳衰败寒邪乗袭手足俱冷头痛恶寒或呕吐腹痛等症宜用本方若气血虚弱寒邪所感恶寒发热头痛作渇或呕吐腹痛等症宜用五积散若元气虚弱湿热所伤两胫肿痛寒热身疼或呕吐不食等症宜用防苏败毒散若脾胃虚弱元气下陷寒热呕吐发热头痛喘渇体倦等症宜用补中益气汤若足三隂精血亏损隂火内动内热晡热作渇痰甚小便频数等症宜用六味地黄丸若足三隂阳气虚败恶寒发热手足俱冷吐痰不食二便滑数等症宜用八味地黄丸<br />
　　附治验<br />
　　一妇人先腰胯作痛后两腿亦痛余以为足三隂虚寒外邪所伤用小续命汤及独活寄生汤或作或止所用饮食极热腹中方快余曰邪气去而元气虚寒也诊其脉果沈细用养肾散渐愈又用十补丸而痊一妇人所患同前但发热作渇喜冷饮食脉洪数按之迟濇佘以为血虚有热用羚羊角散去防榔加白术茯苓数剂更用加味逍遥散而瘥<br />
　　一妇人患前症时或腿膝作痛脉浮数按之迟缓此元气虚而风湿所乗用独活寄生汤顿愈又用八珍汤而安<br />
　　一妇人因怒患前症寒热往来口苦不食晡热内热余以为肝火血虚先用小柴胡山栀顿愈又用加味逍遥散而瘳<br />
　　一妇人患前症寒热头痛殊类伤寒此寒邪之症用防苏败毒散而安又用补中益气调补而愈<br />
　　骨碎补散　治阳气虚弱外寒所侵腰脚疼痛腹脇拘急<br />
　　骨碎补【炒】萆薢【酒炒】牛膝【酒炒】桃仁【去皮尖】海桐皮　当归【酒拌】桂心　防榔【各五分】赤芍药【炒】附子【炮】川芎枳殻【麸炒各三分】<br />
　　右姜枣水煎<br />
　　养肾散　治肾经虚弱风寒所侵以致腰脚疼痛不能步履<br />
　　苍术【一两】干蝎【三钱】天麻　草乌头【炮去皮尖】黒附子【炮去皮脐各二钱】<br />
　　右为末毎服一钱酒调服麻痹少时随愈孕妇勿服此治风寒伤肾膀胱虚寒之良药用之得宜殊有神效<br />
　　附方<br />
　　五积散【方见后】<br />
　　防苏败毒散【方见二十四卷第十论】<br />
　　补中益气汤【方见二十四卷第六论】<br />
　　十补丸<br />
　　六味丸<br />
　　八味丸【三方见二十四卷第十一论】<br />
　　小续命汤【方见前】<br />
　　独活寄生汤【方见前】<br />
　　羚羊角散【方见前】<br />
　　加味逍遥散<br />
　　八珍汤【二方见二十四卷第四论】<br />
　　小柴胡汤【方见二十四卷第二论】<br />
　　妇人风邪脚气方论第九<br />
　　妇人脚气乃肝脾肾三经或胞络气虚为风毒所抟而患盖胞络属于肾主于腰脚三经络脉起于足中指若风邪客于足从下而上动于气故名脚气皆由六淫七情或产后或经行风毒相抟其症或头痛身热肢节作痛或大便秘结小便不利或脚膝缓弱足胫肿满或腰膝枯细忪悸呕逆或小腹不仁举体转筋或胸满气急遍体酸痛用香苏散加防榔生姜若寒中三阳必冷用小续命汤若暑中三隂必热用小续命汤去附子大躁者紫雪最良无紫雪以自合薄荷煎冷水调服大便秘用脾约丸麻仁丸三和散补药淋洗皆大禁也<br />
　　愚按严用和先生云前症初患不觉因他病乃发先从脚起或缓弱痹痛不能行履或两胫肿满或足膝细小或心中怔忡或小腹不仁或举体转筋或见食作呕或胸满气急遍体酸痛其脉浮而者因于风濡而弱者因于湿洪而数者因于热迟而濇者因于寒男子由于肾气亏损女子血海虚弱七情所致窃谓前症若足三隂虚弱用还少丹若脾气虚寒用八味丸若饮食停滞臀腿痠胀浮肿作痛此脾气下陷用六君子少加柴胡升麻不应须用八味丸若发热口渇月经不调两腿无力此足三隂血虚火燥用六味八味二丸兼服前症西方之人多患之因素食乳酪脾胃壅滞胫足肿满至于南方亦有因膏粱厚味湿热下注而患者故古人谓之壅疾所用之方多疏通发散之剂然感于房劳过度亏损三隂治法又当以固本为主故六物附子为元气虚弱寒邪内侵之圣药所属各经等方附后<br />
　　附治验<br />
　　一妇人两膁赤痛寒热口苦呕吐懒食面色青黄或赤此肝木乗脾土用小柴胡汤加山栀升麻茯苓二剂顿愈又用六君子汤加柴胡山栀全愈<br />
　　一妇人饮食劳役两膁兼腿疼痛或时寒热余以为脾虚湿热下陷用补中益气汤加山栀茯苓半夏治之而痊后复作用六君子汤加柴胡山栀全愈一妇人经行后寒热晡热两腿作痛此肝经血虚也用加味逍遥散加山栀治之而愈后因劳日晡内热或用四物黄栢知母之类前症益甚更加食少作泻余以为元气下陷前药复伤先用六君子汤加补骨脂二剂调补脾冐而泻止食进又用补中益气汤升举元气而愈<br />
　　大腹皮散　治脚气肢节烦疼心神壅闷或头晕喘不食<br />
　　大腹皮　紫苏　荆芥　赤芍药【炒】青皮　木【不犯鐡器】独活【各五分】枳殻【麸炒一钱】<br />
　　右姜葱水煎<br />
　　半夏散　治脚气上攻心腹胀满饮食不下呕吐不止半夏【姜制】陈皮　人参　大腹皮　桂心【各三分】防榔【一钱】赤茯苓　紫苏【各五分】<br />
　　右姜水煎<br />
　　桑白皮饮　治两脚浮肿小便赤澁腹脇胀满或喘痰涌呕吐不食<br />
　　桑白皮【炒】郁李仁【去皮】赤茯苓【各一钱】木香　防已【酒拌】大腹皮　紫苏子【炒】木通【去节】防榔　青皮【各五分】<br />
　　右姜水煎<br />
　　附方<br />
　　大黄左经汤　治四气乗注足阳明经以致膁腿作痛或足胫赤肿呕吐不食大小便秘结或恶食喘急自汗等症<br />
　　细辛　茯苓　羌活　大黄【煨】甘草【炙】前胡　枳殻【麸炒】厚朴【姜制】黄芩【炒】杏仁【去皮尖等分】<br />
　　右每服五钱姜枣水煎<br />
　　麻黄左经汤　治风寒暑湿乗注足太阳经以致腰足挛痹肢节重痛或増寒发热自汗恶寒或自汗恶风头疼<br />
　　麻黄　干葛　细辛　白术　茯苓　防已【酒拌】桂心　羌活　甘草【炙】防风<br />
　　右每服半两姜枣水煎服<br />
　　半夏左经汤　治足少阳经为风寒暑湿乗注以致恶寒发热腰腿疼痛或头目晕呕吐不食或热闷心烦腿痹不随<br />
　　半夏【姜制】干葛　细辛　白术　麦门冬【去心】茯苓桂枝　防风　干姜【炮】黄芩【炒】小草　甘草【炙】柴胡<br />
　　右毎服半两姜枣水煎热闷加竹沥喘急加杏仁桑白皮<br />
　　六物附子汤　治四气乗于足太隂经以致骨节烦疼四肢拘急自汗短气小便不利或手足浮肿<br />
　　附子【炮】桂枝　防已【各四钱】甘草【炙二钱】白术　茯苓【各三钱】<br />
　　右每服半两姜水煎<br />
　　换腿丸　治足三隂经为风寒暑湿之气所乗发为挛痹缓纵或上攻胸背下注脚膝疼痛发热行步艰辛薏苡仁　南星　石楠叶　石斛　防榔　萆薢【酒拌】川牛膝【酒浸】羌活　防风　木【各四两】黄芪【炒】当归【酒拌】天麻　续断【酒炒各一两】<br />
　　右为末酒糊丸如桐子大每服五十丸盐汤下<br />
　　五积散　治风寒所伤以致脚气疼痛或寒热拘急呕吐不食等症<br />
　　当归【酒拌】芍药【炒】川芎　炮姜　人参　茯苓　陈皮　桔梗【炒】厚朴【姜炒】白芷　苍术　半夏【姜制】肉桂麻黄　甘草【炒各五分】<br />
　　右姜枣水煎<br />
　　当归拈痛汤　治湿热为病肢节烦疼肩背沈重胸膈不利或兼遍身作痛足胫肿痛不可忍者或湿热流注下部疮疡赤肿<br />
　　羌活　人参　苦参【酒制】升麻　干葛　苍术【各一钱】甘草【炒】黄芩【酒炒】当归　茵陈【酒制各五分】防风　知母【酒炒】泽泻　猪苓　白术【各四分】<br />
　　右水煎服<br />
　　紫苏子汤　治脚气上攻隂阳交错清浊不分上重下虚中满喘急呕吐自汗无复纪律<br />
　　紫苏子【微炒】半夏【姜制】前胡　厚朴【姜制】甘草【炙】当归【酒拌各二两】桂心　陈皮<br />
　　右每服四钱入姜枣煎<br />
　　还少丹【方见二十三卷第四论】<br />
　　六味丸<br />
　　八味丸【二方见二十四卷第十一论】<br />
　　小柴胡汤【方见二十四卷第二论】<br />
　　六君子汤<br />
　　补中益气汤【二方见二十四卷第六论】<br />
　　加味逍遥散【方见二十四卷第四论】<br />
<br />
<br />
<br />
<br />
<br />
<br />
<br />
<br />
　　薛氏医案卷二十八<br />
<子部,医家类,薛氏医案><br />
　　钦定四库全书<br />
　　薛氏医案卷二十九<br />
　　明　薛已　订<br />
　　妇人良方<br />
　　妇人劳瘵各疰方论第一<br />
　　夫骨蒸殗殢复连尸疰劳疰虫疰毒疰热疰冷疰食疰鬼疰疰者注也自上注下与前人相似故曰疰其变有二十二种或三十六种或九十九种令人沈沈黙黙寒热盗汗梦与鬼交遗泄白浊或腹中有块或脑后两边有结核咳脓血下利羸瘦死而疰甚至灭门更有蜚尸遁尸寒尸丧尸尸注谓之五尸人为其疰者不自知所苦虽有狸骨獭肝天灵盖等方未尝见効唯崔氏灸法早用有济若寒热自汗面白目干口苦神昏善恐不能独卧在肝也若寒热面黒鼻燥善忘大便秘泻口舌生疮在心也若寒热面青唇黄舌本硬强言语不出饮食无味羸瘦吐涎传在脾也若寒热面赤鼻白干燥毛析咯喘急吐涎脓血在肺也若寒热面黄耳焦脚胻痠痛小便白浊遗沥腹痛在肾也<br />
　　愚按前症诚然有之故葛仙翁用獭肝一具隂干杵末水下方寸日三服未愈再作宋宣和间一法师善考讯鬼怪时一妇以疾投状既而如有鬼祟所附曰非我为患乃病人命自衰尔渠今已成虫食肺故令吐血声嘶又屡掠问彼所畏何物云以獭爪为末酒服之则去矣患家如其言得愈獭爪即獭肝之类欤珠云虫瘵多有兄弟互相传染甚至絶户此乃寃牵相传及风水所系虽有符文法水下虫之方然虫去而人亦亡若能平素保养亦可免矣窃究济生微防云益气补肺益精滋肾皆资其化源也盖人之精血常不足加之数夺其真资化失常则胃气不固精气滑脱不能上接阳气故头重或痛气弱而食少元气下陷脉即微弱外散欲絶而虚洪或见损脉此实元气不足之所致非有外感贼邪之病也<br />

                    <br>
                        　　附治验<br />
　　一妇人素勤苦因丧子饮食少思忽吐血甚多而自止此后毎劳则吐数口瘵症已具形体甚倦午前以补中益气午后以归脾汤送地黄丸而愈<br />
　　一女子患前症反其唇视有白防此虫蚀肺也余云急寻獭肝治之不信果咳脓而殁后闻其兄弟三人皆夭于此症大凡久当视其两唇若上唇有防虫蚀上部下唇有防虫蚀下部<br />
　　二十四种蒸病论新附<br />
　　所谓劳蒸者毛折发焦肌肤甲错其蒸在皮外热内寒身振肉瞤其蒸在肉发焦鼻衂或复尿血其蒸在血身热烦躁痛如针刺其蒸在脉爪甲焦枯眼昏脇痛其蒸在髓头热闷涎浊眵泪其蒸在脑男子失精女子白淫其蒸在玉房乍寒乍热中脘烦闷其蒸在三焦小便赤黄凝浊如膏其蒸在膀胱大便秘泄腹中雷鸣其蒸在小肠大腹隠痛口舌干疼其蒸在大肠口鼻干燥腹胀自汗睡卧不安其蒸在胃口苦耳聋两脇下痛其蒸在胆里急后重肛门秘澁其蒸在广肠小腹防痛筋脉纵缓隂器自强其蒸在宗筋晕下泪躁怒不常其蒸在肝舌黒气短烦闷洒淅其蒸在心唇干口疮胸腹胀闷畏寒不食其蒸在脾咳喘满咯痰吐血声嘶音哑其蒸在肺耳轮焦枯脚气酸痛其蒸在肾情想不宁精物时下其蒸在右肾心膈噎塞攻击疼痛俛仰烦寃其蒸在鬲此症虫多囓心肺治当絶其根也<br />
　　愚按医林集要云前症若蒸肺用天麦门冬桔梗紫苑乌梅肉若蒸皮石膏桑白皮若蒸气喘促鼻干身热不安人参黄芩栀子若蒸大肠大黄芒硝若蒸心黄连生地黄当归若蒸脉蒸血皆用生地黄当归童子小便若蒸小肠赤茯苓木通生地黄若蒸脾芍药木苦参若蒸肉芍药若蒸胃石膏粳米大黄芒硝干葛若蒸胆柴胡蒌若蒸三焦石膏竹叶若蒸肝川芎当归前胡若蒸筋川芎当归若蒸肾生地黄石膏知母寒水石藁本若蒸脑生地黄防风若蒸髓天门冬当归生地黄若蒸骨鼈甲地骨皮当归牡丹皮生地黄若蒸玉房知母黄栢当归芍药若蒸脬泽泻茯苓生地黄沈香滑石若蒸膀胱泽防滑石凡此诸蒸热病食肉与油腻房劳饮酒而成者久蒸不除变为疳症即死亦有疟疾久而不愈以致咳嗽失治渐成骨蒸劳瘵之症当推标本而治之<br />
　　崔氏灸骨蒸劳瘵用细绳一条男左女右从足大拇指头齐量起从脚板防当脚跟中心向后引绳循脚肚贴肉直上至曲中横纹截断又令患人解发分两边见头缝自门平分至脑后乃平身正坐取前所截绳一头从鼻端齐引绳向上正循头缝至脑后贴肉垂下循脊骨引绳向下至绳尽处当脊骨以黒防记【此黒防不是灸穴】别取一绳令患人合口将绳按于口上两头至吻却钓起绳中心至鼻端根下如人字様齐两吻截断将此绳展直于前在脊骨上黒防处取中横量勿令髙下于绳两头以白圏记之【此是灸穴初灸七壮累灸至百壮】此名患门穴初灸此讫次令其人平身正坐稍缩臂膊取一绳绕项向前双垂与鸠尾齐【鸠尾是心岐骨无是岐骨者胸前两岐骨间量取一寸即是鸠尾也】即截断却背翻绳头向项后以绳中停取心正令当喉咙结骨上第二次墨防处折中横量绳两头以白圏记之【此是灸穴初灸七壮至百壮】又将第二次量口绳折中当脊直上下停中心在第二次墨记上下绳头尽处以白圏记之【此是灸穴初灸七壮累灸至百壮】此纵横四方凡四穴是名曰四花穴初灸各七壮若疮愈其疾未效依法复灸故云累灸至百壮【凡灸时可用灸足二里以泻其火为好】若妇人纒足短小难为量只取膏肓腧灸之【在第四椎下两傍各三寸是穴】次灸四花穴道轩用此法灸之无有不效者<br />
　　神仙秘法　治劳虫须先择良日焚香祷祝令病人面向福徳方服神效<br />
　　青桑皮　杨栁枝　梅枝　桃枝【俱向东者各七茎】葱白【七茎】阿魏【一钱】青蒿【一握如无以子代】真安息香【一钱】<br />
　　右用童便一升半煎一升入阿魏再煮数沸入硃砂半两小防榔半两麝香五分五更并天明各进一服下白虫尚可治以淡粥补之用药调理三五月再服以除病根如虫黒已入肾不可救矣<br />
　　治心胸痛引两脇昏闷声浊热壅鼻衂或痰喘发热桑白皮【炒】枳殻【麸炒】木通　子芩【炒】生地黄　白芍药　甘草【各五分】<br />
　　右水煎服<br />
　　温金散　治肺嗽恶寒发热唾痰皮毛焦燥<br />
　　甘草【炒】黄芩【炒】桑白皮【炒】防风【各一两】杏仁【二十七粒制】人参　茯神【各五钱】麦门冬【三钱】<br />
　　右前五味用米泔浸一宿晒干入人参等三味每服三钱入蜡一豆大水煎<br />
　　桔梗饮子　治心气不足解倦溢血或喘嗽痰甚桔梗【炒】甘草【炒】黄芪【炒】麦门冬　人参【各一钱】青皮【三分】<br />
　　右水煎服<br />
　　治咽喉痛<br />
　　百药煎【去黒皮】鹏砂　甘草　生白矾【等分】<br />
　　右为末每服一二钱食后用米饮调细呷咽之<br />
　　含化丸　治肺间邪气胸中积血作痛失音痰喘蛤蚧【一双去足炙】诃子【去核】阿胶【粉炒】麦门冬【去心】细辛　甘草【炙】生地黄【各半两】<br />
　　右为末蜜丸芡实大食后含化一丸<br />
　　河车丸　治一切劳瘵虚损骨蒸等疾<br />
　　紫河车【一具初生男胎者尤良洗浄杵烂本草云人肉治瘵病胞衣主劳损面防皮黒诸疾瘦悴】白茯苓【半两】人参【一两】干山药【二两】<br />
　　右为末面糊和入河车加三末丸梧子大每服三五十丸空心米饮下嗽甚五味子汤下<br />
　　补肺汤　治劳五脏亏损晡热发热盗汗自汗唾痰喘嗽<br />
　　桑白皮【炒】熟地黄【各一钱】人参　紫苑　黄芪【炒】五味子【炒各五分】<br />
　　右水煎入蜜少许食后服<br />
　　养正膏　治尸出汗取虫辟邪<br />
　　鼈甲【一两醋炒】青蒿【一握】淡豆防【三七粒】葱白【两茎】安息香【一分研】桃栁桑枝【各七茎】天灵盖【用七荳大一片酥炙】桃仁【四十九个去皮尖双仁】<br />
　　右隔夜以水一升浸至五更煎至半升入童便半升煎取四合调防榔麝香末各一钱日髙时顿服以衣覆十指汗出如藕丝泻下如虫状甚者旬日再服<br />
　　阿胶丸　治劳嗽出血咯血发热晡热口渇盗汗阿胶【炒】生地黄　卷栢叶　山药【炒】大蓟根　五味子【杵炒】鸡苏【各一两】栢子仁　人参　防风　麦门冬【去心各半两】<br />
　　右为末炼蜜丸弹子大每服一丸细嚼麦门冬煎汤下<br />
　　四君子汤加秦芁黄蜡水煎服尤妙治劳嗽咯血神授散　治尸虫用川椒二斤去核并合口者炒为末毎服一钱酒糊丸空心米饮下服尽见效<br />
　　苏合香丸　治尸骨蒸劳瘵疰鬼气心痛【方见三卷第四论】<br />
　　附方<br />
　　四君子汤【方见二十四卷第五论】<br />
　　补中益气汤【方见二十四卷第六论】<br />
　　归脾汤【方见二十四卷第四论】<br />
　　六味地黄丸【方见二十四卷第十一论】<br />
　　妇人骨蒸劳方论第二<br />
　　夫骨蒸劳者由积热附于骨而名也亦曰尸殗殢复连无辜其名不一此病皆由脾胃亏损所致其形羸瘦腹胀泄利肢体无力于肾则盗汗不止腰膝冷痛梦鬼交侵小便赤黄于心则心神忪悸喜怒不时颊唇赤色乍热乍寒于肺则胸满短气咳嗽吐痰皮肤甲错于肝则两目昏暗脇下妨痛闭户忿怒五脏既病则难治疗<br />
　　愚按前症多因经行胎产或饮食起居七情而伤肝脾之所致又或失于调摄或过于攻伐而成东垣先生云发热之症肺热者轻手乃得微按全无日西犹甚乃皮毛之热其症喘嗽寒热轻者用泻白散重者凉膈散白虎汤地骨皮散心热者微按之皮肤之下肌肉之上轻手乃得微按至皮毛则热少加力按之则全不热是热在血脉也日中太甚其症烦心心痛掌中热而哕用黄连泻心汤导赤散硃砂安神丸脾热者轻手扪之不热重手按至筋骨又不热不轻不重在轻重之间此热在肌肉遇夜尤甚其症怠惰嗜卧四肢不收无气以动用泻黄散肝热者按之肌肉之下至骨之上寅卯时尤甚四肢满闷便难转筋多怒多惊筋痿不能起于床用泻青丸柴胡饮肾热者轻手重按俱不热加重手按之骨分其热蒸手如火其症骨苏如虫蚀困热不能起于床用滋肾丸此治实热之法也窃谓肺经虚热者用人参补肺汤脾气虚而不能生肺者用六君子汤脾热遗于肺者用三黄丸心经虚热者用补心汤命门火衰不能生土者用八味丸肝虚不能生心者用补肝散肾尅心者用附子理中汤脾经虚热者用人参黄芪散土尅水者用承气汤脾不能培肝者用六君子汤元气下陷及金不能生水者俱用补中益气汤肺尅肝及肾经虚热与肾不能生肝者俱用六味丸<br />
　　附治验<br />
　　一妇人发热晡热盗汗自汗殊畏风寒饮食少思或腹胀吞酸或大便不实此脾胃不足诸经亏损朝用补中益气夕用八珍汤倍用参苓白术各二十余剂诸症渐愈因伤毋哀伤患盗汗便血用加味归脾汤数剂而止仍用前二药又五十余剂寻愈月经两月而至适因怒去血过多发热作渇肢体酸倦头目晕痛用逍遥散加味归脾汤二药调补而痊<br />
　　一妇人盗汗自汗遍身酸疼五心发热夜间益甚或咳嗽咽干或盗汗自汗月经两三月一至用加味逍遥散六味地黄丸兼服临卧又服陈术丸三月余诸症悉愈其经乃两月一至又服两月而痊【陈术丸即陈皮白术为丸】<br />
　　一妇人患前症食少倦怠肌肉消瘦日晡发热至夜益甚月水过期渐至不通时发渇躁误用通经之剂热倦愈重饮食愈少余用八珍汤加升麻丹皮山栀柴胡治之热渐退又用八珍丹皮软柴胡调理而愈一妇人饮食少思胸膈不利或胸中作痛或大便作泻或小便不利用逍遥散加山栀茯神逺志木香而愈后因怒寒热往来倦怠烦热以前药加炒黒黄连三分顿愈用八珍汤调理而愈后因怒吐血躁渇用人参五钱苓术当归各三钱陈皮甘草各一钱治之而愈<br />
　　一妇人胸脇作痛内热晡热月经不调余谓郁怒伤损肝脾朝用归脾汤以解郁结生脾气夕用加味逍遥散以生肝血清肝火半载而愈后因饮食失调兼有怒气月经如注脉浮洪而数用六君子加芎归炮姜一剂而血止用补中益气加炮姜茯苓半夏治之而元气复又用归脾汤逍遥散调理而康<br />
　　一妇人内热口干头晕吐痰带下体倦饮食少思余谓脾气虚弱而不能生肺金用补中益气汤加茯苓半夏脾气渐复饮食渐进诸症渐退再用加味逍遥散治之寻愈<br />
　　一妇人腹胀脇痛内热晡热月经不调不时吐痰或用化痰行气之剂胸膈不利余谓脾气郁结肝经血虚朝用归脾汤夕用加味逍遥散百余剂而诸症渐愈又因饮食停滞或用峻厉之剂口干体倦余用七味白术散补中益气加茯苓半夏中气渐愈又以补中益气及八珍汤兼服而痊<br />
　　一妇人患前症将愈因怒胸膈不利饮食少思服消导利气之药大便下血余曰此脾气复损不能摄血归源用补中益气加茯苓半夏炮姜血止用八珍加柴胡炒栀热退用八珍汤逍遥散而痊<br />
　　一妇人肌体倦瘦口干内热盗汗如洗日晡热甚用参芪归术茯神逺志枣仁麦门五味丹皮龙眼肉炙草柴胡升麻治之获痊后因丧子怀抱不舒腹胀少寐饮食少思痰涎上涌月经频数余谓郁闷伤脾不能摄血制涎归源耳用补中益气济生归脾渐愈又用八珍汤调理而痊<br />
　　一妇人发热口干月经不调肢体无力腿痛体倦二膝浮肿余作足三隂经血虚用六味丸逍遥散兼服两月形体渐徤饮食渐进膝肿渐消而痊<br />
　　一妇人日晡热甚月水不调饮食少思大便不实胸膈痞满头目不清肢体倦怠发热烦躁余谓七情肝脾亏损之症用济生归脾汤加味逍遥散补中益气汤调治元气渐复而愈<br />
　　一妇人月经不调晡热内热饮食少思肌体消瘦小便频数或用清热生血之剂月经不行四肢浮肿小便淋沥余朝用金匮加减肾气丸夕用归脾汤渐愈又用八珍汤两月而愈<br />
　　一妇人胸脇膨满小腹闷坠内热晡热饮食不甘体倦面黄日晡则赤洒淅恶寒此脾肺气虚先用六君子加川芎当归诸症渐愈又用补中益气加茯苓半夏诸症全愈后饮食失节劳怒恶寒发热不食用加味小柴胡二剂而热退用逍遥散归脾汤调理而康<br />
　　天灵盖散　治骨蒸四肢无力晡热颊赤食少心烦天灵盖【酥炙】安息香　地骨皮　当归　山栀仁人参　贝母【去心】黄芪　桃仁【去皮尖双仁麸炒黄】防榔【各一两】鼈甲【醋炙】柴胡　生地黄　赤茯苓　麦门冬　阿魏<br />
　　右毎服五钱桃栁枝各七寸姜五片葱白五寸童便煎<br />
　　愚按医学纲目云柴胡本经并无一字治劳热今治劳方鲜有不用者误世多矣凡此症乃真脏亏损而虚热王海藏先生云苟无实热而用柴胡不死何待盖柴胡乃肝胆之药虽能升胃气下陷每剂不过分许而可多用哉产后气血虚热尤宜禁忌<br />
　　獭肝丸　治骨蒸劳热或潮热发热体瘦烦疼不欲饮食<br />
　　獭肝【一具】鼈甲【醋炙】柴胡【各一两半】硃砂【另研】桃仁【去皮尖双仁麸炒黄】升麻　天灵盖【酥炙】犀角【镑】栀子仁【炒】地骨皮　知母【各一两】黄芪【炒】甘草【炒各五钱】麝香【一钱研】<br />
　　右为末炼蜜丸桐子大每服三十丸空心食前滚水下<br />
　　黄芪丸　治骨蒸烦热肢羸作痛口干心躁睡卧不宁等症<br />
　　黄芪【炒】麦门冬【去心】茯神　柴胡　生地黄　甘草【炒各一两】酸枣仁【炒】郁李仁【去皮尖】杏仁【去皮尖麸炒】枸杞子人参　黄芩【炒各三钱】鼈甲【二两制】<br />
　　右为末蜜丸桐子大毎服三十丸食逺清粥饮下<br />
　　煞鬼丸　治骨蒸传尸鬼气伏连<br />
　　麝香【三分】犀角【镑】木香　白术【各一两】鬼箭羽　桃仁【去皮尖双仁麸炒黄】辰砂【另研】虎头骨【酥炙】雄黄【各一两五钱】<br />
　　右为末蜜丸桐子大温水下二十丸此药能辟瘟疾可佩之<br />
　　地仙散　治骨蒸肌热烦燥劳热口干能生津液而清肺火<br />
　　地骨皮　麦门冬　防风【各五分】甘草【炒三分】<br />
　　右姜水煎服<br />
　　十全大补汤　治气血虚热加柴胡地骨皮秦芁秦芁散　治五心烦热颊赤<br />
　　逍遥散　治血虚五心烦热肢体疼痛头目昏重心忪颊赤口燥咽干发热盗汗减食嗜卧月水不调脐腹胀痛寒热如疟痰嗽潮热肌体羸瘦渐成骨蒸【方见二十四卷第四论】<br />
　　枳殻散　治妇人手足烦热盗汗肌瘁经候不调烦倦心胷满闷状如劳气<br />
　　枳殻【去穰麸炒二两】半夏麯　赤芍药【各一两】柴胡　黄芩【炒各一两五钱】<br />

                    <br>
                        　　右为末每服三钱姜枣水煎服<br />
　　华陀解劳生肌进食活血养心石膏毎服水和钱许甚验<br />
　　青蒿散　治体倦虚疼劳热九月采青蒿去梗用童子小便浸三日晒为末每服二钱乌梅一个煎汤调服<br />
　　清心莲子饮参苏饮加黄芩麦门冬并治五心烦热手足热甚<br />
　　附方<br />
　　加味小柴胡汤【方见二十四卷第二论】<br />
　　柴胡饮　治肌热积热或汗后余热脉洪实数柴胡　人参　黄苓　芍药　甘草　当归　大黄【煨各二钱五分】<br />
　　右姜水煎服<br />
　　泻白散　治肺脏气实心胸壅闷咳嗽烦喘大便不利桔梗【炒】地骨皮　甘草【炙】蒌仁　升麻　半夏【姜制】桑白皮【炒】杏仁【去皮尖等分】<br />
　　右每服四钱姜水煎<br />
　　导赤散　治心虚蕴热小便赤澁或成淋沥口舌生疮等症<br />
　　生地黄　木通　甘草【等分】<br />
　　右每服三钱竹叶水煎<br />
　　泻黄散　治脾热口臭咽干或口舌生疮发热作渇石膏　山栀子【炒】防风　甘草　藿香【等分】<br />
　　右每服三钱水煎<br />
　　凉膈散　治上焦积热烦躁作渇头目昏瞆咽喉肿痛便溺赤澁语言谵妄等症<br />
　　大黄【煨】朴硝　甘草【各二两】连翘【四两】栀子仁【炒】黄芩【炒】薄荷叶【各一两】<br />
　　右为末每服二三钱竹叶七片水煎温服<br />
　　白虎汤　治胃热作渇暑热尤效又治热厥腹满身难转侧面垢谵语遗溺手足厥冷自汗脉沈滑大便泄清水无度<br />
　　知母　石膏【各二钱】粳米【半合】<br />
　　右水煎服<br />
　　附子理中汤　治脾胃虚寒手足厥冷饮食不入或腹鸣切痛呕逆吐泻【方见二十卷第八论】<br />
　　硃砂安神丸【方见三卷第十论】<br />
　　地骨皮散【方见六卷第三论】<br />
　　黄连泻心汤用一味黄连为末每服二钱以白汤调下泻青丸【方见二十四卷第三论】<br />
　　承气汤【方见前】<br />
　　滋肾丸【方见八卷第一论】<br />
　　人参补肺汤【方见二十四卷第十二论】<br />
　　补中益气汤<br />
　　六君子汤【二方见二十四卷第六论】<br />
　　三黄丸【方见八卷第八论】<br />
　　补心汤【方见前】<br />
　　六味丸<br />
　　八味丸【二方见二十四卷第十一论】<br />
　　补肝散【方见七卷第十七论】<br />
　　人参黄芪散【方见十三卷第十论】<br />
　　加味归脾汤<br />
　　八珍汤<br />
　　加味逍遥散<br />
　　逍遥散<br />
　　归脾汤【五方见二十四卷第四论】<br />
　　七味白术散【方见二十一卷第二论】<br />
　　金匮加减肾气丸【方见二十一卷第十论】<br />
　　妇人血风劳气方论第三<br />
　　妇人血风劳症因气血素虚或产后劳伤外邪所乗或内有宿冷以致腹中疼痛四肢酸倦发热自汗月水不调面黄肌瘦当调补肝脾气血为主<br />
　　愚按东垣云喜怒不等起居不时有所劳伤皆损其气气衰则火旺火旺则乗其脾土脾主四肢故困热懒言动作喘乏表热自汗心烦不安当病之时宜安心静坐存养其气以甘寒泻其热气以酸味收其散气以甘温补其倦气经曰劳者温之损者温之要畧云平人脉大为劳以黄芪建中汤治之<br />
　　附治验<br />
　　一妇人劳则足跟热痛余以为足三隂血虚用圣愈汤而痊后遍身搔痒误服风药发热抽搐肝脉洪数此肝家血虚火盛而生风以天竺胆星为丸用四物麦门五味芩连炙草山栀柴胡煎送而愈<br />
　　一妇人素清苦勤于女工因感风邪自用表散之剂反朝寒暮热自汗盗汗形气虚甚其脉或浮洪或微细其面或青白或痿黄此邪去而气血愈虚也用十全大补汤三十余剂渐愈又用加味逍遥散兼治半载而痊<br />
　　人参荆芥散　治遍身疼痛头昏目澁心忪烦倦寒热盗汗颊赤口干痰胸满月水不调腹痛癖块荆芥　人参　生地黄　柴胡　鼈甲【醋炙】酸枣仁【炒】枳殻【麸炒】羚羊角【镑】白术【各七分】川芎　当归【酒拌】桂心　防风　甘草【各五分】<br />
　　右姜水煎日二服<br />
　　地黄煎　治血虚心忪发热<br />
　　生地黄　熟地黄【自制等分】<br />
　　右用姜汁和水拌杵丸桐子大每服五十丸空心白汤下日三服若脏腑虚空早间先服八味丸一服愚按前方肝脾血虚发热内热晡热盗汗作渇体倦筋骨疼痛筋脉拘挛血虚发躁虚热生痰咳嗽之良剂若因肝脾肾精血燥热生痰胸膈痞满喘咳作渇及一切虚火症必用六味丸为主<br />
　　乞力伽散　治血虚肌热或早虚蒸热或内热寒热白术　白茯苓　白芍药【炒各一钱】甘草【炒五分】<br />
　　右姜枣水煎<br />
　　附方<br />
　　黄芪建中汤【方见二十卷第四论】<br />
　　圣愈汤【方见二十四卷第九论】<br />
　　四物汤【方见二十四卷第六论】<br />
　　六味丸<br />
　　加味逍遥散【二方见二十四卷第四论】<br />
　　六君子汤<br />
　　补中益气汤【二方见二十四卷第六论】<br />
　　归脾汤<br />
　　十全大补汤【二方见二十四卷第四论】<br />
　　人参养荣汤【方见二十四卷第二论】<br />
　　八味丸【方见二十四卷第十一论】<br />
　　妇人冷劳方论第五<br />
　　妇人冷劳属血气不足脏腑虚寒以致脐下冷痛手足时寒月经失常饮食不消或时呕吐恶寒发热骨节痠疼肌肤羸瘦面色痿黄也<br />
　　愚按前症有内外真寒然有内外真热亦有内真热而外假寒者又有内真寒而外假热者若饮食难化大便不实肠鸣腹痛饮食畏寒手足逆冷面黄呕吐畏见风寒此内外真寒之症也宜用附子理中汤以囘阳八味地黄丸以壮火若饮食如常大便坚实胸腹痞胀饮食喜冷手足烦热面赤呕吐不畏风寒此内外真热之症也宜用黄连解毒汤以消隂六味丸以壮水若饮食如常大便坚实胸腹痞胀饮食喜寒手足逆冷面黄呕吐畏见风寒此内真热而外假寒也亦用解毒汤六味丸若饮食少思大便不实吞酸嗳气胸腹痞满手足逆冷面赤呕吐畏见风寒此内真寒而外假热也亦用附子理中汤与八味丸当求其属而治之经曰益火之源以消隂翳壮水之主以制阳光使不知真水火之不足泛以寒热药治之则旧疾不去新病复生矣夫所谓属者犹主也谓心肾也求其属也者言水火不足而求之于心肾也火之源者阳气之根即心是也水之主者隂气之根即肾是也非谓火为心原为肝水为肾主为肺也大扺寒亦抑心热亦强肾在治者审之<br />
　　附治验方药<br />
　　一妇人食少作呕口吐痰涎面黄腹痛月经不调手足逆冷余谓此内外俱寒之症遂以六君加附子木香治之而愈<br />
　　先太宜人忽呕吐酸水内热作渇饮食不进惟喜冷水面色青赤投之以药入口即吐此内外真热之症积十余日以黄连一味煎汤饮之徐加白术茯苓仍加陈皮当归炙草至月余始进米饮稀粥调理而愈一妇人内热作渇大便秘结畏恶风寒手足逆冷余以为内真热而外假寒先用黄连解毒汤后用六味丸而愈<br />
　　大方室赵氏初患痰喘热渴医以降火散气治之肌日削而气日索延至甲辰木旺痰盛身热口腐腹胀神昏絶食几死先生诊之云此乃虚热无火投以壮水生土之剂随服随效得以不死窃喜久安忽值戊申夏初坐则头坠不能起视卧则背冷觉风透体烦热晕咳呕痰涌手足麻冷病势危殆自分必死得先生枉诊之曰此内真寒外假热之症也遂以大补姜附之剂饮之不三四服而大势已平仍以前药加减而愈则其他以有余之火治之无怪乎其展转増剧也微先生则山妻不死于甲辰之春难免于戊申之夏矣大方感慨不已援笔备述求附卷末庶几医者之不昧病者之得全先生之恵垂诸无穷岂一世一人之幸哉长洲沈大方顿首拜书<br />
　　八味丸<br />
　　六味丸【二方见二十四卷第十一论】<br />
　　附子理中汤【方见二十卷第八论】<br />
　　黄连解毒汤【方见六卷第十一论】<br />
　　六君子汤【方见二十四卷第六论】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薛氏医案卷二十九<br />
<子部,医家类,薛氏医案><br />
　　钦定四库全书<br />
　　薛氏医案卷三十<br />
　　明　薛已　订<br />
　　妇人良方<br />
　　妇人热劳论第一<br />
　　妇人热劳由心肺壅热伤于气血以致心神烦躁颊赤头疼眼澁唇干口舌生疮神思昏倦四肢壮热饮食无味肢体酸疼心怔盗汗肌肤日痩或寒热往来当审其所因调补气血其病自愈矣<br />
　　愚按前症乃壮火食气虚火煎熬真阴之所致也王太仆云如大寒而甚热之不热是无火也热来复去昼见夜伏夜发昼止是无火也当治其心如大热而甚寒之不寒是无水也热动复止倐忽往来时动时止是无水也当助其肾心盛则生热肾盛则生寒肾虚则寒动于中心虚则热收于内窃谓前症若肝脾血虚用四物参术肝脾鬰怒小柴胡合四物汤脾胃气虚补中益气汤肝脾血虚加味逍遥散肝经风热加味小柴胡汤心经血虚天王补心丹肺经气虚人参补肺汤肝经血虚加味四物汤大抵午前热属气分用清心莲子饮午后热属血分用四物参术丹皮热从左边起肝火也实则四物龙胆山栀虚则四物参术黄茋热从脐下起阴火也四物参术黄栢知母酒拌炒黒五味麦门肉桂如不应急用加减八味丸不时而热或无定处或从脚心起此无根虚火也用加减八味丸及十全大补汤加麦门五味主之附治验<br />
　　一妇人经行不调饮食少思日晡热甚余以爲肝脾气血俱虚用十全大补加山茱山药丹皮麦门五味而愈次年秋寒热如疟仍用前药而愈<br />
　　一妇人生育多胎月经不调两足发热年余其身亦热劳则足痠痛又年许唇肿裂痛又半年唇裂见血形体瘦倦饮食无味月水不行此气血俱衰之症彼误用通经丸等药复伤气血遂致不起惜哉<br />
　　黄茋散　治发热羸痩心燥口干不欲饮食或盗汗晡热<br />
　　人参　黄芩【炒焦】当归【各三钱】柴胡【五分】黄茋【炒】地骨皮白茯苓　麦门冬【去心】生地黄　白芍药【炒各一钱】甘<br />
　　草【炒三分】<br />
　　右水姜煎<br />
　　猪肚丸　治热劳羸痩<br />
　　柴胡　赤茯苓　人参　黄茋【各一两】黄连【炒三两】地骨皮　木香【各五钱】桃仁【去皮尖】鼈甲【各一两】<br />
　　右爲末用嫩猪肚一枚入药缝合蒸熟研烂丸桐子大每服三五十丸食前米饮下日二服<br />
　　附方<br />
　　清心莲子饮　治热在气分口干小便白浊夜间安静昼则发热又治口舌生疮或口苦咽干烦躁作渴小便赤澁下淋不止或茎中作痛<br />
　　黄芩【炒】麦门冬【去心】地骨皮　车前子【炒】甘草【各一钱半】石莲肉　茯苓　黄茋【炒】柴胡【去苗】人参【各一钱】<br />
　　右每服五钱水煎<br />
　　补中益气汤<br />
　　加味四物汤<br />
　　四物汤【三方见二十四卷第六论】<br />
　　加味小柴胡汤<br />
　　小柴胡汤【二方见二十四卷第二论】<br />
　　十全大补汤<br />
　　加味逍遥散【二方见二十四卷第四论】<br />
　　天王补心丹　宁心保神益血固精壮力强志令人不忘清三焦化痰涎祛烦热除惊悸疗咽干育养心神人参【去芦】茯苓　参　丹参　桔梗　远志【各五钱】当归【酒浸】五味　麦门冬【去心】天门冬　栢子仁　酸枣仁【炒各一两】生地黄【四两】<br />
　　右爲末炼蜜丸桐子大用硃砂爲衣每服二三十丸临卧竹叶煎汤送下一方多石菖蒲熟地黄杜仲百部茯神甘草此方内天麦门冬参生地虽能降火生血化痰然其性沉寒损伤脾胃尅伐生气若人饮食少思大便不实者不宜用<br />
　　人参补肺汤【方见二十四卷第十二论】<br />
　　加减八味丸【方见二十四卷第十一论】<br />
　　妇人客热方论第二<br />
　　妇人客热由元气虚而外热乗之以致口燥心烦四肢壮热肌肉消痩治法当审其因而调补之<br />
　　愚按前症若客邪所侵用补中益气加川芎防风肝虚血少六味地黄丸胃火饮冷钱氏防黄散胃虚饮汤七味白术散潮热时热八珍汤晡热内热逍揺散发热体倦补中益气汤恚怒发热小柴胡汤鬰怒发热加味归脾汤寅卯酉戌时热升阳益阴汤<br />
　　附治验<br />
　　一妇人素有胃火服清胃散而安后因劳役躁渴内热肌肉消痩月经不行此胃火消烁阴血用逍遥散加丹皮炒栀以清胃热用八珍汤加茯神远志以养脾血元气充足而经自行矣<br />
　　麦门冬散　治四肢倦痛烦闷不食或寒热往来麦门冬【去心】柴胡　赤茯苓　羚羊角【镑】赤芍药桑白皮【炒】黄茋【炒各四分】生地黄　甘草【炒各三分】<br />
　　右姜水煎<br />
　　附方<br />
　　补中益气汤【方见二十四卷第六论】<br />
　　六味丸【方见二十四卷第十一论】<br />
　　防黄散【方见五卷第三论】<br />
　　七味白术散【方见二十一卷第二论】<br />
　　八珍汤<br />
　　加味归脾汤<br />
　　逍遥散【三方见二十四卷第四论】<br />
　　小柴胡汤【方见二十四卷第二论】<br />
　　升阳益胃汤【方见三卷第九论】<br />
　　清胃散【方见二十四卷首论】<br />
　　妇人寒热方论第三<br />
　　经曰阳不足则先寒后热阴不足则先热后寒皆由劳伤气血阴阳不调寒热如疟也当分气血虚实而治之愚按前症若寸口脉微名曰阳不足则阴气上入于阳中用补中益气汤若尺部脉弱名曰阴不足则阳气下陷入阴中用益阴肾气丸若因气血俱虚用八珍汤若因怒动肝火用小柴胡汤若阴阳俱不足则气血不归其本部以致寒热交争也<br />
　　附治验<br />
　　一妇人年六十有四久鬰怒头痛寒热春间乳内时痛服流气饮之类益甚时有血如经行又大惊恐饮食不进夜寐不宁两乳肿胀两脇焮痛午后色赤余以爲肝脾鬰怒火燥先以逍遥散加酒炒黒龙胆一钱山栀一钱五分服二剂肿痛顿愈又二剂全愈再用归脾汤加炒栀贝母诸症悉愈<br />
　　地骨皮散　治血风气虚时作寒热或晡热内热柴胡　地骨皮【各一两】桑白皮【炒】枳殻【麸炒】前胡　黄茋【炒各五分】白茯苓　五加皮　人参　甘草　桂心白芍药【各三分】<br />
　　右姜水煎服<br />
　　柴胡散　治寒热体痛口干心烦饮食少思肌体消痩柴胡　黄茋【炒】赤茯苓　白术【各一钱】人参　地骨皮　枳殻【麸炒】生地黄　苦梗　桑白皮【炒】赤芍药【各三分】鼈甲【炙二钱】麦门冬【去心一钱】甘草【三分】<br />
　　右水姜煎服<br />
　　益阳肾气丸　治诸脏亏损发热晡热潮热盗汗或寒热往来五心烦热或口干作渇月经不调或筋骨痠倦饮食少思或头目不清痰气上壅咳嗽晡甚胸膈痞闷或小便赤数两足热痛或脚足痿软肢体作痛等症此壮水之主以制阳光之剂也<br />
　　泽防　茯苓　生地【酒拌杵膏】牡丹皮　山药　茱茰【肉】当归　五味子【炒杵】熟地【自制杵膏】<br />

                    <br>
                        　　右爲末入二膏加炼蜜丸桐子大硃砂爲衣每服五十丸空心淡盐汤下<br />
　　补中益气汤【方见二十四卷第六论】<br />
　　六味丸【方见二十四卷第二论】<br />
　　小柴胡汤【方见二十四卷第二论】<br />
　　八珍汤<br />
　　逍遥散<br />
　　归脾汤【三方见二十四卷第四论】<br />
　　寡妇寒热如疟方论第四<br />
　　仓公传与禇氏论皆云师尼寡妇独阴无阳欲心萌而不遂是以恹恹成病以致乍寒乍热而类疟状久则爲劳又有经闭白淫痰逆头风膈气痞闷靣防痩瘠等证皆寡妇之病诊其脉独肝脉出寸口而上鱼际皆血盛而致经云男子精盛则思室女人血盛则懐胎观其精血思过半矣<br />
　　愚按前症若肝脉出鱼际用生地黄丸血虚佐以四物汤若兼怒动肝火而寒热佐以加味逍遥散若亏损肝经而寒热佐以八珍汤若亏损元气而寒热佐以补中益气汤若鬰伤脾气而寒热佐以济生归脾汤<br />
　　附治验<br />
　　一寡妇不时寒热脉上鱼际此血盛之症用小柴胡汤加生地黄治之而愈但畏风寒此脾胃气虚用加味归脾补中益气二汤兼服而止<br />
　　一妇人因夫久出经商发寒热月经旬日方止服降火凉血药内热益甚自汗盗汗月经频数余曰内热自汗乃脾气虚弱也月经频数乃血不归脾也用归脾汤六味丸而愈<br />
　　一室女寒热肝脉长而出寸口用小柴胡汤加生地乌梅治之而愈既嫁而诸症悉痊<br />
　　一室女久患寒热月经失期以小柴胡汤加生地治之少愈更以生地黄丸而痊<br />
　　生地黄丸　许学士云有一师尼恶风体倦乍寒乍热靣赤心烦大小柴胡汤杂进其病益剧予诊视之曰三部脉无寒邪但肝脉长而上鱼际服此丸而愈柴胡　秦芁　黄芩【各半两】赤芍药【一两】生地黄【二两酒湿杵膏】<br />
　　右爲末炼蜜丸桐子大每服三十丸乌梅汤下日三服<br />
　　附方<br />
　　补中益气汤<br />
　　四物汤【二方见二十四卷第六论】<br />
　　加味逍遥散<br />
　　八珍汤<br />
　　加味归脾汤<br />
　　归脾汤【四方见二十四卷第四论】<br />
　　小柴胡汤【方见二十四卷第二论】<br />
　　六味丸【方见二十四卷第十一论】<br />
　　妇人恶寒方论第五<br />
　　妇人恶寒有阴阳二证发热而恶寒者发于阳也无热而恶寒者发于阴也发于阳者脉浮数宜解表发于阴者脉沉细宜温里凡恶寒不可过覆衣被及近火热若寒热相抟令人寒甚若寒气入腹血室结聚最难治疗愚按前症若怠惰嗜卧洒淅恶寒乃阳不能伸发用升阳益胃汤若劳伤形气而恶寒乃无阳以防卫用补中益气汤若饮食伤脾胃而恶寒乃元气虚损用六君子汤若加烦躁妄言或欲饮水仍进前剂但加姜桂若体倦烦渇头痛自汗用补中益气加五味麦门东垣云昼则发热恶寒是阴气上溢于阳分也夜则恶寒是阴血自旺于阴分也海藏云六月大热之气反得大寒之症当舍时从症治以姜桂之类丹溪云久病恶寒乃痰鬰于脾抑遏阳气不得外泄治当解鬰<br />
　　附方<br />
　　升阳益胃汤【方见三卷第九论】<br />
　　补中益气汤<br />
　　六君子汤【二方见二十四卷第六论】<br />
　　妇人血风烦闷方论第六<br />
　　妇人血风烦闷由劳伤气虚而风邪乗之血气不和以致肢节热疼口干不卧而烦闷也当调补元气爲主愚按前症多属肝脾血虚发热当防照前寒热方论主治<br />
　　赤芍药散　治烦闷不食体倦头身体疼痛等症赤芍药【酒炒】白茯苓【各一钱】甘草【炒】柴胡【各五分】<br />
　　右姜水煎<br />
　　妇人血风攻脾不食方论第七<br />
　　夫脾爲中州意智之脏也诸经皆赖其养与胃爲表里胃主司纳脾主腐化若劳伤真气外邪乗之诸症生焉愚按经云胃乃脾之刚脾乃胃之柔伤胃则脾无所禀受伤脾则不能爲胃运化是以脾胃爲之表里借饮食以滋养百脉者也窃谓前症若饮食所伤六君子汤劳役所伤补中益气汤若风寒所伤用人参理中汤木旺乗土六君加柴胡呕吐腹痛或大便不实前汤加木香胸膈虚痞或肚腹不利六君子汤鬰怒伤损肝脾归脾汤命门火衰八味仍审诸经错杂之邪而治之假如不能食而肌肉削乃脾胃经本病右闗脉缓而弱乃脾胃之本脉若见或四肢满闭淋溲便难转筋此肝之脾胃病也若兼洪大或肌热烦热靣赤此心之脾胃病也若兼浮澁或气短而急咳嗽痰盛此肺之脾胃病也若兼况细或善恐善欠此肾之脾胃病也各当于本经药中加兼症之药此东垣先生之治法也<br />
　　治附验方药<br />
　　一妇人停食饱闷或用人参养胃汤木香槟榔丸而泄防吐痰腹中成块又与二陈黄连厚朴反加腹胀不食余以爲脾胃气虚不能消磨用补中益气加茯苓半夏五十余剂脾胃健而诸症痊<br />
　　一妇人饮食每用碗许若稍加非大便不实必吞酸嗳腐或用二陈黄连枳实反加内热作呕余曰此末传寒中不信仍作火治虚症悉至月经不止余用六君加炮姜木香数剂诸症渐退又以补中益气加炮姜木香茯苓半夏数剂全愈后因饮食劳倦兼以怒气饮食顿少元气顿怯仍用前药更加发热脉洪大按之而虚两尺如无此命门火衰用补中益气加姜桂及八味丸兼服两月余诸症寻愈此症若因中气虚弱用人参理中汤或六君子加木香炮姜不应用左金丸或越鞠丸虚寒加附子理中汤无有不愈一妇人饮食后或腹胀或吞酸自服枳术丸饮食日少胸膈痞满腿内酸痛畏见风寒或用养胃汤腿痛浮肿益盛月经不行余以爲鬰结所伤脾虚湿热下注侵晨用四君芎归二陈午后以前汤送越鞠丸诸症渐愈又用归脾八珍二汤兼服两月余而经行一妇人胸满少食或腹胀吞酸或经候不调此中气虚而不能施化也用补中益气加砂仁香附煨姜而饮食进更以六君芎归贝母桔梗而经自调<br />
　　一妇人年三十余忽不进食日饮清茶水菓三年余矣余谓脾气鬰结用归脾汤加吴茱茰四剂遂饮食如常若人脾肾虚而不饮食当以四神丸治之一妇人不进饮食二年矣日饮清茶菓品之类肝脾二脉浮按之微而结滞余谓肝脾气鬰用六君木香吴茱下痰积甚多饮食顿进形体始痩卧床月余仍服六君之类而康<br />
　　越鞠丸　治鬰伤气滞以致胸膈痞闷或肚腹膨胀或咽喉不清或痰气不爽或饮食少思或吞酸不腐宜用此药清之若人脾胃虚弱用六君子汤爲主大凡中气虚弱变症百出难以名状但用四君补其脾胃元气渐复诸症自退若用治病之药则误矣<br />
　　香附　苍术【炒】川芎　栀子【炒】神麯【炒】山查【各等分】<br />
　　右爲末用神麯糊丸菉豆大每服六七十丸食远白汤送下<br />
　　四君子汤<br />
　　六君子汤<br />
　　补中益气汤【三方见二十四卷第六论】<br />
　　八味丸【方见二十四卷第十一论】<br />
　　人参养胃汤【方见七卷第六论】<br />
　　二陈汤<br />
　　左金丸【方见七卷第十七论】<br />
　　人参理中汤<br />
　　附子理中汤【二方见二十卷第六论】<br />
　　归脾汤<br />
　　八珍汤【二方见二十四卷第四论】<br />
　　二神丸<br />
　　四神丸【二方见八卷第八论】<br />
　　妇人梦与鬼交方论第八<br />
　　人禀五行秀气而生承五脏神气而养若调理失节血气虚衰则鬼邪干其正隐避而不欲见人时独言笑或时悲泣是其候也脉息迟伏或如鸟啄或绵绵而来不知度数靣顔不变亦其候也<br />
　　愚按前症多由七情亏损心血神无所防而然也宜用安神定志等药则正气复而神自安若脉来乍大乍小乍短乍长亦爲鬼祟也宜灸鬼哭穴【以患人两手拇指相并用线扎当合缝处半肉半甲间灼艾灸七壮若果是邪祟病者即乞求免灸云我自去矣】<br />
　　茯神散　治妄有所见言语杂乱时或昬昧痰热茯神【一两半炒】茯苓　人参　石菖蒲【各一钱】赤小豆【五分】<br />
　　右水煎服<br />
　　桃仁丸　治与鬼魅交通<br />
　　辰砂【另研】槟榔　当归　桃仁【各三钱】水银【一钱枣肉一个研令星尽】麝香　阿魏【面褁煨】沉香【各半两】<br />
　　右爲末炼蜜丸桐子大每服十丸空心桃仁汤下<br />
　　辟瘟丹<br />
　　虎头骨【二两】硃砂　雄黄　雌黄　鬼臼　皁荚芜荑仁　鬼箭羽　藜芦【各一两】<br />
　　右爲末炼蜜丸弹子大囊盛一丸男左女右系臂上及用一丸当病人户前烧之一切邪鬼不敢近<br />
　　妙香散　治心气不足精神恍惚梦与鬼交语言错乱先服此以补气血镇心安神然后以前方治之【方见三卷第十三论】<br />
　　妇人伤寒伤风方论第九<br />
　　伤寒之症若气口脉盛即下之人迎盛即汗之左闗浮亦当发其汗若犯胃热谵语喜忘小腹满小便自利用扺当汤胃实谵语用承气汤脉无汗名伤寒脉缓有汗爲伤风热病脉洪大爲中暑用香薷饮脉细弱爲中暍用白虎汤胃实用承气汤伤寒先服黄龙汤不分男女但姙娠用药宜清凉不可轻用桂枝半夏桃仁朴硝等类凡用药病稍退则止不可尽剂此爲大法愚按前症当宗仲景先生治法但胎前产后须以安胎补益爲主须临症审之<br />
　　黄龙汤即小柴胡汤去半夏<br />
　　桂枝红花汤　治伤寒发热口燥舌干经脉不来<br />
　　桂枝　芍药　甘草【炒各一钱】红花【二钱】<br />
　　右姜水煎服良久再进汗出可解<br />
　　黄芩芍药汤　治妇人内热口燥咽干腹满不食黄芩【炒】芍药【酒炒】白术【各一钱】熟地黄【自制一钱】<br />
　　右水煎寒加生姜<br />
　　当归汤　治伤寒喘急烦燥或战而作寒此阴阳俱虚不可下宜服此药<br />
　　柴胡【一钱】白术【炒七分】人参　甘草　赤芍药　当归【各五分】五味子【杵炒】木通【各三分】<br />
　　右水姜枣煎<br />
　　防心三黄汤　治伤寒六七日内有燥屎大便秘结谵语目赤毒气闭塞<br />
　　大黄【煨】黄芩【炒】黄连【炒各一钱】<br />
　　右水煎服取微利如目赤睛疼加赤茯苓竹叶<br />
　　烧裩散　治女子病新瘥与男子交者名曰阴易其症则里急胯痛头重不举目中生花或头靣烘热耳中蝉鸣胸中烦闷甚者百节解散用男子旧裩裆着左腹者剪取一块烧灰每日三服白汤下男子病则以女人者如不应用参附汤<br />
　　妇人热入血室方论第十<br />
　　妇人伤寒伤风发热经水适来昼则安静暮则谵语有如疟状此爲热入血室治者无犯胃气及上二焦宜服小柴胡汤若脉迟身凉当刺期门穴下针病人五吸停针良久徐徐出针凡针期门穴必防勿补肥人二寸痩人寸半也<br />
　　愚按前症若因劳役或怒气发热适遇经行而患前症者亦用小柴胡加生地黄治之血虚用四物加柴胡若病既愈而热未已或元气素弱并用补中益气汤脾气素鬰用济生归脾汤血气素虚用十全大补汤<br />
　　附治验<br />
　　一妇人经行感冐风邪昼则安静夜则谵语此热入血室也用小柴胡加生地治之顿安但内热头晕用补中益气加蔓荆子而愈后因怒恼寒热谵语胸脇胀痛小便频数月经先期此肝火血热妄行用加味逍遥加生地黄而愈<br />
　　一妇人因怒寒热头痛谵语妄言至夜益甚月经暴至此怒动肝火用加味逍遥散加生地黄治之神思顿清又用补中益气汤而痊<br />
　　一妇人经行感冐谵语或用发散寒凉之剂前症益甚月经不止肚腹作痛呕吐不食痰涎自出此热入血室而药复伤胃也用香砂六君及归脾而痊<br />
　　干姜柴胡汤　治妇人伤寒经脉方来热入血室寒热如疟或狂言见鬼<br />
　　柴胡【一钱】桂枝【三分】括蒌根【五分】牡蛎【煅】干姜【炮】甘草【炒各二分】<br />
　　右水煎汗出而愈<br />
　　海蛤散　治妇人伤寒血结胸膈宜服此药及针期门穴<br />
　　海蛤　滑石【煅水飞】甘草【各二分】芒硝【一两】<br />
　　右爲末每服二钱用鸡子清调下小肠通利其结血自散更用桂枝红花汤发其汗则愈【方见前】<br />
　　附方<br />
　　小柴胡汤【方见二十四卷第二论】<br />
　　四物汤<br />
　　香砂六君子汤<br />
　　补中益气汤【三方见二十四卷第六论】<br />
　　归脾汤<br />
　　十全大补汤<br />
　　加味逍遥散【三方见二十四卷第四论】<br />
　　妇人咳嗽方论第十一<br />
　　夫肺爲四脏之华葢内统诸经之气外司腠理皮毛若外邪入于肺中故令咳嗽当以脉息辨之浮而者起于风濡而弱者起于湿洪而数者起于热迟而澁者起于寒风者散之湿者燥之热者凉之寒者温之虚者补之<br />
　　愚按丹溪云春是木气上升夏是火气炎上秋是湿热伤肺冬是风寒外来当发散行痰开腠理用二陈汤加麻黄桔梗杏仁痰饮随症加药劳嗽宜四物加竹沥姜汁干咳嗽难治此症乃痰鬰火邪也用苦梗开之夏用补阴降火不已则成劳上半日多嗽者胃火也用贝母石膏午后嗽者阴虚也用四物加炒黒黄栢知母黄昏嗽者火气浮于肺也用五味子五棓子五更嗽者饮食之火流于肺也以贝母软石膏肺胀而嗽或左或右不得眠此痰挟瘀血气滞而病宜养血疎肝清痰用四物加桃仁诃子青皮竹沥之类嗽而脇下痛宜疏肝气以青皮挟痰实者白芥子之类血碍气作嗽者桃仁大黄姜汁丸服治嗽多用生姜以其辛散故也痰因火动逆上作嗽者先治火次治痰以知母止嗽清肺滋阴降火夜嗽用清阴分之剂若嗽多用粟殻不必疑但要去病根此乃收后药也窃谓前症午前嗽属胃火盛用竹叶石膏汤胃气虚用补中益气加炒山栀午后嗽属阴血虚用四物黄栢知母二味酒拌炒黒肾水虚用六味地黄丸黄昏嗽用四物五味麦门并前丸五更嗽用六君子不得眠及内胀而痛用六味地黄补中益气若因气虚腠理不密六淫所浸当去外邪而实脾土若因心火太过当伐肝木而滋肺金若因肺金气虚当补脾土而生肺气若因肾水亏损虚火炎上当补肺肾以滋化源大抵风邪胃火此实热爲患易治惟肺肾亏损此真脏爲患最难调治<br />
　　附治验<br />
　　一妇人素勤苦冬初咳发热吐血盗汗遍身作痛或寒热往来用化痰降火之药口噤筋挛此血本虚而药复损之耳余用八味丸爲主佐以补中益气麦门五味山药年余而痊<br />
　　一妇人咳嗽发热呕吐痰涎日夜约五六碗喘咳胸痞燥渇不食崩血如涌此脾土虚寒用八味丸及附子理中汤而愈【全见女科撮要】<br />
　　一妇人不得于姑患嗽胸膈不利饮食无味此脾肺俱伤痰鬰于中也先用归脾汤加山栀抚芎贝母桔梗诸症渐愈后以六君加芎归桔梗间服全愈一妇人咳早间吐痰甚多夜间喘急不寐余谓早间多痰乃脾虚饮食所化夜间喘急乃肺虚阴火上冲用补中益气加麦门五味而愈<br />
　　一妇人患咳嗽脇痛发热日晡益甚余曰此肝脾虚热而伤肺也用加味逍遥散加熟地治之而愈后因怒气劳役前症仍作兼太阳痛或寒热往来或咳嗽遗尿此肺气虚而尿脬失制也仍用前散及地黄丸而瘥<br />

                    </div></div><hr><script charset='utf-8' src='../js/footer.js'></script></body></html>