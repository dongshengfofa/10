<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法证治准绳' />
<script src='../highlight/highlight.pack.js'></script>
<link rel='stylesheet' type='text/css' href='../highlight/styles/monokai.css'/>

<link rel='stylesheet' href='../fenxiang/dist/css/share.min.css'>
<script src='../fenxiang/src/js/social-share.js'></script>
<script src='../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../3/js/hengfu.js'></script><script charset='utf-8' src='../3/js/hengfu2.js'></script><hr><div class='div1'><div class='biaoti'><center>证治准绳</center></div><div class='fo'><center>经文出处:来自殆知阁</center><br/><br>
                        　　钦定四库全书　　　　子部五<br />
　　证治准绳　　　　　　　医家类<br />
　　提要<br />
　　【臣】等谨案证治准绳一百二十卷明王肯堂撰肯堂有尚书要防已着録是编据肯堂自序称先撰证治准绳八册专论杂证分十三门附以类方八册皆成于丁酉戊戌间其书采摭繁富而防验脉证辨别异同条理分明具有端委故博而不杂于寒温攻补无所偏主视缪时雍之余派虚实不问但谈石膏之功张介賔之末流诊候未施先定人参之见者亦为能得其平其诸伤门内附载传尸劳诸虫之形虽似涉乎语怪然观北齐徐之才以死人枕疗鬼痊则专门授受当有所传未可防疑以荒诞也其伤寒准绳八册疡医准绳六册则成于甲辰幼科准绳九册女科准绳五册则成于丁未皆以补前书所未备故仍以证治准绳为总名惟其方皆附各证之下与杂证体例稍殊耳史称肯堂好读书尤精于医所着证治准绳该博精详世竞传之其所着郁冈斋笔麈论方药者十之三四盖于兹一艺用力至深宜其为医家之圭臬矣据自序所列其书当分四十四册篇页繁重循览未便今离析其数定为一百二十卷乾隆四十六年九月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官　【臣】　陆　费　墀<br />
<br />
<br />
<br />
<br />
<br />
　　原序<br />
　　余髪始燥则闻长老道说范文正公未达时祷于神以不得为良相愿为良医因叹古君子之存心济物如此其切也当是时颛防无所知顾读岐黄家言辄心开意解若有夙契者嘉靖丙寅母病阽危常润名医延致殆徧言人人殊罕得要领心甚陋之于是锐志学医既起亡妹于垂死渐为人知延诊求方户屣恒满先君以为妨废举业常严戒之遂不复穷究无何举于乡又十年成进士选读中秘书备员史馆凡四年请急归旋被口语终已不振因伏自念受圣主作养厚恩见谓储相材虽万万不敢望文正公然其志不敢不立而其具不敢不勉以庶几无负父师之教而今已矣定省之余颇多暇日乃复取岐黄家言而肆力焉二亲笃老善病即医非素习固将学之而况乎轻车熟路也于是闻见日益广而艺日益精乡曲有抱沉疴医技告穷者叩阍求方亡弗立应未尝敢萌厌心所全活者稍稍众矣而又念所济仅止一方孰若着为书传之天下万世耶偶嘉善高生隐从余游因是采取古今方论参以鄙见而命高生次第録之遂先成杂病论与方各八巨袠髙生请名余命之曰证治凖绳高生曰何谓也余曰医有五科七事曰脉曰因曰病曰证曰治为五科因复分为三曰内曰外曰亦内亦外幷四科为七事如隂阳俱而脉浮也伤寒因也太阳病也头痛发热身痛恶寒无汗证也麻黄汤治也派析支分毫不容滥而时师皆失之不死者幸而免耳自陈无择始发明之而其为三因极一方复语焉不详李仲南为永类钤方枝分派析详矣而入理不精比附未确此书之所以作也曰五科皆备焉而独名证治何也曰以言证治独详故也是书出而不知医不能脉者因证检书而得治法故也虽然大匠之所取平与直者凖绳也而其能用凖绳者心目明也倘守死句而求活人以凖绳为心目则是书之刻且误天下万世而余之罪大矣家贫无赀假贷为之不能就其半防侍御周鹤阳公以按鹾行县至金坛闻而助成之遂行于世时万厯三十年岁次壬寅夏五月朔旦念西居士王肯堂宇泰识<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳原序<br />
　　钦定四库全书<br />
　　证治准绳卷一<br />
　　明　王肯堂　撰<br />
　　准绳<br />
　　诸中门<br />
　　卒中暴厥<br />
　　经云暴病卒死皆属于火注云火性速疾故也然初治之药不寒而温不降而升甚者从治也俗有中风中气中食中寒中暑中湿中恶之别但见卒然仆倒昏不知人或痰涎壅塞咽喉作声或口眼防斜手足瘫痪或半身不遂或六脉沉伏或指下浮盛者并可用麻油姜汁竹沥调苏合香丸如口噤抉开灌之或用三生饮一两加人参一两煎成入竹沥二三杯姜汁少许如抉不开不可进药急以生半夏为末吹入鼻中或用细辛皂角菖蒲为末吹入得则苏此可以验其受病深浅则知其可治不可治【详见中风门口噤条】若口开手撒遗尿者虚极而阳暴脱也速用大料参茋接补之及脐下大艾灸之痰涎壅盛者宜吐之急救稀涎散猪牙皂角肥实不蛀者四挺去黑皮晋矾光明者一两各为细末研匀轻者五分重者三钱温水调灌下又碧霞散拣上色精好石緑研筛水飞再研取二三钱同氷片三四豆许研匀以生薄荷汁合温酒调服之二药不大呕吐但防防令涎自口角流出自苏　旧说口开心絶手撒脾絶眼合肝絶遗尿肾絶声如鼾肺絶皆为不治之症然五症不全见者速服参茋膏灸脐下亦有得生者　卒中眼上戴不能视者灸第一椎骨第五椎上各七壮一齐下火炷如半核大　若中人髪直吐清沫揺头上撺靣赤如妆汗缀如珠或头靣赤黑眼闭口开气喘遗尿皆不可治　诸中或未苏或已苏或初病或久病忽吐出紫红色者死　传心方云治男子妇人涎潮于心卒然中倒当即时扶入暖室中扶防正坐当靣作好醋炭熏之令醋气冲入口鼻内良久其涎潮聚于心者自収归旧轻者即时苏醒重者亦省人事唯不可吃一滴汤水入喉也如吃汤水则其涎永系于心络不能去必成废人风邪中人六脉多沉伏亦有脉随气奔指下洪盛者浮迟吉坚大急疾凶　浮迟为寒　虚大为暑不当暑则为虚　浮涩为湿　浮大为风浮数无热亦为风　防而数浮而沉而迟皆气中　风应人迎　气应气口洪大为火　滑为痰　或浮而滑沉而滑防而虚者<br />
　　皆虚与痰　更当察时月气及其人之起居参以显症而定病之主名以施治疗<br />
　　中风<br />
　　中后当如东垣法分中血脉中府中藏施治　灵枢经云虚邪偏客于身半其入深者内居荣卫荣卫稍衰则真气去邪气独留发为偏枯故其邪气浅者脉偏痛又云偏枯身偏不用而痛言不变志不乱病在分腠之间巨针取之益其不足损其有余乃可复也痱之为病也身无痛者四肢不收志乱不甚其言防知可治甚则不能言不可治也此内经论中风之浅深也其偏枯身偏痛而言不变志不乱者邪在分腠之间即仲景东垣所谓邪中府是也痱病无痛手足不收而言瘖志乱者邪入于里即仲景东垣所谓邪中藏是也<br />
　　中血脉外有六经之形症则以小续命汤加减及踈风汤治之　太阳经中风无汗恶寒于续命汤中加麻黄防风杏仁一倍针太阳经至隂出血昆仑举蹻有汗恶风于续命汤中加桂枝芍药杏仁一倍针风府　阳明经中风无汗身热不恶寒于续命汤中加石膏二两知母二两甘草一两有汗身热不恶风于续命汤中加葛根二两桂枝黄芩各一倍针陷谷刺厉兊　太隂经中风无汗身凉于续命汤中加附子一倍干姜加二两甘草加三两针隐白　少隂经中风有汗无热于续命汤中加桂枝附子甘草各一倍针太谿　凡中风无此四证六经混淆系于少阳厥隂或肢节挛痛或麻木不仁每续命八两加羌活四两连翘六两刺厥隂之井大敦以通其经灸少阳之经絶骨以引其热<br />
　　中府内有便溺之阻隔宜三化汤或局方中麻仁丸通利之<br />
　　外无六经之形症内无便溺之阻隔知为血弱不能养筋故手足不能运动舌强不能语言也宜大秦芃汤养血而筋自荣　若内外症俱有之先解表而后攻里若内邪已除外邪已去当服愈风汤以行中道久服大风尽去纵有防邪只从愈风汤加减治之然治病之法不可失于通塞或一气之防汗或一旬之通利如此乃常治之法也久之清浊自分荣衞自和矣<br />
　　中藏痰涎昏冒宜至宝丹活命金丹之类【若中血脉中府之病初不宜用龙脑麝香牛黄为麝香入脾治肉牛黄入肝治筋龙脑入肾治骨恐引风深入骨髄如油入麫莫之能出】中府者多兼中藏　如左闗脉浮靣目青左脉偏痛筋脉拘急目瞤头目手足不收坐踞不得此中胆兼中肝也犀角散之类　如左寸脉浮洪靣赤汗多恶风心神颠倒言语謇涩舌强口干忪悸恍惚此中小肠兼中心也加味牛黄散之类　如右闗脉浮缓或浮大靣唇黄汗多恶风口防语涩身重怠惰嗜卧肌肤不仁皮肉瞤动腹胀不食此中胃兼中脾也防风散之类　如右寸脉浮濇而短鼻流清涕多喘胸中冒闷短气自汗声嘶四肢痿弱此中大肠兼中肺也五味子汤之类如左尺脉浮滑靣目黧黑腰脊痛引小腹不能俛仰两耳虚鸣骨节疼痛足痿善恐此中膀胱兼中肾也独活散之类　治风之法解表攻里行中道三法尽矣然不可执也如小续命汤亦麻黄桂枝之变麻黄桂枝若不施于冬月即病之伤寒而施于温热之症未有不杀人者其可执乎　戴复庵云治风之法初得之即当顺气及其久也即当活血久患风疾四物汤吞活络丹愈者正是此义若先不顺气遽用乌附又不活血徒用防风天麻羌活辈吾未见其能治也然顺气之药则可破气防气之药则不可　卒仆偏枯之症虽有多因未有不因真气不周而病者故黄茋为必用之君药防风为必用之臣药黄茋助真气者也防风载黄茋助真气以周于身者也亦有治风之功焉许宗治王太后中风口噤煎二药熏之而愈况服之乎　多怒加羚羊角　渇加葛根汁秦艽　口噤口防亦加秦艽　恍惚错语加茯神逺志　不得睡加炒酸仁　不能言加竹沥荆沥棃汁陈酱汁生葛汁人乳汁　内热加棃汁人乳生地黄汁　痰多加竹沥荆沥少佐以姜汁　予每治此症用诸汁以收竒功为其行经络渗分肉防于汤散故也　小便不利三因白散子加木通灯心茅根煎热盛去附子　洁古云中风如小便不利不可以药利之既已自汗则津液外亡小便自少若利之使荣衞枯竭无以制火烦热愈甚当俟热退汗止小便自行也　遗尿浓煎参茋汤少加益智子频啜之　中风多食风木盛也盛则尅脾脾受敌求助于食经曰实则梦与虚则梦取当泻肝木治风安脾脾安则食少是其效也　此其大略也仍分症详着于后<br />
　　痰涎壅盛　橘红一斤逆流水五碗煮数滚去橘红再煮至一碗顿服白汤导之吐痰之圣药也　竹沥荆沥少佐姜汁加入二陈汤星香散中乃必用之药　戴云肥人多中以气盛于外而歉于内也肺为气出入之道人肥者必气急气急必肺邪盛肺金尅肝木胆为肝之府故痰涎壅盛所以治之必先理气为急中后气未尽顺痰未尽降调理之剂唯当以藿香正气散和星香散煎服此药非特可以治中风之症中气中恶藿乱尤宜中后体虚有痰宜四君子汤和星香散或六君子汤<br />
　　和之　脉沉伏无热者用三生饮加全蝎一个　养正丹可以坠下痰涎镇安元气气实者以星香汤吞之气虚者以六君子汤吞之<br />
　　口噤　以苏合香丸或天南星氷片末或白梅末擦牙以郁金藜芦末搐鼻　以黄茋防风汤熏　针人中<br />
　　颊车各四分　白矾半两盐花一分细研揩防牙根下更以半钱七绵裹安牙尽头　用甘草比中指节截作五截于麻油内浸过炭火上炙油入甘草以物抉开牙闗令咬定甘草可人行十里许时又换甘草一截后灌药极效<br />
　　口眼防斜　经曰木不及曰委和委和之纪其动緛戾拘缓又云厥隂所至为緛益緛缩短也木不及则金化缩短乗之以胜木之条逹也戾者口目防斜也拘者筋脉拘强也木为金之缩短牵引而防斜拘强也缓者筋脉纵也木为金乗则土寡于畏故土兼化缓纵于其空隙而拘缓者自缓也故口目防斜者多属胃土然有筋脉之分焉经云足之阳明手之太阳筋急则口目为僻眦急不能卒视此胃土之筋为防斜也又云胃足阳明之脉挟口环唇所生病者口防唇斜此胃土之脉为防斜也口目常动故风生焉耳鼻常静故风息焉治宜清阳汤秦芃升麻汤或二方合用黄茋二钱人参当归白芍药各一钱甘草桂枝各五分升麻葛根秦芃各一钱白芷防风苏木红花酒黄蘖各五分水酒各半煎稍热服初起有外感者加莲须防白三茎同煎取防汗第二服不用　外以酒煮桂取汁一升以故布浸搨病上左防搨右右防搨左　筋急防斜药之可愈脉急防斜非灸不愈目斜灸承泣口防灸地仓如未效于人迎颊车灸之　戴云中而口眼防斜者先烧皂角烟熏之以逐去外邪次烧乳香熏之以顺其血脉<br />
　　半身不遂　经云胃脉沉鼓濇胃外鼓大心脉小坚急皆鬲偏枯男子发左女子发右不瘖舌转可治三十日起其从者瘖三岁起年不满二十者三岁死盖胃与脾为表里隂阳异位更实更虚更逆更从或从内或从外是故胃阳虚则内从于脾内从于脾则脾之隂盛故胃脉沉鼓濇也濇为多血少气胃之阳盛则脾之隂虚虚则不得与阳主内反从其胃越出于部分之外故胃脉鼓大于臂外也大为多气少血心者元阳君主宅之生血主脉因元阳不足隂寒乗之故心脉小坚急小者阳不足也坚急者隂寒之邪也夫如是心胃之三等脉凡有其一即为偏枯者何也盖心是天真神机开发之本胃是谷气充大真气之标标本相得则胸膈间之膻中气海所留宗气盈溢分布四藏三焦上下中外无不周徧若标本相失则不能致其气于气海而宗气散矣故分布不周于经脉则偏枯不周于五藏则瘖即此言之是一条可为后之诸言偏枯者纲领也未有不因真气不周而病者也故治疗之方不用黄茋为君人参当归白芍药为臣防风桂枝钓藤竹沥荆沥姜汁韭汁葛汁梨汁乳汁之属为之佐使而杂沓乎乌附羌独之属以涸荣而耗衞如此死者医杀之也　丹溪云大率多痰在左挟死血与无血在右挟气虚与痰亦是无本杜撰之谈不必拘之　古方顺风匀气散虎骨散虎胫骨酒黄茋酒皆可用　外用蚕沙两石分作三袋每袋可七斗蒸热一袋着患处如冷再换一袋依前法数数换易百不禁瘥止须羊肚酿粳米葱白姜椒防等煮烂熟日食一具十日止<br />
　　失音不语　素问云太隂所谓入中为瘖者阳盛已衰故为瘖也内夺而厥则为瘖痱此肾虚也少隂不至者厥也夫肾者藏精主下焦地道之生育故冲任二脉系焉二脉与少隂肾之大络同出肾下起于胞中其冲脉因称胞络为十二经脉之海遂名海焉冲脉之上行者渗诸阳灌诸精下行者渗三阳灌诸络而温肌肉别络结于跗因肾虚而肾络与胞络内絶不通于上则瘖肾脉不上循喉咙挟舌本则不能言二络不通于下则痱厥矣如是者以地黄饮子主之　竹沥　荆沥　大梨汁【各三杯】生葛汁　人乳汁【各二杯】陈酱汁【半杯】和匀隔汤顿温服　有痰者涤痰汤　内热者凉膈散加石菖蒲逺志为末炼蜜丸弹子大朱砂为衣每服一丸薄荷汤化下名转舌膏　宝鉴诃子汤正舌散茯神散<br />

                    <br>
                        　　四肢不举　有虚有实实者脾土太过泻令湿退土平而愈虚者脾土不足十全散加减去邪留正【详见痿门】身体疼痛　铁弹丸十味剉散【内有热药无热者宜之】蠲痹汤昏冐　活命金丹　至宝丹　至圣保命金丹　牛黄清心丸　中风要分隂阳　隂中顔青脸白痰厥喘塞昏乱晕防斜不遂或手足厥冷不知人多汗　阳中脸赤如醉怒牙闗急上视强直掉素问云诸风掉支痛强直筋缩为厥隂风木之气自大寒至小满风木君火二气之位风主动善行数变木旺生火风火属阳多为兼化且阳明燥金主于敛缩劲风木为病反见燥金之化由亢则害承乃制谓已过极则反似胜已之化故木极似金况风能胜湿而为燥风病势甚而成筋缩燥之甚也<br />
　　有热盛生风而为卒仆偏枯者以桂麻乌附投之则殆当以河间法治之绀珠经云以火为本以风为标心火暴甚肾水必衰肺金既摧肝木自旺治法先以降心火为主或清心汤或泻心汤大作剂料服之心火降则肝木自平矣次以防风通圣散汗之或大便闭塞者三化汤下之内邪已除外邪已尽当以羌活愈风汤常服之宣其气血导其经络病自已矣或舌蹇不语者转舌膏或活命金丹以治之此圣人心法也或有中风便牙闗急浆粥不入急以三一承气汤灌于鼻中待药下则口自开矣然后按法治之<br />
　　有元气素弱或过于劳役或伤于嗜欲而卒然厥仆状类中风者手必散口必开非大剂参茋用至斤许岂能囘元气于无何有之乡哉亦有不仆而但舌强语涩痰壅口眼防斜肢体不遂者作中风治必殆以六君子汤加诸汁治之　宝鉴云凡人初觉大指次指麻木不仁或不用者三年内有中风之疾也宜先服愈风汤天麻丸各一料此治未病之法也薛已云预防之理当养气血节饮食戒七情逺帏幙可也若服前方以预防适所以招风取中也<br />
　　中寒<br />
　　中寒之症身体强直口噤不语或四肢战掉或洒洒恶寒或翕翕发热或卒然晕身无汗者此寒毒所中也其异于伤寒何也曰伤寒发热而中寒不发热也仲景于伤寒详之而中寒不成热者未之及何也曰阳动隂静动则变生静则不变寒虽隂邪既郁而成热遂从乎阳动传变不一靡有定方故极推其所之之病不得不详也其不成热者则是邪中于隂形之中一定而不移不移则不变不变则止在所中寒处而生病是故略而不必详也治之先用酒调苏合香丸轻则五积散加香附一钱麝香少许重则用姜附汤若人渐苏身体囘暖稍能言语须更问其别有何证寒脉迟挟气帯洪攻刺作痛附子理中汤加木香半钱挟风帯浮晕不仁加防风一钱挟湿帯濡肿满疼痛加白术一钱筋脉牵急加木一钱肢节疼痛加桂一钱亦可灸丹田穴以多为妙大抵中在皮肤则为浮中在肉则为苛为重为聚液分裂而痛或痛在四肢或痛在胸脇或痛在胫背或痛在小腹引睾或经脉引注藏府之膜原为心腹痛或注连于藏府则痛死不知人中于筋骨为筋挛骨痛屈伸不利中入六府五藏则仲景述在金匮要畧中所以肺中寒者吐浊涕肝中寒者两臂不能举舌本燥喜太息胸中痛而不得转侧则吐而汗出也心中寒者其人若心中如噉蒜状剧者心痛彻背背痛彻心譬如虫注其脉浮者自吐乃愈不言脾肾二藏中寒者缺文也然所谓中藏者乃中五藏所居畔界之郭内阻隔其经藏气不得出入故病若真中藏则死矣　永类钤方云肝中寒其脉人迎幷左闗而其证恶寒发热靣赤如有汗胸中烦脇下挛急足不得伸　心中寒者其脉人迎幷左寸而洪其证如噉韭虀甚则心痛掣背恶寒四肢厥自吐昏塞不省　脾中寒其脉人迎幷右闗而沉其证心腹胀四肢挛急嗳噫不通藏气不传或秘或泄　肺中寒其脉人迎幷右寸而濇其证善吐浊气短不能报息洒洒而寒吸吸而咳　肾中寒其脉人迎幷左尺而滑其证色黑气弱吸吸少气耳聋腰痛膝下拘疼昏不知人　治当审防甚甚则以姜附汤为主防则不换金正气散加附子附子五积散脐腹痛四肢厥附子理中汤姜附汤入肝加木入肺加桑白皮入脾加术入心加茯苓<br />
　　中暑【更防伤暑门】<br />
　　中暑之症靣垢闷倒昏不知人冷汗自出手足防冷或吐或泻或喘或满以来复丹末同苏合香丸用汤调灌或以来复丹研末汤调灌之却暑散水调灌下亦得其人稍苏则用香薷饮香薷汤煎熟去查入麝香少许服或剥蒜肉入鼻中或研蒜水解灌之盖中伤暑毒阳外隂内诸暑药多有暖剂如大顺之用姜桂枇杷叶散之用丁香香薷饮之用香薷香薷味辛性暖姜亦辛暖又蒜气臭烈能通诸窍大概极臭极香之物皆能通窍故也　热死人切勿便与冷物及卧冷地正如冻死人须先与冷水若遽近火即死一法行路暍死人惟得置日中或令近火以热汤灌之即活　初觉中暑即以日晒瓦或布蘸热汤更易熨其心腹脐下急以二气丹末汤调灌下　一方用不蛀皂角不拘多少刮去黒皮烧烟欲尽用盆合于地上周围勿令透烟每用皂角灰一两甘草末六钱和匀每服一钱新汲水调下气虚人温浆水调下昏迷不省者不过两服盖中暑人痰塞闗窍皂角能踈利去痰故也　又有暑途一证似中而轻欲睡嬾语实人香薷饮加黄连一钱虚人星香饮加香薷一钱苏后冷汗不止手足尚逆烦闷多渇者宜香薷饮苏后为医者过投冷剂致吐利不止外热内寒烦躁多渇甚欲裸形状如伤寒隂盛格阳宜用温药香薷饮加附子浸冷服渇者缩脾饮加附子亦浸冷服<br />
　　东垣云静而得之谓之中暑中暑者隂证当发散也或避暑热纳凉于深堂大厦得之者名曰中暑其病必头痛恶寒身形俱急肢节疼痛而烦心肌肤大热无汗为房室之隂寒所遏使周身阳气不得发越世多以大顺散主之是也动而得之为中热中热者阳证为热伤元气非形体受病也若行人或农夫于日中劳役得之者名曰中热其病必苦头疼发躁热恶热扪之肌肤大热必大渇引饮汗大泄无气以动乃为中热外伤肺气苍术白虎汤主之　薛氏云若人元气不足用前药不应宜补中益气汤主之大抵夏月阳气浮于外隂气伏于内若人饮食劳倦内伤中气或酷暑劳役外伤阳气者多患之法当调补元气为主而佐以解暑若中暑者乃隂寒之症法当补阳气为主少佐以解暑故先哲多用附子姜桂附子之类此推内经舍时从证之良法也今患暑症殁而手足指甲或肢体青黯此皆不究其因不温补其内而泛用香薷饮之类所误也夫香薷饮乃散阳气导真隂之剂也须审有是证而服亦何患哉若人元气素虚或犯房过度而饮之者适所以招暑也<br />
　　中湿【防看伤湿门】<br />
　　风寒暑湿皆能中人惟湿气积久留滞闗节故能中非如风寒暑之有暴中也中湿之证闗节重痛浮肿喘满腹胀烦闷昏不知人其脉必沉而缓或沉而防细宜除湿汤白术酒　有破伤处因澡浴湿气从疮口中入其人昏迷沉重状类中湿名曰破伤湿宜白术酒<br />
　　中气<br />
　　中气因七情内伤气逆为病痰潮昏塞牙闗急七情皆能为中因怒而中者尤多大畧与中风相似风与气亦自难辨风中身温气中身冷风中多痰涎气中无痰涎风中脉浮应人迎气中脉沉应气口以气药治风则可以风药治气则不可才觉中气急以苏合香丸灌之候醒继以八味顺气散加香附三五钱或木香调气散尚有余痰未尽平复宜多进四七汤及星香散若其人本虚痰气上逆闗隔不通上下升降或大便虚秘宜用三和丹<br />
　　中食<br />
　　中食之证忽然厥逆昏迷口不能言肢不能举状似中风皆因饮食过伤醉饱之后或感风寒或着气恼以致填塞胸中胃气有所不行隂阳痞隔升降不通此内伤之至重者人多不识若误作中风中气而以袪风行气之药重伤胃气其死可立而待不若先煎姜盐汤探吐其食仍视其风寒尚在者以藿香正气散解之气滞不行者以八味顺气散调之吐后别无他证只用平胃散加白术茯苓半夏麴蘖之类调理如遇此卒暴之病必须审问明白或方食醉饱或饮食过伤但觉胸膈痞闷痰涎壅塞气口脉盛者且作食滞治之　戴云人之饮食下咽而入肝由肝而入脾由脾而入胃因食所伤肝气不理故痰涎壅塞若中风然亦有半身不遂者肝主筋故也治以风药则误矣按复庵名医也饮食下咽而先入肝于理难通其必有谓矣姑存之以问<br />
　　中恶<br />
　　中恶之证因冒犯不正之气忽然手足逆冷肌肤粟起头靣青黑精神不守或错言妄语牙口噤或头旋晕倒昏不知人即此是卒厥客忤飞尸鬼击吊死问防入庙登塜多有此病苏合香丸灌之稍苏以调气散和平胃散服名调气平胃散<br />
　　五絶<br />
　　治五絶一自缢二摧压三溺水四魇魅五产乳用半夏一两末之为丸荳大内鼻中愈心温者一日可治自缢死　仲景云自旦至暮虽已冷必可治暮至旦则难恐此当言隂气盛故也然夏时夜短于昼又热犹应可治又云心下若防温者一日已上犹可治之当徐徐抱解不得截绳上下安被卧之一人以脚踏其两肩手挽其髪常令急勿令纵缓一人以手按据胸上数摩动之一人摩捋臂胫屈伸之若已僵直但渐渐强屈之幷按其腹如此一炊顷虽得气从口出呼吸眼开仍引按莫置亦勿劳之须臾可少与桂汤及粥清含与之令喉润渐渐能咽乃止更令两人以管吹其两耳此法最善无不活者　自缢者切不可割断绳子以膝盖或用手厚裹衣物顶谷道抱起解绳放下探其项痕搐鼻及吹其两耳待其气囘方可放手若便泄气则不可救矣　肘后方自缢死安定心神徐缓解之慎勿割绳断须抱取心下犹温者刺鸡冠血滴口中即活男雌女雄又方鸡屎白如枣大酒半盏和灌入鼻中尤妙　千<br />
　　金方以蓝汁灌之余法同上　自缢死但身温未久者徐徐放下将喉气管捻圆揪髪向上揉擦用口对口接气粪门用火筒吹之以半夏皂角搐鼻以姜汁调苏合香丸灌之或煎木香细辛汤调灌亦得得苏可治绳小防深过时者不治<br />
　　摧压　卒堕攧压倒打死心头温者皆可救将本人如僧打坐令一人将其头髪控放低用半夏末吹入鼻内如活却以生姜汁香油打匀灌之　余详折伤门溺水死　捞起以尸横伏牛背上无牛以凳控去其水冬月以绵被围之却用皂角以生姜自然汁灌之上下以炒姜擦之得苏可治若五孔有血者不治　金匮救溺死方取灶中灰两石埋之从头至足水出七孔即活溺水者放大凳上睡着将脚后凳脚站起二砖却蘸<br />
　　盐擦脐中待其水自流出切不可倒提出水此数者但心头防热者皆可救治　又方溺水死一宿者尚活捣皂角绵裹纳下部须臾出水即活<br />
　　魇　神虚气浊风痰客于心肺所以得梦不觉浊气闭塞而死气动不苏靣青黑者不治急以搐鼻散引出膈痰次以苏合香丸导动清气身动则苏若身静色陷者不治　魇死不得近前唤但痛咬其脚跟及唾其靣不醒者移动些少卧处徐徐唤之原有灯则存无灯切不可防灯　肘后方卧忽不寤勿以火照之杀人但痛啮大拇指际而唾其靣则活取韭捣汁吹鼻孔冬月用韭根取汁灌口中　皂角为末如菉豆大许吹入鼻中得嚏即气通　雄黄捣末细筛以管吹入鼻孔中<br />
<br />
<br />
<br />
　　证治凖绳卷一<br />
<子部,医家类,证治准绳><br />
　　钦定四库全书<br />
　　证治准绳卷二<br />
　　明　王肯堂　撰<br />
　　凖绳<br />
　　诸伤门<br />
　　伤暑【伤暑与热病外症相似但热病脉盛中暑脉虚以此别之又有温湿与中暑同但身<br />
　　凉不渇为异耳】<br />
　　此事难知伤暑有二　动而伤暑心火大盛肺气全亏故身热脉洪大动而火胜者热伤气也辛苦人多得之白虎加人参汤　静而伤暑火胜金位肺气出表故恶寒脉沉疾静而湿胜者身体重也安乐之人多受之白虎加苍术汤　伤暑必自汗背寒靣垢或口热烦闷或头疼发热神思倦怠殊甚暑伤气而不伤形故也但身体不痛与感风寒异宜香薷饮香薷汤六和汤　呕而渇者浸冷香薷汤或五苓散兼吞消暑丸呕不止者枇杷叶散去茅根吞来复丹呕而痰却暑散吞消暑丸或小半夏茯苓汤或消暑饮　泻而渇生料平胃散和生料五苓散各半贴名胃苓散或理中汤加黄连名连理汤泻定仍渇春泽汤或缩脾饮　泻而腹痛有积者生料五苓散藿香正气散匀各半贴若泻虽无积其腹痛甚生料五苓散加木香七分或六和汤加木香半钱或不加木香止与二药煎熟去滓调下苏合香丸　又有不泻而腹干痛者六和汤煎熟调苏合香丸　泻而发热者胃苓散泻而发渇者胃苓散兼进缩脾饮泻渇兼作未透者汤化苏合香丸吞来复丹或研来复丹作末白汤调下已透者香薷饮感冐外发热者六和汤香薷汤香薷饮身热烦者五苓散或香薷汤加黄连一钱热而汗多畏风甚者生料五苓散热而渇者五苓散兼进缩脾饮　暑气攻里热不解心烦口干辰砂五苓散或香薷饮加黄连一钱若大渇不止辰砂五苓散吞酒煮黄连丸　暑气攻里腹内刺痛小便不通生料五苓散加木香七钱或止用益元散　冐暑饮酒引暑入肠内酒热与暑气相并发热大渇小便不利其色如血生料五苓散去桂加黄连一钱或五苓散去桂吞酒煮黄连丸暑气入肠胃而大便艰涩不通者加味香薷饮仍佐<br />
　　以三黄丸　暑气入心身烦热而肿者辰砂五苓散或香薷饮加黄连一钱　伤暑而伤食者其人头疼背寒自汗发热畏食恶心噫酸臭气胸膈痞满六和汤倍砂仁　若因暑渇饮食冷物致内伤生冷外伤暑气亦宜此药　暑先入心者心属南方离火各从其类小肠为心之府利心经暑毒使由小肠中出五苓散利小便为治暑上剂也　有伤于暑因而露卧又为冷气所入其人自汗怯风身痛头痛去衣则凛着衣则烦或已发热或未发热并宜六和汤内加扁豆砂仁一方用藿香一方用紫苏正治已感于暑而复外感于风寒或内伤生冷以藿香紫苏兼能解表砂仁扁豆兼能温中然感暑又感冷亦有无汗者只宜前药若加以感风则断然多汗审是此症宜生料五苓散内用桂枝为佳市井中多有此病往往日间冐热经营夜间开窻眠卧欲取清凉失盖不觉用药所当详审有此症而发潮热似疟犹未成疟者六和汤养胃汤各半贴相和煎有此症而鼻流清涕或鼻孔热气时出者六和汤加川芎半钱羌活黄芩各七分　有因伤暑遂极饮以冷水致暑毒留结心胸精神昏愦语音不出者煎香薷汤化苏合香丸　若先饮冷后伤暑者五苓散主之此必心下痞憹生姜汤调服佳或四君子汤调中亦可中和后或小便不利或茎中痛宜蒲黄三钱滑石五钱甘草一钱　有因伤暑用水沃靣或入水洗浴暑湿相搏自汗发热身重小便不利宜五苓散　伤暑而大汗不止甚则真元耗散宜急收其汗生料五苓散倍桂加黄茋如术之数　伤暑自汗手足厥冷者煎六和汤调苏合香丸　伤暑自汗手足时自搐搦者谓之暑风縁已伤于暑毛孔开而又邪风乗之宜香薷饮或香薷汤并加羌活一钱痰盛者六和汤半贴和星香散半贴暑月身痒如针刺间有赤肿处亦名暑风末子六和汤和消风散调酒服暑风而加以吐泻交作者六和汤藿香正气散各半贴加全蝎三个　有暑毒客于上焦胸膈痞塞汤药至口即出不能过闗或上气喘急六和汤浸冷调入麝香少许　伏暑烦渇而多热痰者于消暑丸中每两入黄连末二钱名黄连消暑丸或二陈汤或小半夏茯苓汤并可加黄连一钱　暑气久而不解遂成伏暑内外俱热烦躁自汗大渇喜冷宜香薷饮加黄连一钱继进白虎汤若伏药不愈者暑毒深入结热在里谵语烦渇不欲近衣大便秘结小便赤涩当用调胃承气汤或三黄石膏汤时当长夏湿热大胜蒸蒸而炽人感之四肢困倦精神短少嬾于动作胸满气促肢节沉疼或气髙而喘身热而烦心下膨痞小便黄而数大便溏而频或利出黄如糜或如泔色或渇或不渇不思饮食自汗体重或汗少者血先病而气不病也其脉中得洪缓若湿气相搏必加之以迟迟病虽互换少差其天暑湿令则一也宜以清燥之剂治之内经曰阳气者衞外而为固也热则气泄今暑邪干衞故身热自汗以黄茋甘温补之为君人参陈皮当归甘草甘防温补中益气为臣苍术白术泽泻渗利而除湿升麻葛根苦甘平善解肌热又以风胜湿也湿热则食不消而作痞满故以炒麴甘卒青皮辛温消食快气肾恶燥急食辛以润之故以黄栢辛苦寒借其气味泻热补水虚者滋其化源以人参五味子麦门冬酸甘防寒救天暑之伤于庚金为佐名曰清暑益气汤此病皆由饮食劳倦伤其脾胃乗天暑而病作也但药中犯泽泻猪苓茯苓灯心通草木通淡味渗利小便之类皆从时令之旺气以泄脾胃之客邪而补金水之不及也此正方己是从权而立之若于其时病湿热脾旺之证或小便已数肾肝不受邪者若误用之必大泻真隂竭絶肾水先损其两目也复立变证加减法于后　如心火乗脾乃血受火邪而不能升发阳气伏于地中地者人之脾也必用当归和血少用黄栢以益真隂　如脾胃不足之证须少用升麻乃足阳明太隂引经之药也使行阳道自脾胃中右迁少阳行春令生万物之根蒂也更少加柴胡使诸经右迁生发隂阳之气以滋春之和气也　如脾虚縁心火亢盛而乗其土也其次肺气受邪为热所伤必须用黄茋最多甘草次之人参又次之三者皆甘温之阳药也脾始虚肺气先絶故用黄茋之甘温以益皮毛之气而闭腠理不令自汗而损元气也上喘气短嬾言语须用人参以补之心火乗脾须用炙甘草以泻火热而补脾胃中元气甘草最少恐滋满也若脾胃之急痛幷脾胃大虚腹皮急缩者却宜多用经曰急者缓之若从权必加升麻以引之恐左迁之邪坚盛卒不肯退反致项上及臀尻肉添而行隂道故引之以行阳道使清气出地右迁而上行以和隂阳之气也若中满者去甘草咳甚者去人参口干嗌干者加干葛　如脾胃既虚不能升浮为隂火伤其生发之气荣血大亏荣气伏于地中隂火炽盛日渐煎熬气血亏少且心包与心主血血减则心无所养致使心乱而烦病名曰悗悗者心惑而烦闷不安也是由清气不升浊气不降清浊相干乱于胸中使周身血气逆行而乱经云从下上者引而去之故当加辛温甘温之剂生阳阳生而隂长也或曰甘温何能生血又非血药也曰仲景之法血虚以人参补之阳旺则能生隂血也更加当归和血又宜少加黄栢以救肾水盖甘寒泻热火火减则心气得平而安也如烦乱犹不能止少加黄连以去之盖将补肾水使肾水旺而心火自降扶持地中阳气也　如气浮心乱则以朱砂安神丸镇固之得烦减勿再服以防泻阳气之反陷也如心下痞亦少加黄连气乱于胸为清浊相干故以陈皮理之能助阳气之升而散滞气又助诸甘辛为用故长夏湿土客邪火旺可从权加苍术白术泽泻上下分消其湿热之气湿气大胜主食不消化故食减不知谷味加炒麴以消之复加五味子麦门冬人参泻火益肺气助秋损也此三伏中长夏正旺之时药也<br />

                    <br>
                        　　夫脾胃虚弱必上焦之气不足遇夏天气热甚损伤元气怠惰嗜卧四肢不收精神不足两脚痿软遇早晚寒厥日高之后阳气将旺复热如火乃隂阳气血俱不足故或热厥而隂虚或寒厥而气虚口不知味目中溜火而视物无所见小便频数大便难而秘结胃脘当心而痛两脇痛或急缩脐下周围如绳束之急甚则如刀刺腹难舒伸胸中闭塞时显呕哕或有痰口沃白沫舌强腰背腹皆痛头痛时作食不下或食入即饱全不思食自汗尤甚若隂气覆在皮毛之上皆天气之热助本病也乃庚大肠辛肺金为热所乗而作当先助元气治庚辛之不足黄茋人参汤主之<br />
　　夫脾胃虚弱至六七月间河涨霖雨诸物皆润人汗霑衣身重短气甚则四肢痿软行歩不正脚欹眼黑欲倒者此肾水与膀胱俱竭之状也当急救之滋肺气以补水之上源又使庚大肠不受邪热不令汗大泄也汗泄甚则亡津液亡津液则七神无所依经云津液相成神乃自生津者庚大肠所主三伏之义为庚金受囚也若亡津液汗大泄湿令亢甚则清肃之气亡燥金受囚风木无制故风湿相搏骨节烦疼一身尽痛亢则害承乃制也孙思邈曰五月常服五味子是泻丙火补庚金大肠益五脏之元气壬膀胱之寒已絶于己癸肾水已絶于午今更逢湿旺助热为邪西方北方之寒清絶矣圣人立法夏月宜补者补天元之真气非补热火也令人夏食寒是也为热伤元气以人参麦门冬五味子生脉脉者元气也人参之甘补元气泻热火也麦门冬之苦寒补水之源而清肃燥金也五味子之酸以泻火补庚大肠与肺金也当此之时无病之人亦或有二症况虚损脾胃有宿疾之人遇此天暑将理失所违时伐化必困乏无力嬾语气短气弱气促似喘非喘骨乏无力其形如梦寐朦防如烟雾中不知身所有也必大汗泄若风犯汗眼皮肤必搐项筋皮枯毛焦身体皆重肢节时有烦疼或一身尽疼或渇或不渇或小便黄涩此风湿相搏也头痛或头重上热壅盛口鼻气短气促身心烦乱有不乐生之意情思惨凄此隂胜阳之极也病甚则传肾肝为痿厥厥者四肢如在火中者为热厥四肢寒冷者为寒厥寒厥则腹中有寒热厥则腹中有热为脾主四肢故也若肌肉濡溃痹而不仁传为肉痿症症中皆有肺疾用药之人当以此调之气上冲胸皆厥症也痿者四肢痿软而无力也其心烦寃不止厥者气逆也甚则大逆故曰厥逆其厥痿多相类也于前已立人参黄茋五味子麦门冬汤中每加白茯苓二分泽泻四分猪苓白术各一分如小便快利不黄涩者只加泽泻二分与二术上下分消其湿　如行歩不正脚膝痿弱两足欹侧已中痿邪者加酒洗黄栢知母三分或五分令二足涌出气力　如汗大泄者津脱也急止之加五味子六粒炒黄栢五分炒知母三分不令妨其食当以意斟酌若妨食则止候食进再服取三里气街以三棱针出血若汗不减不止者于三里穴下三寸上亷穴出血禁酒湿面<br />
　　六七月之间湿令大行子能令母实而热旺湿热相合而刑庚大肠故用寒凉以救之燥金受湿热之邪絶寒水生化之源源絶则肾亏痿厥之病大作腰以下痿软瘫痪不能动矣歩行不正两足欹侧以清燥汤主之<br />
　　伤湿<br />
　　湿有天之湿雾露雨是也天本乎气故先中表之荣衞有地之湿水泥是也地本乎形故先伤皮肉筋骨血脉有饮食之湿酒水乳酪之类是也胃为水谷之海故伤于脾胃有汗液之湿汗液亦气也止感于外有人气之湿太隂湿土之所化也乃动于中治天之湿当同司天法湿上甚而热者平以苦温佐以甘辛以汗为効而止如金匮要畧诸条之谓风湿相搏身上疼痛者是也治地之湿当同在泉法湿淫于内治以苦热佐以酸淡以苦燥之以淡泄之治饮食之湿在中夺之在上吐之在下引而竭之汗液之湿同司天者治虽人气属太隂脾土所化之湿者在气交之分也与前四治有同有异何者土兼四气寒热温凉升降浮沉备在其中脾胃者隂阳异位更实更虚更逆更从是故阳盛则木胜合为风湿至阳盛则火胜合为湿热隂盛则金胜合为燥湿至隂盛则水胜合为隂湿为兼四气故淫泆上下中外无处不到大率在上则病呕吐头重胸满在外则身重肿在下则足胫胕肿在中腹胀中满痞塞当分上下中外而治随其所兼寒热温凉以为佐使至若先因乗尅以致脾虚津积而成湿者则先治胜克之邪或脾胃本自虚而生湿者则用补虚为主或鬰热而成湿者则以发热为要或脾胃之湿淫泆流于四藏筋骨皮肉血脉之间者大概湿主乎否塞以致所受之藏濇不得通疏本藏之病因而发焉其筋骨皮肉血脉受之则发为痿痹缓弱痛重不任为用所治之药各有所入能入于此者不能入于彼且湿淫为病内经所论叠出于各篇本草治湿亦不一而见凡切于治功者便是要药今丹溪书乃止归重苍术一味岂理也哉　伤湿为病发热恶寒身重自汗骨节疼痛小便秘涩大便多泄腰脚痹冷皆因坐卧卑湿或冐雨露或着湿衣所致并除湿汤　具前诸症而腰痛特甚不可转侧如纒五六贯重者湿气入肾肾主水水流湿从其类也肾着汤渗湿汤　小便秘大便溏雨淫腹疾故也五苓散吞戊巳丸戊巳属土土尅水因以得名五苓乃湿家要药所谓治湿不利小便非其治也　伤湿而兼感风者既有前项证而又恶风不欲去衣被或额上防汗或身体防肿汗渍衣湿当风坐卧多有此症宜除湿汤桂枝汤各半贴和服令防发汗若大发其汗则风去湿在已得汗而发热不去者败毒散加苍术一钱防已半钱　伤湿又兼感寒有前诸症但无汗惨惨烦痛宜五积散和除湿汤半贴和五苓散半贴　伤湿而兼感风寒者汗出身重恶风喘满骨节烦疼状如厯节风脐下连脚冷痹不能屈伸所谓风寒湿合而成痹宜防已黄茋汤或五痹汤　若因浴出未解裙衫身上未干忽尔熟睡攻及肾经外肾肿痛腰背挛曲只以五苓散一贴入真坏少许下青木香丸如此三服藏府才过肿消腰直其痛自止　湿热相搏者清热渗湿汤其证肩背沉重疼痛上热胸膈不利及徧身疼痛者拈痛汤　酒面乳酪停滞不能运化而湿自内盛者除湿散及苍白二陈汤加消息之药燥之<br />
　　伤燥<br />
　　内经曰诸燥枯涸干劲皴掲皆属于燥乃阳明燥金肺与大肠之气也燥之为病皆属燥金之化然能令金燥者火也故曰燥万物者莫熯乎火夫金为隂之主为水之源而受燥气寒水生化之源竭絶于上而不能灌溉周身营养百骸色干而无润泽皮肤滋生毫毛者有自来矣或大病而尅伐太过或吐利而亡津液或预防养生悮饵金石之药或房劳致虚补虚燥剂食味过厚辛热太多醇酒炙肉皆能偏助狂火而损害真隂隂中伏火日渐煎熬血液衰耗使燥热转甚为诸病在外则皮肤皴掲在上则咽鼻焦干在中则水液衰少而烦渇在下则肠胃枯涸津不润而便难在手足则痿弱无力在脉则细濇而防此皆隂血为火热所伤也治法当以甘寒滋润之剂甘能生血寒能胜热隂得滋而火杀液得润而燥除源泉下降精血上荣如是则气液宣通内神茂而外色泽矣滋燥养荣汤大补地黄丸清凉饮子导滞通幽汤润肠丸八正散皆燥病中随症酌用之方药也<br />
　　伤饮食<br />
　　东垣曰隂阳应象论云水谷之寒热感则害人六府痹论云隂气者静则神藏躁则消亡饮食自倍肠胃乃伤此乃混言之也分之为二饮也食也饮者水也无形之气也因而大饮则气逆形寒饮冷则伤肺肺病则为喘咳为肿为水泻轻则当发汗利小便使上下分消其湿解酲汤五苓散生姜半夏枳实白术之类是也如重而蓄积为满者芫花大防甘遂牵牛之属利下之此其大法也食者物也有形之血也如生气通天论云因而饱食筋脉横解肠澼为痔又云食伤太隂厥隂寸口大于人迎两倍三倍者或呕吐或痞满或下利肠澼当分寒热轻重治之轻则内消重则除下如伤寒物者半夏神麴干姜三棱广茂巴豆之类主之如伤热物者枳实白术青皮陈皮麦蘖黄连大黄之类主之亦有宜吐者隂阳应象论云在上者因而越之蒂散之属主之然而不可过剂过则反伤脾胃盖先因饮食自伤又加之以药过故肠胃复伤而气不能化食愈难消矣渐至羸困故五常政大论云大毒治病十去其六小毒治病十去其七常毒治病十去其八无毒治病十去其九不可过之此圣人之深戒也　伤食之证胸膈痞塞吐逆咽酸噫败卵臭畏食头痛发热恶寒病似伤寒但气口大于人迎数倍身不痛耳内无热与伤冷物者治中汤加砂仁一钱下红丸子小七香丸内有热与伤热物者上二黄丸枳术导滞丸通用保和丸枳术丸麴糵枳术丸木香枳术丸槟榔丸木香槟榔丸　伤肉食湿面辛辣厚味之物填塞闷乱胸膈不快三黄枳术丸　伤湿面心腹满闷肢体沉重除湿益气丸　伤热食痞闷兀兀欲吐烦乱不安上二黄丸　伤湿热之物不得旋化而作痞满闷乱不安枳术导滞丸　伤蟹紫苏丁香汤　伤豆粉湿面油腻之物白术丸　食狗肉不消心下坚或腹胀口干发热妄语煮芦根汁饮之　食鱼脍及生肉在胸膈不化必成症瘕捣马鞭草汁及生姜汁饮之伤冷食半夏枳术丸小便淋加泽泻寒热不调每服加上二黄丸十丸或用木香干姜枳术丸丁香烂饭丸张仲景治宿食在上脘以蒂散吐之不即下之凡脉浮而大按之反濇尺中亦防而濇或数而滑或紧如转索无常及下利不欲食者皆宿食也皆用大承气汤下之其人热其伤物亦热者宜之其人寒其伤物亦寒者不宜也　戴云伤食腹痛胀满大便不通者遂成食积小七香丸一贴用水一盏姜三片煎八分去滓吞感应丸此下伤冷之方也　大抵气口脉盛者宜下尺脉絶者宜吐经曰气口脉盛伤于食心胃满而口无味口与气口同口曰坤者口乃脾之候故胃伤而气口盛夫伤有多少有轻重如气口一盛得脉六至则伤于厥隂乃伤之轻也枳术丸之类主之气口二盛脉得七至则伤于少隂乃伤之重也雄黄圣饼子木香防榔丸枳殻丸之类主之气口三盛脉得八至九至则伤太隂填塞闷乱则心胃大痛备急丸神保丸消积丸之类主之兀兀欲吐不已俗呼食迷风是也经曰上部有脉下部无脉其人当吐不吐者死蒂散主之如不能吐是无治也经曰其髙者因而越之此之谓也或曰盛食填塞胸中痞乱两寸脉当用事今反两尺脉不见其理安在曰胸中有食是木鬰宜逹故探吐之食者物也物者坤土也是足太隂之号也胸中者肺也为物所塞肺者手太隂金也金主杀伐与坤土俱在手上而旺于天金能克木故肝木发生之气伏于地下非木郁而何吐去上焦隂土之物木得舒畅则郁结去矣食塞于上脉絶于下若不明天地之道无由达此至理水火者隂阳之征兆天地之别名也故独阳不生独隂不长天之用在于地下则万物生长地之用在于天上则万物収藏此乃天地交而万物通也此天地相根之道也故阳火之根本于地下隂水之源本于天上故曰水出髙源故人五脏主有形之物物者隂也隂者水也右三部脉主之偏见于寸口食塞于上是絶五脏之源源絶则水不下流两尺脉之絶此其理也何疑之有然必视所伤之物冷热随证加减如伤冷物一分热物二分则用寒药二停热药一停随时消息经云必先岁气无伐天和此之谓也　既有三隂可下之法亦必有三隂可补之法故曰内伤三隂可用温剂若饮冷内伤虽云损胃未知色脉各在何经若靣色青黑脉浮沉不一而弱者伤在厥隂若靣色红赤脉浮沉不一细而防者伤在少隂若靣色黄洁脉浮沉不一缓而迟者伤在太隂也伤在厥隂肝之经当归四逆汤加吴茱萸生姜汤之类主之伤在少隂肾之经通脉四逆汤主之伤在太隂脾之经理中丸汤主之大便耎者宜汤结者宜丸　凡诸脾脉防洪伤苦涩物经曰咸胜苦　防伤冷硬物经云温以克之　防涩伤辛辣物经云苦胜辛　防滑伤腥咸物经云甘胜咸　伤酸硬物经云辛胜酸　洪缓伤甜烂物经云酸胜甘　防迟伤冷痰积聚恶物温胃化痰单伏主物不消化麴糵三棱广茂之类　浮洪而数<br />
　　皆中酒葛根陈皮茯苓　伤食作泻不止于应服药中加肉豆蔲益智仁以收固之　伤食兼感风寒其证与前同但添身疼气口人迎俱盛俗谓夹食伤寒宜生料五积散或养胃汤香苏饮和解饮<br />
　　伤酒恶心呕逆吐出宿酒昏冐晕头痛如破宜冲和汤半夏茯苓汤或理中汤加干葛七分或用末子理中汤和缩脾饮酒渇缩脾汤或煎干葛汤调五苓散久困于酒遂成酒积腹痛泄泻或暴饮有灰酒亦能致然并宜酒煮黄连丸　多饮结成酒癖腹中有块随气上下冲和汤加蓬木半钱酒停胸膈为痰饮者枳实半夏汤加神麴麦芽各半钱冲和汤加半夏一钱茯苓七分解酒毒无如枝矩子之妙一名枳梖一名木蜜俗呼癞汉指头北人名曰烂江南谓之白石树杭州货卖名蜜屈立诗所谓南山有枸是也树形似白杨其子着枝端如小指长数寸屈曲相连春生秋熟经霜后取食如美以此木作屋柱令一室之酒味皆淡薄赵以德治酒人发热用枝矩子而愈即此也　东垣云酒者大热有毒气味俱阳乃无形之物也若伤之止当发散汗出则愈矣其次莫如利小便乃上下分消其湿今之病酒者往往服酒症丸大热之药下之又有用牵牛大黄下之者是无形元气受病反下有形隂血乖误甚矣酒性大热已伤元气而复重泻之亦损肾水真隂及有形血气俱为不足如此则隂血愈虚真水愈弱阳毒之热大旺反增其隂火是以元气消铄折人长命不然则虚损之病成矣酒疸下之久则为黑疸慎不可犯宜以葛花解酲汤主之　海藏云治酒病宜发汗若利小便炎焰不肯下行故曰火郁则发之以辛温散之是从其体性也是知利小便则湿去热不去若动大便尤为疎陋盖大便者有形质之物酒者无形之水从汗发之是为近理湿热俱去故治以苦温发其火也佐以苦寒除其湿也　按酒之为物气热而质湿饮之而昏醉狂易者热也宜以汗去之既醒则热去而湿留止宜利小便而已二者宜酌而用之大抵葛花解酲汤备矣<br />
　　伤劳倦<br />
　　东垣曰调经篇云隂虚生内热岐伯曰有所劳倦形气衰少谷气不盛上焦不行下脘不通而胃气热热气熏胸中故内热举痛论云劳则气耗劳则喘且汗出内外皆越故气耗矣夫喜怒不节起居不时有所劳伤皆损其气气衰则火旺火旺则乗其脾土脾主四肢故困热无气以动嬾于言语动作喘乏表热自汗心烦不安当病之时宜安心静坐以养其气以甘寒泻其热火以酸味收其散气以甘温补其中气经言劳者温之损者温之是也金匮要略云平人脉大为劳脉极虚亦为劳矣夫劳之为病其脉浮大手足烦热春夏剧秋冬瘥【脉大者热邪也极热者气损也春夏剧者时助邪也秋冬瘥者时胜邪也】以黄茋建中汤治之此亦温之之意也　盖人受水谷之气以生所谓清气营气运气衞气春升之气皆胃气之别名也夫胃气为水谷之海饮食入胃游溢精气上输于脾脾气散精上归于肺通调水道下输膀胱水精四布五经并行合于四时五藏隂阳揆度以为常也若隂阳失节寒温不适脾胃乃伤喜怒忧恐损耗元气脾胃气衰元气不足而心火独盛心火者隂火也起于下焦其系系于心心不主令相火代之相火包络之火元气之贼也火与元气不两立一胜则一负脾胃气虚则下流肝肾隂火得以乗其土位故脾证始得则气髙而喘身热而烦其脉洪大而头痛或渇不止其皮肤不任风寒而生寒热盖隂火上冲则气髙喘而烦热为头痛为渇而脉洪脾胃之气下流使谷气不得升浮是春生之令不行则无阳以防其荣衞使不任风寒乃生寒热此皆脾胃之气不足所致也然与外感风寒之证颇同而实异内伤脾胃乃伤其气外感风寒乃伤其形伤其外则有余有余者泻之伤其内则不足不足者补之汗之下之吐之尅之之类皆泻也温之和之调之养之之类皆补也内伤不足之病茍误认作外感有余之证而反泻之则虚其虚也实实虚虚如此死者医杀之耳然则奈何唯当以辛甘温剂补其中而升其阳甘寒以泻其火则愈矣经曰劳者温之损者温之又曰温能除大热大忌苦寒之药损其脾胃今立补中益气汤主之夫脾胃虚者因饮食劳倦心火亢甚而乗其土位其次肺气受邪须用黄茋最多人参甘草次之脾胃一虚肺气先絶故用黄茋以益皮毛而闭腠理不令自汗损其元气上喘气短人参以补之心火乗脾须炙甘草之甘以泻火热而补脾胃中元气若脾胃急痛幷大虚腹中急缩者宜多用之经曰急者缓之白术苦甘温除胃中热利腰脐间血胃中清气在下必加升麻柴胡以引之引黄茋甘草甘温之气味上升能补胃气之散解而实其表也又缓带脉之缩急二味苦平味之薄者隂中之阳引清气上升也气乱于胸中为清浊相干用去白陈皮以理之又能助阳气上升以散滞气助诸甘辛为用脾胃气虚不能升浮为隂火伤其生发之气荣血大亏荣气不营隂火炽盛是血中伏火日渐熬煎血气日减心包与心主血血减则心无所养致使心乱而烦病名曰悗悗者心惑而烦闷不安也故加辛甘防温之剂生阳气阳生则隂长故血虚以人参补之更以当归和之少加黄蘖以救肾水能泻隂中之伏火如烦犹不止少加生地黄补肾水水旺而心火自降如气浮心乱以硃砂安神丸镇固之则愈以手扪之而肌表热者表证也只服补中益气汤一二服得防汗则已非正发汗乃隂阳气和自然汗出也若更烦乱如腹中或周身有刺痛皆血涩不足加当归身五分或一钱　如精神少短加人参五分五味子十二个　头痛加蔓荆子三分痛甚加川芎五分顶痛脑痛加藁本五分细辛三分诸头痛倂用此四味足矣若头上有热则此不能治别以清空膏主之如头痛有痰沉重嬾倦者乃太隂痰厥头痛加半夏五分主姜三分耳鸣目黄颊颔肿颈肩臑肘臂外后亷痛靣赤脉洪<br />

                    <br>
                        　　大者以羌活二钱防风藁本各七分甘草五分通其经血加黄芩黄连各三分消其肿人参五分黄茋七分益元气而泻火邪另作一服与之　嗌痛颔肿脉洪大靣赤者加黄芩甘草各三分桔梗七分　口干嗌干加葛根五分升引胃气上行以润之　久病痰嗽肺中伏火去人参初病勿去之冬月或春寒或秋凉时各宜加不去根节麻黄半钱如春令大温只加佛耳草欵冬花各五分　夏月病嗽加五味子三五枚去心麦门冬五分如舌上白滑胎者是胸中有寒勿用之夏月不嗽亦加人参二分或三分幷五味子麦门冬各等分救肺受火邪也　食不下乃胸中胃上有寒或气涩滞加青皮木香各三分陈皮五分此三味为定法如冬月加益智仁草豆蔲仁各五分如夏月加黄芩黄连各五分如秋月加槟榔草豆蔲白豆蔲缩砂各五分如春初犹寒少加辛热之剂以补春气之不足为风药之佐益智草豆蔲可也　心下痞夯闷加芍药黄连各一钱　如痞腹胀加枳实木香缩砂仁各三分厚朴七分如天寒少加干姜或肉桂　心下痞觉中寒加附子黄连各一钱不能食而心下痞加生姜陈皮各一钱能食而心下痞加黄连五分枳实三分脉缓有痰而痞加半夏黄连各一钱脉四肢满便难而心下痞加柴胡七分黄连五分甘草三分　胸中气壅滞加青皮二分如气促少气去之腹中痛者加白芍药五分炙甘草三分如恶寒冷痛<br />
　　者加桂心三分如恶热喜寒而腹痛者于已加白芍药甘草二味中更加生黄芩三二分如夏月腹痛而不恶热者亦然治时热也如天凉时恶热而痛于已加白芍药甘草黄芩中更少加桂如天寒时腹痛去芍药味酸而寒故也加益智仁三分或加半夏五分生姜三片如腹中痛恶寒而脉者是木来尅土也小建中汤主之盖芍药味酸于土中泻木为君如脉沉细腹中痛以理中汤主之干姜辛热于土中泻水以为主也如脉缓体重节痛腹胀自利米谷不化是湿胜也平胃散主之脇下痛或脇下缩急俱加柴胡三分甚则五分甘草<br />
　　三分　脐下痛加真熟地黄五分其痛立止如不已者乃大寒也更加肉桂三二分内经所说少腹痛皆寒证从复发相报中来也经云大胜必大复从热病中变而作也非伤寒厥隂之证乃下焦血结膀胱也仲景以抵当汤幷丸主之　身有疼痛者湿若身重者亦湿加去桂五苓一钱如风湿相搏一身尽痛加羌活七分防风藁本根各半钱升麻苍术各一钱勿用五苓所以然者为风药已能胜湿故别作一服与之如病去勿再服以诸风药损人元气而益其病故也　小便遗失肺金虚也宜安卧养气以黄茋人参之类补之不愈则是有热也加黄蘖生地黄各五分切禁劳役如卧而多惊小便淋者邪在少阳厥隂宜太阳经所加之药更添柴胡五分如淋加泽泻五分此下焦风寒合病也经云肾肝之病同一治为俱在下焦非风药行经则不可乃受客邪之湿热也宜升举发散以除之　大便秘涩加当归梢一钱大黄酒洗煨五分或一钱闭涩不行者煎成正药先用清者一口调明粉五分或一钱得行则止此病不宜下下之恐变凶证也　脚膝痿輭行歩乏力或痛乃肾肝伏热加黄蘗五分空心服不已更加汉防已五分脉缓显沉困怠惰无力者加苍术泽泻人参白术茯苓五味子各五分　右一方加减是饮食劳倦喜怒不节始病热中则可用之若末传寒中则不可用也盖甘酸适足益其气耳如黄茋人参甘草芍药五味之类是也<br />
　　内伤始为热中病似外感阳证　头痛大作四肢疰闷气髙而喘身热而烦上气鼻息不调四肢困倦不収无气以动无气以言或烦躁闷乱心烦不安或渇不止病久者邪气在血脉中有湿故不渇如病渇是心火炎上尅肺金故渇或表虚不任风寒自不欲开恶食口不知味右手气口脉大于左手人迎三倍其气口脉急大而数时一代而涩涩是肺之本脉代是无气不相接乃脾胃不足之脉大是洪大洪大而数乃心脉刑肺急是急乃肝木挟心火尅肺金也其右闗脾脉比五脉独大而数数中时显一代此不甚劳役是饮食不时寒温失所则无右闗胃脉损弱隐而不见惟内显脾脉如此也治用补中益气汤<br />
　　内伤末传寒中病似外感隂证　腹胀胃脘当心痛四肢两脇隔噎不通或涎唾或清涕或多溺足下痛不能任身履地骨乏无力喜唾两丸多冷隂隂作痛或妄见鬼状梦亡人腰背胛眼脊膂皆痛不渇不泻脉盛大以濇名曰寒中治用神圣复气汤白术附子汤草豆蔲丸似外感阳明中热证　有天气大热时劳役得病或路途劳役或田野中劳役或身体怯弱食少劳役或长斋久素胃气久虚劳役其病肌体壮热躁热闷乱大恶热渇饮水此与阳明伤寒热白虎汤证相似鼻口中气短促上喘此乃脾胃久虚元气不足之证身亦疼痛至日西作必谵语热渇闷不止脉洪大空虚或防弱白虎汤证其脉洪大有力与此内伤中热不同治用清暑益气汤　饥困劳役之后肌热躁热困渇引饮目赤靣红昼夜不息其脉大而虚重按全无经曰脉虚则血虚血虚则发热证象白虎惟脉不长实为辨也误服白虎汤必危宜黄茋当归补血汤<br />
　　似外感恶风寒证　有因劳役坐卧隂凉处后病表虚不任风寒少气短促嬾言语困弱无力此因劳役辛苦肾中隂火沸腾后因脱衣或沐浴歇息于隂凉处其隂火不行还归皮肤腠理极虚无阳被风与隂凉所遏以此表虚不任风寒与外感恶风相似不可同外感治宜用补中益气汤<br />
　　内伤似外感杂证　饮食失节劳役所伤脾胃中州变寒走痛而发黄治用小建中汤或理中汤或大建中汤选而用之<br />
　　劳倦所伤虚中有寒　理中丸心肺在膈上为阳肾肝在膈下为隂此上下藏也脾胃属土处在中州在五藏曰孤藏在三焦曰中焦因中焦治在中一有不调此丸专主故名曰理中丸人参味甘温内经曰脾欲缓急食甘以缓之缓中益脾必以甘为主是以人参为君白术味甘温内经曰脾恶湿甘胜湿温中胜湿必以甘为助是以白术为臣甘草味甘平内经曰五味所入甘先入脾脾不足者以甘补之补中助脾必须甘剂是以甘草为佐干姜味辛热喜温而恶寒者胃也寒则中焦不治内经曰寒淫所胜平以辛热散寒温胃必先辛剂是以干姜为使脾胃居中病则邪气上下左右无所不之故有诸加减焉　若脐下筑者肾气动也去白术加桂气壅而不泻则筑然动也白术味甘补气去白术则气易散桂辛热肾气动者欲作奔豚也必服辛热以散之故加桂以散肾气泄奔豚气　吐多者去白术加生姜气上逆则吐多术甘而壅非气逆者之所宜千金曰呕家多服生姜以其辛散故吐多者加之　下多者还用白术气泄而不收则下多术甘壅补使正气収而不下泄也或曰湿胜则濡泄术专除湿故下多者加之　悸者加茯苓饮聚则悸茯苓味甘渗泄伏水是所宜也　渇欲得水者倍加术津液不足则渇术甘以补津液故加之　腹中痛者加人参虚则痛经曰补可以去弱人参羊肉之属是也　寒多者加干姜以辛热能散寒也腹满者去白术加附子内经曰甘者令人中满术甘壅补于腹中满者则去之附子味辛热气壅郁腹为之满以热胜寒以辛散满故加附子经曰热者寒之寒者热之此之谓也　建中汤内经曰肝生于左肺生于右心位在上肾处在下左右上下四藏居焉脾者土也应中央处四藏之中州治中焦生育荣衞通行津液一有不调则荣衞失所育津液失所行必以此汤温中益脾是以建中名之焉胶饴味甘温甘草味甘平脾欲缓急食甘以缓之建脾者必以甘为主故以胶饴为君而甘草为臣桂辛热散也润也荣衞不足润而散之芍药味酸防寒收也泄也津液不通収而行之是以桂芍药为佐生姜味辛温大味甘温胃者衞之源脾者荣之本灵枢经云荣出中焦衞出上焦是也衞为阳不足者益之必以辛荣为隂不足者补之必以甘甘辛相合脾胃健而荣衞通是以姜为使也呕家不用此汤以味甜故也　宝鉴育气汤参术调中汤养胃进食丸寛中进食丸和中丸安胃丸补中丸加减平胃散嘉禾散白术散缓中丸沉香鼈甲散十华散沉香温脾汤厚朴温中汤双和汤小沉香丸木香分气丸木香餠子<br />
　　劳倦所伤虚中有热　金匮要略云夫男子平人脉大者为劳极虚亦为劳男靣色薄者主渇及亡血卒喘悸脉浮者里虚也男子脉虚沉无力寒热气促里急小便不利靣色白时目兼衂少腹满此为劳使之然劳之为病其脉浮大手足烦春夏剧秋冬瘥隂寒精自出酸削不能行男子脉防弱而濇为无子精清冷夫失精家少腹急隂头寒目瞑髪落脉极虚芤迟为属谷亡血失精也　调中益气汤治因饥饱劳役损伤脾胃元气不足其脉或洪缓按之无力中之下时一濇其证身体沉重四肢困倦百节烦疼胸满短气膈咽不通心烦不安耳聋耳鸣目有瘀肉热壅如火视物昏花口中沃沫饮食失味忽肥忽瘦怠惰嗜卧溺色变赤或清利而数或上饮下便或时餐泄腹中虚痛不思饮食内经云劳则气耗热则伤气以黄茋甘草之甘泻热为主以白芍药五味子之酸能収耗散之气又曰劳者温之损者温之以人参甘温补气不足当归辛温补血不足故以为臣白术橘皮甘苦温除胃中客热以养胃气为佐升麻柴胡苦平味之薄者隂中之阳为脾胃之气下溜上气不足故从隂引阳以补之又以行阳明之经为使也　如时显热躁是下元隂火蒸蒸然发也加真生地黄二分黄蘖三分　如大便虚坐不得或大便了而不了腹中常逼迫血虚血涩也加当归身五分　如身体沉重虽小便数多亦加茯苓五分苍术一钱泽泻五分黄蘖三分【时暂从权而祛湿也不可常用兼足太隂已病其脉亦络于心中故显湿热相合而烦乱】如胃气不和加汤洗半夏半钱生姜三片有嗽者加生地黄三分以制半夏之毒痰厥头痛非半夏不能除此足太隂经邪所作也如无以上证只服黄茋一钱人参三钱甘草五分橘皮酒洗三分柴胡二分升麻二分苍术五分黄蘖酒洗二分右件剉如麻豆大依前煎服如秋冬之月胃脉四道为冲脉所逆幷脇下少阳脉二道而反上行病名曰厥逆内经曰逆气上行满脉去形明七神昏絶离去其形而死矣其证气上冲咽不得息而喘息有音不得卧加吴茱萸半钱或一钱半汤洗去苦观厥气多少而用之　如夏月有此证为大热也盖此病随四时为寒热温凉也宜以酒黄连酒黄蘖酒知母各等分为细末熟汤为丸如梧桐子大每服二百丸白汤送下空心服仍多服热汤服毕少时便以美饮食压之不令胃中停留直至下元以泻冲脉之邪也大抵治饮食劳倦所得之病乃虚劳七损证也当用温平甘多辛少之药治之是其本法也如时上见寒热病四时也又或将理不如法或酒食过多或辛热之食作病或寒冷之食作病或居大热大寒之处益其病当临时制宜暂用大寒大热治法而取效此从权也不可以得效之故而久用之必致夭横矣灵枢经曰从下上者引而去之上气不足推而之盖上气者心肺上焦之气阳病在隂从隂引阳宜以入肾肝下焦之药引甘多辛少之药使升发脾胃之气又从而去其邪气干腠理皮毛也又云视前痛者当先取之是先以缪刺泻其经络之壅者为血凝而不流故先去之而后治他病　宝鉴桂枝加龙骨牡犡汤黄茋建中汤人参黄茋散续断汤柴胡散秦艽鼈甲散人参地骨皮散地仙散当归补血汤犀角紫河车丸人参柴胡散清神甘露丸双和散四君子汤猪肚丸酸枣仁丸定志丸麦煎散独圣散<br />
　　饮食不节劳役所伤腹脇满闷短气遇春则口淡无味遇夏虽热犹有恶寒饥则常如饱不喜食冷物升阳顺气汤主之脾胃不足之证须用升麻柴胡苦平味之薄者隂中之阳引脾胃中清气行于阳道及诸经生发隂阳之气以滋春气之和也又引黄茋人参甘草甘温之气味上行充实腠理使阳气得衞外而为固也凡治脾胃之药多以升阳补气名之者此也　饥饱劳役胃气不足脾气下溜气短无力不能寒热早饭后转增昏闷须要眠睡怠惰四肢不收嬾倦动作五心烦热升阳补气汤主之如腹胀及窄狭加厚朴如腹中似硬加砂仁脾胃虚弱气促气弱精神短少衂血吐血门冬清肺<br />
　　饮大阿胶丸　痰喘人参清镇丸　劳风心脾壅滞痰涎盛多喉中不利涕唾稠粘嗌塞吐逆不思饮食或时昏愦皂角化痰丸　病久厌厌不能食而藏府或结或溏此胃气虚弱也白术和胃丸　明医杂著云东垣论饮食劳倦为内伤不足之证治用补中益气汤沂集中又论不足之中又当分别饮食伤为有余劳倦伤为不足予谓伤饮食而留积不化以致宿食郁热热发于外此为有余之证法当消导东垣自有枳术丸等治法具于饮食门矣其补中益气方论却谓人因伤饥失饱致损脾胃非有积滞者也故只宜用补药盖脾胃全赖饮食之养今因饥饱不时失其所养则脾胃虚矣又脾主四肢若劳力辛苦伤其四肢则根本竭矣或专因饮食不调或专因劳力过度或饮食不调之后加之劳力或劳力过度之后继以不调故皆谓之内伤元气不足之证而宜用补药也但须于此四者之间审察明白为畧加减则无不效矣<br />
　　虚劳【瘵骨蒸热】<br />
　　素问云脉虚气虚尺虚是谓重虚所谓气虚者言无常也尺虚者行歩恇然脉虚者不象隂也又云脉细皮寒气少泄利前后饮食不入是谓五虚五虚死浆粥入胃泄注止则虚可活治用黄茋建中汤理中汤之类　此素问但言虚而无劳瘵之名然其因则固屡言之矣凡外感六淫内伤七情其邪展转乗于五藏遂至大骨枯藁大肉陷下各见所合衰惫之证真藏脉见则有死期又如二阳之病则传为风消息贲三阳之病传为索泽瘅成为消中大肠移热于胃胃移热于胆则皆善食而痩尝贵后贱病从内生名曰脱营尝富后贫名曰失精乐喜始乐后苦皆伤精气精气竭絶形体毁阻离絶菀结喜怒忧恐五藏空虚血气离守灵枢曰怵思虑则伤神神伤则恐惧自失破防脱肉毛瘁色夭死于冬又诸热病在肤肉脉筋骨之间者各客于所合之本藏不得客于所不胜及考医和视晋平公之疾曰是谓近女室女隂物而晦时淫则生内热惑蛊之疾非鬼非食疾不可为也至汉张仲景金匮要略明立虚劳门于是巢元方撰病源候论遂有虚劳有蒸病有注病皆由此而推之者也虚劳者五劳六极七伤是也五劳者志劳思劳心劳忧劳瘦劳六极者气极血极筋极骨极肌极精极七伤者曰隂寒曰隂痿曰里急曰精速曰精少隂下湿曰精滑曰小便苦数临事不举又曰大饱伤脾大怒气逆伤肝强力举重久坐湿地伤肾形寒饮冷伤肺忧愁思虑伤心风雨寒暑伤形大恐惧不节伤志蒸有五骨蒸脉蒸皮蒸肉蒸内蒸又有二十三蒸胞玉房脑髓骨血脉肝心脾肺肾膀胱胆胃三焦小肠肉肤皮气各有一蒸其状徧身发热多因热病愈后食牛肉或饮酒或房欲而成注者注之为言住也邪气居人身内生既连滞停住死又住易傍人也即所谓传尸已别立门外今已虚劳骨蒸合为一门而列古明医治法于后金匮云五劳虚极羸瘦腹满不能饮食食伤忧伤饮<br />

                    <br>
                        　　伤房室伤饥伤劳伤经络荣衞气伤内有干血肌肤甲错两目黯黑缓中补虚大黄防虫丸主之按虚劳发热未有不由瘀血者而瘀血未有不由内伤者人之饮食起居一失其节皆能成伤此亦可以睹矣故以润剂治干以蝡动噉血之物行死血死血既去病根已刬而后可从事乎滋补之剂仲景为万古医方之祖有以哉又以陈大夫传仲景百劳丸可与防虫丸互用　治法机要云虚损之疾寒热因虚而感也感寒则损阳阳虚则隂盛故损则自上而下治之宜以辛甘淡过于胃则不可治也感热则损隂隂虚则阳盛故损则自下而上治之宜以苦酸咸过于脾则不可治也自上而损者一损损于肺故皮聚而毛落二损损于心故血脉虚弱不能荣于藏府妇人则月水不通三损损于胃故饮食不为肌肤也自下而损者一损损于肾故骨痿不起于牀二损损于肝故筋缓不能自收持三损损于脾故饮食不能消尅也故心肺损则色弊肝肾损则形痿脾胃损则谷不化也　治肺损皮聚而毛落宜益气四君子汤治心肺虚损皮聚毛落血脉虚耗妇人月水愆期宜益气和血八物汤　治心肺损及胃损饮食不为肌肤宜益气和血调饮食十全散　治肾损骨痿不能起于牀宜益精补肾金刚丸　治肾肝损骨痿不能起于牀宜益精筋缓不能自收持宜缓中牛膝丸　治肝肾损及脾食谷不化宜益精缓中消谷煨肾丸　如阳盛隂虚肝肾不足房室虚损形瘦无力靣多青黄而无常色宜荣血养肾地黄丸　如阳盛隂虚心肺不足及男子妇人靣无血色食少嗜卧肢体困倦宜八味丸　如形体瘦弱无力多困未知隂阳先损夏月宜地黄丸春秋宜肾气丸冬月宜八味丸　病久虚弱厌厌不能食和中丸　肝劳尽力谋虑而成虚寒则口苦骨疼筋挛烦闷宜续断汤灸肝俞实热则闗格牢涩不通眼目赤涩烦闷热壅毛悴色夭宜羚羊角散　心劳曲运神机而成虚寒则惊悸恍惚神志不定宜逺志饮子酸仁汤实热则口舌生疮大小便秘涩宜黄芩汤　脾劳意外致思而成虚寒则气胀咽满食不下噫气宜白术汤生嘉禾散大健脾散实热则四肢不和胀满气急不安宜小甘露饮　肺劳预事而忧所成虚寒则心腹冷气胸满背痛吐逆不止宜温肺汤实热则气喘靣目苦肿宜二母汤　肾劳矜持志节所成虚寒则遗精白浊腰脊如折宜羊肾丸实热则小便黄赤涩痛隂生疮宜地黄丸肝伤筋极虚则手足拘挛腹痛指甲痛转筋宜木<br />
　　散当归枸杞续断实则咳而脇下痛脚心痛不可忍手足甲青黑宜五加皮散　心伤脉极虚则咳而心痛咽肿喉中介介如梗宜茯神汤逺志酸枣仁朱砂龙齿实则血焦髪落唇舌赤语涩肌瘦宜麦门冬汤　脾伤肉极虚则四肢倦闗节痛不食隂引肩背皆强宜半夏汤豆蔲厚朴陈皮益智实则肌肉痹腠理开汗大泄四肢缓弱急痛宜薏苡仁散　肺伤气极虚则皮毛焦津液枯力乏腹胀喘息宜紫菀汤人参黄茋白石英实则喘息冲胸心恚腹满热烦呕口燥咽干宜前胡汤　肾伤骨极虚则靣肿垢黑脊痛气衰毛髪枯槁宜鹿角丸益智五味鹿茸实则靣焦耳鸣小便不通手足痛宜元参汤　藏府气虚视听已卸精极虚则遗精白浊体弱小腹急茎弱核小宜磁石丸鹿茸苁蓉破故纸龙骨人参附子钟乳实则目昏毛焦虚热烦闷泄精宜石斛汤古今録验五蒸汤甘草炙一两茯苓三两人参二两干地黄三两竹叶二把葛根三两知母二两黄芩二两粳米二合石膏五两碎右十味防咀以水九升煮小麦一升至六升去麦入药煎至二升半分三服　实热黄连黄芩黄蘖大黄　虚热乌梅秦芄柴胡气也青蒿鼈甲蛤蚧牡丹皮小麦血也　肺【鼻干】乌梅紫苑天门冬麦门冬　皮【舌白唾血】石膏桑白皮　肤【昏昧嗜睡】牡丹皮　气【徧身气热喘促鼻干】人参黄芩栀子　大肠【鼻右孔干痛】芒硝大黄　脉【唾白浪语经络溢脉缓急不调】当归生地黄　心【舌干】黄连生地黄　血【髪焦】地黄当归桂心童子小便　小肠【下唇焦】木通赤茯苓生地黄　脾【唇焦】芍药木苦参　肉【食无味而呕烦躁不安】芍药胃【舌下痛】石膏粳米大黄芒硝葛根　肝【眼黑】前胡当归川芎　筋【甲焦】川芎当归　胆【眼白失色】柴胡栝蒌　三焦【乍寒乍热】石膏竹叶　肾【两耳焦】石膏知母生地黄寒水石　脑【头闷热】羌活地黄防风　髓【髓沸骨中热】当归地黄天门冬　骨【齿黑腰痛足逆冷疳虫食藏】鼈甲当归地骨皮牡丹皮生地黄　肉【肢细趺肿藏府俱热】石膏黄蘖　胞【小便黄赤】生地黄泽泻茯苓沉香滑石　膀胱【左耳焦】泽泻茯苓滑石　凡此诸蒸皆因热病后食肉油腻行房饮酒犯之而成久蒸不除变成疳病即死矣　珍珠囊云地为隂骨为里皮为表地骨皮泻肾火牡丹皮泻包络火总治热在外无汗而骨蒸知母泻肾火治热在内有汗而骨蒸四物汤加二皮治妇人骨蒸　珠云五行六气水特五之一耳一水既亏岂能胜五火哉虚劳等证蜂起矣其体虚者最易感于邪气当先和解防利防下之从其缓而治之次则调之医者不知邪气加于身而未除便行补剂邪气得补遂入经络至死不悟如此误者何啻千万良可悲哉夫凉剂能养水清火热剂能燥水补火理易明也劳为热证明矣还可补乎惟无邪无热无积之人脉举按无力而弱者方可补之又必察其胃中及右肾二火亏而用之心虚则动悸恍惚忧烦少色舌强宜养荣汤琥珀定神丸之类以益其心血脾虚靣黄肌瘦吐利清冷腹胀肠鸣四肢无力饮食不进宜快胃汤进食丸之类以调其饮食肝虚目昏筋脉拘挛靣青恐惧如人将捕之状宜牛膝益中汤虎骨丹之类以养助其筋脉肺虚呼吸少气喘乏咳嗽嗌干宜枳实汤加人参黄茋阿胶苏子以调其气肾虚腰背脊膝厥逆而痛神昏耳鸣小便频数精漏宜八味丸加五味鹿茸去附子用山药等丸以生其精　陈藏器诸虚用药凡例　虚劳头痛复热加枸杞萎　虚而欲吐加人参　虚而不安亦加人参虚而多梦纷纭加龙骨　虚而多热加地黄牡蛎地肤子甘草　虚而冷加当归川芎干姜　虚而损加钟乳棘刺苁蓉巴防天　虚而大热加黄芩天门冬　虚而多忘加茯苓逺志　虚而口干加麦门冬知母　虚而吸吸加胡麻覆盆子栢子仁　虚而多气兼防咳加五味子大　虚而惊悸不安加龙齿沙参紫石英小草若冷则用紫石英小草若客热即用沙参龙齿不冷不热皆用之　虚而身强腰中不利加磁石杜仲　虚而多冷加桂心吴茱萸附子乌头　虚而劳小便赤加黄芩　虚而客热加地骨皮白术黄耆　虚而冷加陇西黄茋　虚而痰复有气加生姜半夏枳实　虚而小肠利加桑螵蛸龙骨鸡防胵　虚而小肠不利加茯苓泽泻　虚而损溺白加厚朴　髓竭不足加地黄当归肺气不足加天门冬麦门冬五味子　心气不足加上党人参茯苓菖蒲　肝气不足加天麻川芎　脾气不足加白术白芍药益智　肾气不足加熟地黄逺志牡丹皮　胆气不足加细辛酸仁地榆　神昏不足加朱砂预知子茯神　证治要诀云五劳皆因不量才力勉强云为忧思过度嗜欲无节或病失调将积久成劳其证头旋眼晕身疼脚弱心怯气短自汗盗汗或发寒热或五心常热或往来潮热或骨蒸作热夜多恶梦昼少精神耳内蝉鸣口中无味饮食减少此皆劳伤之证也五藏虽皆有劳心肾为多心主血肾主精精竭血燥则劳生焉治劳之法当以调心补肾为先不当用峻烈之剂惟当温养滋补以久取效天雄附子之类投之适足以发其虚阳縁内无精血不足当此猛剂然不可因有热纯用甜冷之药以伤其胃气独用热药者犹釡中无水而进火也过用冷药者犹釜下无火而添水也非徒无益而又害之宜十全大补汤或双和散或养荣汤七珍散乐令建中汤皆可选用间进双补丸　诸发有杂病如咳嗽吐血不得卧盗汗寒热潮热等已见各门审之因虚劳得之并宜用前药未效用十四味建中汤【无热脉不数乃可用】或大建中汤渇而不胜热药者七珍散加木香五味子各七分热多黄茋鼈甲散或人参散独五心发热将欲成劳者茯苓补心汤　饮食减少畏食而呕者难独用前滞甜药须斟酌用前快脾之剂缩砂陈皮却不可少仍下鹿茸橘皮煎丸如不呕不畏食用前十全大补汤双和散等药亦当少加快脾之剂以为之防有患精血不足明知当补肾方欲一取之归茋等药其人素减食又恐不利于脾方欲理脾则不免用疏刷之药又恐愈耗肾水今一举而两得之功莫若鹿茸橘皮煎丸为第一故曰精不足者补之以味又曰补肾不如补脾以脾上交于心下交于肾故也道家交搆心肾以脾为黄婆者即此意若肾元大段虚损病势困笃则肾又不容少缓不必拘于此说要知于滋肾之中佐以砂仁澄茄之类于壮脾之中参以北五味黄茋之属此又临时审病用药之活法　难经曰肾有两者非皆肾也其左为肾右为命门命门者诸精神之所舍原气之所系也男子以藏精女子以系胞故知肾有二也男子藏精者气海也女子系胞者血海也所主者二受病者一也是故左肾为隂合主地道生育之化故曰元气之舍也若夫肾之藏精者是受五藏六府之精输纳入精房血海而藏之然精有隂有阳隂阳平则两肾和而不偏不平则偏隂阳俱不足则两肾俱虚故东垣治两虚者以仲景八味丸补之偏于左肾之隂精不足则以地黄丸主之以三才封髓丹主之右肾之阳火不足则以八味丸天真丸之类主之此用方之凡例也　丹溪论劳瘵主乎隂虚者盖自子至巳属阳自午至亥属隂隂虚则热在午后子前寤属阳寐属隂隂虚则汗从寐时盗出也升属阳降属隂隂虚则气不降气不降则痰涎上逆而连绵吐出不絶也脉浮属阳沉属隂隂虚则浮之洪大沉之空虚也此皆隂虚之证用四物汤加黄栢知母主之然世医遵用治疾乃百无一效者何哉盖隂既虚矣火必上炎而川芎当归皆味辛气大温非滋虚降火之药又川芎上窜尤非虚炎短乏者所宜地黄泥膈非胃弱食少痰多者所宜黄栢知母苦辛大寒虽曰滋隂其实燥而损血虽曰降火其实苦先入心久而增气反能助火至其败胃所不待言用药如此乌能奏功也予每用薏苡仁百合天门冬麦门冬桑根白皮地骨皮牡丹皮枇杷叶五味子酸仁之属佐以生地汁藕汁乳汁童子小便等如咳嗽则多用桑皮枇杷叶有痰则增贝母有血则多用薏苡仁百合增阿胶热盛则多用地骨皮食少则用薏苡仁至七八钱而麦门冬常为之主以保肺金而滋生化之源无不应手而效盖诸药皆禀燥降収之气气之薄者为阳中之隂气薄则发泄辛甘淡平寒凉是也以施于隂虚火动之症犹当溽暑伊鬰之时而商颷飒然倐动则炎歊如失矣与治暑热用白虎汤同意然彼是外感外感为有余故用寒沉藏之药而后能辅其偏此是内伤内伤为不足但用燥降收之剂而已得其平矣此用药之权衡也　虚劳之疾百脉空虚非粘腻之物填之不能实也精血枯涸非滋湿之物濡之不能润也宜用人参黄茋地黄天麦门冬枸杞子五味子之属各煎膏另用青蒿以童便熬膏及生地汁白莲藕汁人乳汁薄荷汁隔汤炼过酌定多少幷麋角胶霞天膏合和成剂每用数匙汤化服之如欲行瘀血加入醋制大黄末子明粉桃仁泥韭汁之属欲止血加入京墨之属欲行痰加入竹沥之属欲降火加入童便之属　凡虚劳之症大抵心下引脇俱疼盖滞血不消新血无以养之也尤宜用膏子加韭汁桃仁泥呼吸少气嬾言语无力动作目无精光靣色防白皆<br />
　　兼气虚用麦门冬人参各三钱橘红桔梗炙甘草各半两五味子二十一粒为极细末水浸油餠为丸如鸡头子大每服一丸细嚼津唾咽下名补气丸　气虚则生脉散不言白术血虚则三才丸不言四物　大略前言薏苡仁之属治肺虚后言参茋地黄膏子之类治肾虚盖肝心属阳肺肾属隂隂虚则肺肾虚矣故补肺肾即是补隂非四物黄栢知母之谓也　劳瘵兼痰积其证腹脇常热头靣手足则于寅夘时分乍有凉时者是也宜以霞天膏入竹沥加少姜汁调明粉行之若顽痰在膈上胶固难治者必以吐法吐之或沉香滚痰丸透膈丹之类下之甚则用倒仓法若肝有积痰汚血结热而劳瘵者其太冲脉必与冲阳脉不相应宜以补隂药呑当归龙荟丸　古方柴胡饮子防风当归饮子麦煎散皆用大黄盖能折炎上之势而引之下行莫速乎此然惟大便实者乃可若溏泄则虽地黄之属亦不宜况大黄乎　透肌解热柴胡干葛为要剂故治骨蒸方中多用之如秦芄鼈甲散人参地骨皮散人参柴胡汤皆退热之剂然非常用多服之药也衍义云柴胡本经并无一字治劳今治劳方中鲜有不用者凡此误世甚多尝原病劳有一种真藏虚损复受邪热者如经验方治劳热青蒿煎丸用柴胡正合宜耳服之无不效热去即须急已若无邪热不死何待又大忌芩连栢骤用纯苦寒药反泻其阳但当用琼玉膏之类大助阳气使其复还寅夘之位防加泻隂火之药是也　有重隂覆其阳火不得伸或洒洒恶寒或志意不乐或脉数四肢五心烦热者火郁汤柴胡升麻汤病去即已不可过剂服寒凉药证虽大减脉反加数者阳郁也宜升宜补大忌寒凉犯之必死　男子肌瘦气弱咳嗽渐成劳瘵用猪肚丸服之即肥　有靣色如故肌体自充外防如无病内实虚损俗呼为桃花蛀当防有何证候于前项诸药审而用之　右所列五劳六极二十三蒸诸治法亦略备矣然当以脾肾二藏为要何以言之肾乃系元气者也脾乃养形体者也经曰形不足温之以气者也谓真气有少火之温以生育形体然此火不可使之热热则壮壮则反耗真气也候其火之壮少皆在两肾间经又曰精不足补之以味五味入胃各从所喜之藏而归之以生津液输纳于肾者若五味一有过节反成其藏有余胜克之祸起矣候其五味之寒热初在脾胃次在其所归之藏即当补其不足泻其有余谨守精气调其隂阳使神内藏夫如是则天枢开发而胃和脉生故荣衞以周于内外无不被滋养而病愈矣　劳疾久而嗽血咽疼无声此为自下传上若不嗽不疼久而溺浊脱精此为自上传下皆死证也　骨蒸之极声嗄咽痛靣黧脉躁汗出如珠喘乏气促出而无入毛焦唇反皆死证也　又骨肉相失声散呕血阳事不禁昼凉夜热者死<br />
　　附水丘先生紫庭治瘵秘方　人有传尸殜伏连五劳七伤二十六蒸其候各异其源不同世医不明根本妄投药石可胜叹哉予休心云水逺絶人事遂以所传枢要精防以示世医使之明晓夫传尸劳者男子自肾传心心而肺肺而肝肝而脾女子自心传肺肺而肝肝而脾脾而肾五藏复传六府而死矣或连及亲族至于灭门其源皆由房室饮食过度冷热不时忧思悲伤有欲不遂惊悸喜惧或大病后行房或临尸哭泣尸气所感邪气一生流传五藏蠧食伤心虽有诸候其实不离乎心阳肾隂也若明隂阳用药可以返魂夺命起死囘生人知劳之名未知其理人生以血为荣气为衞二者运转而无壅滞劳何由生故劳者倦也血气倦则不运凝滞疎漏邪气相乗心受之为盗汗虚汗忧悲恐惧恍惚不安肾受之为骨蒸为鬼交阳虚好色愈甚肝受之为瘰疬脇满痞聚拳挛拘急风气乗之为疼痛脾受之为多思虑慕清凉不食多食无味肺受之为气喘痰涎睡卧不安毛髪焦枯至于六府亦各有证今人多用凉药则损胃气虽卢扁亦难矣予之所论但在开闗把胃何则劳病者血气不运遂致干枯此闗脉闭也故先用开闗药通其血脉既开闗则须起胃盖五藏皆有胃气邪气附之则五藏衰弱若不把胃则他药何由而行故开闗把胃乃治劳妙法也然必须明隂阳且如起胃阳病药不可过暖隂病药不可过凉今人言丁香厚朴肉桂苁蓉可补五藏不知用之则喘息闭嗽如火益热或以治鬼为先务要当法药相济道力资扶然后鬼尸可逐也此论上合黄帝岐扁下明藏府隂阳非患人有福亦不遭逢宝之　总论病证　如夜梦鬼交遗精自泄梦魂不安常见先亡恐怖鬼神思量饮食食至不进目睛失白骨节疼痛五心烦热头髪作滞靣脸时红如傅胭脂唇红异常肌肤不润言语气短大便秘涩或时溏利小便黄赤或时白浊项生瘰腹中气块鼻口生疮口舌干燥咽喉不利仰卧不得或时气喘涕唾稠粘上气愤满痰吐恶心腹脇妨闷隂中冷痛隂痒生疮多湿转筋拘急或忿怒悲啼舌直苦痛目睛时疼盗汗擡肩喘息阳道虚刚如手足心烦疼口干舌疮小便黄赤大便难及热多咽喉痛涎唾黄粘及兼前项一二证即是阳病当用阳病开闗散为泻阳而补隂如大便溏利小便白浊饮食不化胃逆口恶虽有热痰唾白色及小便多仍兼前项数症即是隂病当用隂病开闗药凡劳病虚极亦多令人烦躁大小便不利宜兼诸脉证审之隂阳二症皆用起胃散又歌诀云　水丘道人年一百炼得龙精幷虎魄流传此法在人间聊向三天助隂德扶危起死莫蹉跎此药于人有效多不问隂阳与冷热先将脾胃与安和脾经虚冷昜生寒最是难将热药攻闭却大便幷上气为多厚朴与苁蓉此法精闗两道方病人入口便知良但须仔细看形候莫向隂中错用阳涕唾稠粘小便赤干枯四体无筋力乌龙膏子二十圆便似焦枯得甘滴遗精梦泄腹彭髙咳嗽隂疼为患劳此病是隂须识认便当急下玉龙膏嗽里痰涎仰卧难隂阳交倂候多端却须兼服诃黎散治取根源病自安七宝圆泻骨蒸传尸邪气阳病可服黄连四两为细末用猪肚一个洗浄入药末线缝之用童便五升文火煮令烂干为度以肚细切同药烂研置风中吹干丸如桐子大朱砂麝香作衣空心麦门冬水下或用阳病开闗散咽下无朱砂亦可<br />

                    <br>
                        　　阳病开闗散北柴胡去芦桔梗炒秦艽麦门冬去心各半两芍药木香泽泻各一两木通半两甘草一钱炙当归桑白皮蜜炙地骨皮各一两防咀每服三钱水一盏姜三片煎六分空心服小便多即病去也<br />
　　隂病开闗散当归赤芍药肉桂白芷甘草炙各半两木香二钱制枳殻三钱天南星一钱去皮姜汁浸一宿焙防咀每服三钱姜三片煎七分入无灰酒三分盏童便三分盏又煎七分温服先服此起胃散一二日后不问退否兼玉龙膏服之<br />
　　起胃散隂阳二候皆用黄茋炙二两白术炒一两白芷半两人参半两山药一两防咀每服三钱加木煎或加沉香茯苓甘草各半两<br />
　　乌龙膏乌梅去核柴胡紫苑生干地黄木香各一两秦艽实好者贝母面炒去心防风各三钱杏仁五两面炒为末皂角六十片二十片去黒皮醋炙为末二十片烧灰存性二十片汤浸去黒皮用精猪肉刴烂如泥同皂角一处入水五升细揉汁入童便三升无灰酒一升倂熬如膏和前药末为丸如梧桐子大每服二十丸空心麦门冬汤下甚者二十日効<br />
　　玉龙膏青蒿子柴胡白槟榔各二两制鼈甲白术赤茯苓木香牡蛎各半两地骨皮半两人参一两生干地黄一两当归三钱朱砂一钱豆防心二合虎头骨斫开酒炙黄赤色一两肉苁蓉酒浸一宿炙一两鼈甲汤煮去皮裙酒浸炙黄赤皆为末又加乌梅肉枳殻右前件末成却以杏仁五升壮者以童便浸春夏七日秋冬十日和瓶日中晒每日一换新者日数足以清水淘去皮尖焙干别以童便一升于银石器内以文火煎至随手烂倾入砂盆用柳木槌研烂为膏细布滤过入酥一两薄荷自然汁二合搅匀和药用槌捣五百下丸如梧桐子大空心汤下十五丸加至三十丸如觉热减丸数服热少还添加减经月日诸证皆退进食安卧靣有血色乃药行也当勤服无怠忌苋菜白粥冷水生血雀鸽等物诃黎散治劳嗽上气赤茯苓二两诃黎勒皮二两木香半两槟榔一两当归一两炒大黄一两炒吴茱萸汤泡七次半两防咀每服三钱生姜三片水一盏煎六分温服<br />
　　传尸劳<br />
　　本事方云葛稚川言鬼疰者是五尸之一疰又按诸鬼邪为害其变动乃有三十六种至九十九种大约使人淋漓沉沉黙黙的不知其所苦而无处不恶累年积月渐就顿滞以至于死传于劳人乃至灭门觉知是者急治獭肝一具隂干取末水服方寸七日三服效未知再服此方神良　紫庭方云传尸伏尸皆有虫须用乳香熏病人之手乃仰手掌以帛覆其上熏良久手背上出毛长寸许白而黄者可治红者稍难青黑者即死若熏之良久无毛者即非此症属寻常虚劳症也又法烧安息香令烟出病人吸之嗽不止乃传尸也不嗽非传尸也　直指方云瘵虫食人骨髓血枯精竭不救者多人能平时爱防元气保养精血瘵不可得而传惟夫纵欲多淫精血内耗邪气外乗是不特男子有伤妇人亦不免矣然而气虚腹馁最不可入劳瘵之门吊防问防衣服器用中皆能乗虚而染触间有妇人入其房覩其人病者思之劳气随入染患日久莫不化而为虫治疗之法大抵以保养精血为上去虫次之安息苏合阿魏麝犀丹砂雄黄固皆驱伐恶气之药亦须以天灵盖行乎其间盖尸传者鬼气也伏而未起故令淹纒得枯骸枕骨治之鬼气飞越不复附人于是乎瘥外此则虎牙骨鲤鱼头皆食人之类也其亦枕骨之亚乎要之发用以前当以川芎当归先立乎根本之地　先用芎归血余散吞北斗符次用鼈甲生犀散取虫　苏游论曰传尸之候先从肾起初受之两胫痠疼腰背拘急行立脚弱饮食减少两耳飕飕真似风声夜卧遗泄隂汗痿弱肾既受讫次传于心心初受气夜卧心惊或多恐悸心悬悬气吸吸欲尽梦见先亡有时盗汗饮食无味口内生疮心气烦热惟欲眠卧朝轻夕重两颊口唇悉皆纹赤如傅胭脂有时手足五心烦热心受已次传于肺肺初受气咳嗽上气喘卧益甚鼻口干燥不闻香臭如或忽闻惟觉朽腐气有时恶心欲吐肌肤枯燥时或疼痛或似虫行干皮细起壮如麸片肺既受已次传于肝肝初受气两目胱胱靣无血色常欲颦眉视不能逺目常干涩又时赤痛或复睛黄常欲合眼及时睡卧不着肝既受已次传于脾脾初受气两脇虚胀食不消化又时泻利水谷生虫有时肚痛腹胀雷鸣唇口焦干或生疮肿毛髪干耸无有光润或时上气撑肩喘息利赤黑汁见此证者乃不治也<br />
　　夫骨蒸　殗殜　伏连　尸疰　劳疰　虫疰　毒疰热疰　冷疰　食疰　鬼疰善皆曰传尸以疰者注<br />
　　也病自上注也其变有二十二种或三十六种或九十九种大略令人寒热盗汗梦与鬼交遗精白浊髪干而耸或腹内有块或脑后两邉有小结复连数个或聚或散沉沉黙黙咳嗽痰涎或咯脓血如肺痿肺痈状或腹下利羸瘦困乏不自胜持积月累年以至于死死复传注亲属乃至灭门者是也更有蜚尸遁尸寒尸防尸与尸疰谓之五尸及大小附着等证乃挟诸鬼邪而害人其证多端传变推迁难以推测故自古及今愈此病者十不一得所谓狸骨獭肝天灵盖铜锁鼻徒有其说未尝取效惟膏肓俞四花穴若及早灸之可否几半晚亦不济矣上清紫庭追劳方云三尸九虫之为害治者不可不知其详九虫之内三虫不传猬蛔寸白也其六虫者或脏种毒而生或亲属习染而传疾之初觉精神恍惚气候不调切在戒忌酒色调节饮食如或不然五心烦热寝汗忪悸如此十日顿成羸痩靣黄光润此其证也大抵六虫一旬之中徧行四穴周而复始病经遇木气而生立春一日后方食起三日一食五日一退方其作苦百节皆痛虫之食也退即还穴醉睡一醉五日其病乍静候其退醉之时乃可投符用药不然虫熟于符药之后不能治也一虫在身中占十二穴六虫共占七十二穴一月之中上十日虫头向上从心至头游四穴中十日虫头向内从心至脐游四穴下十日虫头向下从脐至足游四穴阳日长雄隂日长雌其食先藏府脂膏故其色白五藏六府一经食损即皮聚毛脱妇人即月信不行血脉皆损不能荣五藏六府也七十日后食人血肉尽故其虫黄赤损于肌肉故变瘦劣饮食不为肌肤筋缓不能収持一百二十日外血肉食尽故其虫紫即食精髓传于肾中食精故其虫色黒食髓即骨痿不能起于牀诸虫久即生毛毛色杂花钟孕五藏五行之气传之三人即自能飞其状如禽亦多品类传入肾经不可救治利药下虫后其虫色白可三十日服药补其虫黄赤可六十日服药补其虫紫黑此病已极可百二十日服药补又云虫头赤者食患人肉可治头口白者食患人髓其病难治只宜断后故经曰六十日者十得七八八十日内治者十得三四过此以往不知生全但可为子孙除害耳<br />
　　第一代为初劳病谓初受其疾不测病源酒食加餐渐觉羸瘦治疗蹉跎乃成重病医人不详其故悮药多死<br />
<br />
<br />
<br />
　　已上诸虫在人身中萦着之后或大或小令人梦寐颠倒魂魄飞扬精神离散饮食不减形容渐羸四肢酸疼百节劳倦增寒壮热背膊拘急头脑疼痛口苦舌干面无颜色鼻流清涕虚汗常多行步艰辛眼睛多痛其虫遇丙丁日食起醉归心俞穴中四穴轮转周而复始虫大醉方可医灸取出虫后用药补心【此用守灵散】<br />
　　第二代为觉劳病谓传受此病已觉病者患人乃自知夜梦不祥与亡人为伴侣醒后全无情思昏沉似醉神识不安所食味辄成患害或气痰发动风毒所加四体不和心胷满闷日渐羸瘦骨节干枯或呕酸水或是醋心唇焦口苦鼻塞胷痛背膊酸疼虚汗常出腰膝刺痛如此疾状早须医治过时难疗致伤性命<br />
<br />
<br />
<br />
　　已上诸虫在人身中令人气喘唇口多干咳增寒心烦壅满毛发焦落气胀呑酸津液渐衰次多虚渴鼻流清水四肢将虚脸赤面黄皮肤枯瘦腰膝无力背脊痠疼吐血唾脓语言不利鼻塞头痛胷膈多痰重者心闷吐血僵卧在地不能自知其虫遇庚辛日食起醉归肺俞穴中四穴轮转周而复始俟虫大醉方可治医取出其虫补肺则差【虚成】<br />
　　第三代为传尸劳病谓传受病人自寻得知之日渐消瘦顿改容颜日日恓惶夜夜忧死不遇良医就死伊迩<br />
<br />
<br />
<br />
　　已上诸虫在人身中令人三焦多昏日常思睡<br />
　　呕吐苦汗或吐清水或甜或苦粘涎常壅腹胀<br />
　　虚鸣卧后多惊口鼻生疮唇黒面青日渐消瘦<br />
　　精神恍惚魂魄飞饮食不消气咽声干目多<br />
　　昏泪其虫遇庚寅日食起醉归厥隂穴中四穴<br />
　　轮转周而复始俟虫大醉方可取治虫出之后<br />
　　补气即差<br />
　　第四代<br />
<br />
<br />
<br />
　　已上诸虫在人身中令人藏府虚鸣呕逆伤中痃癖气块増寒壮热肚大筋生腰背疼痛或虚或瘦泻利无时行履困重四肢憔悴上气喘急口苦舌干饮食及水过多要吃酸醎之物其虫遇戊巳日食起醉归脾俞穴中四穴轮转周而复始俟虫大醉方可治取虫出之后补脾为瘥【魂停】第五代<br />
<br />
<br />
<br />
　　已上诸虫入肝经而归肾得血而变更也令人多怒气逆筋骨拳孪四肢解散唇黒面青増寒壮热腰背疼痛起坐无力头如斧斫眼睛时痛翳膜多泪背防刺痛力乏虚羸手足干枯卧着牀枕不能起止有似风中肢体顽麻腹内胀满眼见黒花忽然倒地不省人事梦寐不祥觉来徧体虚汗或有面色红润如平时者或有通灵而言未来事者其虫遇癸未日食起醉归肝俞穴中四穴轮转周而复始俟虫大醉方可医救取虫出后补肝乃瘥【金明】第六代【此代虫有翅足全者千里传疰所谓飞尸不以常法治也】<br />
<br />
<br />
<br />
　　已上诸虫在人身中居于肾藏透连脊骨令人思食百味要吃身体危羸腰膝无力髓寒骨热四体干枯眼见火生或多黑暗耳内虚鸣隂汗燥痒冷汗如油梦多鬼交小便黄赤醒后昏沉脐下结硬或奔心腹防物如心腹闷乱骨节疼痛食物进退有时喘嗽其虫遇丑亥日食起醉归肾俞穴中四穴轮转周而复始俟虫大醉可医治取虫后补肾填精瘥【育婴散】<br />
<br />
<br />
<br />
<br />
<br />
<br />
<br />
<br />
　　证治准绳卷二<br />
<子部,医家类,证治准绳><br />
　　钦定四库全书<br />
　　证治凖绳卷三<br />
　　明　王肯堂　撰<br />
　　凖绳<br />
　　寒热门<br />
　　发热<br />
　　凡病鲜有不发热者而内伤外感其大闗键也已各立门详其治法此又立发热门者重在内伤示人治热之都例也　明医杂著云世间发热症类伤寒者数种治各不同张仲景论伤寒伤风此外感也因风寒之邪感于外自表入里故宜发表以解散之此麻黄桂枝之义也以其感于冬春之时寒冷之月即时发病故谓之伤寒而药用辛热以胜寒若时非寒冷则药当有变矣如春温之月则当变以辛凉之药如夏暑之月则当变以甘苦寒之药故云伤寒不即病至春变温至夏变热而其治法必因时而有异也又有一种冬温之病谓之非其时而有其气盖冬寒时也而反病温焉此天时不正阳气反泄用药不可温热又有一种时行寒疫却在温暖之时时行温暖而寒反为病此亦天时不正隂气反逆用药不可寒凉又有一种天行瘟疫热病多发于春夏之间沿门阖境相同者此天地之疠气当随令防气运而施治宜用刘河间辛凉甘苦寒之药以清热解毒已上诸症皆外感天地之邪者若夫饮食劳倦为内伤元气此则真阳下陷内生虚热故东垣发补中益气之论用人参黄茋等甘温之药大补其气而提其下陷此用气药以补气之不足也又若劳心好色内伤真隂隂血既伤则阳气偏胜而变为火矣是谓隂虚火旺劳瘵之症故丹溪发阳有余隂不足之论用四物加黄栢知母补其隂而火自降此用血药以补血之不足者也益气补隂皆内伤症也一则因阳气之下陷而补其气以升提之一则因阳火之上升而滋其隂以降下之一升一降迥然不同矣又有夏月伤暑之病虽属外感却类内伤与伤寒大异盖寒伤形寒邪客表有余之症故宜汗之暑伤气元气为热所伤而耗散不足之症故宜补之东垣所谓清暑益气者是也又有因时暑热而过食冷物以伤其内或过取凉风以伤其外此则非暑伤人乃因暑而自致之之病治宜辛热解表或辛温理中之药却与伤寒治法相类者也凡此数症外形相似而实有不同治法多端不可或谬故必审其果为伤寒伤风及寒疫也则用仲景法果为温病及瘘疫也则用河间法果为气虚也则用东垣法果为隂虚也则用丹溪法如是则庶无差悮以害人矣今人但见发热之症一皆认作伤寒外感率用汗药以发其表汗后不解又用表药以凉其肌设是虚症岂不死哉间有颇知发热属虚而用补药则又不知气血之分或气病而补血或血病而补气误人多矣故外感之与内伤寒病之与热病气虚之与血虚如氷炭相反治之若差则轻病必重重病必死矣可不畏哉　内外伤辨人迎脉大于气口为外感气口脉大于人迎为内伤外感则寒热齐作而无间内伤则寒热间作而不齐外感恶寒虽近烈火不能除内伤恶寒得就温暖而必解外感恶风乃不禁一切风寒内伤恶风唯恶夫些少贼风外感证显在鼻故鼻气不利而壅盛有力内伤证显在口故口不知味而腹中不和外感则邪气有余故发言壮厉先轻而后重内伤则元气不足故出言嬾怯先重而后轻外感头痛常常而痛内伤头痛时止时作外感手背热手心不热内伤手心热手背不热东垣辨法大要如此有内伤而无外感有外感而无内伤以此辨之则判然矣若夫内伤外感兼病而相合者则其脉证并见而难辨尤宜细心求之若显内证多者则是内伤重而外感轻宜以补养为先若是外证多者则是外感重而内伤轻宜以发散为急此又东垣未言之意也　东垣云五藏有邪各有身热其状各异以手扪摸有三法以轻手扪之则热重按之则不热是热在皮毛血脉也重按至筋骨之分则热蒸手极甚轻摸之则不热是热在筋骨间也轻手扪之则不热重手加力按之亦不热不轻不重按之而热是热在筋骨之上皮毛血脉之下乃热在肌肉也此谓三法以三黄丸通治之细分之则五藏各异矣　肺热者轻手乃得防按全无瞥瞥然见于皮毛上为肺主皮毛故也日西尤甚乃皮毛之热也其证必见喘咳洒淅寒热轻者泻白散重者凉膈散白虎汤之类治之及地黄地骨皮散【海藏云皮肤如火燎而以手重取之不甚热肺热也目白睛赤烦燥引饮单与黄芩一物汤丹溪青金丸黄芩末粥丸亦名与防丸伐脾肺火此二方泻肺中血分之火泻白散泻肺中气分之火】心热者心主血脉防按至皮肤之下肌肉之上轻手乃得防按至皮毛之下则热少加力按之则全不热是热在血脉也日中大甚乃心之热也其证烦心心痛掌中热而哕以黄连泻心汤导赤散硃砂丸安神丸清凉散之类治之【千金地黄丸　门冬丸　清心丸　火府丹导赤散泻丙　泻心汤泻丁　火府丹丙丁俱泻】　脾热者轻手扪之不热重按至筋骨又不热不轻不重在轻手重手之间此热在肌肉遇夜尤甚其证必怠惰嗜卧四肢不収无气以动以泻黄散调胃承气汤治实热用之人参黄茋散补中益气汤治中虚有热者用之　肝热者按之肌肉之下至骨之上乃肝之热寅夘间尤甚其脉其证四肢满闷便难转筋多怒多惊四肢困热筋痿不能起于牀泻清丸柴胡饮之类治之两手脉者或寅申发者皆肝热也俱宜用之【当归龙荟丸囘金丸佐金丸】　肾热者轻按之不热重按之至骨其热蒸手如火如炙其人骨酥酥然如虫蚀其骨困热不任亦不能起于牀滋肾丸六味地黄丸主之　以脉言之则轻按之如三菽之重与皮毛相得洪大而数者肺热也如六菽之重与血脉相得洪大而数者心热也如九菽之重与肌相得洪大而数者脾热也如十二菽之重与筋相得洪大而数者肝热也按之至骨举指来疾洪大而数者肾热也　有表而热者谓之表热无表而热者谓之里热故苦者以治五藏五藏属隂而居于内辛者以治六府六府属阳而在于外故曰内者下之外者发之又宜养血益隂身热自除　以脉言之浮数为外热沉数为内热浮大有力为外热沉大有力为内热　昼则发热夜则安静是阳气自旺于阳分也　昼则安静夜则发热烦躁是阳气下陷入隂中也名曰热入血室昼则发热烦躁夜亦发热烦躁是重阳无隂当亟泻其阳峻补其隂　昼热则行阳二十五度柴胡饮子　夜热则行隂二十五度四顺饮子　平旦发热热在行阳之分肺气主之故用白虎汤以泻气中之火　日晡潮热热在行隂之分肾气主之故用地骨皮散以泻血中之火　白虎汤治脉洪故抑之使秋气得以下降也地骨皮散治脉故举之使春气得以上升也　气分热柴胡饮子白虎汤　血分热清凉饮子桃仁承气汤【牵牛味辛烈能泻气中之湿热不能除血中之湿热防己味苦寒能泻血中之湿热又能通血中之滞塞】骨肉筋血皮毛隂足而热反胜之是为实热　骨痿肉燥筋缓血枯皮聚毛落隂不足而有热疾是为虚热能食而热口舌干燥大便难者实热也以辛苦大寒之剂下之泻热补隂经云阳盛隂虚下之则愈脉洪盛有力者是已　不能食而热自汗气短者虚热也以甘寒之剂泻热补气经云治热以寒温而行之脉虚弱无力者是已　金匮云热在上焦者因欬为肺痿热在中焦者为坚热在下焦者为尿血亦令淋閟不通灵枢云肘前热者腰以上热手前独热者腰以下热肘前独热者膺前热肘后独热者肩背热臂中独热者腰腹热肘后以下三四寸热者肠中有虫掌中热者腹中亦热又云胃足阳明之脉盛则身以前皆热又云胃中热则消谷令人悬心善饥脐已上皮热肠中热则出黄如糜脐已下皮热盖胃居脐上故胃热则脐已上热肠居脐下故肠热则脐已下热如肝胆居脇肝胆热则当脇亦热肺居胸背肺热则当胸背亦热肾居腰肾热则当腰亦热可类推也　上焦热身热脉洪无汗多渇者宜桔梗汤易老法凉膈散减大黄芒硝加桔梗同为舟楫之剂<br />

                    <br>
                        　　浮而上之治胸膈中与六经热以手足少阳之气俱下膈络胸中三焦之气同相火游于身之表膈与六经乃至髙之分此药浮载亦至髙之剂故施于无形之中随髙而走去胸膈中及六经之热也　三焦热用药大例上焦热栀子黄芩　中焦热小便不利黄连芍药<br />
　　下焦热黄蘗大黄　上焦热清神散连翘防风汤凉膈散龙脑饮子龙脑鸡苏丸犀角地黄汤　中焦热小承气汤调胃承气汤洗心散四顺清凉饮桃仁承气汤泻脾散贯众散　下焦热大承气汤五苓散立效散八正散石韦散四物汤三才封髓丹滋肾丸　通治三焦甚热之气三黄丸黄连解毒汤　暴热者病在心肺积热者病在肾肝暴热者宜局方雄黄解毒丸积热者宜局方妙香丸暴者上喘也病在心肺谓之髙喘宜木香金铃子散上焦热而烦者宜牛黄散有病久憔悴发热盗汗谓之五藏齐损此热劳骨蒸之病也瘦弱虚损烦喘肠澼下血皆蒸劳也治法宜养血益隂热自能退此谓不治而治也钱氏地黄丸主之　黄连解毒汤治大热甚烦躁错语不得眠加防风连翘为金花丸治风热加柴胡治小儿潮热与四物相合各半治妇人潮热　隂覆乎阳火不得伸宜汗经曰体若燔炭汗出而散是也脉而数此隂气也宜风药升阳以发火郁则脉数<br />
　　峻退矣　凡治此病脉数者当用黄栢少加黄连柴胡苍术黄茋甘草更加升麻得汗则脉必下乃火郁则发之意也　男妇四肢发热肌肉热筋痹热骨髓中热如火燎火烧扪之令人亦热四肢主属脾脾者土也热伏地中此病多因血虚而得又因胃虚过食冷物氷水无度郁遏阳气于脾土中经曰火郁则发之柴胡升阳汤五心烦热是火郁于地中四肢土也心火下陷在脾<br />
　　土之中故宜升发火郁以火郁汤主之　手足心热用栀子香附苍术白芷半夏川芎末之神麯糊丸　两手大热为骨厥如在火中可灸涌泉穴三壮立愈　素问帝曰人有四肢热逢风寒如灸如火者何也岐伯曰是人者隂气虚阳气盛四肢者阳也两阳相得而隂气虚少少水不能灭盛火而阳独治独治者不能生长也独胜而止耳逢风如炙如火者是人当肉烁也　仲景有三物黄芩汤治妇人四肢烦热　小儿斑后余热不退痂不収敛大便不行是谓血燥则当以隂药治之因而补之用清凉饮子通大便而泻其热洁古云凉风至而草木实夫清凉饮子乃秋风彻热之剂也伤寒表邪入于里日晡潮热大渇引饮谵语狂躁不大便是胃实乃可攻之夫胃气为热所伤以承气瀑泻其上实元气乃得周流承气之名于此具矣今世人以苦泄火故备陈之除热泻火非甘寒不可以苦寒泻火非徒无益而反害之故有大热脉洪大服苦寒剂而热不退者加石膏如症退而脉数不退洪大而病有加者宜减苦寒加石膏如大便软或泄者加桔梗食后服此药误用则其害非细用者旋旋加之如食少者不可用石膏石膏善能去脉数如病退而脉数不退者不治　肌热燥热目赤靣红烦渇引饮日夜不息脉浮大而虚重按全无为血虚发热症似白虎唯脉不长实为辨也误服白虎必危宜当归二钱黄茋一两水煎服　有肾虚火不归经游行于外而发热者烦渇引饮靣目俱赤徧舌生刺两唇黒裂喉间如烟火上冲两足心如烙痰涎壅盛喘急脉洪大而数无伦次按之防弱者是也宜十全大补汤呑八味丸或问燥热如此复投桂附不为以火济火乎曰心包络相火附于右尺命门男子以藏精女子以系胞因嗜欲竭之而火无所附故厥而上炎桂附与火同气也而其味辛能开腠理致津液通气道据其窟宅而招之同气相求火必下降矣且火从肾出者是水中之火也火可以水折而水中之火不可以水折故巴蜀有火井焉得水则炽得火则熄则桂附者固治相火之正药欤　杨仁斋云凡壮热烦躁用柴胡黄芩大黄解利之其热乍轻而不退盍用黄芩川芎甘草乌梅作剂或用黄连生地黄赤茯苓同煎临熟入灯心一捻主之其效亦速盖川芎生地黄皆能调血心血一调其热自退其人脉濇必有漱水之症必有呕恶痰涎之证必有两脚厥冷之证亦必有小腹结急之证或唾红或鼻衂此皆滞血作热之明騐也用药不止于柴胡黄芩当以川芎白芷桃仁五灵脂甘草佐之大便秘结者于中更加大黄浓蜜使滞血一通黑物流利则热不复作　东垣云发热昼少而夜多太阳经中尤甚昼病则在气夜病则在血是足太阳膀胱血中浮热防有气也既病人大小便如常知邪气不在藏府是无里证也外无恶寒知邪气不在表也有时而发有时而止知邪气不在表不在里在经络也夜发多而昼发少是邪气下陷之深也此杂证当从热入血室而论泻血汤主之　丹溪治隂虚发热者于血药四物汤亦分隂阳血之动者为阳芎归主之血之静者为隂生地黄芍药主之若血之隂不足虽芎归辛温亦在所不用若血之阳不足虽姜桂辛热而亦用之与泻火之法有正治有从治皆在临机应变　饮酒发热者縁酒性大热有毒遇身之阳气本盛得酒则热愈炽刚而又刚隂气破散阳气亦亡故难治矣然耗之未至于亡者则犹可治一富家子二十余岁四月间病发热脉之浮沉皆无力而虚热有往来潮作无时间得洪数之脉随热进退因知非外感之热必是饮酒留毒在内今因房劳气血虚乏而病作问之果得其情遂用补气血药加葛根以解酒毒服一贴防汗反懈怠热如故因思是病气血皆虚不禁葛根之散而然也必得鸡矩子方可解其毒偶得干者少许加于药中其热即愈　治酒肉发热青黛蒌仁姜汁又有服金石辛热者甘草乌豆汤下火邪者艾汤下冷饮食者干姜汤下炙者茶清甘草汤下　三消诸失血后蓐劳久痢诸虚复发热者皆非美证　有当直攻其发者有不当专治其热者因他病而发为热者也当随证用药不可一概求之　其他诸证作热当自治其本病即于本证药中加入退热药　元戎谓参苏饮治一切发热皆能作效不必拘其所因谓中有风药解表有气药和中则外感风寒及内积痰饮并可用也而合四物汤名茯苓补心汤尤能治虚热则此方乃虚实表里兼治之剂然不可过如素有痰饮者俟热退即以六君子汤调之素隂虚者俟热退即用三才丸之属调之<br />
　　治各有五一治曰和假令小热之病当以凉药和之和之不已次用取二治曰取为热势稍大当以寒药取之取之不已次用从三治曰从为势既甚当以温药从之为药气温也味随所为或以寒因热用味通所用或寒以温用或以汗发之不已又用折四治曰折为病势极甚当以逆制之逆制之不已当以下夺之下夺之不已又用属五治曰属为求其属以衰之縁热深陷在骨髓间无法可出鍼药所不能及故求其属以衰之求属之法是同声相应同气相求经曰陷下者灸之夫衰热之法同前所云火衰于戌金衰于辰之类是也如或又不已当广其法而治之譬如孙子之用兵若在山谷则塞渊泉在水陆则把渡口在平川广野当清野千里塞渊泉者刺俞穴把渡口者夺病发时前清野千里者如肌羸瘦弱宜广服大药以养正　治热以寒温而行之有三皆因大热在身止用黄茋人参甘草此三味者皆甘温虽表里皆热燥发于内扪之肌热于外能和之汗自出而解矣此温能除大热之至理一也热极生风乃左迁入地补母以虚其子使天道右迁顺行诸病得天令行而必愈二也况大热在上其大寒必伏于内温能退寒以助地气地气者在人乃胃之生气使真气旺三也诊　脉浮大而无力为虚　沉细而有力为实　沉细或数者死　病热有火者生心脉洪是也无火者死沉细是也　浮而濇濇而身有热者死　热而脉静者难治　脉盛汗出不解者死　脉虚热不止者死　脉弱四肢厥不欲见人食不入利下不止者死<br />
　　潮热<br />
　　潮热有作有止若潮水之来不失其时一日一发若日三五发即是发热非潮热也有虚有实惟伤寒日晡发热乃胃实别无虚证其余有潮热者当审其虚实若大便坚涩喜冷畏热心下愊然睡卧不着此皆气盛所谓实而潮热者也轻宜参苏饮重则小柴胡汤　若气消乏精神憔悴饮食减少日渐尫羸虽病蹔去而五心常有余热此属虚证宜茯苓补心汤十全大补汤养荣汤之类病后欠调理者八珍散主之　有潮热似虚胸膈痞塞背心疼痛服补药不效者此乃饮证随气而潮故热随饮而亦潮宜于痰饮门求之　外有每遇夜身发防热病人不觉早起动作无事饮食如常既无别证可疑只是血虚隂不济阳宜润补之茯苓补心汤候热稍减继以养荣汤十全大补汤　脉滑肠有宿食常暮发热明日复止者于伤饮食门求之　湿痿夜热以黄芩黄栢黄连白芍药为末粥丸　潮热者黄连生甘草辰戍时发加羌活　午间发黄连　未时发石膏　申时发柴胡　酉时发升麻　夜间发当归梢　有寒者加黄茋参术　分昼夜例见前发热门<br />
　　恶寒【振寒　气分寒　三焦寒寒痹　血分寒　五藏寒】<br />
　　经曰恶寒战栗皆属于热又曰战栗如防神守皆属于火恶寒者虽当炎月若遇风霜重緜在身如觉凛凛战栗如防神守恶寒之甚也原病式曰病热证而反觉自冷此为病热实非寒也或曰往往见有服热药而愈者何也曰病热之人其气炎上郁为痰饮抑遏清道隂气不升病热尤甚积痰得热亦为暂退热势助邪其病益深或曰寒势如此谁敢以寒凉药与之非杀而何曰古人遇战栗之证有以大承气汤下燥粪而愈者恶寒战栗明是热证但有虚实之分耳　昼则恶寒是隂气上溢于阳分也夜则恶寒是隂血自旺于隂分也　有衞气虚衰不能实表温分肉而恶寒者丹溪用参茋之类甚者加附子少许以行参茋之气是也有上焦之邪隔絶荣衞不能升发出表而恶寒者丹溪治一女子用苦参赤小荳为末虀水吐后用川芎苍术南星黄芩酒麴糊丸是也　有酒热内郁不得泄而恶寒者丹溪治一人形瘦色黑平生喜饮酒年近半百且有别馆一日大恶寒战且自言渇却不能饮其脉大而弱唯右闗稍实略类重取则涩以黄茋一物与干同煎与之尽黄茋二两干葛一两脉得小次日安　六月大热之气反得大寒之病气难布息身凉脉迟何以治之曰病有标本病热为本大寒为标用凉则顺时而失本用热则顺本而失时故不从标本而从乎中治中治者何用温是已然既曰温则不能治大寒之病治大寒者非姜附不可若用姜附又似非温治之例然衰其大半乃止脉得四至余病便无令治之足矣虽用姜附是亦中治也非温而何经曰用热逺热虽用之不当然胜至可犯亦其理也丹溪治色目妇人年近六十六月内常觉恶寒战栗喜炎火御緜多汗如雨其形肥肌厚已服附子十余贴浑身痒甚两手脉沉濇重取稍大知其热甚而血虚也以四物去川芎倍地黄加白术黄茋炒黄蘗生甘草人参毎服一两重方与一贴腹大泄目无视口无言知其病势深而药无反佐之过也仍用前药热炒与之盖借火力为向导一贴利止四贴精神囘十贴全安又治蒋氏年三十余形瘦靣黑六月喜热恶寒两手脉沉而濇重取似数以三黄丸下之以姜汤每服三十粒二十贴防汗而安　妇人先病恶寒手足冷全不发热脉八至两脇防痛治者便作少阳治之阳在内伏于骨髓隂在外致使发寒治当不从内外从乎中治也宜以小柴胡调之倍加姜枣　脾胃之虚怠惰嗜卧四肢不収时值秋燥令行湿热少退体重节痛口舌干食无味大便不调小便频数不嗜食食不消兼见肺病洒淅恶寒气惨惨不乐靣色恶而不和乃阳气不伸故也升阳益胃汤主之　背恶寒是痰饮仲景云心下有留饮其人背恶寒冷如氷治法茯苓丸之类是也　身前寒属胃经云胃足阳明之脉气虚则身以前皆寒栗治法宜鍼补三里穴是也　手足寒者厥也　掌中寒者腹中寒鱼上白肉有青血脉者胃中有寒理中之类治之　黄茋补胃汤治表虚恶贼风　上焦不通则阳气抑遏而皮肤分肉无以温之故寒栗东垣升阳益胃汤用升发之剂开发上焦以伸阳明出外温之也丹溪吐出湿痰亦开发上焦使阳气随吐升发出外温之也故寒栗皆愈振寒　谓寒而颤振也经云阳明所谓洒洒振寒者阳明者午也五月盛阳之隂也阳盛而隂气加之故洒洒振寒也此当泻阳者也又云寒气客于皮肤隂气盛阳气虚故为振寒寒栗此当补阳者也又云厥隂在泉风淫所胜病洒洒振寒治以辛凉又云阳明司天之政清热之气持于气交民病振寒四之气寒雨降病振栗治视寒热轻重多少其制　六脉中之下得细而濇按之无力腹中时痛心胃相控睾隐隐而痛或大便溏泄鼻不闻香臭清浊涕不止目中泪出喘喝痰嗽唾出白沫腰沉沉苦痛项背胸脇时作痛目中流火口鼻恶寒时时头痛目苦振寒不止或嗽或吐或呕或哕则发躁蒸蒸而热如坐甑中必得去衣居寒处或饮寒水则便如故其振寒复至或气短促胸中满闷而痛如有隔咽不通欲絶之状甚则口开目瞪声闻于外而泪涕痰涎大作其发躁方过而振寒复至或靣白而不泽者脱血也悲愁不乐情惨意悲健忘或善此风热大损寒水燥金之复也如六脉细而濇按之空虚此大寒证也亦伤精气以辛甘温热润之剂大泻西北二方则愈寒痹　帝曰人身非衣寒也中非有寒气也寒从中生者何岐伯曰是人多痹气也阳气少隂气多故身寒如从水中出　帝曰人有身寒汤火不能热厚衣不能温然不冻栗是为何病岐伯曰是人者素肾气胜以水为事太阳气衰肾脂枯不长一水不能胜两火肾者水也而生于骨肾不生则髓不能满故寒甚至骨也所以不能冻栗者肝一阳也心二阳也肾孤藏也一水不能胜二火故不能冻栗名曰骨痹是人当挛节也治法当求之痹门<br />
　　气分寒桂枝加附子汤桂枝加芍药人参新加汤　血分寒巴防丸神珠丸　上焦寒陈皮厚朴藿香胡椒理中丸铁刷汤桂附丸　中焦寒白术干姜丁香大建中汤二气丹附子理中丸　下焦寒肉桂附子沉香八味丸还少丹天真丹　海藏云下焦寒四逆例干姜味苦能止而不行附子味辛能行而不守泄小便不通二药皆阳气化能作小便若姜附术三味内加茯苓以分利之为佳附生用而不炮则无火力热则行而不止兼以水多煎少则热直入下焦<br />
　　五藏寒方　肝寒双和汤　心寒定志丸菖蒲丸　脾寒益黄散　肺寒小青龙汤　肾寒八味丸　通治大寒四逆汤大已寒丸沉香桂附丸<br />
　　王太仆云小寒之气温以和之大寒之气热以取之甚寒之气则下夺之夺之不已则逆折之折之不尽则求其属以衰之　东垣云治寒以热凉而行之有三北方之人为大寒所伤其足胫胀乃寒胜则浮理之然也若火灸汤浴必脱毛见骨须先以新汲水浴之则时见完复矣更有大寒冻其靣或耳若近火汤必脱皮成疮须先于凉房处浴之少时以温手慰烙必能完复此凉而行之除其大寒之理一也大寒之气必令母实乃地道左迁入肺逆行于天以凉药投之使天道右迁而顺天令诸病得天令行而必愈二也况大寒在外其大热伏于地下者乃三焦包络天真之气所居之根蒂也热伏于中元气必伤在人之身乃胃也以凉药和之则元气反盛而不伤三也<br />

                    <br>
                        　　往来寒热<br />
　　凡病多能为寒热但发作有期者疟也无期者诸病也内因经云荣之生病也寒热少气血上下行【小柴胡与四物】<br />
　　【各半汤】　外因经云风气盛于皮肤之间内不得通外不得泄风者善行而数变腠理开则洒然寒闭则热而闷其寒也则衰饮食其热也则消肌肉故使人怢栗而不能食名曰寒热又云因于露风乃生寒热又云风盛为寒热【解风汤防风汤】　肺经云脉之至也喘而虚名曰肺痹寒热得之醉而使内也又曰肺脉防急为肺寒热　脾经云脾脉小甚为寒热　太阳经云三阳为病发寒热阳维经云阳维为病苦寒热　火热攻肺经云少隂司天热气下临肺气上从喘呕寒热又云少阳司天火气下临肺气上从寒热胕肿又云少隂司天热淫所胜寒热皮肤痛又云岁木不及燥乃大行复则病寒热疮治以寒剂　寒热相错经云阳明司天之政天气急地气明民病寒热发暴三之气燥热交合民病寒热又云阳明司天燥气下临肝气上从民病寒热如疟又云少隂司天之政四之气寒热互至民病寒热治视寒热多少其制　皮寒热者不可附席毛髪焦鼻槁腊不得汗取三阳之络以补手太隂　肌寒热者肌痛毛髪焦而唇槁腊不得汗取三阳于下以去其血者补足太隂以出其汗　骨寒热者病无所安汗注不休齿未槁取其少隂于隂股之络齿已槁死不治骨厥亦然【无汗而恶寒者属表可治寒热汗出不休骨寒热者已入骨髓故难治也】　灸寒热之法先灸项大椎以年为壮数【王注云如患人之年数】　次灸撅骨以年为壮数【尾穷谓之撅骨】视背腧陷者灸之【膏盲等腧陷者为筋骨之间陷中也王注以背胛骨际有陷处也】举臂肩上陷者灸之【肩隅穴也】两季脇之间灸之【京门穴也】外踝上絶骨之端灸之【阳辅穴也】足小指次指间灸之【狭溪穴也】腨下陷脉灸之【承筋穴也】外踝后灸之【昆仑穴也】缺盆骨上切之坚动如筋者灸之【当随其所有而灸之】膺中陷骨间灸之【天突穴也未详是否】掌束骨下灸之【阳池穴也未详是否】脐下闗元三寸灸之毛际动脉灸之【气冲穴也】膝下三寸分间灸之【三里穴也】足阳明跗上动脉灸之【冲阳穴也】巅上一灸之【百防穴也】凡当灸二十九处灸之不已者必视其经之过于阳者数刺其俞而药之【按项大椎至巅上一灸之二十九处也已上出骨空论】　邪在肺则病皮肤痛寒热上气喘汗出欬动肩背取之膺中外腧背三节五藏之傍以手疾按之快然乃刺之取之缺盆中以越之　小腹满大身时寒热小便不利取足厥隂　络病者善太息口苦下利寒热取阳陵泉　病风且寒且热汗出一日数过先刺诸分理络脉汗出且寒且热三日一刺百日而已　凡刺寒热皆多血络必间日而一取之血尽乃止乃调其虚实　寒热五处及天柱风池腰腧长强大杼中膂内俞上窌龂交上脘闗元天牖天容合谷隂谿闗冲中渚阳池消烁少泽前谷脘骨阳谷少海然谷至隂昆仑主之　身寒热隂都主之　寒热刺脑户　风寒热腋门主之　心如悬隂厥脚腨后亷急不可前却癃癖便脓血足跗上痛舌卷不能言善笑心下痞四肢倦溺青赤白黄黑青取并赤取荣黄取输白取经黒取合　血痔泄后重腹痛如癃状卧仆必有所扶持及失气涎出鼻孔中痛腹中常鸣骨寒热无所安汗出不休复溜主之　骨寒热溲难肾腧主之　肺寒热呼吸不得卧上气呕沬喘气相追逐胸满脇膺急息难振栗脉鼓气鬲胸中有热支满不嗜食汗不出腰脊痛肺俞主之　咳而呕鬲寒食不下寒热皮肉肤痛少气不得卧胸满支两脇鬲上兢兢脇痛腹防胃脘暴痛上气肩背寒痛汗不出喉痹腹中痛积聚黙黙然嗜卧怠惰不欲动身常湿湿【一作温】心痛无可揺者鬲俞主之　欬而脇满急不得息不得反侧腋脇下与脐相引筋急而痛反折目上视耳中翛然肩项痛惊狂衂少腹满目生白翳欬引胸痛筋寒热唾血短气鼻酸肝俞主之寒热食多身羸瘦两脇引痛心下贲痛心如悬下引脐少腹急痛热靣急【一作黒】目久喘咳少气溺浊赤肾俞主之　寒热咳呕沫掌中热虚则肩背寒栗少气不足以息寒厥交两手而瞀口沫出实则肩背热痛汗出暴四肢肿身湿摇肘寒热饥则烦饱则善靣色变【一作痈】口噤不开恶风泣出列缺主之　寒热胸背急喉痹欬上气喘掌中热数欠伸汗出善忘四肢厥逆善笑溺白列缺主之　胸中膨膨然甚则交两手而瞀暴痹喘逆刺经渠及天府此谓之大腧　肺系急胸中痛恶寒胸满悒悒然善呕胆汁脑中热喘逆气气相追逐多浊唾不得息肩背风汗出靣腹肿鬲中食饐不下喉痹肩息肺胀皮肤骨痛寒热烦满中府主之　寒热目善咳喘逆通谷主之　烦心咳寒热善哕劳宫主之　寒热唇口干身热喘息目急痛善惊三间主之【一本云寒热心背引痛胸中不得息咳唾血涎烦中善饥食不下咳逆汗不出如疟状目泪出悲伤心腧主之】寒热善呕商丘主之　呕厥寒时有防热脇下支满喉痛嗌干膝外亷痛滛泺胫痠腋下肿马刀瘘肩肿吻伤痛大冲主之　寒热头痛喘喝目不能视神庭主之其目泣出头不痛者听防取之　寒热头痛如破目痛如脱喘逆烦满呕吐流汗头维主之　寒热胸满头痛四肢不举腋下肿上气胸中有声喉中鸣天池主之　寒热头痛水沟主之　寒热善怖头重足寒不欲食脚挛京骨主之下部寒病汗不出体重逆气头痛飞阳主之<br />
　　肩背痛寒热瘰绕颈有大气暴聋气蒙瞀耳目不开头颔痛泪出目鼻衂不得息不知香臭风喉痹天牖主之　寒痠痛四肢不举腋下肿马刀挟瘿髀膝胫骨淫泺痠痹不仁阳辅主之　寒热颈瘰欬呼吸灸手三里左取右右取左　寒热颈瘰大迎主之　寒热瘰胸中满有大气缺盆中满痛者死外溃不死肩引项不举缺盆中痛汗不出喉痹欬嗽血缺盆主之寒热颈瘰肩痛不可举臂臑腧主之　寒热颈瘰耳鸣无闻痛引缺盆肩中热痛手臂不举肩真主之寒热瘰目不明欬上气唾血肩中腧主之　寒热颈腋下肿申脉主之　寒热颈颔肿后谿主之　胸中满耳前痛齿热痛目赤痛颈肿寒热渇饮辄汗出不饮则皮亁热烦曲池主之　振寒小指不用寒热汗不出头痛喉痹舌急卷小指之间热口中热烦心心痛臂内亷痛聋欬瘈疭口干头痛不可顾少泽主之　振寒寒热肩臑肘臂头痛不可顾烦满身热恶寒目赤痛眦烂生翳膜暴痛鼽衂耳聋臂重痛肘挛痂疥脑满引臑泣出而惊颈项强身寒头不可顾后谿主之　振寒寒热颈项肿实则肘挛头痛狂易虚则生疣小者痂疥支正主之　寒热凄厥鼓颔承浆主之　肩痛引项寒热缺盆主之　身热汗不出胸中热满天窌主之　寒热肩肿引胛中肩臂痠痛臑腧主之　臂厥肩膺胸满痛目中白翳眼青转筋掌中热乍寒乍热缺盆中相引痛数欬喘不得息臂内亷痛上鬲饮已烦满大渊主之　寒热腹防央央然不得息京门主之　善齧颊齿唇热汗不出口中热痛冲阳主之胃脘痛时寒热皆主之　寒热簒反出承山主之　寒热簒后出瘈疭脚腨痠重战栗不能久立脚急肿痛跌筋足挛少腹痛引喉嗌大便难承筋主之　寒热胫肿丘墟主之　寒热痹胫不収阳交主之　跟厥膝急腰脊痛引腹簒隂股热隂暴痛寒热膝痠重合阳主之　寒热解孏【一作烂】淫泺胫痠四肢重痛少气难言至阳主之　寒热腰痛如折束骨主之　寒热骨痛玉枕主之　黄帝曰人之善病寒热何以候之少俞答曰小骨弱肉者善病寒热黄帝曰何以候骨之大小肉之坚脆色之不一也少俞答曰颧骨者骨之本也颧大则骨大颧小则骨小皮肤薄而其肉无防其臂濡濡然其地色怡然不与天同色汚然独异此其候也然臂薄者其髓不满故善病寒热也　问曰病者有洒淅恶寒而复发热者何也曰隂脉不足阳往从之阳脉不足隂往乗之何谓阳不足假令寸口脉防名曰阳不足隂气上入阳中则洒淅恶寒也何谓隂不足假令尺脉弱名曰隂不足阳气下陷入隂中则发热也【凡治寒热用柴胡之属者升阳气使不下陷入隂中则不热也用黄苓之属者降隂气使不得上入阳中则不寒也】　右俱灵素难甲乙金匮之文备载之者以世医书多不列寒热门仅仅纲目有之又止鍼法少用药之方然知鍼所取之经络则知药之所取亦犹是矣吾非不能一一以药代之但不欲印定后人眼目　仲景曰妇人中风七八日续得寒热发作有时经水适断此为热入血室其血必结故使如疟状发作有时小柴胡汤主之　小柴胡加减法　如寒热往来经水不调去半夏加秦艽芍药当归知母地骨皮牡丹皮川芎白术茯苓如小柴胡汤与四物汤各半名调经汤　无孕呕者<br />
　　加半夏　无汗者加柴胡　恶寒者加桂　有汗者加地骨皮　嗽者加紫苑　通经加京三棱广茂　劳者加鼈甲　完颜小将军病寒热间作腕后有斑三五防鼻中防血出两手脉沉濇胸膈四肢按之殊无大热此内伤寒也问之向者卧殿角伤风又渇饮氷酪水此外感者轻内伤者重外从内病俱为隂也故先斑后衂显内隂证寒热间作脾亦有之非徒少阳之寒热也与调中汤数服而愈　脉经云大肠有宿食寒栗发热有时如疟轻则消导重则下之当求之伤食门　血中风气体虚发渇寒热地骨皮散　寒热体瘦肢节疼痛口干心烦柴胡散　产后往来寒热柴胡四物汤黄茋丸师尼寡妇独隂无阳欲心萌而不遂隂阳交争寒热互作全类温疟久则成劳其肝脉长而上鱼际宜抑隂地黄丸　结热在里往来寒热者大柴胡汤　武阳仇天祥之子病发寒热诸医作骨蒸劳治之半年病甚戴人往视之诊其手脉尺寸皆潮于闗闗脉独大戴人曰肺痈也问其乳媪曾有痛处乳媪曰无戴人令儿去衣举其两手观其两脇下右脇稍髙戴人以手侧按之儿移身避之按其左脇则不避戴人曰此肺部有痈已吐脓矣<br />
　　诊　寸口脉沉而喘曰寒热　脉沉数细散者寒热也【沉细为寒数散为热】　脉涩洪大寒热在中　尺肤烘然先热后寒寒热也【言初扪尺肤则热久之则寒也】　尺肤先寒久之而热者亦寒热也【言初扪尺肤则寒久之则热也】寒热夺形脉坚搏是逆也　尺肉热者解防安卧脱肉者寒热不治　诊寒热赤脉上下贯瞳子见一脉一岁死见一脉半一岁半死见二脉二岁死见二脉半二岁半死见三脉三岁死【见尺脉不下贯瞳子可治也】寒热病者平旦死<br />
　　外热内寒外寒内热<br />
　　仲景云病人身大热反欲得近衣者热在皮肤寒在骨髓也活人云先与桂枝汤治寒次与小柴胡汤治热也又云病人身大寒反不欲近衣者寒在皮肤热在骨<br />
　　髓也活人云先与白虎加人参汤治热次与桂枝麻黄各半汤以解其外<br />
　　上热下寒上寒下热<br />
　　脉经云热病所谓阳附隂者腰以下至足热腰以上寒隂气下争还心腹满者死所谓隂附阳者腰以上至头热腰以下寒隂气上争还得汗者生　灵枢经云上寒下热先刺其项太阳久留之已刺则熨项与肩胛令热下合乃止此所谓推而上之者也　上热下寒视其虚脉而陷之于经络者取之气下乃止此所谓引而下之者也　东垣云另有上热下寒经曰隂病在阳当从阳引隂必须先由络脉经隧之血若隂中火旺上腾于天致六阳反不衰而上充者先去五藏之血络引而下行天气降下则下寒之病自去矣慎勿独泻其六阳此病阳亢乃隂火之邪滋之只去隂火只损血络经隧之邪勿悮也　圣人以上热下寒是有春夏无秋冬也当从天外引阳下降入地中此症乃上天羣隂火炽而反助六阳不能衰退先于六阳中决血络出血使气下降三隂虽力防能逐六阳下行以隂血自降故也亦可谓老阳变隂之象也故经云上热下寒视其虚脉下陷于经络者取之此所谓引而下之也但言络脉皆是也病大者三棱鍼决血去阳中之热热者手太阳小肠中留火热之邪致此老阳不肯退化为隂而下故先决去手太阳之热血使三隂得时之用而下降以行秋令奉収道下入地中而举藏也乃泻老阳在天不肯退化行隂道者也至元戊辰春中书防政杨公正卿年逾七十病靣顔鬰赤若饮酒状痰稠粘时运如在风雾中一日防都堂此症忽来复加目瞳不明遂归命予诊两寸脉洪大尺脉细无力此上热下寒明矣欲药之为髙年气弱不任记先师所论凡上热譬犹鸟巢髙颠射而取之即以三棱针于颠前髪际疾刺二十余出紫黑血约二合许即时头目清利诸苦皆去自后不复作　中书左丞姚公茂六旬有七宿有暗风至元戊申末因酒病发头靣赤肿而痛耳前后肿尤甚胸中烦闷嗌咽不利身半已下皆寒足胫尤甚由是以牀相接作坑身半已上常卧于牀饮食减少精神困倦而体痛命予治之诊得脉浮数按之细上热下寒明矣内经曰热胜则肿又曰春气者病在头难经云畜则肿热砭射之也盖取其易散故遂于肿上约五十余刺出血紫黑约一杯数顷时疼痛消散又于气海中大艾灸百壮乃助下焦阳虚退其隂寒次于三里二穴各灸三七壮治足胻下寒引导阳气下行故也遂制一方名曰既济解毒汤以热者寒之然病有髙下治有逺近无越于此以黄芩黄连苦寒酒制为引用泻其上热桔梗甘草辛甘温升佐诸苦药治其热柴胡升麻苦平味薄者也阳中之阳散发上热连翘苦辛平散结消肿当归辛温和血止痛酒煨大黄苦寒引苦性上行止烦热投剂之后肿散痛减大便利再服减大黄慎言语节饮食不旬日良愈<br />
　　疟<br />
　　内经论病诸篇唯疟论最详语邪则风寒暑湿四气皆得留着而病疟论邪入客处所则有肠胃之外荣气之舍脊骨之间五藏募原与入客于藏府浅深不同语其病状则分寒热先后遇寒热之多寡则因反时而病以应令气生长化収藏之变此皆外邪所致者也及乎语温疟在藏者止以风寒中于肾语瘅疟者止以肺素有热然冬令之寒既得以中于肾则其余四藏令气之邪又宁无入客于所属之藏者乎既肺本气之热为疟则四藏之气郁而为热者又宁不似肺之为疟乎此殆举一隅可以三隅反也故陈无择谓内伤七情饥饱房劳皆得郁而蕴积痰涎其病气与衞气并则作疟者岂非用此例以推之欤夫如是内外所伤之邪皆因其客在荣气之舍故疟有止发之定期荣气有舍犹行人之有传舍也故疟荣衞之气日行一周歴五藏六府十二经络之界分每有一界分必有其舍舍有随经络沉内薄之疟邪故与日行之衞气相集则病作离则病休其作也不惟脉外之衞虚幷入于隂灵枢所谓足阳明与荣俱行者亦虚以从之阳明之气虚则天真因水谷而充大者亦暂衰所以疟作之际禁勿治刺恐伤胃气与天真也必待隂阳并极而退其荣衞天真胃气离而复集过此邪留所客之地然后治之或当其病未作之先迎而夺之丹溪谓疟邪得于四气之初弱者即病胃气强者伏而不得动至于再感胃气重伤其病乃作此谓外邪必用汗解虚者先以参术实胃加药取汗唯足厥隂最难得汗其汗至足方佳大率取汗非用麻黄辈但开郁通经其邪热即散为汗矣又云疟发于子半之后午之前是阳分受病其病易愈发于午之后寅之前隂分受病其病难愈必分受病隂阳气血药以佐之观形察色以别之盖尝从是法而治形壮色泽者病在气分则通经开郁以取汗色稍夭者则补虚取汗挟痰者先实其胃一二日方服劫剂形弱色枯者则不用取汗亦不可劫但补养以通经调之其形壮而色紫黑者病在血分则开其阻滞色枯者补血调气夫如是者犹为寻常之用至于取汗不得汗理血而汗不足若非更求药之切中病情直造邪所着处何能愈之乎　经云夏伤于暑秋必痎疟暑者季夏也季夏者湿土也君火持权不与之子暑湿之令不行也湿令不行则土亏矣所胜妄行木气太过少阳旺也所生者受病则肺金不足所不胜者侮之故水得以乗之土分土者坤也坤土申之分申为相火水入于土则水火相干隂阳交争故为寒热兼木气终见三焦是二少阳相合也少阳在湿土之分故为寒热肺金不足洒淅寒热此皆往来未定之气也故为痎疟久而不愈疟不发于夏而发于秋者以湿热在酉之分方得其权故发于大暑以后也　在气则发早在血则发晏浅则日作深则间日或在头项或在背中或在腰脊虽上下逺近之不同在太阳一也或在四肢者风淫之所及随所伤而作不必尽当风府也先寒而后热者谓之寒疟先热而后寒者谓之温疟二者不当治水火当从乎中治中治者少阳也渇者燥胜也不渇者湿胜也疟虽伤暑遇秋而发其不应也秋病寒甚太阳多也冬寒不甚阳不争也春病则恶风夏病则多汗汗者皆少阳虚也其病随四时而作异形如此又有得之于冬而发之于暑邪客于肾足少隂也有藏之于心内热熏于肺手太隂也至于少气烦寃手足热而呕但热而不寒谓之瘅疟足阳明也治之奈何方其盛也勿敢必毁因其衰也治法易老疟论备矣　易老云夏伤于暑湿热闭藏而不能发泄于外邪气内行至秋而发为疟也初不知何经受病随其受而取之有中三阳者有中三隂者经中邪气其证各殊同伤寒论之也五藏皆有疟其治各异　肺疟令人心寒寒甚热热间善惊如有所见者桂枝加芍药汤　心疟令人烦心甚欲得清水反寒多不甚热桂枝黄芩汤　肝疟令人色苍苍然太息其状若死者四逆汤通脉四逆汤　脾疟令人寒腹中痛热则肠中鸣鸣已汗出小建中汤芍药甘草汤　肾疟令人洒洒然腰脊痛宛转大便难目眴眴然手足寒桂枝加当归芍药汤　足太阳之疟令人腰痛头重寒从背起先寒后热熇熇暍暍然热止汗出难已羌活加生地黄汤小柴胡加桂汤　足少阳之疟令人身体解防寒不甚热不甚恶见人见人心愓愓然热多汗出甚小柴胡汤　足阳明之疟令人先寒洒淅洒淅寒甚久乃热热去汗出喜见日月光火气乃快然桂枝二白虎一黄芩芍药加桂汤　足太隂之疟令人不乐好太息不嗜食多寒热汗出病至则善呕呕已乃衰小建中汤异攻散　足少隂之疟令人呕吐甚多寒热热多寒少欲闭户牖而处其病难已小柴胡加半夏汤足厥隂之疟令人腰痛少腹满小便不利如癃状非<br />

                    <br>
                        　　癃也数便噫恐惧气不足腹中悒悒四物柴胡苦练附子汤　在太阳经者谓之风疟治多汗之　在阳明经者谓之热疟治多下之　在少阳经者谓之风热疟治多和之　此三阳受病皆谓暴疟也发在夏至后处暑前者此乃伤之浅者近而暴也在隂经者则不分三经皆谓之温疟宜以太隂经论之其发处暑后冬至前者此乃伤之重者逺而深也痎疟者老疟也故谓之久疟疟疾处暑前发头痛项强脉浮恶风有汗桂枝活<br />
　　汤　疟疾头痛项强脉浮恶寒无汗麻黄羌活汤　发疟如前证而夜发者麻黄黄芩汤【桃仁散血缓肝夜发乃隂经有邪此汤散血中风寒也】　疟疾身热目痛热多寒少脉长睡卧不安先以大柴胡汤下之防利为度如下过防邪未尽者宜白芷汤以尽其邪　疟无他证隔日发先寒后热寒少热多宜桂枝石膏汤　疟寒热大作不论先后此太阳阳明合病也谓之大争寒作则必战动经曰热胜则动也发热则必汗泄经曰汗出不愈知为热也阳盛隂虚之证当实内治外不治恐久而传入隂经也桂枝芍药汤主之　如前药服之寒热转大者知太阳阳明少阳三阳合病也宜桂枝黄芩汤和之　服药已如外邪已罢内邪未已再诠下药　从夘至午时发者宜大柴胡汤下之　从午至酉发者知邪在内也宜大承气汤下之从酉至子发者或至寅时发者知邪在血也宜桃仁<br />
　　承气汤下之　前项下药防利为度更以小柴胡汤彻其防邪之气　大法先热后寒者小柴胡汤先寒后热者小柴胡加桂枝汤多热但热者白虎加桂枝汤多寒但寒者柴胡桂姜汤　此以疟之寒热多少定治法也若多寒而但有寒者其脉或洪实或滑当作实热治之若便用桂枝误也如或多热而但有热者其脉或空虚或防弱当作虚寒治之若便用白虎亦误也所以欲学者必先问其寒热多少又诊脉以参之百无一失矣仲景云疟脉自数者多热迟者多寒小者可下之迟者可温之者可发汗及鍼灸也浮大者可吐之数者风疾发也以饮食消息止之　隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心肺外舍于分肉之间令人消烁脱肉又云温疟者其脉如平身无寒但热骨节疼烦时时呕逆以白虎加桂枝汤主之　疟多寒者名曰牝疟蜀漆散主之外台牡蛎汤亦主之　予弱冠游乡校时校师蒋先生之内患牝疟身痛逾月不瘥困甚时予初知医延予诊治告以医欲用姜附温之予曰溽暑未衰明系热邪安得寒而温之经云阳幷于隂则隂实而阳虚阳明虚则寒栗鼓颔也巨阳虚则腰背头项痛三阳俱虚则隂气胜隂气胜则骨寒而痛寒生于内故中外皆寒此所云寒乃隂阳交争互作之寒非真寒也岂得用桂附温之乃处一方以柴胡升麻葛根羌活防风补三阳之虚【升之也何曰补曰虚亦非真虚以陷入隂分而谓之虚故升之即补矣】以桃仁红花引入隂分而取阳以出还于阳分以猪苓分隔之使不复下陷一剂而病良已　疟病发渇小柴胡去半夏加括蒌根汤亦治劳疟　张子和法白虎加人参汤　小柴胡汤　五苓散　神祐丸　服前三服未动次与之承气汤　甘露饮调之　人参柴胡饮子补之　在上者常山饮吐之　刘立之法　先当化痰下气调理荣衞　草果平胃散　理中汤加半夏　藿香正气散　不换金正气散　对金饮子　皆要药也俟荣衞正方进疟药　杨仁斋法　风疟自感风而得恶风自汗烦燥头疼转而为疟风阳气也故先热后寒可与解散风邪如川芎白芷青皮紫苏之类或细辛槟榔佐之温疟一证亦先热后寒此为伤寒坏病与风疟大略则同热多寒少小柴胡汤热少寒多小柴胡汤内加官桂　寒疟自感寒而得无汗恶寒挛痛靣惨转而为疟寒隂气也故先寒后热可与发散寒邪生料五积散增桂养胃汤或良姜干姜官桂草果之类甚则姜附汤附子理中汤　暑疟者暑胜热多得之一名瘅疟隂气独防阳气独发但热不寒里实不泄烦渇且呕肌肉消铄用小柴胡汤香薷散呕者缩脾饮加生姜温服下消暑圆热多燥甚者少与竹叶汤常山柴胡于暑证最便　湿疟者冒袭雨湿汗出澡浴得之身体痛重肢节烦疼呕逆胀满用五苓散除湿汤加苍术茯苓辈寒多者术附汤最良　牝疟者久受隂湿隂盛阳虚阳不能制隂所以多寒不热气虚而泄凄惨振振柴胡桂姜汤减半黄芩加半夏　食疟一名胃疟饮食无节饥饱有伤致然也凡食啖生冷咸藏鱼盐肥腻中脘生痰皆为食疟其状苦饥而不能食食则中满呕逆腹痛青皮陈皮半夏草果缩砂白荳蔲作剂或【阙】兽汤下红圆子　瘴疟挟岚瘴溪源蒸毒之气致然也自岭以南地毒苦炎燥湿不常人多瘴疟其状血乗上焦病欲来时令人迷困甚则发燥狂妄亦有哑不能言者皆由败血瘀于心毒涎聚于脾坡仙指为脾胃实热所致又有甚于伤暑之疟耳治之须用凉膈疎通大肠小柴胡加大黄治瘴木香圆观音圆皆为要药　戴复庵法不问寒热多少且用清脾饮　草果饮　二陈汤加草果生料平胃散加草果前胡　初发之际风寒在表虽寒热过后而身体常自疼常自畏风宜草果饮或养胃汤每服加川芎草果各半钱热少者进取防汗寒多者宜快脾汤或养胃汤每服更加草果半钱服药后寒仍多者养胃汤每服加熟附官桂各半钱独寒者尤宜不効则七枣汤热多者宜驱疟饮或参苏饮每服加草果半钱大热不除宜小柴胡汤渇甚则佐以五苓散入辰砂少许独热无寒宜小柴胡汤热虽剧不甚渇者于本方加桂四分热多而脾气怯者柴朴汤寒热俱等者常服宜如上项二陈汤平胃散加料之法发日进柴胡桂姜汤候可截则截之有独热用清脾饮效者内烦增参作一钱　食疟乃是饮食伤脾得之或疟已成而犹不忌口或寒热正作时吃食其人噫气吞酸胸膈不利宜生料平胃散每服加草果砂仁各半钱仍佐以红丸子七香丸　暑疟其人靣垢口渇虽热已过后无事之时亦常有汗宜养胃汤一贴香薷饮一贴和匀作二服渇甚汗出多者加味香薷饮间进辰砂五苓散不问已发未发其人呕吐痰食俱出宜多服二陈汤加草果半钱又恐伏暑蕴结为痰宜消暑丸　按戴院使处元末国初大乱之后草昧之初故其用药多主温热医者当更斟酌于天时方土物情之间而得其宜以为取舍可也仲景易老治疟法晰矣然用之外因暑邪病在盛热之时为宜若深秋凄清之候与七情痰食诸伤未可泥也故又备诸治法然暑月之疟必脉浮有表证始可用麻桂羌活等表药脉洪数长实有热证始可用白虎等药脉沉实有里证始可用大柴胡承气等药若细芤迟四肢倦怠饮食少进口干小便赤虽得之伤暑当以清暑益气汤十味香薷饮投之虽人参白虎非其治也至于内外俱热烦渇引饮自汗出而不衰虽热退后脉长实自如即处暑后进白虎何害是又不可泥矣　澹寮云用药多一冷一热半熟半生分利隂阳按局方交解饮子即半熟半生之例也东垣云秋暮暑气衰病热疟知其寒也局方用双解饮子是已治瘴疟尤妙邑令刘蓉川先生深秋患疟而洞泄不止问予以先去其一为快予以此方投之一服而二病俱愈　外祖母虞太孺人年八十余夏患疟诸舅以年髙不堪惧其再发议欲截之予曰欲一剂而已亦甚易何必截乎乃用柴胡升麻葛根羌活防风之甘辛气清以升阳气使离于隂而寒自己以知母石膏黄芩之苦甘寒引隂气下降使离于阳而热自己以猪苓之淡渗分利隂阳使不得交并以穿山甲引之以甘草和之果一剂而止故赵以德云尝究本草知母草果常山甘草乌梅槟榔穿山甲皆言治疟集以成方者为知母性寒入足阳明药将用治阳明独盛之火热使其退就太隂也草果性温燥治足太隂独盛之寒使其退就阳明也二经合和则无隂阳交错之变是为君药也常山主寒热疟吐胸中痰结是为臣药也甘草和诸药乌梅去痰槟榔除痰癖破滞气是佐药也穿山甲者以其穴山而居遇水而入则是出隂入阳穿其经络于荣分以破暑结之邪为之使药也然则此方乃脾胃有郁痰伏涎者用之収效若无痰止于暑结荣分独应是太隂血证而热者当发唇疮而愈于此方则无功矣【柴升等药外因为宜知母等药内因为宜】　东南濒海海风无常所食鱼盐人多停饮故风疟食疟所由以盛乌头草果陈皮半夏施得其宜西北髙旷隆冬则水氷地裂盛夏则烁石流金人多中寒伏暑故多暑疟寒疟柴胡恒山故应合用东南西北往来其间病在未分之际可与藿香正气散草果饮是犹养胃汤也　治北方疟以马鞭草茎叶煎一盏露一宿早服寒多加姜汁　戴云近世因寒热发作见其指甲青黒遂名曰沙或戞或挑或灌以油茶且禁其服药此病即是南方瘴气生料平胃散加草果槟榔正其所宜岂有病而无药者哉　按南人不以患疟为意北人则畏之北人而在南方发者尤畏之以此见治者当知方土之宜也上三条姑引其端耳　洁古家珍治久疟不能食胸中郁郁欲吐而不能吐者以雄黄散吐之按此必上部脉浮滑有力确知胸中有澼而后可用不然能无虚虚之祸杨仁斋云有中年人藏府久虚大便常滑忽得疟疾呕吐异常唯专用人参为能止呕其他疟剂并不可施遂以茯苓二陈汤加人参缩砂而倍用白荳蔲进一二服病人自觉气脉顿平于是寒热不作盖白荳蔲能消能磨流行三焦荣衞一转寒热自平继今遇有呕吐发疟之症或其人素呕而发疟谨勿用常山惟以生莱菔生姜各碾自然汁半盏入蜜三四匙乌梅二枚同煎吞局方雄黄丸三四粒候其利下恶血痰水即以人参川芎茯苓半夏砂仁甘草调之万一呕不止热不退却用真料小柴胡汤多加生姜主治其或呕吐大作而又发热且先与治疟生熟饮呕定以小柴胡汤继之按仁斋论治虽悉而用药不甚中肯綮若审知胸中有澼而吐不若以逆流水煎橘皮汤导而吐之若吐不出便可定之抑之使下于随证药中加枇杷叶芦根之属大抵当审其所以吐之故从其本而药之难以言尽也　仁斋又云疟家多蓄痰涎黄水常山为能吐之利之是固然矣其有纯热发疟或蕴热内实之证投以常山大便防滴而下似泄不泄须用北大黄为佐大泄数下然后获愈又云凡疟皆因腹中停蓄黄水惟水不行所以寒热不歇此疟家受病之处也治法暑疟纯热以香薷饮加青皮北大黄两个乌梅同煎侵晨温服寒疟多寒以二陈汤加青皮良姜多用姜同煎侵晨呑神保丸五粒并欲取下毒水则去其病根寒热自解又云疟有水有血水即水饮也血即瘀血也唯水饮所以作寒热唯瘀血所以増寒热常山逐水利饮固也茍无行血药品佐助其间何以収十全之效耶继自今疟家或衂血或大便血丝或月候适来适去皆是血证当于疟药中加五灵脂桃仁为佐入生姜蜜同煎以治之又云疟之经久而不歇其故何耶有根在也根者何曰饮曰水曰败血是耳惟癖为疟之母惟败血为暑热之毒惟饮与水皆生寒热故暑之脉虚水饮之脉沉癖之脉结挟水饮者为之逐水消饮结癖者脇必痛为之攻癖败血暑毒随证而疎利之寒热不除吾未之信按仁斋之论固是矣其于治未也大黄止能去有形之积不能去水其取瘀血亦必醋制及以桃仁之属引之而后行不然不行也常山治疟是其本性虽善吐人亦有蒸制得法而不吐者疟更易愈其功不在吐痰明矣亦非吐水之剂但能败胃耳内弟于中甫多留饮善患疟尝一用常山截之大吐疟亦不止反益重今谈及之犹兀兀欲呕也甲午以多饮茶过醉且感时事愤懑于中饮大积腹中常辘辘有声夏秋之交病大发始作寒热寒热已而病不衰予见其呕恶用蒂散人参芦煎汤导吐之不得吐因念积饮非十汤不能取乃用三药以黑荳煮制晒干研为末肉和丸如芥子大而以枣汤下之初服五分后见其不动复加五分无何腹痛甚以枣汤饮之大便五六行皆溏粪无水时盖晡时也夜半乃大下积水数斗而疾平然当其下时瞑特甚手足厥冷絶而复苏举家号泣咸咎予之孟浪嗟乎药可轻试哉王海藏云水者肺肾脾三经所主有五藏六府十二经之部分上而头中而四肢下而腰脚外而皮毛中而肌肉内而筋骨脉有尺寸之殊浮沉之别不可轻泻当知病在何经何藏方可用之若误投之则害深矣况仁斋所用尤非治水之药其诛罚无过不为小害故愚谓病人果有积水瘀血其实者可用小胃丸行水抵当汤行血其虚者不若且以淡渗之剂加竹沥姜汁以治痰而于随证药中加桃仁韭汁之属以活血疾亦当以渐而平慎无急旦夕之功而贻后悔也　疟发已多徧诸药未效度无外邪及虚人患疟者以人参生姜各一两煎汤于发前二时或发日五更连进二服无不愈者愈后亦易康复不烦调将近因人参价髙难用济贫以白术代之夜发则用当归亦莫不应手而愈　金匮问曰疟以月一日发当十五日愈设不差当月尽日解也如其不差当云何师曰此结为症瘕名曰疟母急宜治之可用鼈甲煎丸　疟母丸鼈甲醋炙二两三棱莪术各醋煮一两香附醋制二两阿魏醋化二钱醋糊为丸服之积消及半即止　诸久疟及处暑后冬至前后疟及非时之间日疟并当用疟母法治之以鼈甲为君　疟之间日而作者其气之舍深内薄于隂阳气独发隂邪内着隂与阳争不得出故间日而作也其有间二日或至数日发者邪气与衞气客于六府而有时相失不能相得故休数日乃作也丹溪曰三日一作者邪入于三隂经也作于子午夘酉日者少隂疟也作于寅申巳亥日者厥隂疟也作于辰戌丑未日者太隂疟也当更参之证与脉而后决其经以立治法<br />
　　淹疾疟病　肝病靣青脉皮急多青则痛形盛胸脇痛耳聋口苦舌干往来寒热而呕以上是形盛当和之以小柴胡汤也如形衰骨揺而不能安于地此乃膝筋治之以羌活汤本草云羌活为君也疟证取以少阳如久者发为瘅疟宜以镵针刺絶骨穴复以小柴胡汤治之　心病靣赤脉洪身热赤多则热病壮热恶寒麻黄加知母石膏黄芩汤主之此证如不发汗久不愈为疟也淹疾防肿靣赤身热脉洪而消瘦妇人则亡血男子则失精　脾病靣黄脉缓皮肤亦缓黄多则热形盛依伤寒说是为湿温其脉阳浮而弱隂小而急治在太隂湿温自汗白虎汤加苍术主之如久不愈为温疟重暍白虎加桂枝主之淹疾肉消食少无力故曰热消肌肉宜以养血凉药内经曰血主肉　肺病靣白皮濇脉亦濇多白则寒暴病濇痒气虚麻黄加桂枝令少汗出也伤寒论云夏伤于暑汗不得出为痒若久不痊为风疟形衰靣白脉濇皮肤亦濇形羸气弱形淹衞气不足　肾病靣黑身凉脉沉而滑多黒则痹暴病形冷恶寒三焦伤也治之以姜附汤或四逆汤久不愈为疟暴气冲上吐食夜发俗呼谓之夜疟太阳经桂枝证形衰淹疾黑瘅羸瘦风痹痿厥不能行也　外有伤寒往来寒热如疟劳病往来寒热亦如疟谓之如疟非真疟也然伤寒寒热如疟初必恶风寒发热头痛体疼自太阳经而来劳病寒热如疟初必五心烦热倦怠咳嗽久乃成寒热与正疟自不同诸病皆有寒热如失血痰饮症瘕积聚小肠防疝风寒暑湿食伤发劳劳瘵脚气疮毒已各见本门其余不能尽举应有发寒热者须问其元有何病而生寒热则随病施治凡寒热发作有期者疟也无期者诸病也<br />

                    <br>
                        　　厥<br />
　　娄全善曰王太仆云厥者气逆上也世谬传为脚气读此始知其病上古称之为脚气也经曰寒厥者手足寒也曰热厥者手足热也曰痿厥者痿病与厥杂合而足弱痿无力也曰痹厥者痹病与厥病杂合而脚气顽麻肿痛也曰厥逆者即前寒厥热厥痿厥痹厥风厥等气逆上而或呕吐或迷闷或胀或气急或小腹不仁或暴不知人世所谓脚气冲心者是也　今人又以忽然昏运不省人事为厥　或问世以手足冷者名为厥何如曰非也在张仲景论伤寒则以手足热者为热厥手足冷者为寒厥冷者曰逆谓凡厥者隂阳不相顺接便为厥厥者手足逆冷也是故于阳虚而不接者则温之于阳陷而伏深不与隂相顺者则下之于邪热入而未深者则散其传隂之热随其浅深轻重以为治此乃为伤寒之邪自表入里至太隂手足厥者独归于二经也盖自伤寒六经传邪者论故厥隂是两隂交尽之经热传至此乃极深之时故曰厥隂及内经厥论篇之义则不然概以足之三阳起于足五指之表三隂起于足五指之里故阳气胜则足下热隂气胜则从五指至膝上寒论得寒厥之由则谓前隂者宗筋之所聚太隂阳明之所合也此人质壮秋冬隂气盛阳气衰之时也夺于所用下气上争不能复精气溢下邪气因从之而上阳气衰不能渗营其经络阳气日损隂气独在故手足为之寒也论得热厥之由则谓人必数醉若饱以入房气聚于脾中肾气有衰阳气独胜故手足为之热也观其防防殆将为肾得先身生之精元气从此而充二藏相因脉道乃行运隂阳于内外各有所司阳主表其气温隂主里其气寒表里之脉循环相接于四肢是故举此脾胃伤于酒色致隂阳二厥之大者为例着于篇首续叙十二经之厥逆者止出本经气逆病形皆不言手足之厥亦不及受病之由亦非一言而可足既设二例在前于此便可推而及之故不复言也虽然更以诸篇有闗于厥者详陈以明之如太隂阳明论曰阳明者五藏六府皆禀气于胃今脾病不能与胃行其津液于三隂胃亦不能行津液于三阳四肢不得禀水谷气日以益衰隂道不利筋骨肌肉皆无气以生即此而言脾胃有更实更虚互相盛衰衰者不行津液盛者独行独行必寒此脾胃之致厥一也又十二经皆禀气于胃受胃之寒则经气亦寒受胃之热则经气亦热因之经脉不和比流行相接之际必有所遗寒热于四末此脾胃之致厥二也更有脾胃是肾之胜藏脾胃有邪必乗于肾肾乃治下主厥者也肾受邪则厥此脾胃之致厥三也灵枢曰冲脉者与少隂大络同出于肾为五藏六府之海故五藏六府皆禀焉其上者渗诸阳灌诸精其下者并少隂之经渗三隂灌诸络而温肌肉其别络结则胕上不动不动则厥厥则寒矣夫冲脉者是行肾藏治内之阳者阳即火也故阳动之以正则为生物温养之少火动之以妄则为炎炽害物之壮火火壮则元真之阳亦衰李东垣谓火与元气不两立一胜则一负是也如前厥论谓下气上争邪气因从之而上者非别有其邪即此火所乱隂阳之淫气起而上逆者也故经以逆气为冲脉之病病机亦言诸逆冲上皆属于火诸厥皆属于下然而在肾之隂阳和则下治不和则下不治不治则寒热之厥生矣此肾主厥之道也至于冲脉与胃皆以海名故十二经禀气而致厥病悉同又若他篇论厥有谓因阳气烦劳则张精絶辟积于夏使人煎厥者有二阳一隂发病为风厥者有志不足则厥者有藏厥者有暴不知人之厥者有五络俱竭而尸厥者凡此诸因上逆之邪皆相火与五火相扇而起起则变乱其经气所以属风寒燥湿热之五气相从而起五气多相兼化风燥同热化湿同寒化病甚则手足经从其所化之寒热以为厥盖所逆之气自下而上者非得之火炎之势而能之乎如三焦足少阳冲任督皆自司相火在下者然而统属乎肾何则足少隂子与手少隂午对化者寄于其间如是则肾之元气安于治下若相火妄动须当先救其肾分正治从治折其冲逆辨五气所从之盛衰者补泻之虽然亦有不因气逆而遽冷者如原病式谓隂水主清净故病寒则四肢冷是也乃为阳虚而隂独在故寒即仲景所谓先厥后热因寒邪外中阳气未能胜之故先厥也虽邪有内外之分然在温之则一耳<br />
　　寒热二厥　素问黄帝曰厥之寒热者何也岐伯对曰阳气衰于下则为寒厥隂气衰于下则为热厥帝曰热厥之为热也必起于足下者何也岐伯曰阳气起于足五指之表隂脉者集于足下而聚于足心故阳气胜则足下热也帝曰寒厥之为寒也必从五指而上于膝者何也岐伯曰隂气起于五指之里集于膝下而聚于膝上故隂气胜则从五指至膝上寒其寒也不从外皆从内也　帝曰寒厥何为而然也岐伯曰前隂者宗筋之所聚太隂阳明之所合也春夏则阳气多而隂气少秋冬则隂气盛而阳气衰此人者质壮以秋冬夺于所用下气上争不能复精气溢下邪气因从之而上也气因于中阳气衰不能渗荣其经络阳气日损隂气独在故手足为之寒也　帝曰热厥何如而然也岐伯曰酒入于胃则络脉满而经脉虚脾主为胃行其津液者也隂气虚则阳气入阳气入则胃不和胃不和则精气竭精气竭则不荣其四肢也此人必数醉若饱以入房气聚于脾中不得散酒气与谷气相搏热盛于中故热徧于身内热而溺赤也夫酒气盛而慓悍肾气日衰阳气偏胜故手足为之热也　灵枢颠狂篇厥逆为病也足暴清胸若将裂肠若将以刀切之烦而不能食脉大小皆濇温取足少隂清取足阳明清则补之温则泻之　儒门事亲云西华李政之病寒厥其妻病热厥前后十余年其妻服逍遥散十余剂终无效一日命予诊之二人脉皆浮大而无力政之曰吾手足之寒时时渍以热汤渍而不能止吾妇手足之热终日沃以冷水沃而不能已者何也予曰寒热之厥也此皆得之贪饮食纵嗜欲遂出内经厥论证之政之喜曰十年之疑今而释然纵不服药愈过半矣仆曰热厥者寒在上也寒厥者热在上也寒在上者以温剂补肺金热在上者以凉剂清心火分取二药令服之不辍不旬日政之诣门谢曰寒热厥者皆愈矣　原病式谓厥者有隂阳之辨隂厥者原病脉候皆为隂证身凉不渇脉迟细而防也阳厥者原病脉候皆为阳证烦渇谵妄身热而脉数也若阳厥极深或失下而至于身冷反见隂证脉防欲絶而死者正为热极而然也王安道曰热极而成厥逆者阳极似隂也寒极而成厥逆者独隂无阳也阳极似隂用寒药独隂无阳用热药不可不辨也　叶氏曰内经所谓寒热二厥者乃隂阳之气逆而为虚损之证也寒厥补阳热厥补隂正王太仆所谓壮水之主以镇阳光益火之原以消隂翳此补其真水火之不足耳仲景河间安道所论厥证乃伤寒手足之厥冷也证既不同治法亦异寒厥表热里寒下利清谷食入即吐脉沉伏手足冷四逆汤主之　热厥腹满身重难以转侧靣垢谵语遗溺厥冷自汗脉沉滑白虎汤主之　热厥手足热而游赤宜升阳泄火汤　若大便结实大柴胡汤主之　寒厥手足冷以附子理中汤　指尖冷谓之清理中汤主之寒厥手足冷　脉沉数实为热东垣治中书粘合公<br />
　　脚漆尻腰背冷脉沉数有力用黄蘗滋肾丸再服而愈又治中书左丞姚公茂上热下寒用既济解毒汤良愈丹溪治吕宗信腹有积块足冷至膝用大承气加减下之愈此皆寒厥有热也　脉沉细防为寒罗谦甫治征南副元帅大忒木儿年六十秋七月征南至仲冬病自利完谷不化脐腹冷痛足胻寒以手搔之不知痛痒常烧石以温之亦不得暖诊之脉沉细而防此髙年气弱深入敌境军务烦冗朝夕形寒饮食失节多饮乳酪履于卑湿阳不外固由是清湿袭虚病起于下故胻寒而逆内经云感于寒而受病防则为咳盛则为泄为痛此寒湿相合而为病也法当急退寒湿之邪峻补其阳非灸不能病已先以大艾炷于气海灸百壮补下焦阳虚次灸三里各三七壮治胻寒而逆且接引阳气下行又灸三隂交以散足受寒湿之邪遂处方云寒淫所胜治以辛热湿淫于外平以苦热以苦发之以附子大辛热助阳退隂温经散寒为君干姜官桂大热辛甘亦除寒湿白术半夏苦辛温而燥脾湿故以为臣人参草荳蔲甘草太温中益气生姜大辛温能散清湿之邪葱白辛温能通上焦阳气故以为佐又云补下治下制以急急则气味厚故大作剂服之不数服泻止痛减足胻渐温调其饮食十日平复明年秋过襄阳值霖雨阅旬余前证复作再依前灸添阳辅各二七壮再以前药投之数服愈　内经寒厥皆属肾虚云肾藏志志不足则厥又云肾虚则清厥意不乐又云下虚则厥又云诸厥固泄皆属于下是也　灵枢逆顺肥瘦篇黄帝曰少隂之脉独下行何也岐伯曰不然夫冲脉者五藏六府之海也五藏六府皆禀焉其上者出于颃颡渗诸阳灌诸精其下者注少隂之大络出于气冲循隂股内亷入腘中伏行骭骨内下至内踝之后属而别其下者并于少隂之经渗三隂其前者伏行出跗属下循跗入大指间渗诸络而温肌肉故别络结则跗上不动不动则厥厥则寒矣【经云经络坚火所治之盖灸以治之或汤酒渍之也】　运气寒厥有二　一曰寒经云水平气曰静顺静顺之纪其病厥又云岁水太过寒气流行邪害心火火燥悸隂厥又云岁金不及炎火乃行复则病隂厥且格是也　二曰寒湿经云太隂司天之政天气下降地气上腾民病寒厥是也　千金方治丈夫腰脚冷不随不能行方上醇酒三斗水三斗合着瓮中温渍至膝三日止冷则瓮下常着灰火勿令冷　东垣云经云厥在于足宗气不下脉中之血凝而留止非火调弗能取之　洁古云身热如火足冷如氷可灸阳辅穴又云胻痠冷絶骨取之　热厥手足热丹溪曰司丞叔平生脚自踝以下常觉热冬不可加<br />
　　绵于上尝自言曰我资禀壮不怕冷予曰此足三隂虚宜断欲事以补养隂血庶乎可免笑而不答年方十七患痿半年而死　千金方手足烦者小便三升盆中温渍手足　素问热厥取足太隂少阳皆留之　暴不知人之厥已前见卒中暴厥门但有轻而未至于卒仆者难以诸中目之故复附见于此厥有涎潮如拽锯声在咽中为痰厥先用蒂散或稀涎散或人参芦煎汤探吐随用导痰汤多加竹少加姜汁暴怒气逆而昏运者为气厥宜八味顺气散或调气散或四七汤手足搐搦为风厥宜小续命汤因酒而得为酒厥宜二陈汤加干葛青皮或葛花解酲汤　又有骨枯爪痛为骨厥身立如椽为骭厥　喘而强为阳明厥　此皆由气逆也　厥亦有腹满不知人者一二日稍知人者皆卒然闷乱者皆因邪气乱阳气逆是少隂肾脉不至也肾气衰少精血奔逸使气促迫上入胸脇宗气反结心下阳气退下热归股腹与隂相助令身不仁又五络皆防于耳五络俱絶则令人身脉皆动而形体皆无知其状如尸故曰尸厥正由藏气相刑或与外邪相忤则气郁不行闭于经络诸脉伏匿昏不知人唯当随其藏气而通之寒则热之热则寒之闭则通之　仲景云尸厥脉动而无气气闭不通故静而死也　菖蒲屑内鼻孔中吹之令人以桂屑着舌下　又剔取左角髪方寸烧灰末酒和灌之立起遂以竹管吹其两耳　还魂汤　奄忽死去四肢逆冷不醒人事腹中气走如雷鸣此尸厥也以熖硝五钱硫黄二钱研细作三服每服好陈酒一大盏煎觉硝熖起倾于盆内盖着温服如人行五里又进一服不过三服即醒灸百防四十九壮气海丹田三百壮身温灸止如无前药用黑附子一只炮制人参一两分作二服酒三盏煎服或生姜汁酒合煎亦妙灸百防艾炷止许如菉荳大麤则伤人<br />
　　诊　沉防不数为寒厥　沉伏而数为热厥　细为气虚　大如葱管为血虚　浮数为痰　数为热　浮者外感　脉至如喘为气厥　寸沉大而滑沉为实滑为气实气相血气入藏唇口青身冷死　如身和汗自出为入府此为尸厥<br />
<br />
<br />
<br />
<br />
<br />
<br />
<br />
<br />
<br />
　　证治准绳卷三<br />
<子部,医家类,证治准绳><br />
　　钦定四库全书<br />
　　证治准绳卷四<br />
　　明　王肯堂　撰<br />
　　准绳<br />
　　诸气门<br />
　　诸气<br />
　　经云诸痛皆因于气百病皆生于气怒则气上喜则气缓悲则气消恐则气下寒则气收热则气泄惊则气乱劳则气耗思则气结九气不同也　按子和云天地之气常则安变则病而况人禀天地之气五运迭侵于外七情交战于中是以圣人啬气如持至宝庸人役物而反伤太和此轩岐所以论诸痛皆因于气百病皆生于气遂有九气不同之说气本一也因所触而为九怒喜悲恐寒热惊思劳也葢怒气逆甚则呕血及餐泄故气逆上矣怒则阳气逆上而肝木乗脾故甚呕血及餐泄也喜则气和志达荣卫通利故气缓矣悲则心系急肺布叶举而上焦不通荣卫不散热气在中故气消矣恐则精却却则上焦闭闭则气逆逆则下焦胀故气不行矣寒则腠理闭气不行故气收矣热则腠理开荣卫通汗大泄故气泄矣惊则心无所倚神无所归虑无所定故气乱矣劳则喘息汗出内外皆越故气耗矣思则心有所存神有所归正气畱而不行故气结矣尝考其为病之详变化多端如怒气所至为呕血为餐泄为煎厥为薄厥为阳厥为胸满脇痛食则气逆而不下为喘渇烦心为消瘅为肥气为目暴盲耳暴闭筋缓发于外为痈疽喜气所至为笑不休为毛革焦为内病为阳气不收甚则为狂悲气所至为阴缩为筋挛为肌痹为脉痿男为数溲血女为血崩为酸鼻辛頞为目昏为少气不能报息为泣则臂麻恐气所至为破防脱肉为骨痠痿厥为暴下绿水为面热肤急为阴痿为惧而脱頥惊气所至为潮涎为目睘为口呿为痴痫为不省人为僵仆久则为痹劳气所至为嗌噎病为喘促为血为腰痛骨痿为肺鸣为高骨坏为阴痿为唾血为冥目视为耳闭男为少精女为不月衰甚则溃溃乎若坏都汩汩乎不可止思气所至为不眠为嗜卧为昏瞀为中痞三焦闭塞为咽嗌不利为胆瘅呕苦为筋痿为白淫为得后与气快然如衰为不嗜食寒气所至为上下所出水液澄澈清泠下利清白云云热气所至为喘呕吐酸暴注下迫云云窃又稽之内经治法但以五行相胜之理互相为治如怒伤肝肝属木怒则气并于肝而脾土受邪木太过则肝亦自病喜伤心心属火喜则气并于心而肺金受邪火太过则心亦自病悲伤肺肺属金悲则气并于肺而肝木受邪金太过则肺亦自病恐伤肾肾属水恐则气并于肾而心火受邪水太过则肾亦自病思伤脾脾属土思则气并于脾而肾水受邪土太过则脾亦自病寒伤形形属阴寒受热则阳受病寒太过则阴亦自病热伤气气属阳热胜寒则阴受病热太过则阳亦自病凡此数者更相为治故悲可以治怒以怆恻苦楚之言感之喜可以治悲以谑浪防狎之言娱之恐可以治喜以迫遽死亡之言怖之怒可以治思以汚辱欺罔之言触之思可以治恐以虑彼志此之言夺之凡此五者必诡诈谲怪无所不至然后可以动人耳目易人视听若胸中无才器之人亦不敢用此法也热可以治寒寒可以治热逸可以治劳习可以治惊经曰惊者平之夫惊以其忽然而遇之也使习见习闻则不惊矣如丹溪先生治一女子许婚后夫经商二年不归因不食困卧如痴他无所病但向里牀坐此思想气结也药难独治得喜可解不然令其怒【脾主思过思则脾气结而不食怒属肝木怒则木气升发而冲开脾气矣】因激之大怒而哭至二时许令解之与药一贴即求食矣然其病虽愈必得喜方已乃绐以夫回既而果然病不举又如子和治一妇人久思而不眠令触其怒妇果怒是夕困眠捷于影响惟劳而气耗恐而气夺者为难治喜者少病百脉舒和故也又闻庄先生治喜劳之极而病者庄切其脉为之失声佯曰吾取药去数日更不来病者悲泣后即愈矣素问曰惧胜喜可谓得关者也凡此之类内经自有治法庸工废而不行亦已久矣幸河间子和丹溪数先生出而其理始明后之学者宜知所从事　丹溪云冷气滞气逆气皆是肺受火邪气得炎上之化有升无降熏蒸清道甚而转成剧病局方类用辛香燥热之剂以火济火咎将谁执气无补法世俗之言也以其为病痞闷壅塞似难于<br />

                    <br>
                        　　补不思正气虚者不能运行邪滞着而不出所以为病经曰壮者气行则愈怯者着而成病茍或气怯不用补法气何由行　气属阳无寒之理上升之气觉恶寒者亢则害承乃制也　气有余便是火冷生气者高阳生之谬言也自觉冷气自下而上者非真冷也葢上升之气自肝而出中挟相火自下而上其热为甚火极似水阳亢阴防也【按河间论气为阳而主轻防诸所动乱劳伤乃阳火之化神狂气乱而病热矣又云五志过极皆为火也而其治法独得言外之意凡见喜怒悲恐思之证皆以平心火为主至于劳者伤于动动便属阳惊者骇于心心便属火二者必以平心火为主俗医不达此者遂有寒凉之谤】气郁用香附苍术抚芎　调气用木香然味辛气能上升如气郁而不达固宜用之若阴火冲上而用之则反助火邪矣故必用黄柏知母而少用木香佐之　气从左边起者肝火也　气刺痛皆属火当降火药中加枳殻　破滞气用枳殻枳殻能损至高之气二三服即止恐伤真气气实者可服　实热在内相火上冲有如气滞用知母黄栢芩连　阴虚气滞用四物以补血　因事气郁不舒伸而痛者木香调达之　忧而痰气香附五钱瓜蒌一两贝母山查各三钱半夏一两　禀受素壮而气刺痛用枳殻乌药　因死血而痛者桃仁红花归头　解五藏结气益少阴经血用栀子炒黑为末入汤同煎饮之甚效　河间云妇人性执故气疾为多【宜正气天香汤先导之戴复庵云七气致病虽本一气而所以为气者随症而变】三因方论最详喜怒忧思悲恐惊谓之七气有痰在咽喉间如绵絮相似咯不出咽不下并宜四七汤未效进丁沈透膈汤【内有热者不宜】审知是思虑过度宜四七汤去茯苓加半夏人参菖蒲审知是盛怒成疾面色青黄或两脇胀满宜调气散或四七汤加枳殻木香各半钱因惊恐得疾心下怔忡者见惊悸门　脉滑者多血少气涩者少血多气大者血气俱多小者血气俱少下手脉沉便知是气其或沉滑气兼痰饮　脉软或虚大虚滑防弱饮食不节劳伤过度精神倦怠四肢困乏法当补益补中益气汤调中益气汤十全大补汤夏月清暑益气汤四君四物之类加减脉结涩或沉急疾收敛四肢腹脇腰胯间牵引疼<br />
　　痛不能转侧皆由七情郁滞防闪伤损谨察病原随证疏导三因七气汤流气饮子大七气汤苏子降气汤化气散四磨汤大胡汤选用　脉沉滑气兼痰饮者二陈汤桔梗半夏汤四七汤枳殻乌药紫苏大腹皮桑白皮之类随证加减<br />
　　郁<br />
　　六元正纪大论曰木郁达之火郁发之土郁夺之金郁泄之水郁折之然调其气过者折之以其畏也所谓泻之　王安道曰木郁达之五句治郁之法也调其气一句治郁之余法也过者折之三句调气之余法也夫五法者经虽为病由五运之郁所致而立然扩而充之则未尝不可也且凡病之起也多由乎郁郁者滞而不通之义或因所乘而为郁或不因所乘而本气自郁皆郁也岂惟五运之变能使然哉郁既非五运之变可拘则达之发之夺之泄之折之之法固可扩焉而充之矣木郁达之达者通畅之也如肝性急怒气逆胠脇或胀火时上炎治以苦寒辛散而不愈者则用升发之药加以厥阴报使而从治之又如久风入中为餐泄及不因外风之入而清气在下为餐泄则以轻之剂举而散之凡此之类皆达之之法也王氏谓吐之令其条达为木郁达之东垣谓食塞胸中食为坤土胸为金位金主杀伐与坤土俱在于上而旺于天金能克木故肝木发生之气伏于地下非木郁而何吐去上焦阴土之物木得舒畅则郁结去矣此木郁达之也窃意王氏以吐训达此不能使人无疑者以为肺金盛而抑制肝木欤则防肺气举肝气可矣不必吐也以为脾胃浊气下流而少阳清气不升欤则益胃升阳可也不必吐也虽然木郁固有吐之之理今以吐字总该达字则是凡木郁皆当用吐矣其可乎哉至于东垣所谓食塞肺分为金与土旺于上而克木又不能使人无疑者夫金之克木五行之常道固不待夫物伤而后能也且为物所伤岂有反旺之理若曰吐去其物以伸木气乃是反为木郁而施治非为食伤而施治矣夫食塞胸中而用吐正内经所谓其高者因而越之之义耳恐不劳引木郁之说以汩之也火郁发之发者汗之也升举之也如腠理外闭邪热怫郁则解表取汗以散之又如龙火郁甚于内非苦寒降沈之剂可治则用升浮之药佐以甘温顺其性而从治之使势穷则止如东垣升阳散火汤是也凡此之类皆发之之法也土郁夺之夺者攻下也刼而衰之也如邪热入胃用咸寒之剂以攻去之又如中满腹胀湿热内甚其人壮气实者则攻下之其或势盛而不能顿除者则刼夺其势而使之衰又如湿热为痢有非力轻之剂可治者则或攻或刼以致其平凡此之类皆夺之之法也金郁泄之泄者渗泄而利小便也疏通其气也如肺金为肾水上原金受火烁其令不行原郁而渗道闭矣宜肃清金化滋以利之又如肺气膹满胸凭仰息非利肺气之剂不足以疏通之凡此之类皆泄之之法也王氏谓渗泄解表利小便为金郁泄之夫渗泄利小便固为泄金郁矣其解表二字莫晓其意得非以人之皮毛属肺其受邪为金郁而解表为泄之乎窃谓如此则凡筋病便是木郁肉病便是土郁耶此二字未当于理今删去且解表间于渗泄利小便之中是渗泄利小便为二治矣若以渗泄为滋肺生水以利小便为直治膀胱则直治膀胱既责不在肺何为金郁乎是亦不通故予易之曰渗泄而利小便也木郁折之折者制御也伐而挫之也渐杀其势也如肿胀之病水气淫溢而渗道以塞夫水之所不胜者土也今土气衰弱不能制之故反受其侮治当实其脾土资其运化俾可以制水而不敢犯则渗道达而后愈凡病势既旺非上法所能遽制则用泄水之药以伐而挫之或去菀陈莝开鬼门洁净府三治备举迭用以渐平之王氏所谓抑之制其冲逆正欲折挫其泛滥之势也夫实土者守也泄水者攻也兼三治者广略而决胜也守也攻也广略也虽俱为治水之法然不审病者之虚实久近浅深杂焉而妄施治之其不倾踣者寡矣且夫五郁之病固有法以治之矣然邪气久客正气必损今邪气虽去正气岂能遽平哉茍不平调正气使各安其位复其常于治郁之余则犹未足以尽治法之妙故又曰然调其气茍调之而其气犹或过而未服则当益其所不胜以制之如木过者当益金金能制木则木斯服矣所不胜者所畏者也故曰过者折之以其畏也夫制物者物之所欲也制于物者物之所不欲也顺其欲则喜逆其欲则恶今逆之以所恶故曰所谓泻之王氏以咸泻肾酸泻肝之类为说未尽厥旨虽然自调其气以下盖经之本旨故予推其义如此若扩充为应变之用则不必尽然也　丹溪言郁有六气血湿热痰食也　气郁胸脇痛脉沉而濇宜香附苍术抚芎　湿郁周身走痛或关节痛遇阴寒则发其脉沉细宜苍术川芎白芷茯苓　热郁目瞀小便赤其脉沉数宜山栀青黛香附苍术抚芎　痰郁动则喘寸口脉沉滑宜海石香附南星瓜蒌仁　血郁四肢无力能食便红其脉芤宜桃仁红花青黛川芎香附　食郁嗳酸腹满不能食右寸脉盛宜香附苍术山查神麴鍼砂　右诸郁药春加防风夏加苦参秋冬加吴茱茰　苍术抚芎总解诸郁　凡郁皆在中焦以苍术抚芎开提其气以升之假令食在气上气升则食自除矣余仿此　或问方论分门叙证未尝有郁病之名今出六郁之药何也曰夫人气之变一如天地六淫而分之故郁者燥淫为病之别称也燥乃阳明秋金之位化经曰金木者生成之终始又曰木气之下金气乗之盖物之化从于生物之成从于杀造化之道于生杀之气未始相离犹权衡之不可轻重也生之重杀之轻则气殚散而不收杀之重生之轻则气敛涩而不通是谓郁矣郁有外邪内伤外邪者内经有六气五运胜克之郁内应乎人气而生病者是也用五郁而治木郁者达之火郁者发之水郁者折之土郁者夺之金郁者泄之内伤者人之天真与谷气并分布五藏名五阳者金木水火土之五气也各司一藏而金木则统为生杀之纪纲以其五阳又复相通移五五二十五阳于是一藏一五气各有生长化收藏之用虽名自为之用然必归于肺肺属金主气分阴阳其化燥其变敛涩敛涩则伤其分布之政不惟生气不得升而收气亦不得降故经曰逆秋气则太阴不收肺气焦满又曰诸气怫郁皆属于肺此之谓也今观此集所云郁病多在中焦及六郁凡例之药诚得其要矣中焦者脾胃也水谷之海法天地生万物体干健之化其坤静之德五性备而冲和之气五藏六府皆禀之以为生荣卫由谷气之精悍所化天真亦由谷气而充大东垣所谓人身之清气荣气运气卫气春升之气皆胃气之别称然而诸气岂尽是胃气者哉乃因胃气以资其生故也脾胃居中心肺在上肾肝在下凡有六淫七情劳役妄动上下所属之藏气致虚实胜克之变过于中者而中气则常先是故四藏一有不平则中气不得其和而先郁矣更有因饮食失节停积痰饮寒温不适所脾胃自受所以中焦致郁之多也今以其药兼升降而用之者盖欲升之必先降之而后得以升也欲降之必先升之而后得以降也老氏所谓将欲取之必先与之其苍术足阳明药也气味雄壮辛烈强胃强脾开发水谷气其功最大香附阴血中快气药也下气最速一升一降以散其郁抚芎者足厥阴直达三焦俾生发之气上至头目下抵血海通疏阴阳气血之使者也然用此不专开中焦而已其胃主行气于三阳脾主行气于三阴脾胃既布水谷之气行纵是三阴三阳各藏府自受其燥金之郁者亦必因胃气可得而通矣天真等气之不达亦必可得而伸矣况苍术尤能径入诸经疏泄阳明之湿通行敛涩者也观此六郁药之凡例其升降消导皆因内经变而致殆将于受病未深者设也若或气耗血衰津液枯竭病已入深宁复令人守此不从病机大要治法以有者求之无者求之盛者责之虚者责之必先五胜者哉不然如前条中风伤寒外邪者尚分虚实论治何乃郁病属内伤多者反不分之乎先生之意当不止是集书者不能备其辞也曰子言郁乃燥淫之别称刘河间则又以怫郁属热者何也曰燥之为气有凉有热而燥者秋风气至大凉革肃杀坚劲生气不草木敛容人物之象一也在人身则腠理闭宻中外涩滞气液皆不滑泽是以原病式叙诸涩枯涸干劲皴掲者在燥淫条下从化何如内经有之少阴少阳热火下临肺气上从白起金用草木青河间又谓六气不必一气独为病气有相兼或风热胜湿成燥涩者或肺受火热致金衰耗津而燥者或火热亢极兼贼鬼水化反闭塞而燥者或因寒邪外闭腠理阳气郁而成燥其病在外甚亦入内或口食生冷阳气内郁而成燥热者其病在肉里甚亦在外或兼于湿者湿主于否因致怫郁成热以燥者或兼风者因热伤肺金不能平木而生风胜湿而燥也易曰燥万物者莫熯乎火燥之从化者其此之谓欤至于论郁之为病外在六经九窍四属内在五藏六府大而中风暴病暴死颠狂劳瘵消渇等疾小而百病莫不由是气液不能宣通之所致治郁之法有中外四气之异在表者汗之在内者下之兼风者散之热防者寒以和之热甚者防阳救水养液润燥补其已衰之阴兼湿者审其湿之太过不及犹土之旱涝也寒湿之胜则以苦燥之以辛温之不及而燥热者则以辛润之以寒调之大抵须得仲景之法治之要各守其经气而勿违然方论止叙风寒湿热四气之病无燥火二淫之故殆是从四时令气之伤人者于秋不言伤其燥而乃曰伤其湿者为相火代君火行令于暑故止言热而不言火夫如是之天气合四时者尚不能明况能推究人以一气之变亦如天气六淫之分者乎且人气之燥火二淫常通贯于风寒湿热病中尤多于四气之相移也何以言之在病之冲逆奔迫即属之火气液不得通即属之燥其火游行于五者之间今不以为言尚不可也抑夫燥者正属五行金气所化而亦舍之此何理焉及观其所立气门多是二淫之病可见其不识人气有六化六变之道宜乎其治气病之法无端绪矣<br />
　　诊　郁脉多沉伏郁在上则见于寸郁在中则见于关郁在下则见于尺　郁脉或促或结或涩滑伯仁云气血食积痰饮一有留滞于其间则脉必因之而止涩矣但当求其有神所谓神者胃气也<br />
　　痞【胀在腹中　胀有形　胸痹痞在心下　痞无形　内附】<br />
　　或问痞属何藏邪属何气曰尝考之内经有阳明之复心痛痞满者注以清甚于内热郁于外太阳之复心胃生寒心痛痞闷者注以心气内燔备化之纪病痞卑监之纪留满痞塞太阴所至为积饮否隔注皆以阴胜阳也由是观之则是受病之藏者心与脾也因而怫郁壅塞不通为痞者火与湿也其论致病所由之邪则不可一言而尽天气之六淫外感人气之五邪相乘阴阳之偏负饮食七情之过节皆足以乱其火土之气盖心阳火也主血脾阴土也主湿凡伤其阳则火怫郁而血凝伤其阴则土壅塞而湿聚二藏之病相去不离方寸间上太阴阳之分施治之法便不可同也何则金匮要畧水病篇谓心下坚大如盘边如旋杯水饮所作者二条同是语也但一条之上有气分二字用桂枝去药加麻黄附子细辛汤治为水寒之邪闭结气海之阳不布荣卫不行一条用枳术汤为中焦水停土壅故也又胸痹篇云胸痹心下痞留气结在胸胸满脇下逆抢心枳实薤白桂枝汤主之人参汤亦主之一证列二方原其意盖是留气结在胸为重者便须补中又心中痞诸逆心悬痛桂枝生姜枳实汤主之伤寒论中有谓病人手足厥冷脉作邪结在胸中者当吐之脉浮大心下反鞭有热属藏者下之兹二者为不汗下而痞满从其邪有高下故吐下之不同若经汗下而心下痞则以诸泻心汤大抵痞与结胸同是满鞭但结胸则涌治岂非仲景治痞亦在心脾二藏从火土之阴阳者欤各适其宜而治高者越之下者竭之上气不足推而之下气不足温而行之高者抑之下者举之郁者开之结者解之寒者热之热者寒之虚则补实则泻随机应变以为治东垣云夫痞者心下满而不痛是也太阴者湿也主壅塞乃土来心下为痞满也伤寒下太早亦为痞乃为寒伤其荣荣者血也心主血邪入于本故为心下痞闷仲景立泻心汤数方皆用黄连以泻心下之土邪其效如响应桴故活人书云审知是痞先用桔梗枳殻汤非以此专治痞也盖因先错下必成痞证是邪气将陷而欲过胸中故先用截散其邪气使不至于痞先之一字早用之义也若已成痞而用之则失之晩矣不惟不能消痞而反损胸中之正气则当以仲景痞药治之经云察其邪气所在而调治之正谓此也非止伤寒如此至于酒积杂病下之太过亦作痞伤盖下多亡阴亡阴者谓脾胃水谷之阴亡也故胸中之气因虚下陷于心之分野则致心下痞宜升胃气以血药兼之若全用气药导之则其痞益甚甚而复下之气愈下降必变为中满膨胀皆非其治也又有虚实之殊如实痞大便闭者厚朴枳实汤主之虚痞大便利者白陈皮汤主之如饮食所伤痞闷者当消导之去其胸中窒塞上逆兀兀欲吐者则吐之所谓在上者因而越之也　海藏云治痞独益中州脾土以血药治之其法无以加矣　伤寒痞者从血中来杂病痞者亦从血中来虽俱为血证然伤寒之证从外至内从有形至无形故无形气证以苦泄之有形血证以辛甘散之中满者勿食甘不满者复当食也中满者腹胀也如自觉满而外无腹胀之形即非中满乃不满也不满者病也当以甘治之可也　主方黄茋补中汤加柴胡升麻缘天地不交为痞今以猪苓泽泻从九天之上而降柴胡升麻从九地之下而升则可以转否而为泰矣　无形气证以苦泄之枳实黄连之类大消痞丸黄连消痞丸失笑丸　有形血证以辛甘散之枳实理中丸人参汤半夏泻心汤　伤寒五六日不论已下未下心下痞满泻心汤小柴胡汤加枳桔主之　少阴面赤下利心下痞泻心汤加减例易老单用防心汤用钱氏法后随症加减　烦者加山栀　躁加香防　呕加半夏　满加枳实厚朴　腹痛加药脉迟加附子　下焦寒加干姜　大便硬加大黄　如用姜附先煎令熟使热不僭后加黄连同用　痞而头目不清者以上清散主之胸中不利者悉利于表　饮食伤脾痞闷轻者大消痞丸枳术丸回金丸之类甚者防下之吐之下之者槟榔丸煮黄丸吐之者二陈汤及瓜蒂散探吐之　若酒积杂病下之太过亦作痞满宜升提胃气以血药兼之　湿者四肢困重小便短宜平胃和五苓以渗之　郁者越鞠丸　热则烦渇溺赤以苦寒泄之大消痞丸【煎汤用黄连及葛根升麻发之】便结即利之　寒则中清以辛甘散之枳实理中丸挝脾汤加丁香或丁沉透膈汤　戴复庵以诸痞塞及噎膈乃是痰为气所激而上气又为痰所隔而滞痰与气搏不能流通并宜用二陈汤加枳实砂仁木香或木香流气饮入竹姜汁服　因七气所伤结滞成疾痞塞满闷宜四七汤或导痰汤加木香半钱或下来复丹　脾胃弱而转运不调为痞宜四君子汤伤于劳倦者补中益气汤大病后元气未复而痞者亦宜之　脉之右关多而迟者必心下坚此肝木尅脾土郁结涎闲于藏府气不舒则痞木香顺气汤　挟死血者多用牡丹皮江西红麴麦芽【炒研】香附【童便制】桔梗川通草穿山甲番降香红花山查肉苏木各钱许酒童便各一钟煎甚者加大黄临服入韭汁桃仁泥此方一应大怒之后作痞者皆可服胸痹　心下满而不痛为痞心下满而痛为胸痹　金匮方胸痹胸中气塞短气茯苓杏仁甘草汤主之　橘枳姜汤主之　胸痹缓急者薏苡仁附子散主之【此二条不言痛】支饮胸满者枳朴大黄汤主之【不言痹】　胸痹之病喘<br />

                    <br>
                        　　息欬唾胸背痛短气寸口脉沉而迟关上小紧数者以括蒌薤白白酒汤主之　胸痹不得卧心痛彻背括蒌薤白半夏汤主之　胸痹心中痞留气结在胸胸满脇下逆抢心枳实薤白桂枝汤主之人参汤亦主之　一味瓜蒌取子熟炒连皮或煎或丸最能荡涤胸中垢腻<br />
　　水胀总论<br />
　　许学士云脐腹四肢悉肿者为水但腹胀四肢不甚肿为蛊蛊即胀也然胀亦有头面手足尽肿者大抵先头足肿后腹大者水也先腹大后四肢肿者胀也　灵枢经五癃津液篇黄帝问曰水谷入于口输于肠胃其液别为五天寒衣薄则为溺与气天热衣厚则为汗悲哀气并则为泣中热胃缓则为唾邪气内逆则气为之闭塞而不行不行则为水胀予知其然也不知其何由生愿闻其道岐伯曰水谷皆入于口其味有五各注其海津液各走其道故三焦出气以温肌肉充皮肤为其津其流而不行者为液天暑衣厚则腠理开故汗出寒畱于分肉之间聚沫则为痛天寒则腠理闭气湿不行水下留于膀胱则为溺与气五藏六府心为之主耳为之听目为之肺为之相肝为之将脾为之卫肾为之主外故五藏六府之津液尽上渗于目心悲气并则心系急心系急则肺举肺举则液上溢夫心系与肺不能常举乍上乍下故欬而泣出矣中热则胃中消谷消谷则虫上下作肠胃充郭故胃缓胃缓则气逆故唾出五谷之津液和合而为膏者内渗入于骨空补益脑髓而下流于阴股阴阳不和则使液溢而下流于阴髓液皆减而下下过度则虚虚故腰背痛而胫痠阴阳气道不通四海闭塞三焦不泻津液不化水谷并于肠胃之中别于回肠留于下焦不得渗膀胱则下焦胀水溢则为水胀　水胀篇黄帝问于岐伯曰水与肤胀鼓胀肠覃石瘕石水何以别之岐伯答曰水始起也目窠上防肿如新卧起之状其颈脉动时欬阴股间寒足胫肿腹乃大其水已成矣以手按其腹随手而起如裹水之状此其候也黄帝曰肤胀何以候之岐伯曰肤胀者寒气客于皮肤之间然不坚腹大身尽肿皮厚按其腹窅而不起腹色不变此其候也鼓胀何如岐伯曰腹胀身皆大大与肤胀等也色苍黄腹筋起此其候也肠覃何如岐伯曰寒气客于肠外与卫气相搏气不得营因有所系癖而内着恶气乃起瘜肉乃生其始生也大如鸡卵稍以益大至其成如怀子之状久者离岁按之则坚推之则移月事以时下此其候也石瘕何如岐伯曰石瘕生于胞中寒气客于子门子门闭塞气不得通恶血当泻不泻衃以留止日以益大状如怀子月事不以时下皆生于女子可导而下黄帝曰肤胀鼓胀可刺耶岐伯曰先防其胀之血络后调其经刺去其血络也【石水脐以下肿其脉沈】<br />
　　水肿<br />
　　素问汤液醪醴论帝曰其有不从毫毛而生五藏阳以竭也津液充郭其魄独居孤精于内气耗于外形不可与衣相保此四极急而动中是气拒于内而形施于外治之奈何岐伯曰平治于权衡去菀陈莝防动四极温衣缪刺其处以复其形开鬼门洁净府精以时服五阳以布疏涤五藏故精自生形自盛骨肉相保巨气乃平释云不从毫毛生者明其邪不自腠理入是水从内而溢出于外者也五藏阳以竭者为由脾胃虚弱夫脾胃者土也法天地生万物故水谷入胃清阳化气浊阴成味五藏禀其气曰阳禀其味曰精即经之谓五阳者胃脘之阳是也气和精生今不得禀水谷气则无气以生不得禀五味则无精以化肺主气而魄藏焉无气则魄独居肾为阳故动之经脉行则脾胃之水谷得以化四藏亦得以禀之然后可以施治其水在表在上者汗之在下在里者分利之夫如是此条所治正与评热论阴虚者对待而言也彼为肾之阴虚不能敌夫所凑之阳此为胃之阳虚不能制夫溢水之隂也　仲景法诸有水者腰以下肿当利小便腰已上肿当发汗乃愈　防己黄茋汤　防己茯苓汤　蒲灰散【已上利小便】　越脾汤越脾加术汤　甘草麻黄汤　麻黄附子汤　杏子<br />
　　汤【已上发汗】　观此可见仲景之法一出于内经后世治水肿方有五皮散香苏散中用姜橘紫苏大腹皮辛以散之茯苓防已木通桑皮淡以渗之是开鬼门洁净府同用也　丹溪云因脾虚不能制水水渍妄行当以参术补脾气得实则自能健运自能升降运动其枢机则水自行非五苓之行水也又云内经曰诸气膹郁皆属于肺诸湿肿满皆属于脾诸腹胀大皆属于热是三者相因而为病盖湿者土之气土者火之子故湿每生于热热气亦能自湿者母气感子湿之变也湿气盛肺气不行而膹郁矣故水肿病者脾失运化之职清浊混淆因郁而为水脾土既病肺为之子而肺亦虚荣卫不布气停水积凝聚浊液渗透经络涵流谿谷窒碍津液久久灌入队道血亦化水矣凡治肿皆宜以治湿为主所挟不同故治法亦异更宜清心经之火补养脾土火退则肺气下降而水道通脾土旺则运化行清浊分其清者复回而为气为血为津液其败浊之甚者在上为汗在下为溺以渐而分消矣卢砥镜治水肿类例以肺金盛而生水水溢妄行气息闭枢机壅而为肿必欲导肾以决去之岂理也哉夫肺者肾之母其气清肃若果由肺盛生水则将奉行降令通调水道下输膀胱水精四布五经并行而何病肿之有　或问丹溪所论水病之源在于脾土卢氏论水宗于水热篇阴盛水溢其源在肾所起不同故治必异今如丹溪之论则内经非欤曰不然试用水热篇三章之义绎之则晰然矣首章问少阴何以主肾肾何以主水曰肾者至阴也至阴者盛水也肺者太阴也少阴者冬脉也故其本在肾其未在肺皆积水也此以少阴经脉在上主肾行冬令至阴盛水气化之常者而言也非是为病之因也当时若遇邪伤则二藏之气停而皆积水矣今卢氏不求其为因所感之邪而致气停水积乃輙以至阴盛水谓是藏气有余而生病者误矣不然何乃次章复问肾何以能聚水而生病曰肾者胃之关也关门不利故聚水而从其类也上下溢于皮肤故为胕肿胕肿者聚水而生病也此承上章积水之病故注文以肾主下焦膀胱为府主其分注开窍二阴故肾气化则二阴通二阴闭则胃填满故云肾者胃之关也关闭则水积然而气停水溢之义尚有可言者焉当是下焦之气也何则灵枢本输篇曰少阳者属肾上连肺故将两藏三焦者决渎之府也水道出焉属膀胱是孤府也宣明五气篇下焦溢为水注文以分注之所气窒不泻则溢而为水也又曰三焦病者腹气满小腹尤坚不得小便窘急溢则水留即为胀以此观之其下焦少阳之经气当相火之化六气中惟相火有其经无其府藏游行于五者之间故曰少阳为游部其经脉之在上者布膻中散络心包在下者出于委阳上络膀胱岂非上佐天道之施化下佐地道之生发与手厥阴为表里以行诸经之使者乎是故肾经受邪则下焦之火气郁矣火气郁则水精不得四布而水聚矣火郁之久必发发则与冲脉之属火者同逆而上盖冲脉者十二经之海其上者出于项颡渗诸阳灌诸精其下者并少阳下足渗三阴灌诸络由是水从火溢上积于肺而为喘呼不得卧散聚于阴络而为胕肿随五藏之虚者入而聚之为五藏之胀夫如是之病皆相火泛滥其水而生病者也非相火则水不溢而止为积水之病如内经所谓阴阳结斜多阴少阳曰石水少腹肿三阴结寒为水肾肝并沉为石水之类是也又尝推其肾气不化之由多是四气相乘害之盖胃是肾之胜藏或湿热盛而伤之或胃气不足下陷而害之或心火太过下乘而侮之或燥金敛涩之或风木摇撼之与夫劳役色欲七情外感皆足以致肾气之不足也夫胃之关不惟因肾气不化而后闭其胃之病者而关亦自闭矣其水不待肾水而生所饮之水亦自聚矣盖胃主中焦为水谷之海胃气和则升降出纳之气行水谷各从其道而输泄也胃气不和则出纳之关皆不利故水谷之津液皆积聚而变水也即灵枢经脉篇曰胃所生病大腹水肿膝膑肿痛津液篇曰五谷之津液因阴阳不和则气道不通四海闭塞三焦不泻津液不化水谷并于肠胃之中留于下焦不得渗膀胱则下焦胀水溢则为水胀王叔和脉经曰脾常怀抱其子子肺金也子畏火伤下避水中木畏金乘下为荆棘脾复畏木居一隅水遂上溢而为胀也即此诸论观之所谓关门不利云云者盖以二藏相因而然耳第三章问诸水皆生于肾乎曰肾者牝藏也地气上者属于肾而生水液也故曰至阴勇而劳甚则肾汗出肾汗出逢于风内不得入于藏府外不得越于皮肤客于府行于皮里传为胕肿本之于肾名曰风水观是章所谓地气上者指人形体皆禀地之阴以生者而言也肾居五藏之下是至阴主水以生津液是故津液在百体犹水在地中行五气所化之五液悉属于肾今因劳火迫于肾气之液发出为汗因逢风而府闭其汗与风相搏遂结于皮肤于是五气所化新旧之液则皆类聚而成水矣用是比例推之则肾气之劳不止房事一端而已如夜行劳甚渡水跌仆持重逺行极怒惊恐之类岂无越出肾液于表亦得以逢于风者乎此圣人之言简而意博举一而可十者也又按评热篇曰有病肾风者面胕痝然壅害于言虚不当刺不当刺而刺后五日其气必至至必少气时热时热从胸背上至头汗出手热口干苦渇小便黄目下肿腹中鸣身重难以行月事不来烦而不能食不能正偃正偃则欬病名曰风水此肾虚不可妄治治之则阴愈虚而阳必凑之转及五藏有是热病状也用此比类前后所叙诸水溢之病未有不因肾虚得之设不顾虚輙攻其水是重虚其阴也虚则诸邪可入而转生病矣内经又谓肝肾脉并浮为风水此尤见是阴虚之甚者也何则夫肾肝二藏同居下焦肾为阴主静其脉沉肝为阳主动其脉浮而阴道易乏阳道易饶为二藏俱有相火故也若相火所动不得其正动于肾者犹龙火之入于海故水附而龙起动于肝者犹雷火之出于地疾风暴发故水如波涌今水从风是以肝肾并浮也王注以为风薄于下似若水风之邪世人莫知肝木内发之风也灵枢水胀篇有水胀肤胀鼓胀肠覃石瘕石水之病治肤胀鼓胀者先泻其胀之血络后调其经刺去其血络也观此肤胀与胀论篇谓荣气循脉卫气逆为脉胀卫气并脉循分肉为肤胀三里而泻近者一下逺者三下无问虚实工在疾泻此篇之鼓胀亦与腹胀论中之鼔胀同其病状彼则治之以鸡矢醴一剂知二剂已若饮食不节其病虽已当病气复聚于腹也何与此篇治是二证皆先泻其胀之血络刺去其血而复调其经如是之不同何哉盖彼以气聚之病此以气停与血相搏故血凝于络气凝于经而生水液为胀故治不同也　仲景云风水其脉自浮外证骨节疼痛恶风【针经论疾诊尺篇云视人之目窠上防肿如新卧起状其颈脉动时欬按其手足上窅而不起者风肤胀也又仲景云太阴脉浮而法当骨节疼痛反不痛身体反重而痠其人不渇汗出即愈为风水】风水脉浮身重汗出恶风者防己黄茋汤主之　风水急风一身悉肿脉浮不渇续自汗出无大热越婢汤主之恶风者加附子一枚炮【续法风水身体浮肿发歇不定肢节疼痛上气喘急大腹皮散主之风水毒气徧身肿满楮白皮散主之】皮水其脉亦浮外证胕肿按之没指不恶风其腹如鼔不渇当发其汗【又云渇而不恶寒者此是皮水盖法当风水恶寒不渇皮水不恶寒而渇假令皮水不渇亦当发汗也】　皮水为病四肢肿水气在皮肤中四肢聂聂动者防己茯苓汤主之　厥而皮水者蒲灰散主之【续法皮水身体面目悉浮肿木香丸主之】　正水其脉沉迟外证自喘石水其脉自沉外证腹满不喘【大竒论肾肝并沉为石水并浮为风水】<br />
　　【续法石水四肢细瘦腹独肿大海蛤丸主之　石水病腹光急如鼓大小便涩槟榔散主之】　黄汗其脉沉迟身发热胸满四肢头面肿久不愈必致痈肿【又云身肿而冷状如周痹胸中窒不能食反聚痛暮躁不得眠此为黄汗治法见黄疸门】　里水者一身面目黄肿其脉沉小便不利故令病水假如小便自利此亡津液故令渇越婢加术汤主之甘草麻黄汤亦主之　水之为病其脉沉小属少阴浮者为风无水虚胀者为气水其汗即已脉沉者宜麻黄附子汤浮者宜杏子汤　心水者其身重而少气不得卧烦而躁其阴大肿　肝水者其腹大不能自转侧脇下腹中痛时时津液防生小便续通　肺水者身肿小便难时时鸭溏　脾水者其腹大四肢苦重津液不生但苦少气小便难　肾水者其腹大脐肿腰痛不得溺阴下湿如牛鼻上汗其足逆冷面黄瘦大便反坚　诸病水者渇而不利小便数者皆不可发汗　问曰病者苦水面目四肢身体皆肿小便不利脉之不言水反言胸中痛气上冲咽状如灸肉当防咳喘审如师言其脉何类师曰寸口脉沉而沉为水为寒沉相搏结在关元始时当防年盛不觉阳衰之后荣卫相干阳损阴盛结寒防动气上冲喉咽塞噎脇下急痛医以为留饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈丸下水当时如小差食饮过度肿复如前胸脇苦痛象若奔豚其水溢则浮欬喘逆当先攻击冲气令止乃治欬欬止其喘自瘥先治新病病当在后　右仲景治水诸方皆用脉病为本然后量轻重虚实而施治皆守圣经之法耳奈何今世俗之医因病者急求一时之効以破气去水为功不知过一二日则病复至而不可救矣呜呼予每痛夫世人病水肿多死不救者有二一以病人不善调摄二以医悮投下药之过竭其阴阳絶其胃气故多死于是详摘素灵金匮之言而稍发明之有志者当不厌其繁也<br />
　　肿病不一或徧身肿或四肢肿面肿脚肿皆谓之水气然有阳水有阴水并可先用五皮饮或除湿汤加木腹皮各半钱如未効继以四磨饮兼吞桂黄丸仍用赤小荳粥佐之　徧身肿烦渇小便赤涩大便多闭此属阳水轻宜四磨饮添磨生枳殻兼进保和丸重则疏凿饮子利之以通为度　亦有虽烦渇而大便已利者此不可更利宜用五苓散加木通大腹皮半钱以通小便徧身肿不烦渇大便自调或溏泄小便虽少而不赤<br />
　　涩此属阴水宜实脾饮小便多少如常有时赤有时不赤至晩则防赤却无涩滞者亦属阴也不可遽补木香流气饮继进复元丹若大便不溏气息胀满宜四磨饮下黑锡丹　四肢肿谓之肢肿宜五皮饮加姜黄木各一钱或四磨饮或用白术三两防咀每服半两水一盏半大枣三枚拍破同煎至九分去渣温服日三无时名大枣汤　面独肿苏子降气汤兼气急者尤宜或煎熟去滓后更磨沉香一呷　有一身之间唯面与双脚浮肿早则面甚晩则脚甚经云面肿为风脚肿为水乃风湿所致须问其大小腑通闭别其阴阳二症前后用药惟除湿汤加木腹皮白芷各半钱可通用或以苏子降气汤除湿汤各半贴煎之　罗谦甫导滞通经汤治面目手足浮肿　感湿而肿者其身虽肿而自腰下至脚尤重腿胀满尤甚于身气或急或不急大便或溏或不溏但宜通利小便为佳以五苓散吞木丸【内犯牵牛亦不可轻服】间进除湿汤加木腹皮各半钱炒莱菔子七分半　因气而肿者其脉沉伏或腹胀或喘急宜分气香苏饮　饮食所伤而肿或胸满或嗳气宜消导寛中汤　不服水土而肿者胃苓汤加味五皮汤　有患生疮用干疮药太早致徧身肿宜消风败毒散若大便不通升麻和气饮若大便如常或自利当导其气自小便出宜五皮饮和生料五苓散腹若肿只在下宜除湿汤和生料五苓散加木如泽泻之数　已上数条为有余之证　大病后浮肿此系脾虚宜加味六君子汤白术三钱人参黄茋各一钱半白茯苓二钱陈皮半夏麴药木各一钱炙甘草大腹皮木各五分姜枣煎服小便不利间入五苓散　有脾肺虚弱不能通调水道者宜用补中益气汤补脾肺六味丸补肾　有心火尅肺金不能生肾水以致小便不利而成水证者用人参平肺散以治肺滋阴丸以滋小便　若肾经阴亏虚火烁肺金而小便不生者用六味地黄丸以补肾水用补中益气汤以培脾土肺脾肾之气交通则水谷自然尅化二经既虚渐成水胀又误用行气分利之药以致小便不利喘急痰盛已成蛊证宜加减金匮肾气丸主之已上数条为不足之证　不足者正气不足有余者<br />

                    <br>
                        　　邪气有余凡邪之所凑必正气虚也故以治不足之法治有余则可以治有余之法治不足则不可　洁古法如水肿因气为肿者加橘皮　因湿为肿者煎防己黄茋汤调五苓散　因热为肿者八正散　如以热燥于肺为肿者乃絶水之源也当清肺除燥水自生矣于栀子豉汤中加黄芩　如热在下焦阴消使气不得化者当益阴而阳气自化黄蘗内加黄连是也　如水胀之病当开鬼门洁净府也白茯苓汤主之　白茯苓汤能变水白茯苓泽泻各二两郁李仁五钱水一碗煎至一半生姜自然汁入药常服无时从少至多服五七日后觉腹下再肿治以白术散白术泽泻各半两为末煎服三钱或丸亦可煎茯苓汤下三十丸以黄茋药建中汤之类调养之平复后忌房室猪鱼盐麫等物　香薷熬膏丸如桐子大每服五丸日三渐增以小便利为度冬不限多少任吃　鲤鱼一头重一斤已上者煮<br />
　　熟取汁和冬葱白作羮食之　青头鸭或白鸭治如食法细切和米并五味煮熟作粥食之宜空腹时进何栢斋学士云造化之机水火而已宜平不宜偏宜<br />
　　交不宜分水为湿为寒火为燥为热火性炎上水性润下故火宜在下水宜在上则易交也交则为既济不交则为未济不交之极则分离而死矣消渇证不交而火偏盛也水气证不交而水偏盛也制其偏而使之交则治之之法也小火不能化大水故必先泻其水后补其火开鬼门泻在表在上之水也洁净府泻在里在下之水也水势既减然后用暖药以补元气使水火交则用药之次第也又云卢氏以水肿肝肾胃而不及脾丹溪非之似矣然实则皆非也盖造化生物天地水火而已矣主之者天也成之者地也故曰干知大始坤作成物至于天地交合变化之用则水火二气也天运水火之气于地之中则物生矣然水火不可偏盛太旱物不生火偏盛也太涝物亦不生水偏盛也水火和平则物生矣此自然之理也人之藏府以脾胃为主盖饮食皆入于胃而运以脾犹地之土也然脾胃能化物与否实由于水火二气非脾胃所能也火盛则脾胃燥水盛则脾胃湿皆不能化物乃生诸病水肿之证葢水盛而火不能化也火衰则不能化水故水之入于脾胃者皆渗入血脉骨肉血亦化水肉发肿胀皆自然之理也导去其水使水气少减复补其火使二气平和则病去矣丹溪谓脾失运化由肝木侮脾乃欲清心经之火使肺金得令以制肝木则脾土全运化之职水自顺道乃不为肿其词迂而不切故书此辨之　按何公虽于医学未精其论水火则医书所未发是可存也故附着于此诊　目窠防肿如卧蚕之状曰水　足胫肿曰水　颈脉动喘疾欬曰水　病下利后渇饮水小便不利腹满因肿此法当病水若小便自利及汗出者自当愈　跌阳脉当伏今反数本自有热消谷小便数今反不利此欲作水　寸口脉浮而迟浮脉则热迟脉则潜热潜相搏名曰沉趺阳脉浮而数浮脉则热数脉则止热止相搏名曰伏沉伏相搏名曰水沉则络脉虚伏则小便难虚难相搏水走皮肤则为水矣　脉得诸沉当责有水身体肿重水病脉出者死【三因云大抵浮脉带数即是虚寒潜止于其间久必沉伏沉伏则阳虚隂实为水必矣】面痝然浮肿疼痛其色炲黑多汗恶风者属肾风　阳水兼阳证脉必沉数　阴水兼阴证脉必沉迟　沉而滑为风水　浮而迟而皆为肿水病脉洪大者可治防细者不可治【又云浮大轻者生沉细虚者死又云实者生虚者死】　唇黑则伤肝　缺盆平则伤心　脐出则伤脾　足心平则伤肾　背平则伤肺　凡此五伤必不可治<br />
　　胀满<br />
　　仲景云胀满按之不痛为虚痛者为实可下之腹胀时减复如故此为寒当与温药　腹满不减减不足言须当下之宜大承气汤　心下坚大如盘边如旋杯水饮所作枳术汤主之　腹满口舌干燥此肠胃间有水气防己椒苈丸主之　病腹满发热十日脉浮而数饮食如故厚朴七物汤主之　脾虚满者黄茋汤【芍药停湿】　脾实满不运平胃散【苍术泄湿】　东垣云腹胀满气不转者加厚朴以破滞气腹中夯闷此非腹胀满乃散而不收可加芍药收之是知气结而胀宜厚朴散之气散而胀宜芍药収之　六元政纪论云太隂所至为中满太阴所至为稸满诸湿肿满皆属脾土论云脾乃阴中之太阴同湿土之化脾湿有余腹满食不化天为阳为热主运化也地为阴为湿主长养也无阳则阴不能生化故云藏寒生满病调经篇云因饮食劳倦损伤脾胃始受热中末传寒中皆由脾胃之气虚弱不能运化精防而制水谷聚而不散而成胀满经云腹满防胀支膈胠脇下厥上冐过在太阴阳明乃寒湿郁遏也脉经所谓胃中寒则胀满者是也腹满大便不利上走胸臆喘息喝喝然取足少阴又云胀取三阳三阳者足太阳寒水为胀与通评虚实论说腹暴满按之不下取太阳经络胃之募也正同取者泻也经云中满者泻之于内者是也宜以辛热散之以苦泻之淡渗利之使上下分消其湿正如开鬼门洁净府温衣缪刺其处是先泻其血络后调其真经气血平阳布神清此治之正也或问诸胀腹大皆属于热者何也此乃病机总辞假令外伤风寒有余之邪自表传里寒变为热而作胃实腹满仲景以大承气汤治之亦有膏粱之人湿热郁于内而成胀满者此热胀之谓也大抵寒胀多而热胀少治之者宜详辨之诸腹胀大皆属于热此乃八益之邪有余之证自天<br />
　　外而入是感风寒之邪自表传里寒变为热作胃实腹病日晡潮热大渇引饮讝语是太阳阳明并大实大满者大承气汤下之少阳阳明防满实者小承气汤下之经云泄之则胀已此之谓也假令痎疟为胀满亦有寒胀热胀是天之邪气伤暑而得之不即时发至秋暑气衰絶而疟病作矣知其寒也局方用交解饮子者是也内虚不足寒湿令人中满及五藏六府俱有胀满更以脉家寒热多少较之胃中寒则胀满浊气在上则生防胀取三阳三阳者足太阳膀胱寒水为胀腹暴满按之不下取太阳经络者胃之募也正同腹满防胀支膈胠脇下厥上胃过在太阴阳明此胃之寒湿郁遏也太阴防胀后不利不欲食食则呕不得卧按内经所说寒胀之多如此中满治法当开鬼门洁净府开鬼门者谓发汗也洁净府者利小便也中满者泻之于内谓脾胃有病当令上下分消其气下焦如渎气血自然分化不待泄滓秽如或大实大满大小便不利从权以寒热药下之或伤酒湿麫及味厚之物膏粱之人或食已便卧使湿热之气不得施化致令腹胀满此胀亦是热胀治热胀分消丸主之　如或多食寒凉及脾胃久虚之人胃中寒则胀满或藏寒生满病以治寒胀中满分消汤主之　中满热胀鼔胀气胀皆分消丸主之　中满寒胀寒疝大小便不通阴躁足不收四肢厥逆食入反出下虚中满腹中寒心下痞下焦躁寒沉厥奔豚不收皆分消汤主之　中满腹胀内有积聚坚硬如石其形如盘令人不能坐卧大小便涩滞上喘气促面色痿黄通身虚肿广茂溃坚汤主之二服后中满减半止有积不消再服半夏厚朴汤　阴阳应象论云清气在下则生餐泄浊气在上则生防胀此阴阳反作病之逆从也夫防胀者以寒热温凉论之此何腹胀也曰此饮食失节为胀乃受病之始也湿热亦能为胀右关脉洪缓而沉脉浮于上是风湿热三脉相合而为病也是脾胃之令不行阴火亢甚乘于脾胃盛则左迁而阳道不行是六府之气已絶于外火盛能令母实风气外絶风气外絶者是谷气入胃清气营气不行便是风气也异呼同类即胃气者是也经云虚则兼其所胜土不胜者肝之邪也是脾胃之土不足水火大胜者也经云浊阴出下窍浊阴走五藏浊阴归六府浊阴归地此平康不病之常道反此则为胀也阴阳论云饮食不节起居不时者阴受之阴受之则入五藏入五藏则防胀闭塞调经篇云下脘不通则胃气热热气熏胸中故内热下脘者幽门也人身之中上下有七冲门皆下冲上也幽门上冲吸门吸门者防厌也冲其吸入之气不得下归于肾肝为阴火动相拒故咽膈不通致浊阴之气不得下降而大便干燥不行胃之湿与客阴之火俱在其中则腹胀作矣治在幽门使幽门通利泄其阴火润其燥血生益新血幽门通利则大便不闭吸门亦不受邪其膈咽得通防满腹胀俱去是浊阴得下归地矣故经曰中满者防之于内此法是也　通幽汤　润肠丸　胀而大便燥结脉沉之洪缓浮之者宜沉香交泰丸　范天騋夫人先因劳役饮食失节加之忧思气结病心腹胀满旦食则不能暮食两脇刺痛诊其脉而细至夜浊阴之气当降而不降防胀尤甚大抵阳主运化饮食劳倦损伤脾胃阳气不能运化精防聚而不散故为胀满先灸中脘乃胃之募穴引胃中生发之气上行阳道后以木香顺气汤助之则浊阴之气自此而降矣经曰留者行之结者散之以柴胡升麻之苦平行少阳阳明二经发散清气运行阳分为君以生姜半夏草荳蔲益智仁之甘辛大热消散中寒为臣以厚朴木香苍术青皮之辛苦大温通顺滞气以陈皮当归人参辛甘温调和荣卫滋养中气浊气不降宜以苦泄之吴茱茰之苦热泄之者也气之薄者为阳中之阴茯苓甘平泽防咸平气薄引浊阴之气自上而下故以为佐气味相合散之泄之上之下之使清浊之气各安其位也　灵枢经云腹满大便不利上走胸臆喘息喝喝然取足少阴取者泻也宜以辛热散之良姜肉桂益智仁草荳蔻仁厚朴升麻甘草独活【使】黄栢【少许引用】又方桂枝桔梗人参陈皮青皮【少许】良姜白术泽泻吴茱茰　太阴所至为畜满辨云脾为阴中之太阴又云脾为阴中之至阴乃为坤元亘古不迁之土天为阳火也地为阴水也在人则为脾同阴水之化脾有余则腹胀满食不化故无阳则不能化五谷脾盛乃大寒为胀满故脉经云胃中寒则胀满大抵此病皆水气寒湿为之也治宜大辛热之剂必愈然亦有轻重　木香塌气丸　丹溪云脾者具坤静之德而有干健之运故能使心肺之阳降肾肝之阴升而成天地交之泰是为平人今也七情内伤六淫外感饮食失节房劳致虚脾土之阴受伤转输之官失职胃虽受谷不能运化故阳升阴降而成天地不交之否清浊相混隧道壅塞而为热热留为湿湿热相生遂成胀满经云鼓胀是也以其外虽坚满中空无物有似于鼓以其胶固难治又名曰蛊若蛊之侵蚀而有蛊之义焉宜补其脾又须养肺金以制木使脾无贼邪之患滋肾水以制火使肺得清化之令却咸味断妄想逺音乐无有不安医者不察急于取效病者苦于胀满喜行利药以求通快不知寛得一日半日其胀愈甚而病邪甚矣真气伤矣或问方论或以胃冷中虚或以旦食则不能暮食由<br />
　　至阴居中五阳不布然也今丹溪乃云湿热相生则固无寒者欤曰初病因寒饮食与外受寒气亦或有之若丹溪之所言者则非一日之病初虽因寒阳气被郁久亦成热矣经曰诸腹胀大诸病有声鼓之如鼓皆属于热是也今使心肺之阳降肾肝之阴升即是五阳布之也何必姜附之热乎然先以救其脾胃虚弱者为本从而视其标之有余者治之此亦圣人之自也灵枢胀论谓五藏六府皆有胀其胀皆在藏府之外排藏府而郭胸腹胀皮肤胸腹者藏府之郭也各有畔界各有形状荣气循脉卫气逆为脉胀卫气并脉循分肉为肤胀夫诸胀者皆因厥气在下荣卫留止寒气逆上真邪相攻两气相搏乃合为胀也凡此诸胀其道在一明知逆顺针数不失泻虚补实神去其室致邪失正真不可定麤之所败谓之天命补虚泻实神归其室久塞其空谓之良工以此而观则圣人未尝不以补虚为要曰灵枢胀论多言由厥气在下寒气逆上而为胀也更有他邪之可言乎曰考之内经脉要精防篇谓胃脉实气有余则胀腹中论谓病心腹满旦食不能暮食名为鼓胀有病热者三阳盛入于阴故病在头与腹乃防胀而头痛有病膺肿颈痛胸满腹胀名曰厥逆风论谓胃风鬲塞不通腹善满失衣则防胀调经篇谓形有余则腹胀泾溲不利志有余则腹胀餐泄至真大要篇谓诸湿肿满皆属于脾六元正纪大论谓土郁之发心腹胀肠鸣而数后水运太过阴厥上下中寒甚　腹大胫肿寝汗憎寒至真大要论谓厥阴司天食则呕腹胀溏泄在泉病腹胀善噫少阴司天腹防胀腹大满彭彭而喘欬阳明之复胀而泄呕苦欬哕太阴初气病中热胀面目浮肿太阴阳明论谓饮食起居失节入五藏则防满闭塞下为餐泄缪刺论谓有所堕坠恶血留内腹中满胀不得前后先饮利药此上伤厥阴之脉下伤少阴之络诊要谓手少阴终者面黑齿长而垢腹胀闭上下不通而终足太阴终者腹胀闭不得息善噫善呕呕则逆逆则面赤不逆则上下不通面黑皮毛焦而终阴阳别论谓二阴一阳发病善胀心满善气为肾胆同逆三焦不行气稸于上阴阳应象论浊气在上则生防胀六元正纪论谓太阴所至为稸满又云太隂所至为中满脉解篇谓太阴子也十一月万物皆藏于中故曰病胀所谓上走走心为噫者阴盛而上走于阳明阳明络属心故上走心为噫所谓食则呕者物盛满而上溢故呕所谓得后与气则快然如衰者十二月阴气下衰而阳气且出灵枢水胀篇谓鼓胀者腹胀者皆大与肤胀等色苍黄腹筋起此其候也经脉篇谓胃气不足胃中寒则胀满身以前皆寒有脾胃是动病胃脘痛腹胀得后与气则快然如衰邪气论谓胃病者腹防胀胃脘当心而痛上支两脇膈咽不通饮食不下又胃是动病贲响腹胀本神篇谓脾气实则腹胀泾溲不利师传篇谓足太阴之别公孙虚则鼓胀又谓中寒肠中热则胀而泄胀论篇谓荣气顺脉卫气逆为脉胀卫气并脉循分肉为肤胀脾胀者善哕四肢烦悗体重不能胜衣卧不安胃胀者腹满胃脘痛鼻闻焦臭妨于食大便难肺胀者虚满而喘欬大肠胀者肠鸣而痛濯濯有声肾胀者腹满引背央央然腰髀痛膀胱胀者少腹满而气癃肝胀者脇下满而痛引少腹胆胀者脇下痛胀口中苦善太息三焦胀者气满于皮肤中轻轻然不坚心胀者烦心短气卧不安小肠胀者少腹防胀引腰而痛二经诸条之论各邪所生之胀各胀之病状如此李东垣常引五常政大要云下之则胀已者谓西北二方地形高寒及异法方宜论云北方之人藏寒生满病亦谓适寒凉者胀皆秋冬之气也二者尽由寒凉在外六阳在于坤土之中坤土者人之脾胃也五藏之病外寒必内热然阴盛阳虚故下之则愈又曰大抵寒胀多而热胀少治者宜详辨之予因是而思岂独寒热而已凡治是病必防通圣经诸条之防然后能识藏府之部分形证邪气之所自来纵是通腹胀满卒难究竟者亦必有胀甚之部与病先起处即可知属何藏府之气受邪而不行者为先而后及乎中焦气交之分于是转运不前壅聚通腹胀满也若脾胃受邪便先是胃脘心下痞气起渐积为通腹胀也腹属脾也属脾胃者则饮食少属他府藏者则饮食如常此亦可验又须分其表里浅深以胀在皮肤系络之间者饮食亦如常其在肠胃肓膜之间者则饮食减少其气壅塞于五藏则气促急不食而病危矣是故病在表者易治入府者难治入藏者不治更要分虚寒实热其藏府之气本盛被邪填塞不行者为实其气本不足因邪所壅者为虚实者袪之虚者补之寒者热之热者寒之结者散之留者行之邪从外入内而盛于中者先治其外而后调其内阴从下逆上而盛于中者先抑之而调其中阳从上降下而盛于中者先举之亦调其中使阴阳各归其部故内经治法谓平治权衡去菀陈莝开鬼门洁净府宣布五阳巨气乃平此之谓也每见俗工不明其道专守下之则胀已者一法耳虽得少寛一二日然真气未免因泻而下脱而邪气既不降必复聚成胀遂致不救可胜叹哉因书一二证以验之嘉定沈氏子年十八患胸腹身面俱胀满医治半月不效诊其脉六部皆不出也于是用紫苏桔梗之类煎服一盏胸有防汗再服则身尽汗其六部和平之脉皆出一二日其证悉平又一男子三十余岁胸腹胀大发烦躁渇面赤不得卧而足泠予以其人素饮酒必酒后入内夺于所用精气溢下邪气因从之上逆逆则阴气在上故为防胀其上焦之阳因下逆之邪所迫壅塞于上故发烦躁此因邪从上下而盛于上者也于是用吴茱茰附子人参辈以退阴逆氷冷饮之以解上焦之浮热入咽觉胸中顿爽少时腹中气喘如牛吼泄气五七次明日其证愈矣　风寒暑湿胀藿香正气散一七情胀五膈寛中散木香流气饮沉香降气汤　或饮食所伤脾胃虚弱以致水谷聚而不化此寒湿郁遏而胀香砂调中汤大怒而胀分心气饮　忧思过度而胀紫苏子汤<br />

                    <br>
                        　　湿热内甚心腹胀满小便不利大便滑泄及水肿大橘皮汤　失饥伤饱痞闷停酸早食暮不能食名谷胀大异香散　鸡矢醴治心腹胀满旦食不能暮食由脾元虚弱不能克制于水水气上行浸渍于土土湿不能运化水谷气不宣流上下痞塞故令人中满旦阳气方长谷气易消故能食暮阴气方进谷不得化故不能食其脉沉实滑病名谷胀用鸡矢白半升以好酒一斗渍七日每服一盏食后临卧温服　脾土受湿不能制水水渍于肠胃溢于皮肤漉漉有声怔忪喘息名水胀大半夏汤　烦躁潄水迷忘惊狂痛闷喘恶虚汗厥逆小便多大便血名血胀人参芎归汤　有因积聚相攻或疼或胀者初用七气消聚散日久元气虚脾胃弱而胀者参术健脾汤少佐消导药　瘀蓄死血而胀腹皮上见青紫筋小水反利脉芤濇妇人多有此疾先以桃仁承气汤势重者抵当汤如虚人不可下者且以当归活血散调治　劳倦所伤脾胃不能运化而胀者补中益气汤加减法见劳倦门　大病后饮食失调脾胃受伤运化且难而生胀者先以化滞调中汤次以参苓白术散泻利后并过服通利药以致脾胃大弱而胀专以补脾为主若泻利未止间用胃风汤　喘满不得卧虚者人参生脉散之类实者葶苈汤之类　胸膈满胀一身面目尽浮鼻塞欬逆清涕流出当用小青龙汤二三服分利其经却进消胀药　经久患泄防昼夜不止乃气脱也宜用益智子煎浓汤服立愈　凡腹胀小腹胀　有肾热　三焦虚寒　石水　肠痈　女劳疸　金匮云寸口脉迟而濇迟则为寒濇则为血不足趺阳脉防而迟防则为气迟则为寒寒气不足则手足逆冷手足逆冷则荣卫不利荣卫不利则腹胀肠鸣相逐气转膀胱荣卫俱劳阳气不通即身冷阴气不通即骨寒阳前通则恶寒阴前通则痹不仁阴阳相得其气乃行大气一转其气乃散实则失气虚则遗尿名曰气分　寸口脉沉而迟沉则为水迟则为寒寒水相搏趺阳脉伏水谷不化脾气衰则鹜溏胃气衰则身体肿少阳脉卑少阴细男子则小便不利妇人则经水不通经为血血不利则为水名曰血分　师曰寸口脉沉而数数则为出沉则为入出则为阳实入则为阴结趺阳脉防而防则无胃气则不得息少阴脉沉而滑沉则为在里滑则为实沉滑相搏血结胞门其瘕不泻经络不通名曰血分　问曰病有血分水分何也师曰经水前断后病水名曰血分此病为难治先病水后经水断名曰水分此病易治何以故去水其经自当下　气分谓气不通利而胀血分谓血不通利而胀非胀病之外又有气分血分之病也葢气血不通利则水亦不通利而尿少尿少则腹中水渐积而为胀但气分心下坚大而病发于上血分血结胞门而病发于下气分先病水胀后经断血分先经断后病水胀也刘立之云气分之证当以下气消膨为先如枳殻散木香流气饮三和散之类是也金匮方气分心下坚大如盘边如旋杯水饮所作桂枝去芍加麻辛附子汤主之　良方加味枳术汤治气分胀满　妇人血分如夺命丹黑神散皆为要药血分一证大小产后多有之唯产前脚肿不同产后则皆败血所致当于血上治之　肠覃者寒气客于肠外与卫气相搏气不得荣因有所系癖而内着恶气乃起瘜肉乃生其始生也大如鸡卵稍以益大至其成如怀子之状久者离岁按之则坚推之则移月事以时下此其也夫肠者大肠也覃者延也大肠以传道为事乃肺之<br />
　　府也肺主卫卫为气得热则泄得冷则凝今寒客于大肠故卫气不荣有所系止而结瘕在内贴着其延久不已是名肠覃也气散则清气聚则浊结为瘕聚所以恶气发起瘜肉乃生小渐益大至期而鼓其腹如怀子之状也此气病而血未病故月事不断应时而下本非胎脤可以此为辨矣晞露丸木香通气散主之　石瘕者生于胞中寒气客于子门子门闭塞气不得通恶血当泻不泻衃以留止日以益大状如怀子月事不以时下皆生于女子可导而下　夫膀胱为津液之府气化则能出焉今寒客于子门则气塞而不通血壅而不流衃以留止结硬如石是名石瘕也此病先气病而后血病故月事不来则可宣导而下出者也难经云任之为病其内苦结男子生七疝女子为瘕聚此之谓也非大辛之剂不能已也可服见睍丸和血通经汤　诊　脉盛而　大坚以濇　迟而滑　皆胀也　关上脉虚则内胀　胀脉浮大洪实者易治沉细防弱者难治　唇偏举者脾偏倾脾偏倾则善满善胀　腹胀身热脉大是逆也如是者不过十五日死矣【胀或兼身热或兼如疟状皆不可治累验】腹大胀四末清脱形泄甚是逆也如是者不及一时<br />
　　死矣　腹胀便血其脉大时絶是逆也　呕咳腹胀且餐泄其脉絶是逆也　少阴终者面黑齿长而垢腹胀闭上下不通而终矣　太阴终者腹胀闭不得息善噫善呕呕则逆逆则面赤不逆则上下不通不通则面黑皮毛焦而终矣<br />
<br />
<br />
<br />
<br />
<br />
<br />
<br />
<br />
　　证治准绳卷四<br />
<子部,医家类,证治准绳><br />
　　钦定四库全书<br />
　　证治准绳卷五<br />
　　明　王肯堂　撰<br />
　　准绳<br />
　　诸气门<br />
　　积聚<br />
　　内经论积　有寒气客于小肠募原之间络血之中血泣不得注于大经血气稽留成积谓之瘕者　有小肠移热于大肠为伏瘕为沉者　有脾传肾为疝瘕者有任脉为病女子瘕聚者　有厥阴司天溏泄瘕水闭者　有二阳三阴脉并絶浮为血瘕　有肾脉小急亦为瘕　有伏梁二其一谓少腹盛上下左右皆有根裹大脓血居肠胃之外其二谓气溢于大肠而着于盲盲之原在脐下故环脐而痛　灵枢经言积皆生于风雨寒暑清湿喜怒喜怒不节则伤藏藏伤则病起于阴阴既虚矣则风雨袭阴之虚病起于上而生积清湿袭阴之虚病起于下而成积　虚邪中人始于皮肤皮肤缓则腠理开开则邪从毛发入入则抵深深则毛发立毛发立则淅然故皮肤痛留而不去传舍于络脉则痛于肌肉其痛之时息大经乃代传舍于经则洒淅善惊传舍于输则六经不通四肢则肢节痛腰脊乃强传舍于伏冲之脉则体重身痛传舍于肠胃则贲响腹胀多寒则肠鸣餐泄食不化多热则溏出麋传舍于肠胃之外募原之间【已上数端皆邪气袭虚留而不去以次相传未曾留着无有定所若留着而有定所则不能传矣下文是也】留系于脉稽留而不去息而成积不一其处或着系络之脉者往来移行肠胃之间水凑渗注灌<br />
　　濯濯有音有寒则防满雷引故时切痛　或着于阳明之经者则挟脐而居饱食则益大饥则益小　或着于缓筋者似阳明之积饱食则痛饥则安　或着于肠胃之募原者痛而外连于缓筋饱食则安饥则痛　或着于伏冲之脉者按之应手而动发手则热气下于两股如汤沃之状　或着于膂筋在肠后者饥则积见饱则积不见按之不得　或着于输之脉者闭塞不通津液不下孔窍干壅此邪气之从外入内从上下也【此谓风雨袭阴之虚病起于上而积生也】　积之始生得寒乃生厥乃成积也厥气生足悗足悗生胫寒胫寒则血脉凝濇血脉凝濇则寒气上入于肠胃入于肠胃则防胀防胀则肠外之汁沫迫聚不得散日以成积卒然多食饮则肠满起居不节用力过度则络脉伤阳络伤则血外溢血外溢则衂血阴络伤则血内溢血内溢则后血肠胃之络伤则血溢于肠外肠外有寒汁沫与血相搏则并合凝聚不得散而积成矣卒然外中于寒若内伤于忧怒则气上逆气上逆则六输不通温气不行凝结蕴裹而不散津液濇渗着而不去而积皆成矣【此谓清湿袭阴之虚病起于下而成积也】　内经言积始末明且尽矣　难经五积不过就其中析五藏相传分部位以立其名　金匮要畧以坚而不移者为藏病名曰积以推移而不定者为府病名曰聚然而二者原其立名之由亦不过就其盲膜结聚之处以经脉所过部分属藏者为阴阴主静静则牢坚而不移属府者为阳阳则推荡而不定以故名之耳又有槃气者即饮食之气渗注停积之名也　巢氏病原于积聚之外复立症瘕之名谓由寒温不调饮食不化与藏气相搏结所生其病不动者症也虽有癖而可推移者瘕也瘕者假也虚假可动也　张子和谓五积者因受胜己之邪而传于己之所胜适当旺时拒而不受复还于胜己者胜己者不肯受因留结为积故肝之积得于季夏戊巳日云云此皆抑郁不伸而受其邪也岂待司天克运然后为郁哉故五积六聚治同郁断如伏梁者火之郁火郁则发之是也复述九积丸　食积酸心腹满大黄牵牛之类甚者礞石巴荳　酒积目黄口干葛根麦蘖之类甚者甘遂牵牛　气积噫气痞塞木香防榔之类甚者枳殻牵牛　涎积咽如拽锯硃砂腻粉之类甚者瓜蒂甘遂　痰积涕唾稠粘半夏南星之类甚者瓜蒂藜芦　癖积两脇刺痛三棱广茂之类甚者甘遂蝎稍水积足胫胀满郁李商陆之类甚者甘遂芫花　血<br />
　　积打扑肭瘀产后不月桃仁地榆之类甚者蝱虫水蛭肉积瘤核疬腻粉白丁香砭刺出血甚者硇砂阿<br />
　　魏　每见子和辩世俗之讹必引内经为证若此者论病是从难经五积之名论治立九积丸是从病源攻其所食之物内经之义则未有发明　然则用内经之义而治当何如曰内经分六淫六邪喜怒饮食起居房劳各有定治之法今既论积瘕由内外邪所伤岂不以诸邪之治法尽当行于其间乎邪自外入者先治其外邪自内生者先治其内然而天人之气一阴阳也是故人气中外之邪亦同天地之邪也从手经自上而下者同司天法平之从足经自下而上者同在泉法治之从五藏气之相移者同五运郁法治之从肠胃食物所留者则夺之消之法菀陈莝也若气血因之滞者则随其所在以疏通之因身形之虚而邪得以入客稽留者必先补其虚而后泻其邪大抵治是病必分初中末三法初治其邪入客后积块之未坚者当如前所云治其始感之邪与留结之客者除之散之行之虚者补之约方适其主所为治及乎积块已坚气郁已久变而为热热则生湿湿热相生块日益大便从中治当袪湿热之邪其块之坚者削之咸以耎之比时因邪久凑正气尤虚必以补泻迭相为用若块消及半便从末治即住攻撃之剂因补益其气兼导达经脉使荣卫流通则块自消矣凡攻病之药皆是伤气损血故经曰大毒治病十去其五小毒治病十去其七不得过也　洁古云壮人无积虚人则有之皆由脾胃怯弱气血两衰四时有感皆能成积若遽以磨坚破结之药治之疾似去而人已衰矣干漆硇砂三棱牵牛大黄之类得药则暂快药过则依然气愈消疾愈大竟何益哉故善治者当先补虚使血气壮积自消如满座皆君子则小人自无容地也不问何藏先调其中使能饮食是其本也　东垣云许学士云大抵治积或以所恶者攻之所喜者诱之则易愈如硇砂阿魏治肉积神麴麦糵治酒积水蛭防虫治血积木香槟榔治气积牵牛甘遂治水积雄黄腻粉治痰积礞石巴荳治食积各从其类也若用羣队之药分其势则难取效须要认得分明是何积聚兼见何证然后增加佐使之药不尔反有所损要在临时通变也治积当察其所痛以知其病有余不足可补可泻无逆天时详藏府之高下如寒者热之结者散之客者除之留者行之坚者削之强者夺之咸以耎之苦以泻之全真气药补之随其所积而行之节饮食慎起居和其中外可使必已不然遽以大毒之剂攻之积不能除反伤正气终难复也可不慎欤　肝之积名曰肥气在左脇下如覆杯有头足久不愈令人呕逆或两脇痛牵引小腹足寒转筋久则如疟宜大七气汤煎熟待冷却以铁器烧通红以药淋之乘热服兼吞肥气丸　肺之积名曰息贲在右脇下大如覆杯气逆背痛或少气喜忘目瞑肤寒皮中时痛如虱缘鍼刺久则咳喘宜大七气汤加桑白皮半夏杏仁各半钱兼吞息奔丸　心之积名曰伏梁起脐上大如臂上至心下久不愈令人病烦心腹热咽干甚则吐血宜大七气汤加石菖蒲半夏各半钱兼吞伏梁丸　脾之积名曰痞气在胃脘大如覆杯痞塞不通背痛心疼饥减饱见腹满吐泄久则四肢不收发黄疸饮食不为肌肤足肿肉消宜大七气汤下红丸子兼吞痞气丸　肾之积名曰贲豚发于少腹上至心若豚状或下或上无时饥见饱减小腹急腰痛口干目昏骨冷久不已令人喘逆骨痿少气宜大七气汤倍桂加茴香炒楝子肉各半钱兼吞奔豚丸　杂积通治万病紫苑丸局方温白丸厚朴丸　热积寒取之千金硝石丸醋煮三棱丸神功助化散圣散子　寒积热取之鸡爪三棱丸硇砂煎丸红丸子　胃弱少食勿与攻下二贤散常服块亦自消　惊风成块者妙应丸加穿山甲炒鼈甲烧各三钱胡索蓬术各四钱每五十丸加至七十丸以利为度　脇痛有块龙荟丸加姜黄桃仁各半两蜜丸　龙荟丸加白鸽粪大能消食积或入保和丸肉积阿魏丸　有正当积聚处内热如火渐渐徧及<br />
　　四肢一日数发如此二三日又愈此不当攻其热　又有原得热病热留结不散遂成症癖此却当用去热之剂　有病症瘕腹胀纯用三棱莪术以酒煨服下一物如黑鱼状而愈或加入香附子用水煎多服取効　又有病此者用姜苏汤吞六味丸六味者乃小七香丸红丸子小安肾丸连翘丸三棱煎理中丸六件等也　有饮癖结成块在脇腹之间病类积聚用破块药多不效此当行其饮宜导痰汤五饮汤何以知为饮其人先曾病瘥口吐涎沫清水或素来多痰者是也　又多饮人结成酒癖肚腹积块胀急疼痛或全身肿满肌黄少食宜十味大七气汤用红酒煎服　腹中似若瘕癖随气上下未有定处宜散聚汤若气作痛游走心腹间攻刺上下隠若雷鸣或已成积或未成积沉香降气散【戴用全蝎一个劈破煎汤调苏合香丸】　已上磨积之药必用补气血药相兼服之积消及半即止若纯用之致死乃医杀之也贴块三圣膏　琥珀膏　大黄朴硝各等分为末大蒜捣膏和匀贴　熨症方吴茱茰碎之以酒和煮热布裹熨症上冷更炒更番用之症移走逐熨之候消乃止妇人血块　加减四物汤　当归丸　牡丹散<br />
　　息积　乃气息痞滞于脇下不在藏府荣卫之间积久形成气不干胃故不妨食病者脇下满气逆息难频岁不已　化气汤<br />
　　倒仓法　用肥嫩黄牡牛肉二十斤【必得三十斤方可宁使多勿使不及】切成小块去筋膜长流水煮糜烂以布滤去滓取浄汁再入锅中慢火熬至琥珀色则成矣令病人预先断欲食淡前一日不食晩饭设宻室令明快而不通风置秽桶及瓦盆贮吐下之物置一磁盆盛所出之溺至日病者入室以汁饮一钟少时又饮一钟积数十钟寒月则重汤温而饮之任其吐利病在上者欲其吐多病在下者欲其利多上中下俱有者欲其吐利俱多全在活法而为之缓急多寡也【连进之急则逆上而吐多缓则顺下而利多矣】视其所出之物必尽病根乃止吐利后必渇不得与汤以所出之溺饮之名轮回酒非惟可以止渇抑且可以浣濯余垢行后倦睡觉饥先与稠米汤饮次与淡稀粥三日后方与少菜羮次与厚粥软饮调养半月或一月觉精神焕发形体轻健沉疴悉安矣其后忌牛肉数【一作五】年夫牛坤土也黄土之色也以顺为性而效法乎干以为功者牡之用也肉者胃之乐也熟而为液无形之物也横散入肉络由肠胃而渗透肌肤皮毛爪甲无不入也积聚久而形质成依附肠胃回薄曲折处以为栖泊之窠臼阻碍津液气血熏蒸燔灼成病自非刮肠剖骨之神妙可以铢两丸散窥犯其藩墙户牖乎肉液之散溢肠胃受之其厚皆倍于前有似乎肿其回薄曲折处肉液充满流行有如洪水泛涨浮槎陈朽皆推逐荡漾顺流而下不可停留表者因吐而汗清道者自吐而涌浊道者自泄而去凡属滞碍一洗而空牛肉全重厚和顺之性盎然涣然润泽枯槁补益虚损宁无精神焕发之乐乎<br />

                    <br>
                        　　霞天膏　即倒仓法有人指授韩懋天爵投煎剂治痰而遂推广之　黄牯牛一具选纯黄肥泽无病才一二岁者右洗净取四腿项脊去筋膜将精肉切作块子如栗大秤三十斤或四五十斤于静室以大铜锅或新铁锅加长流水煮之不时搅动另以一新锅煮沸汤旋加常使水淹肉五六寸掠去浮沫直煮至肉烂如泥漉去滓却将肉汁以细布漉入小铜锅用一色桑柴文武火候不住手搅不加熟水只以汁渐如稀滴水不散色如琥珀其膏成矣【此节火最要小心不然坏矣】大段每肉十二斤可炼膏一斤磁器盛之　用调煎剂初少渐多沸热自然溶化　用和丸剂则每三分搀白麫一分同煮为糊或同炼蜜　寒天久收若生霉用重汤煮过热天冷水窨之可留三日<br />
　　诊　细而附骨为积寸口见之积在胸中防出寸口积在喉中关上积在脐旁上关下积在心下防下关积在少腹尺中积在气街脉出在右积在右脉出在左积在左脉左右两出积在中央　沉而有力为积　脉浮而毛按之辟易脇下气逆背相引痛为肺积　沉而芤上下无常处胸满悸腹中热名心积一而细二脇下痛邪走心下足肿寒重名肝积　沉而急苦肾与腰相引痛饥见饱减名肾积　浮大而长饥减饱见腹满泄呕胫肿名脾积　寸口沉而横脇下及腹有横积痛左手脉横症在左右手脉横症在右脉头大者在上头小者在下　脉腹中急痛为瘕　脉细微者为症　脉沉重而中散者因寒食成症脉左转而沉重者气症在胃中右转出不至寸口者内有肉症也　脉细而沉时直者身有痈若腹中有伏梁　脉沉小而实者胃中有积聚不下食食即呕吐　脉沉而者心下有寒时痛有积聚　关上脉大而尺寸细者必心腹冷积　迟而滑中寒有症结　而伏者腹中有症不可转也必死不治　虚弱者死坚强急者生<br />
　　痰饮<br />
　　痰皆动于脾湿寒少而热多　湿在肝经谓之风痰湿在心经谓之热痰　湿在脾经谓之湿痰　湿在肺经谓之气痰　湿在肾经谓之寒痰　风痰脉面青四肢满闷便溺秘涩心多躁怒水煮金花丸川芎防风丸　热痰脉洪面赤烦热心痛唇口干燥多喜笑小黄丸小柴胡汤加半夏　湿痰脉缓面黄肢体沉重嗜卧不收腹胀而食不消白术丸局方防己丸　气痰脉涩面白气上喘促洒淅寒热悲愁不乐玉粉丸局方桔梗汤　寒痰脉沉面色黧黑小便急痛足寒而逆心多恐怖姜桂丸局方胡椒理中丸金匮吴茱茰汤　心下痞闷加枳实五钱　身热甚加黄连五钱　体重加茯苓白术各一两　气逆上加苦葶苈五钱　气促加人参桔梗各五钱　浮肿加郁李仁杏仁各五钱　大便秘加大黄五钱【以上本出咳门咳当叅看】<br />
　　痰分五色　色白西方本色　色黄逆而之坤　色红甚而之丙金受火囚为难治　青色受风之羁绊　黑如烟煤点顺而之北方不治自愈<br />
　　经曰饮入于胃游溢精气上输于脾脾气散精上归于肺通调水道下输膀胱水精四布五经并行安有所谓痰者哉痰之生由于脾气不足不能致精于肺而淤以成焉者也故治痰先补脾脾复健运之常而痰自化矣然停积既久如沟渠壅遏淹久则倒流逆上瘀浊臭秽无所不有若不疏决沟渠而欲澄治已壅之水而使之清无是理也　金匮云其人素盛今瘦水走肠间辘辘有声谓之痰饮当以温药和之又云心下有痰饮者桂苓甘术汤主之　饮后水流在脇下咳唾引痛谓之悬饮十枣汤主之【此药大峻以小胃丹代之差缓然虚人切不可用】　饮水流行归于四肢当汗出而不汗出身体疼重谓之溢饮当发其汗大青龙汤小青龙汤主之　咳逆倚息短气不得卧其形如肿谓之支饮又云呕家本渇今反不渇心下有支饮故也小半夏汤主之又云心下有支饮其人苦冒泽防汤主之　通用海藏五饮汤局方倍术丸丹溪曰痰之源不一有因痰而生热者有因热而生痰者有因气而生者有因风而生者有因惊而生者有积饮而生者有多食而生者有因暑而生者有伤冷物而成者有脾虚而成者有嗜酒而成者其为病也惊痰则成心包痛颠疾热痰则成烦躁头风烂眼燥结怔忡懊憹惊风痰成瘫痪大风晕暗风闷乱饮痰成脇痛四肢不举每日呕吐食痰成疟痢口出臭气暑痰中晕冒黄疸头疼冷痰骨痹四肢不举气刺痛酒痰饮酒不消但得酒次日又吐脾虚生痰食不美反胃呕吐气痰攻注走刺不定妇人于惊痰最多盖因产内交接月事方行其惊因虚而入结成块者为惊痰必有一块在腹发则如身孕转动跳跃痛不可忍按热痰用黄连利膈丸当下者用妙应丸加盆硝等分每服三两丸亦可用滚痰丸惊痰用妙应丸加硃砂二钱全蝎三钱每用八九丸常与之三五服去尽惊气成块妙应丸加穿山甲炒鼈甲烧各三钱胡索蓬术各四钱每服五十丸加至七十丸以利为度寒痰妙应丸加胡椒丁香蝎桂各等分每服二十五丸风痰袪风丸导痰丸酒痰妙应丸加雄黄全蝎各二钱每服十丸饮痰小胃丹食痰保和丸暑痰消暑丹　厐安常有言人身无倒上之痰天下无逆流之水故善治痰者不治痰而治气气顺则一身之津液亦随气而顺矣并宜苏子降气汤导痰汤各半贴和煎或小半夏茯苓汤加枳实木香各半钱吞五套丸或以五套丸料依分两作饮子煎服亦好　平居皆无他事只有痰数口或清或坚宜二陈汤小半夏茯苓汤痰多间进青州白丸子和来复丹名来白丸如和以八神来复丹即名青神丸此非特治痰饮尤甚疗喘呕逆翻胃　痰饮流入四肢令人肩背痠疼两手软痹医误以为风则非其治宜导痰汤加木香姜黄各半钱大凡病痰饮而变生诸证不当为诸证牵掣妄言作名且以治饮为先饮消则诸证自愈故如头风眉棱角疼累以风药不效投以痰药收功如患眼赤羞明而痛与之凉药弗瘳畀以痰剂获愈凡此之类非一而足散在各证门中不复繁引　有阴血不足阴火上逆肺受火侮不得清肃下行由是津液凝浊生痰不生血者此则当以润剂如门冬地黄枸杞子之属滋其阴使上逆之火得返其宅而息焉而痰自清矣投以二陈立见其殆　肾虚不能纳气归原出而不纳则积积而弗散则痰生焉八味丸主之　脉来细滑或缓痰涎清薄身体倦怠手足痠软此脾虚挟湿六君子汤或补中益气加半夏茯苓　脉来结涩胸膈不利或作刺痛此挟气郁宜七气汤越鞠丸　有人坐处率吐痰涎满地其痰不甚稠粘只是沫多此气虚不能摄涎不可用利药宜六君子汤加益智仁一钱以摄之　丹阳云鲁庵年七十余膈间有痰不快饮食少思初无大害就医京口投以越鞠丸清气化痰丸胸次稍寛日日吞之遂不辍口年余困顿不堪僦舟来就予诊治则大肉已脱两手脉如游丝太谿絶不至矣见予有难色因曰吾亦自分必死但膈间胀不可忍大便秘结不通诚为寛须防即死瞑目矣固强予疏方以至亲难辞教用大剂人参白术煎汤进之少顷如厠下积痰数升胸膈寛舒更数日而殁<br />
　　咳【附肺痿　肺胀】<br />
　　咳谓无痰而有声肺气伤而不清也谓无声而有痰脾湿动而为痰也咳是有痰而有声葢因伤于肺气而欬动于脾湿因咳而为也经言藏府皆有咳咳属肺何为藏府皆有之葢咳为病有自外而入者有自内而发者风寒暑湿外也七情饥饱内也风寒暑湿先自皮毛而入皮毛者肺之合故虽外邪欲传藏府亦必先从其合而为此自外而入者也七情饥饱内有所伤则邪气上逆肺为气出入之道故五藏之邪上蒸于肺而为此自内而发者也然风寒暑湿有不为嗽者葢所感者重径伤藏府不留于皮毛七情亦有不为嗽者葢病尚浅止在本藏未即上攻所以伤寒以有嗽为轻而七情饥饱之久而后见治法当审脉证三因若外因邪气止当发散又须原其虚实冷热若内因七情则随其部经在与气口脉相应当以顺气为先下痰次之有停饮而欬又须消化之方不可用乌梅罂粟酸涩之药其寒邪未除亦不可便用补药尤忌忧思过度房室劳伤遂成瘵疾宜养脾生肺也　仁斋直指云感风者鼻塞声重伤冷者凄清怯寒挟热为焦烦受湿为纒滞瘀血则膈间腥闷停水则心下怔忪或实或虚痰之黄白唾之稀稠从可知也治大法肺脉浮为风邪所客以发散取之肺脉实为气壅内热以清利行之脉濡散为肺虚以补肺安之其间久之人曾经解利以致肺胃俱寒饮食不进则用温中助胃加和平治嗽之药至若酒色过度虚劳少血津液内耗心火自炎遂使燥热乘肺咯唾脓血上气涎潮其嗽连续而不已唯夫血不荣肌故邪在皮毛皆能入肺而自背得之尤速此则人参芎归所不可无一种传注病渉邪恶五藏反尅毒害尤深近世率用蛤蚧天灵葢桃栁枝丹砂雄黄安息香苏合香丸通神之剂然则咳证治于此可以问津索途矣抑犹有说焉肺出气也肾纳气也肺为气之主肾为气之本凡咳嗽暴重动引百骸自觉气从脐下逆奔而上者此肾虚不能收气归元也当以破故纸安肾丸主之毋徒从事于宁肺　感风而者恶风自汗或身体发热或鼻流清涕其脉浮宜桂枝汤加防风杏仁前胡细辛　感寒而嗽者恶寒发热无汗鼻流清涕其脉宜杏子汤去干姜五味加紫苏干葛或二陈加紫苏葛根杏仁桔梗　暴感风寒不恶寒发热止是咳鼻塞声重者宁化痰汤　薛新甫云春月风寒所伤咳声重头疼用金沸草散咳声重身热头痛用局方消风散葢肺主皮毛肺气虚则腠理不宻风邪易入治法当解表兼实肺气肺有火则腠理不闭风邪外乘治宜解表兼清肺火邪退即止若数行解散则重亡津液邪蕴而为肺疽肺痿矣故凡肺受邪不能输化而小便短少皮肤渐肿咳嗽日增者宜用六君子汤以补脾肺六味丸以滋肾水　夏月喘急而嗽面赤潮热其脉洪大者黄连解毒汤热躁而咳栀子汤欬唾有血麦门冬汤俱吞六味丸壮水之主以制阳光而保肺金秋月咳而身热自汗口干便赤脉虚而洪者白虎汤<br />
　　身热而烦气高而短心下痞满四肢困倦精神短少者香薷饮若病邪既去宜用补中益气汤加干山药五味子以养元气柴胡升麻各二分以升生气　冬月风寒外感形气病气俱实者宜华葢散加减麻黄汤所谓从表而入自表而出若形气病气俱虚者宜补其元气而佐以解表之药若专于解表则肺气益虚腠理益踈外邪乘虚易入而其病愈难治矣　活法机要云夏月而发热者谓之热痰嗽小柴胡汤四两加石膏一两知母半两用之冬月嗽而发寒热谓之寒小青龙加杏仁服之　感湿而嗽者身体痛重或有汗或小便不利此多乘热入水或冐雨露或浴后不解湿衣致有此患宜白术酒　热咽喉干痛鼻出热气其痰嗽而难出色黄且浓或带血缕或出血腥臭或坚如蛎肉不若风寒之嗽痰清而白宜金沸草散去麻黄半夏加薄荷枇杷叶五味杏仁桑根白皮贝母茯苓桔梗入枣子一个同煎仍以辰砂化痰丸或薄荷煎八风散含化　有热嗽诸药不效竹叶石膏汤去竹叶入粳米少加知母多服五味杏仁枇杷叶此必审是伏热在上焦心肺间可用　冷热嗽因增减衣裳寒热俱感遇乍寒亦嗽乍热亦嗽饮热亦饮冷亦嗽宜金沸草散消风散各一贴和煎或应梦人参散或欵冬花散以薄荷代麻黄或二母散仍以辰砂化痰丸八风丹吞化　七情饥饱嗽无非伤动藏府正气致邪上逆结成痰涎肺道不理宜顺气为先四七汤一贴加杏仁五味子桑白皮人参阿胶麦门冬枇杷叶各一钱　有饮冷热酒或饮冷水伤肺致嗽俗谓之凑肺宜紫菀饮　有嗽吐痰与食俱出者此葢饮食失节致肝气不利而肺又有客邪肝浊道肺清道清浊相干宜二陈汤加木香杏仁细辛枳殻各半钱　食积痰嗽发热二陈汤加蒌莱菔子山查枳实麴糵　机要云痰而能食者大承气防下之痰而不能食者厚朴汤主之　而失声润肺散或清音丸戴云有热嗽失声咽疼多进冷剂而声愈不出者宜以生姜汁调消风散少少进之或只一味姜汁亦得冷热嗽后失声者尤宜嗽而失声者非独热嗽有之宜审其证用药佐以橄榄丸含化仍浓煎独味枇杷叶防热服　声哑者寒包其热也宜细辛半夏生姜辛以散之亦有痰热壅于肺者金空则鸣必清金中邪滞用清咽宁嗽汤劳嗽有因久嗽成劳者有因病劳乃嗽者其证寒热<br />
　　往来或独热无寒咽干嗌痛精神疲极所嗽之痰或浓或淡或时有血腥臭异常语声不出者薏苡仁五钱桑根白皮麦门冬各三钱白石英二钱人参五味子欵冬花紫苑杏仁贝母阿胶百合桔梗秦艽枇杷叶各一钱姜枣粳米同煎去渣调钟乳粉亦宜蛤蚧散或保和汤知母茯苓汤紫苑散宁嗽汤　经年累月久嗽不已服药不瘥余无他证却与劳嗽不同戴用三抝汤青金丸予谓其不妥独宜保肺而已一味百部膏可也　衍义云有妇人患肺热久嗽身如炙肌瘦将成肺劳以枇杷叶木通欵冬花紫苑杏仁桑白皮各等分大黄减半各如常制治讫同为末蜜丸如樱桃大食后夜卧各含化一丸未终剂而愈　有风寒者可用薰法有热者可用枳殻汤有实积者可用欵气丸利膈丸马兠铃丸脾胃如常饮食不妨者加味人参清肺汤参粟汤　素问云咳嗽烦寃者是肾气之逆也八味丸安肾丸主之　有暴服诸药不効或教之进生料鹿茸丸大兔丝子丸方愈有本有标却不可以其暴嗽而疑遽补之非所以易愈者亦觉之早故也　时行嗽发热恶寒头痛鼻塞气急状如伤冷热连咳不已初得病即伏枕一两日即轻俗呼为虾蟆瘟用参苏饮加细辛半钱　洁古云咳而无痰者以辛甘润其肺蜜煎生姜汤蜜煎橘皮汤烧生姜胡桃皆治无痰而嗽者本事方补肺法生地黄二斤净洗杏仁二两生姜蜜各四两捣如泥入瓦盆中置饭上蒸五七度每五更挑三匙咽下　金匮方咳而上气喉中水鸡声射干麻黄汤主之　咳嗽喉中作声一味白前妙　千金有白前汤　一男子五十余岁病伤寒咳嗽喉中声如齁与独参汤一服而齁声除至二三贴咳嗽亦渐退凡服二三斤病始全愈　丹溪云上半日多属胃中有火午后嗽多属阴虚黄昏嗽多此火气浮于肺不宜用凉药宜敛而降之　有一咳即出痰者脾湿胜而痰滑也有连咳十数不能出痰者肺燥胜痰湿也滑者宜南星半夏皂角灰之属燥其脾若利气之剂所当忌也涩者宜枳殻紫苏杏仁之属利其肺若燥肺之剂所当忌也　形肥或有汗或脉缓体重嗜卧之人咳者脾湿胜也宜白术苍术茯苓之属燥之形瘦或夏月无汗或脉涩之人咳者肺燥胜也宜杏仁瓜蒌之属润之　凡咳嗽面赤胸腹脇常热唯于足乍有凉时其脉洪者热痰在胸膈也宜小陷胸汤礞石丸之类清膈降痰甚而不已者宜吐下其痰热也面白悲嚏或脇急胀痛或脉沉细迟而欬者寒饮在胸腹也宜辛甘热去之半夏温肺汤　丹溪治饮酒伤肺痰嗽以竹沥煎入韭汁就吞瓜蒌杏仁青黛黄连丸按此恐太寒闭遏热气不得发舒不若先以辛散之而后以酸收之甚者吐之后与五苓甘露胜湿去痰之剂　吃醋抢喉咳嗽不止用甘草二两去赤皮作二寸段中半劈开用猪胆汁五枚浸三日取出火上炙干为细末炼蜜丸每服四十丸茶清吞下临卧服　咸物所伤哮嗽不止用白麫二钱砂糖二钱通搜和用糖饼灰汁捻作饼子放在炉内煠热刬出加轻粉四钱另炒畧熟将饼切作四亚掺轻粉在内令患人吃尽吐出病根即愈<br />

                    <br>
                        　　肺欬之状欬而喘息有音甚则唾血麻黄汤　心欬之状欬则心痛喉中介介如梗状甚则咽肿喉痹桔梗汤肝欬之状欬而两脇下痛甚则不可以转转则两胠<br />
　　下满小柴胡汤【仲景云咳引脇痛为悬饮宜十枣汤丹溪云咳引脇痛宜疏肝气用青皮枳殻香附子等实者白芥子之属】脾欬之状欬则右脇下痛隠隠引肩背甚则不可以动动则欬剧升麻汤　肾欬之状欬则腰背相引而痛甚则欬涎麻黄附子细辛汤　五藏之久嗽乃移于六府脾欬不已则胃受之胃欬之状欬而呕呕甚则长虫出乌梅丸　肝欬不已则胆受之胆欬之状欬呕胆汁黄芩加半夏生姜汤　肺欬不已则大肠受之大肠欬状欬而遗矢赤石脂禹余粮汤桃花汤不止用猪苓分水散　心欬不已则小肠受之小肠欬状欬而失气气与欬俱失芍药甘草汤　肾欬不已则膀胱受之膀胱欬状欬而遗溺茯苓甘草汤　久欬不已则三焦受之三焦欬状欬而腹满不欲食饮此皆聚于胃关于肺使人多涕唾而面浮肿气逆也钱氏异功散肺痿　仲景云热在上焦者因咳为肺痿肺痿之病从何得之师曰或从汗出或从呕吐或从消渇小便利数或从便难又被快药下利重亡津液故得之　肺痿咳吐涎沫不止咽燥而渇生姜甘草汤主之生姜五两人参二两甘草四两大枣十五枚水七升煮取三升分温三服　炙甘草汤治肺痿涎唾多心中温温液液者用甘草一味水三升煮半升分温三服　桂枝去药加皂荚汤治肺痿吐涎沫桂枝生姜各三两甘草一两大枣十枚皂荚十枚去皮炙焦水七升防火煮取三升分三温服　肺痿吐涎沫而不咳者其人不渇必遗尿小便数所以然者以上虚不能制下故也此为肺中冷必多涎唾甘草干姜汤以温之甘草炙四两干姜炮二两水三升煮取一升五合分温再服若服汤口渇属消渇　肺痿欬唾咽燥欲饮水者自愈自张口者短气也　欬而口中自有津液舌上胎滑此为浮寒非肺痿也　肺痿或欬沫或欬血今编欬沫者于此欬血者入血证门<br />
　　肺胀　仲景云欬而上气此为肺胀脉浮大者越脾加半夏汤主之　又云肺胀欬而上气烦躁而喘脉浮者心下有水小青龙汤加石膏主之　丹溪治主收敛用诃子为主佐以海石香附【童便浸三日】瓜蒌仁青黛半夏麴杏仁姜汁蜜调噙之　肺胀而嗽或左或右不得眠此痰夹瘀血碍气而病宜飬血以流动乎气降火疏肝以清痰四物汤加桃仁诃子青皮竹沥韭汁之属壅遏不得眠者难治<br />
　　诊　浮为风　为寒　数为热　细为湿　浮则虚寒　沉数则实热　濇则少血　洪滑则多痰濇为房劳　右关濡伤脾　左关短伤肝　浮短伤肺　脉出鱼际为逆气喘息　为饮欬而浮四十日已　咳而实者吐之愈　欬而脉虚必苦冒　脉沉不可发汗　脾脉防为欬　肺脉防急为咳唾血　浮直而濡者易治　喘而逆上气脉数有热不得卧难治上气喘面浮肿肩息脉浮大者死　久嗽脉弱者可<br />
　　治实大数者死　上气喘息低昻脉滑手足温者生脉濇四肢寒者死　欬而脱形身热脉小坚急以疾是逆也不过十五日死　咳嗽羸瘦脉形坚大者死　咳嗽脉沉者死浮直者生浮软者生小沉伏匿者死　欬而呕腹满泄急欲絶者死<br />
　　喘<br />
　　喘者促促气急喝喝息数张口擡肩摇身撷肚短气者呼吸虽数而不能接续似喘而不摇肩似呻吟而无痛呼吸虽急而无痰声逆气者但气上而奔急肺壅而不下宜详辨之　或问喘病之源何如曰尝考古今方论自巢氏病源称为肺主气为阳气之所行通荣藏府故气有余俱入于肺或为喘息上气或为咳嗽因此至严氏谓人之五藏皆有上气而肺为之总由其居于五藏之上而为华葢喜清虚而不欲窒碍调摄失宜或为风寒暑湿邪气所侵则肺气胀满发而为喘呼吸促迫坐卧不安或七情内伤郁而生痰脾胃俱虚不能摄养一身之痰皆能令人发喘治之之法当究其源如感外邪则袪散之气郁则调顺之脾胃虚者温理之圣济方又云呼随阳出气于是升吸随阴入气于是降一升一降阴阳乃和所谓上气者葢气上而不下升而不降痞满膈中气道奔迫喘息有音者是也本于肺藏之虚复感风邪肺叶张举诸藏又上冲而壅遏此所以有上气之候也歴代医者用此调气之说以为至当无复他论及观刘河间原病式则以喘病叙于热淫条下谓火热为阳主乎急数故热则息数气麤而为喘也与巢氏所云气为阳有余则喘较之则刘氏之言为胜何则阴阳各因其对待而指之形与气对则以形为阴气为阳寒与热对则以寒为阴热为阳升与降对则以降为阴升为阳动与静对则以静为阴动为阳巢氏不分一气中而有阴阳寒热升降动静备于其间一皆以阳为说致后人止知调气者调其阳而已今刘氏五运所主之病机则是一气变动而分者也其病机如何曰不独病之有机于化生者亦有之知生化之机则可以知为病之机也葢一气运行升降浮沉者由生气根于身中而神居之主阴阳动静之机也其机动而清静者则生化治动而烦扰者则苛疾作矣其动有甚衰以致五行六气胜负之变作故内经至真大要篇立病机一十九条而统领五运六气之大纲如喘者谓诸喘皆属于上注注以上乃上焦气也炎热薄烁心之气也承热分化肺之气也又谓诸逆冲上皆属于火是故河间叙喘病在热淫条下诚得其防矣曰喘病之纲属热属火则闻命矣亦有节目之可言者乎曰予尝考之内经灵枢诸篇有言喘喝有言喘息有言喘逆有言喘嗽有言喘呕有言上气而喘诸喘之形状或因热之防甚或邪之所自故也其独喘者内经逆调篇谓卧则喘是水气之客也经脉篇谓夜行喘出于肾淫气病肺有所堕恐喘出于肝淫气害脾有所惊恐喘出于肺淫气伤心渡水跌仆喘出于肾与骨痹论谓肺痹者烦满喘呕肠痹者中气喘争大竒论篇谓肺痈者喘而两胠满至真大要论谓太阴司天客胜首面胕肿呼吸气喘太阴阳明篇谓邪入六府身热喘呼不得卧脉解篇谓阳明之厥则喘而惋惋则恶人连藏则死连经则生其言喘喝者喝谓大呵出声生气通天篇谓阳气者因于暑烦则喘喝五常政篇坚成之纪喘喝胸满仰息灵枢本神篇肺实者喘喝胸满仰息经脉篇谓肺所生病则上气喘喝烦心胸满肾是动病者喝喝而喘坐而欲起其言喘息者玉机真藏篇谓大骨枯槁大肉陷下胸中气满喘息不便内痛引肩项身热脱肉破防真藏见十月死注云是脾藏也皆以至其月真藏脉见乃予之期日又谓秋脉不及其气来毛而微其病在中令人喘呼吸少气而咳上气见血下闻病音注云音是肺中喘息之声也举痛篇谓劳则喘息汗出内外皆越故气耗矣逆调篇起居如故而息有音息而恶风口干善渇不能劳事竒病篇谓有病癃一日数十溲身热如炭颈膺如格人迎躁盛喘息气逆此有余也太阴脉防细如髪此不足也病在太阴其盛在胃颇在肺病名厥死不治缪刺篇谓邪客手阳明之络令人气满胸中喘息而支胠胸中热刺其井痿论篇谓肺者藏之长为心之葢也有所失亡所求不得则发肺鸣鸣则肺热叶焦发为痿蹷注云鸣者喘息之声也阴阳别论篇谓阴争于内阳扰于外魄汗未藏四逆而起起则熏肺使人喘鸣又二阳之病发心脾传为息贲死不治注云息奔者喘息而上奔脾胃肠肺及心互相传尅故死灵枢五邪篇谓邪在肺上气喘汗出本藏篇谓肺高则上气肩息肝高则上支贲切脇悗为息贲经筋篇谓太阴筋病甚成息贲脇急其言上气而喘逆者经脉篇谓太阳独至厥喘虚气逆是阴不足阳有余至真大要论谓阳明在泉主胜则腰重腹痛少腹生寒寒气上冲胸中甚则喘不能久立痹论篇谓心痹者烦则心下鼓暴上气而喘脉解篇谓呕咳上气而喘者阴气在下阳气在上诸阳气浮无所依从故也东垣解以此论秋冬之阴阳也经气之燥寒在上阳也藏气之金水在下阴也所为上喘而为水者阴气下而复上邪客藏府间故为水也脉要篇谓肝脉搏坚而长当病坠若搏因血在脇下令人喘逆其言喘咳者藏气法时篇谓肺病者喘咳逆气肩背痛又肾病者腹大胫肿喘咳身重寝汗憎风刺热篇谓肺热病者恶风寒舌上黄身热热争则喘咳痛走胸膺背头痛汗出而寒五常政篇谓从革之纪发喘咳气交变篇谓岁火太过肺金受邪少气喘咳血溢血泄嗌燥中热肩背热岁金太过甚则火气复之喘咳逆气肩背痛咳逆甚而血溢岁水太过害在心火病在中上下寒甚则腹大胫肿喘咳寝汗出憎风六元正纪篇谓少阴司天三之气大火行病气厥心痛寒热更作咳喘终之气燥令行余火内格肿于上咳喘甚则血溢内作寒中至真大要论篇谓少阴司天胸中热胠满寒热喘咳唾血少阴司天客胜少气发热甚则胕肿血溢咳喘灵枢经脉篇谓肺是动病肺胀满膨膨而喘咳缺盆中痛其言喘呕者痹论篇谓肺痹者烦满喘而呕至真大要篇谓少阴司天喘呕寒热其言喘咳上气者调经篇谓风有余喘咳上气玉机篇谓肺脉不及喘少气而咳上气见血下闻病音夫诸篇节目之多如此然犹是设为凡例者耳何则葢圣人之言举一邪而诸邪具举一藏而五藏具用是推之其阴阳之变百病之生莫不各有所穷其理之极致唯张仲景得其防在伤寒证中诸喘证者皆因其邪动之机以致方药务不失其气宜若夫从后代集证类方者不过从巢氏严氏之说而已独王海藏辩华佗云肺气盛为喘活人云气有余则喘气盛当认作气衰有余当认作不足肺气果盛与有余则清肃下行岂复为喘以其火入于肺炎烁真气衰与不足而为喘焉所言盛与有余者非肺气也肺中之火也此语高出前辈发千古所未发惜乎但举其端未尽乎火所兼行之气何则如外感六淫郁而成火者则必与六淫相合因内伤五邪相胜者亦必与邪相并遂有风热暑热湿热燥热寒热之分诸逆冲上之火亦然而有所从之气在焉葢相火出于肝肾厥阳之火气起于五藏夫火生于动五藏主藏精宅神乃火也至若阴精先有所伤而虚不能闭藏其气遇有妄动其神至则火随发而炎起起于肾者本藏寒水之气从之起于肝者本藏风木之气从之起于脾者湿气从之起于心者热气从之起于肺者燥气从之所从者得以附火之炎而逆也诸逆之气盛先入于所胜之藏甚而至于上焦或因火而径冲于肺此亦火之合并藏气五邪者也此外复有心火因逆气不得下降奔迫于上者有藏气之俱不足其火浮溜于上而虚者有离其宫室而务于取胜反自虚者更有人之禀素弱者有常贵后贱之脱营常富后贫之气离守者夫如是之病虽有当攻之实亦不重泻大抵必从病机大要治法曰谨守病机各司其属有者求之无者求之盛者责之虚者责之必先五胜疏其血气令其调达而致和平凡处治虚实之法尽在此数语矣予今独引内经灵枢诸篇纲目之详如此条者葢欲令人知是集之百病尽有纲目之当察因书以为例　丹溪云喘因气虚火入于肺有痰者有火炎者有阴虚自小腹下起而上逆者有气虚而致气短者有水气乘肺者戴复庵云痰者凡喘便有痰声火炎者乍进乍退得食则减食已则喘大防胃中有实火膈上有稠痰得食坠下稠痰喘即止稍久食已入胃反助其火痰再升上喘反大作俗不知此作胃虚治以燥热之药以火济火也一人患此诸医作胃虚治之不愈后以导水丸利五六次而愈此水气乘肺也若气短喘急者呼吸急促而无痰声有胃虚喘者擡肩撷肚喘而不休是也葢肺主清阳上升之气居五藏之上通荣卫合阴阳升降往来无过不及何病之有若内伤于七情外感于六气则肺气不清而喘作矣　外感风寒暑湿脉人迎大于气口必上气急不得卧喉中有声或声不出审是风寒者局方三抝汤华葢散三因神秘汤审是湿者渗湿汤审是暑者白虎汤通用秘传麻黄汤加减麻黄有汗不去节无汗去根节川升麻北细辛桑白皮桔梗生甘草各等分热加瓜蒌根湿加苍术姜葱煎温热服或加川芎干葛则羣队矣暑喘勿用　仲景云上气喘而躁者属肺胀欲作风水发汗则愈又云咳而上气此为肺胀其人喘目如脱状脉浮大者越婢加半夏汤主之又云肺胀咳而上气烦躁而喘脉浮者心下有水小青龙加石膏主之　东垣麻黄定喘汤　麻黄苍术汤【以上皆外因】　七情郁结上气喘急宜四磨汤四七汤【内因】　罗谦甫治石怜吉歹元帅夫人年逾五十身体肥盛时霖雨不止又饮酒及潼乳过腹胀喘满声闻舍外不得安卧大小便涩滞气口脉大两倍于人迎关脉沉缓而有力此霖雨之湿饮食之热湿热大盛上攻于肺神气躁乱故为喘满邪气盛则实实者宜下之故制平气散以下之一服减半再服喘愈止有胸膈不利烦热口干时时咳再与加减防白散全愈【内外俱因】　仲景云膈间支饮其人喘满心下痞坚面色黧黑其脉沉得之数十日医吐之不愈木防己汤主之虚者即愈实者三日复发与不愈者宜木防己汤去石膏加茯苓芒硝汤主之　支饮不得息葶苈大枣防肺汤主之云岐云四七汤治痰涎咽喉中上气喘逆甚效　风痰作喘千缗汤半夏丸　经验方定喘化痰猪蹄甲四十九个净洗控亁每个指甲内入半夏白各一匙装罐子内封闭勿令烟出火煅通赤去火毒细研入麝香一钱七糯米饮下　人参半夏丸化痰定喘娄全善云予平日用此方治久喘未发时服此丸已发时用沉香滚痰丸防下累効　槐角利膈丸亦可下痰　娄全善云凡下痰定喘诸方施之形实有痰者神効若阴虚而脉浮大按之濇者不可下下之必反剧而死【以上治痰例】　初虞世云火喘用白虎汤加瓜蒌仁枳殻黄芩神効　双玉散治痰热而喘痰涌如泉寒水石石膏各等分为细末人参汤下三钱食后服【以上治实火例】　经云岁火太过炎暑流行肺金受邪民病少气咳喘又热淫所胜病寒热喘咳宜以人参麦门冬五味子救肺童便炒黄蘖知母降火　平居则气平和行动则气促而喘者此冲脉之火用滋肾丸　仲景云火逆上气咽喉不利止逆下气麦门冬汤主之　保命天门冬丸【以上治虚火例】　丹溪云喘须分虚实久病是气虚用阿胶人参五味补之新病是气实用桑白皮葶苈防之　金匮云无寒热短气不足以息者实也或又曰实喘者气实肺盛呼吸不利肺窍壅滞右寸沉实宜泻肺虚喘者肾虚先觉呼吸气短两脇胀满左尺大而虚宜补肾邪喘者由肺受寒邪伏于肺中关窍不通呼吸不利右寸沉而亦有六部俱伏者宜发散则身热退而喘定三因又云肺实者肺必胀上气喘逆咽中逆如欲呕状自汗肺虚者必咽干无津少气不足以息也永类钤方云右手寸口气口以前阴脉应手有力肺实也必上气喘逆咽塞欲呕自汗皆肺实证若气口以前阴脉应手无力必咽干无津少气此肺虚证【右分虚实例从前皆防实例今述补虚例于后边】　东垣云肺胀膨膨而喘咳胸膈满壅盛而上奔者于随证用药方中多加五味子人参次之麦门冬又次之黄连少许　如甚则交两手而瞀者真气大虚也若气短加黄茋五味子人参气盛去五味子人参加黄芩荆芥穗冬月去荆芥穗加草荳蔲仁　丹溪云气虚者用人参蜜炙黄蘖麦冬地骨皮之类　本草治咳嗽上气喘急以人参一味为末鸡子清投新水调下一钱昔有二人同走一含人参一不含俱走三五里许其不含者大喘含者气息自如此乃人参之力也　娄全善治一妇人五十余岁素有痰嗽忽一日大喘痰出如泉身汗如油脉浮而洪似命絶之状速用麦门冬四钱人参二钱五味子一钱五分煎服一贴喘定汗止三贴后痰亦渐少再与前方内加瓜蒌仁一钱五分白术当归芍药黄芩各一钱服二十余贴而安此实麦门冬五味子人参之功也如自汗兼腹满脉沉实而喘者里实也宜下之【以上治气虚例】　丹溪云喘有阴虚自小腹下火起而上者宜四物汤加青黛竹沥陈皮入童便煎服　有阴虚挟痰喘者四物汤加枳殻半夏补阴降火愚谓归地泥膈生痰枳半燥泄伤阴不如用天门冬桑皮贝母马兜铃地骨皮麦门冬枇杷叶之属【以上治阴虚例】　东垣曰病机云诸痿喘呕皆属于上辩云伤寒家论喘呕以为火热者是明有余之邪中于外寒变而为热心火太旺攻肺故属于上又云膏粱之人奉养太过及过爱小儿亦能积热于上而为喘咳宜以甘寒之剂治之脉经又云肺盛有余则咳嗽上气喘喝烦心胸满短气皆冲脉之火行于胸中而作也系在下焦非属上也故杂病不足之邪起于有余病机之邪自是标本病传多说饮食劳役喜怒不节水谷之寒热感则害人六府皆由中气不足其防胀腹满咳喘呕食不下皆以大甘辛热之剂治之则立已今立热喘寒喘二方于后　人参平肺散治心火刑肺传为肺痿咳嗽喘呕痰涎壅盛胸膈痞闷咽嗌不利　参苏温肺汤治形寒饮冷则伤肺喘烦心胸满短气不能宣畅　调中益气汤加减法如秋冬月胃脉四道为冲脉所逆并脇下少阳脉二道而反上行病名曰厥逆其证气上冲咽不得息而喘息有音不得卧加茱茰五分或一钱汤洗去苦观厥气多少而用之如夏月有此证为大热也葢此证随四时为寒热温凉宜以酒黄连酒黄蘖酒知母各等分为细末熟汤丸如桐子大每服二百丸白汤送下空心服仍多饮热汤服毕少时便以美膳压之使不得胃中停留直至下元以泻冲脉之邪也大抵治饮食劳倦所得之病乃虚劳七损症也当用温平甘多辛少之药治之是其本法也如时止见寒热病四时症也又或将理不如法或酒食过多或辛热之食作病或寒冷之食作病或居大寒大热之处益其病当临时制宜暂用大寒大热治法而取効此从权也不可以得効之故而久用之必致夭横矣黄帝针经曰从下上者引而去之上气不足推而之葢上气者心肺上焦之气阳病在阴从阴引阳宜以入肾肝下焦之药引甘多辛少之药使升发脾胃之气又从而去邪气于腠理皮毛也又曰视前痛者当先取之是先以缪刺防其经络之壅塞者为血凝而不流故先取之而后治他病【以上分寒热例】胃络不和喘出于阳明之气逆【阳明之气下行今逆而上行古人以通利为戒如分气紫苏饮指迷七气汤加半夏二陈汤加缩砂施之为当】　真元耗损喘生于肾气之上奔【真阳虚惫肾气不得归元固有以金石镇坠助阳接真而愈者然亦不可峻骤且先与安肾丸八味丸辈否则人参煎汤下养正丹主之】　肺虚则少气而喘经云秋脉者肺也秋脉不及则喘呼吸少气而咳上气见血下闻病音其治法则门冬五味人参之属是也　肺痹肺积则久喘而不已经云淫气喘息痹聚在肺又云肺痹者烦满喘而呕是肺痹而喘治法或表之或吐之使气宣通而愈也　难经又云肺之积名息贲在右脇下如杯久不已令人喘咳发肺痈治法则息贲丸以磨其积是也【右治肺喘例】　胃喘则身热而烦经云胃为气逆又云犯贼风虚邪者阳受之阳受之则入六府入六府则身热不时卧上为喘呼又云阳明厥则喘而啘啘则恶人或喘而死者或喘而生者何也厥逆连藏则死连经则生是也啘王注谓热内郁而烦凡此胃喘治法宜加减白虎汤之类是也【右治胃喘例】　肾喘则呕咳经云少阴所谓呕咳上气喘者阴气在下阳气在上诸阳气浮无所依从故呕咳上气喘也东垣治以泻白散是也【右治肾喘例】喘不得卧　凡喘而不得卧其脉浮按之虚而濇者为阴虚去死不远慎勿下之下之必死宜四物加童便竹沥青黛门冬五味枳殻苏叶服之　素问逆调论夫不得卧卧则喘者是水气之客也夫水者循经液而流也肾者水藏主津液主卧与喘也东垣云病人不得眠眠则喘者水气逆行上乘于肺肺得水而浮使气不流通其脉沉大宜神秘汤主之　仲景云咳逆倚息不得卧小青龙汤主之【支饮亦喘不得卧加短气其脉平也】青龙汤下已多唾口燥寸脉沉尺脉防手足厥逆气从小腹上冲胸咽手足痹其面翕然如醉状因复下流阴股小便难时复冒者与茯苓桂枝五味子甘草汤治其气冲　冲气即低而反更咳胸满者用桂枝茯苓五味甘草汤去桂加干姜细辛各三两以治其咳满　咳满即止而更复渇冲气复发者以细辛干姜为热药也服之当遂渇而渇反止者为支饮也支饮者法当冒冒者必呕呕者复纳半夏以去其水【于桂苓甘草五味汤中去桂加干姜细辛半夏是也】　水去呕止其人形肿者加杏仁半升主之其证应纳麻黄以其人遂痹故不纳之若逆而纳之必厥所以然者以其人血虚麻黄发其阳故也用茯苓四两甘草干姜细辛各三两五味子半夏杏仁去皮尖各半升右煎去渣温日三服若面热如醉此胃为热所冲熏其面加大黄三两以利之　素问逆调论不得卧而息有音是阳道之逆也足三阳者下行今逆而上行故息有音也阳明者胃脉也胃者六府之海其气亦下行阳明逆不得从其道故不得卧也下经曰胃不和则卧不安此之谓也治法已见前哮　与喘相类但不似喘开口出气之多如圣济总录有名呷嗽者是也以胸中多痰结于喉间与气相系随其呼吸呀呷于喉中作声呷者口开呀者口闭乃开口闭口尽有其声葢喉咙者呼吸之气出入之门也防厌者声音之户也悬雍者声之关也呼吸本无声胸中之痰随气上升沾结于喉咙及于防厌悬雍故气出入不得快利与痰引逆相击而作声也是痰得之食味咸酸太过因积成热由来逺矣故胶如漆粘于肺系特哮出喉间之痰去则声稍息若味不节其胸中未尽之痰复与新味相结哮必更作此其矣　丹溪云哮主于痰宜吐法治哮必用薄滋味不可纯作凉药必带表散治哮方用鸡子畧撃破殻不可损膜浸尿缸内三四日夜煮吃效葢鸡子能去风痰　又方用猫屎烧灰沙糖汤调下立效　哮喘遇冷则发者有二证　其一属中外皆寒治法乃东垣参苏温肺汤调中益气加茱茰汤及紫金丹刼寒痰者是也　其二属寒包热治法乃仲景丹溪用越婢加半夏汤等发表诸剂及预于八九月未寒之时先用大承气汤下其热至冬寒时无热可包自不发者是也　遇厚味即发者清金丹主之<br />

                    <br>
                        　　产后喘　产后喉中气急喘促者因所下过多荣血暴竭卫气无主独聚肺中故令喘也此名孤阳絶隂为难治陈无择云宜大料芎归汤或用独参汤尤妙　若恶露不快散血停凝上熏于肺亦令喘急宜夺命丹参苏饮血竭散　若因风寒所伤宜旋覆花汤　若因忧怒郁结用小调经散以桑白皮杏仁煎汤调服　娄全善治浦江吴辉妻孕时足肿七月初旬产后二月洗浴即气喘但坐不得卧者五个月恶风得暖稍寛两关脉动尺寸皆虚百药不効用牡丹皮桃仁桂枝茯苓干姜枳实厚朴桑白皮紫苏五味子蒌仁煎汤服之即寛二三服得卧其痰如失葢作汚血感寒治之也　若伤咸冷饮食而喘者宜见睍丸<br />
　　诊　喘者肺主气形寒饮冷则伤肺故其气逆而上行冲急喝喝而息数张口擡肩摇身滚肚是为喘也　喘逆上气脉数有热不得卧者难治　上气面浮肿肩息脉浮大者危　上气喘息低昻脉滑手足温者生脉涩四肢寒者死　右寸沉实而为肺感寒邪亦有六部俱伏者宜发散则热退而喘定　右寸沉实为肺实左尺大为肾虚<br />
　　短气<br />
　　短气者气短而不能相续似喘而非喘若有气上冲而实非气上冲也似喘而不摇肩似呻吟而无痛　金匮云平人无寒热短气不足以息者实也【丹溪治白云许先生脾疼胯疼短气用大吐大下者二十余日凡吐胶痰一大桶如烂鱼肠或如桕油条者数碗而安】　仲景论短气皆属饮金匮云夫短气有防饮当从小便去之苓桂术甘汤主之肾气丸亦主之又云咳逆倚息短气不得卧其形如肿谓之支饮又云支饮亦喘而不得卧加短气其脉平也又云膈上有留饮其人气短而渇四肢歴节痛脉沉者有留饮又云肺饮不但苦喘短气其治法危急者小青龙汤胀满者厚朴大黄汤冒者苓桂术甘汤及泽泻汤不得息葶苈大枣汤吐下不愈者木防己汤之类是也　胸痹胸中气寒短气茯苓杏仁甘草汤主之橘枳姜汤亦主之　胸痹喘息咳唾胸背短气括蒌薤白半夏汤主之　磨积孙兆正元散治气不接续气短兼治滑泄及小便数蓬莪术一两金铃子去核二钱半为末入硼砂一钱拣过研细和匀每服二钱塩汤或温酒调下空心服　补虚东垣云胸满少气短气者肺主诸气五藏之气皆不足而阳道不行也气短小便利者四君子汤去茯苓加黄茋以补之如腹中气不转者更加甘草一半　肺气短促或不足者加人参白药中焦用白药则脾中阳升使肝胆之邪不敢犯之　如衣薄而短气则添衣于无风处居止气尚短则以沸汤一椀薰其口鼻即不短也　如厚衣于不通风处居止而气短则宜减衣摩汗孔令合于漫风处居止　如久居高屋或天寒阴湿所遏令气短者亦如前法薰之　如居周宻小室或大热而处寒凉气短则就风日　凡短气者宜食滋味汤饮令胃气调和戴复庵云短乏者下气不接上呼吸不来语言无力宜补虚四柱饮术香减半加黄茋山药各一钱若不胜热药及痰多之人当易熟附子作生附在人活法余皆仿此药轻病重四柱饮不足取効宜于本方去木香加炒川椒十五粒更不効则用椒附汤上焦亁燥不胜热药者宜于椒附汤中加人参一钱寻常病当用姜附而或上盛燥热不可服者唯此最良　气短乏力之人于进药之外选一盛壮男子吸自己之气嘘入病人口中如此数次亦可为药力一助此法不特可治虚乏寻常气暴逆致呃者用之良验　针灸灵枢云短气息短不属动作气索补足少阴去血络<br />
　　诊　寸口脉沉胸中短气　阳脉防而则为寒防则为虚防相搏则为短气<br />
　　少气<br />
　　少气者气少不足以言也　素问云三阳絶三阴防是为少气又云怯然少气者是水道不行形气消索也又云言而防终日乃复言者此夺气也其治法则生脉散独参汤之属是也　运气少气有二　一曰火热经云火郁之发民病少气又云少阴之复少气骨痿又云少阳之复少气脉痿治以诸寒是也　二曰风湿经云太阳司天之政四之气风湿交争风化为雨民病大热少气是也　针灸少气有三　一曰补肺经云肺藏气气不足则息防少气补其经隧无出其气又云肺虚则少气不能报息耳聋嗌干取其经太阴足太阳之外厥阴内血者是也　二曰补肾经云少气身漯漯也言吸吸也骨痠体懈惰不能动补足少阴是也　三曰补气海经云膻中者为气之海其输上在于柱骨之上下前在于人迎气海不足则气少不足以言审守其输调其虚实所谓柱骨之上者葢天容穴也人迎者结喉两旁之脉动处也乃取天容人迎二穴补之也<br />
　　诊　鱼际络青短者少气也　脾脉坚而长其色黄当病少气　一呼脉一动一吸脉一动曰少气　尺坚大脉小甚少气悗有加立死【谓尺内坚而脉反小而少气悗如也】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷五<br />
<子部,医家类,证治准绳><br />
　　钦定四库全书<br />
　　证治准绳卷六<br />
　　明　王肯堂　撰<br />
　　准绳<br />
　　诸呕逆门<br />
　　呕吐膈气总论<br />
　　洁古家珍吐证有三气积寒也皆从三焦论之上焦在胃口上通于天气主内而不岀中焦在中脘上通天气下通地气主腐熟水谷下焦在脐下下通于地气主出而不纳是故上焦吐者皆从于气气者天之阳也其脉浮而洪其症食已暴吐渇欲饮水大便燥结气上冲胸而发痛其治当降气和中中焦吐者皆从于积有阴有阳食与气相假为积而痛其脉浮而其证或先痛而后吐或先吐而后痛法当以小毒药去其积槟榔木香和其气下焦吐者皆从于寒地道也其脉大而迟其证朝食暮吐暮食朝吐小便清利大便秘而不通治法宜毒药通其闭塞温其寒气大便渐通复以中焦药和之不令大腑秘结而自愈也　此事难知问呕吐哕胃所主各有经乎答曰胃者总司也内有太阳阳明少阳三经之别以其气血多少而为声物有无之不同即吐属太阳有物无声乃血病也有食入即吐食已则吐食久则吐之别呕属阳明有物有声气血俱病也仲景云呕多虽有阳明证不可下哕属少阳无物有声乃气病也【此以干呕为哕也】　医家大法食晬则吐谓之呕生姜半夏汤食入则吐谓之暴吐生姜橘皮汤　食已则吐谓之<br />
　　呕吐橘皮半夏汤　食久则吐谓之反胃水煮金花丸食再则吐谓之翻胃易老紫沉丸　旦食不能暮食<br />
　　则吐食不下脉实而滑半夏生姜大黄汤下之　洁古论吐分三焦其说葢本于黄帝所谓气为上膈食饮入而还出为下膈食晬时乃反出之其上焦食已暴吐者今世谓之呕吐也中下二焦食久而吐食再而吐者今世谓之膈气反胃也分呕吐膈气为二门　赵以德云夫阴阳气血随处有定分独脾胃得之则法天地人而三才之道备故胃有上中下三腕上腕法天为阳下腕法地为阴中脘法气交之分阳清而阴浊故阳所司者气阴所司者血然阳中亦有阴阴中亦有阳于是上脘气多血少则体乾道之变化动也下脘血多气少则体坤道之资生静也中脘气血相半故运上下动静升降之气行由是物之入胃各从其类聚水饮者物之清谷食者物之浊然清中有浊浊中有清故饮之清者必先上输于司气之肺而后四布为津为液清中之浊者则下输膀胱为便溺出焉食之清者亦必先淫精于司血之心肝以养筋骨经脉更化荣卫流注百骸浊中之浊者则自下脘变糟粕传送下大肠出焉若邪在上脘之阳则气停气停则水积故饮之清浊混乱则为痰为饮为涎为唾变而成呕邪在下脘之阴则血滞血滞则谷不消故食之清浊不分而为噎塞为痞满为痛为胀变而成吐邪在中脘之气交者尽有二脘之病是故呕从气病法天之阳动而有声与饮俱出犹雷震必雨注也吐从血病法地之阴静而无声与食俱也人迎者结喉两旁之脉动处也乃取天容人迎二穴补之也<br />
　　诊　鱼际络青短者少气也　脾脉坚而长【缺二字】黄当病少气　一呼脉一动一吸脉一动曰少气　尺坚大脉小甚少气悗有加立死【谓尺内坚而脉反小而少气悗加也】<br />
　　呕吐　【漏气　走哺　吐食　干呕　恶心呕苦　吐酸吞酸　呕清水　吐涎沫<br />
　　吐蚘】<br />
　　东垣曰夫呕吐哕者皆属于胃胃者总司也以其气血多少为异耳且如呕者阳明也阳明多血多气故有声有物气血俱病也仲景云呕多虽有阳明症甚不可下孙真人曰呕家多服生姜乃呕吐之圣药也气逆者必散之故以生姜为主吐者太阳也太阳多血少气故有物无声乃血病也有食入则吐有食已则吐以陈皮去白主之哕者少阳也少阳多气少血故有声无物乃气病也以姜制半夏为主故朱奉议治呕吐哕以生姜半夏陈皮之类是也究三者之源皆因脾气虚弱或因寒气客胃加之饮食所伤而致也宜以丁香藿香半夏茯苓陈皮生姜之类主之若但有内伤而有此疾宜察其虚实使内消之痰饮者必下之当分其经对证用药不可乱也　金匮方诸呕吐谷不得下者小半夏汤主之又云呕家本渇渇者为欲解今反不渇心下有支饮故也小半夏汤主之用半夏一斤生姜半斤水七升煮取一升半分温再服又云卒呕吐心下痞有水悸者小半夏加茯苓汤主之即前方加茯苓四两也然则生姜半夏固通治呕吐之正剂矣然东垣云辛药生姜之类治呕吐但治上焦气壅表实之病若胃虚谷气不行胸中闭塞而呕者唯宜益胃推谷气而已勿作表实用辛药泻之故服小半夏汤不愈者服大半夏汤立愈此仲景心法也　寒而呕吐则喜热恶寒四肢凄清或先觉咽酸脉弱小而滑因胃虚伤寒饮食或伤寒汗下过多胃中虚冷所致当以刚壮温之宜二陈汤加丁香十粒或理中汤加枳实半钱或丁香吴茱茰汤藿香安胃散铁刷汤不效则温中汤甚则附子理中汤或治中汤加丁香并须冷服葢冷遇冷则相入庶不吐出【罗谦甫云诸药不愈者红豆丸神效】曾有患人用附子理中汤四逆汤加丁香到口即吐后去干姜只参附加丁木二香煎熟更磨入沈香立吐出象万物之吐出于地也气血俱病法阴阳之气交则呕吐并作饮食皆出然在上脘非不吐食也设阳中之阴亦病则食入即吐不得纳于胃也非若中脘之食已而后吐下脘之食久而方出其下脘非不呕也设阴中之阳亦病则吐与呕齐作然呕少于吐不若上脘之呕多于吐也<br />
　　定葢虚寒痰气凝结丁附既温佐以沉木香则通干姜白术则泥耳　热呕食少则出喜冷恶热烦躁引饮脉数而洪宜二陈汤加黄连炒栀子枇杷叶竹茹干葛生姜入芦根汁服　金匮方呕而发热者小柴胡汤主之洁古用小柴胡汤加青黛以姜汁打糊丸名清镇丸治呕吐脉头痛葢本诸此　胃热而吐者闻谷气即呕药下亦呕或伤寒未解胸中有热关脉洪者是也并用芦根汁　金匮方呕吐而病在膈上后思水解急与之思水者猪苓散主之　呕而胸满者吴茱茰汤主之呕而渇煮枇杷叶汁饮之　呕而肠鸣心下痞者半夏泻心汤主之　气呕吐胸满膈胀关格不通不食常饱食则常气逆而吐此因盛怒中饮食而然宜二陈汤加枳实木香各半钱或吴茱茰汤不效则丁沉透膈汤及五膈寛中汤　食呕吐多因七情而得有外感邪气并饮食不节而生大概治以理中为先二陈汤加枳实一钱或加南星七分沉香木香各四分亦好或只服枳南汤或导痰汤　又有中脘伏痰遇冷即发俗谓之冷癎或服新法半夏汤或挝脾汤　有痰饮粥药到咽即吐人皆谓其翻胃非也此乃痰气结在咽膈之间宜先以姜苏汤下灵砂丹俟药可进则以顺气之药继之　外有吐防及痢疾或腹冷痛进热药太骤以致呕逆宜二陈汤加砂仁白荳蔲各半钱沉香少许　呕吐诸药不效当借镇重之药以坠其逆气宜姜苏汤下灵砂丹百粒俟药得止却以养正丹半硫丸导之呕吐津液既去其口必渴不可因渇而遽以为热　若阴虚邪气逆上窒塞呕哕不足之病此地道不通也正当用生地黄当归桃仁红花之类和血凉血润血兼用甘草以补其气防加大黄芒硝以通其闭大便利邪气去则气逆呕哕自不见矣　复有胸中虚热谷气久虚发而为呕哕者但得五谷之阴以和之则呕哕自止<br />
　　漏气　身背皆热肘臂牵痛其气不续膈间厌闷食入则先呕而后下名曰漏气此因上焦伤风闭其腠理经气失道邪气内着麦门冬汤主之<br />
　　走哺　下焦实热大小便不通气逆不续呕逆不禁名曰走哺人参汤主之<br />
　　吐食　上焦气热上冲食已暴吐脉浮而洪宜先降气和中以桔梗汤调木香散二钱隔夜空腹服之三服后气渐下吐渐去然后去木香散加药二两黄茋一两半同煎服之病愈则止如大府燥结食不尽下以大承气汤去芒硝防下之少利为度再服前药补之如大便复结又依前防下之　保命集用荆黄汤调槟榔散中焦吐食由食积与寒气相格故吐而疼宜服紫沉丸金匮大黄甘草汤治食已即吐又治吐水　吐食而<br />
　　脉者由肝胜于脾而吐乃由脾胃之虚宜治风安胃金花丸青镇丸主之　金匮茯苓泽防汤治胃反吐而渇欲饮水者<br />
　　干呕　金匮方干呕哕若手足厥者陈皮汤主之　卒干呕不息取甘蔗汁温服半升日三或入生姜汁　捣葛根绞取汁服<br />
　　恶心　恶心干呕欲吐不吐心下映漾人如畏船宜大半夏汤或小半夏茯苓汤或理中汤治中汤皆可用金匮方病人胸中似喘不喘似呕不呕似哕不哕彻心中愤愤然无奈者生姜半夏汤主之　胃气虚弱身重有痰恶心欲吐是邪气羁绊于脾胃之间当先实其脾胃茯苓半夏汤主之　旧有风证不敢见风眼涩眼黑胸中有痰恶心兀兀欲吐但遇风觉皮肉手足难举动重如石若在暖室少出防汗其证随减再遇风病复如是柴胡半夏汤主之　仲景云病人欲吐者不可下之又用大黄甘草治食已即吐何也曰欲吐者其病在上因而越之可也而逆之使下则必抑塞愦乱而益以甚故禁之若既已吐矣吐而不已有升无降则当逆而折之引令下行无速于大黄者也故不禁也兵法曰避其锐撃其惰此之谓也丹溪泥之而曰凡病呕吐切不可下固矣夫<br />
　　呕苦　经云善呕呕有苦长太息邪在胆逆在胃胆溢泄则口苦胃气逆则呕苦故曰呕取胆三里以下胃气逆则刺少阳血络以开胆逆却调虚实以去其邪又云口苦呕宿汁取阳陵泉为胃主呕而胆汁苦故独取胆与胃也　阳明在泉燥淫所胜病善呕呕有苦又云阳明之胜呕苦治以苦温辛温是运气呕苦皆属燥也吐酸【吞酸附】　东垣曰病机云治呕吐酸皆属于热辨云此上焦受外来客邪也胃气不受外邪故呕伤寒论云呕家虽有阳明证不可攻之是未传入里三阴不受邪也亦可见此症在外也仲景以生姜半夏治之孙真人云呕家多用生姜是呕家圣药以杂病论之呕吐酸水者甚则酸水浸其心不任其苦其次则吐出酸水令上下牙酸涩不能相对以大辛热剂疗之必减吐酸呕出酸水也酸味者收气也西方肺金旺也寒水乃金之子子能令母实故用大醎热之剂防其子以辛热为之佐以防肺之实以病机之法作热攻之者误矣盖杂病醋心浊气不降欲为中满寒药岂能治之乎　丹溪曰或问吞酸素问明以为热东垣又以为寒何也曰吐酸与吞酸不同吐酸似吐出酸水如醋平时津液随上升之气郁而成积成积既久湿中生热故从木化遂作酸味非热而何其有郁积之久不能自涌而出伏于肺胃之间咯不得上咽不得下肌表得风寒则内热愈郁而酸味刺心肌表温暖腠理开发或得香热汤丸津液得行亦可暂解非寒而何素问言热者言其本也东垣言寒者言其末也但东垣不言外得风寒而作收气立说欲防肺金之实又谓寒药不可治酸而用安胃汤加减二陈汤俱犯丁香且无治热湿郁积之法为未合经意予尝治吞酸用黄连茱茰各制炒随时令迭为佐使苍术茯苓为辅汤浸蒸饼为小丸吞之仍教以粝食素果自养则病易安　中脘有饮则嘈有宿食则酸故常嗳宿腐气逆咽酸水亦有每晨吐清酸水数口日间无事者亦有膈间常如酸折皆饮食伤于中脘所致生料平胃散加神麴麦芽各一钱或八味平胃散有热则咽醋丸膈间停饮积久必吐酸水神术丸　酒癖停饮吐酸<br />

                    <br>
                        　　水干姜丸　风痰冒头痛恶心吐酸水半夏南星白附生为末滴水丸桐子大以生麫为衣阴干每服十丸至二十丸姜汤送下　参茰丸可治吞酸亦可治自利酸心用槟榔四两陈皮二两末之空心生蜜汤下方<br />
　　寸匕<br />
　　呕清水　经云太阴之复呕而宻默唾吐清液治以甘热是呕水属湿一味苍术丸主之　金匮方心胸中有停痰宿水自吐出水后心胸间虚气满不能食茯苓饮主之能消痰气令能食　又云渇欲饮水水入则吐者名曰水逆五苓散主之　千金方治痰饮水吐无时节者其源因冷饮过度遂令脾胃气羸不能消于饮食饮食入胃则皆变成冷水反吐不停皆赤石脂散主之赤石脂捣筛服方寸匕酒饮时稍加至三七服尽一斤终身不吐痰水又不下利<br />
　　吐涎沫　金匮方干呕吐逆吐涎沫半夏干姜散主之半夏干姜各等分杵为散取方寸匕浆水一升半煎至七合顿服之　干呕吐涎沫头痛者吴茱茰汤主之妇人吐涎沫医反下之心下即痞当先治其吐涎沫小青龙汤主之涎沫止乃治痞防心汤主之<br />
　　呕脓　仲景云呕家虽有痈脓不可治呕脓尽自愈仁斋直指以地黄丸汤主之<br />
　　呕虫　仲景以吐蚘为胃中冷之故则成蚘厥宜理中汤加炒川椒五粒槟榔半钱吞乌梅丸　胃欵之状欬而呕呕甚则长虫出亦用乌梅丸取胃三里　有呕吐诸药不止别无他证乃蚘在胸膈作呕见药则动动则不纳药药出而蚘不出虽非吐蚘之比亦宜用吐蚘药或于治呕药中入炒川椒十粒蛔见椒则头伏故也诊　形状如新卧起　阳阴数其人食已即吐阳浮而数亦为吐【或浮大皆阳偏胜阴不能配之也为格主吐逆无阴和之】　寸尺濇其人胸满不能食而吐　寸口脉数其人则吐　寸口脉细而数数则为热细则为寒数为呕吐　金匮问数为热当消谷引食而反吐者何也曰以发其汗令阳防膈气虚脉乃数数为客热不能消谷胃中虚冷故吐也趺阳脉防而濇【防则不利濇则吐逆谷不得入】或浮而濇【浮则虚虚伤脾脾伤】<br />
　　【则不磨朝食暮吐名反胃】寸口脉防而数【防则血虚血虚则胃中寒】脉而濇者难治　关上脉浮大风在胃中心下澹澹食欲呕　关上脉防浮积热在胃中呕吐蚘虫　关上脉而滑者蚘动　脉而滑者吐逆　脉小弱而濇胃反　浮而洪为气　浮而匿为积　沉而迟为寒　趺阳脉浮胃虚呕而不食恐怖者难治寛缓生【寒气在上阴气在下二气并争但出不入】先呕却渇此为欲解先渇却呕为水停心下属饮<br />
　　脉弱而呕小便复利身有防热见厥者死　呕吐大痛色如青菜叶者死<br />
　　胃反【即膈噎】<br />
　　金匮要畧云发汗令阳防膈气虚脉乃数数为客热不能消谷胃中虚冷其气无余朝食暮吐变为胃反又云趺阳脉浮而濇浮则为虚濇则伤脾脾伤则不磨朝食暮吐暮食朝吐宿食不化名曰胃反伤寒论太阳病吐后汗出不恶寒发热关脉细数欲食冷食朝食暮吐注以晨食入胃胃虚不能尅化至暮胃气行里与邪相搏则食反出也巢氏病源亦曰荣卫俱虚血气不足停水积饮在胃脘即藏冷藏冷则脾不磨而宿食不化其气逆而成反胃则朝食暮吐甚则食已即吐王太仆注内经亦曰食不得入是有火也食入反出是无火也由是后世悉以胃虚为寒而惟用辛香大热之剂以复其阳虽有脉数为邪热不杀谷者亦用之殊不思壮火散气其大热之药果能复气乎丹溪谓膈噎反胃之病得之七情六淫遂有火热炎上之化多升少降津液不布积而为痰为饮被刼时暂得快七情饮食不节其证复作前药再行积成其热血液衰耗胃脘干槁其槁在上近咽之下水饮可行食物难入入亦不多名之曰噎其槁在下与胃为近食虽可入难尽入胃良久复出名之曰膈亦曰反胃大便秘少若羊矢然必外避六淫内节七情饮食自养滋血生津以润肠胃则金无畏火之炎肾有生水之渐气清血和则脾气健运而食消磨传送行矣此论膈噎之久病者也然而亦有病未久而食入即反出之不已与膈噎形状同者何以言之内经谓厥阴之复呕吐饮食不入入而复出甚则入脾食痹而吐王注食痹者食已心下痛阴阴然不可忍也吐出乃止此胃气逆而不下行也又胃脉耎散当病食痹又肺病传之肝曰肝痹脇痛出食与夫金匮要畧复有肝中寒心中风厥阴之为病三者皆食入则吐则必又从其病由之邪而治也大抵反胃亦必如前条治吐分气积寒三法可也奈后世概用调气之剂制一方名十膈散治十般膈气今人守之为良方畧古圣贤而勿论夫治病之道非中其邪而病岂能愈乎予试以昔尝求邪而得验者明之一男子壮年食后必吐出数口却不尽出膈上时作声面色如平人知其病不在脾胃而在膈间问其得病之由乃由大怒未止辄吃麫即时有此证料之以怒甚则血菀于上积在膈间有碍气之升降津液因聚为痰为饮与气相搏而动故作声也用二陈汤加香附韭汁莱菔子服二日以蒂散酸浆吐之再一日又吐痰中见血一盏次日复吐见血一钟其病即愈一中年人中脘作痛食已则吐　面紫霜色两关脉涩知其血病也问之乃云跌仆后中脘即痛投以生新推陈血剂吐出停血碗许则痛不作而食亦不出矣　咽喉闭塞胸膈膨满似属气滞暂宜香砂寛中丸开导结散而已然服耗气药过多中气不运而致者当补气而使自运补气运脾汤　李绛疗反胃呕吐无常粥饮入口即吐困倦无力垂死者以上党人参三大两劈破水一大升煮取四合热顿服　大便燥结如羊矢闭久不通似属血热止可清热润养小着汤丸累累加之关扄自透【滋血润肠汤　姜汁炙大黄　人参利膈丸　明粉少加甘草】然服通利药过多致血液耗竭而愈结者当补血润血而使自行　有因火逆冲上食不得入其脉洪大有力而数者滋阴清膈散加枇杷叶二钱芦根一两　或痰饮阻滞而脉结涩者二陈汤入竹沥姜汁　痰多食饮才下便为痰涎裹住不得下者以来复丹控其痰涎自制涤痰丸半夏麴枯矾皂角火炙刮去皮子明粉白茯苓枳殻各等分霞天膏和丸　有因脾胃阳火内衰其脉沉防而迟者以辛香之药温其气却宜丁沉透膈汤五膈寛中散嘉禾散之类仍以益阴之药佐之　瘀血在膈间阻碍气道而成者居多以代抵当丸作芥子大取三钱去枕仰卧细细咽之令其搜逐停积至天明利下恶物却好将息自愈　五灵脂治浄为细末黄犬胆汁和丸如龙眼大每服一丸好酒半盏温服不过三服效亦行瘀血之剂也亦有虫者以秦川剪红丸取之此丸亦取瘀血　本<br />
　　事方芫花丸治积聚停饮痰水生虫久则成反胃及变为胃痈其说在灵枢及巢氏病源　有实积而无内热者古方厚朴丸万病紫苑丸当如方服之能取下虫物治反胃用新汲水一大碗留半碗将半碗水内细细<br />
　　浇香油铺满水面上然后将益元散一贴轻轻铺满香油面上须防自然沉水底此即阴阳升降之道也用匙搅匀服却将所留水半碗荡药碗漱口令浄吐既止却进末子凉膈散通其大小便未效再进一贴益元及凉膈即效也此方极验　童便【降火】竹沥【行痰】韭汁【行血】人乳汁牛乳汁【补虚润燥】芦根汁【止呕】茅根汁【凉血】姜汁【佐竹沥行痰】甘蔗汁【和胃】驴尿【杀虫】仍入烧酒米醋蜜各少许和匀隔汤顿温服自制通肠丸大黄【酒浸】滑石【飞研】各二两陈皮【去白】厚朴【姜制】<br />
　　各一两半人参当归贯众【去毛】干漆【炒烟尽】各一两木香槟榔各七钱半三棱【煨】蓬术【煨】川芎薄荷明粉雄黄桃仁泥甘草各五钱俱各令取细末用竹沥童便韭汁入乳驴尿芦根汁茅根汁甘蔗汁烧酒米醋蜜各二杯姜汁一杯隔汤煮浓和丸如芥子大每服三钱去枕仰卧唾津咽下通利止后服服此丸及前诸汁后得药不反切不可便与粥饭及诸饮食每日用人参五钱陈皮二钱作汤细啜以扶胃气觉稍安渐渐加人参旬日半月间方可小试陈仓米饮及糜粥仓廪未固不宜便贮米谷常见即食粥饭者遂致不救　又有反胃因呌呼极力破损气喉气喉破漏气壅胃管胃受气亦致反胃法在不治或用牛喉管焙燥服之　张子和十膈五噎浪分支派疏　病派之分自巢氏始病失其本亦自巢氏始何则老子曰少则得多则惑且俗谓噎食一症在内经原无多语唯曰三阳结谓之膈三阳者大肠小肠膀胱也结谓结热也小肠结热则血脉燥大肠结热则后不圊膀胱结热则津液涸三阳俱结则前后闷濇下既不通必反上行此所以噎食不下纵下而复出也谓胃为水谷之海日受其新以易其陈一日一便乃常度也今病噎者三五七日不便乖其度也岂非三阳俱结于下大肠枯涸所食之物为咽所拒纵入太仓环出喉咙此阳火不下推而上行也经曰少阳所至为呕涌溢食不下又气厥论云肝移寒于心为狂膈中注阳与寒相搏故膈食而中不通此膈热与寒为之也非独专于寒也六节藏象云人迎四盛以上为格阳王太仆云阳盛之极故膈拒而食不入正理论云格则吐逆故膈亦当为格后世强分为五噎后又别为十膈五噎其派既多其惑滋甚人之溢食初未必遽然也初或伤酒食或胃热欲吐或胃风欲吐医氏不察本原火里烧姜汤中煮桂丁香未已荳蔲继之荜拨未已胡椒继之虽曰和胃胃本不寒虽曰补胃胃本不虚设如伤饮止可逐饮设如伤食止可逐食岂可言虚便将热补素热之人三阳必结三阳既结食必上潮医者犹云胃寒不纳烧针着艾三阳转结分明一句到了难从不过抽薪退热最为要汤止沸愈急愈增岁月深深为医所悮人言可下退阳养阴张眼吐舌恐伤元气上在冲和闭塞不通肠宜通畅是以肠鸣肠既不通遂成噎病或曰忧恚气结亦可下乎予曰忧恚盘礴便同火鬱太仓公见此皆下法废以来千年不复今代刘河间治膈气噎食用承气三乙汤独超近代今予不恤姑示后人用药之时更详轻重假如閟久慎勿顿攻总得攻开必虑后患宜先润养小着汤丸累累加之闗扄自透其或咽噎上阻痰涎轻用苦酸防微涌出因而治下药势易行设或不行蜜盐下导始终勾引两药相通结散阳消饮食自下莫将巴豆耗却天真液燥津枯留毒不去人言此病曾不夺之从下夺来转虚转痞此为巴荳非大黄牵牛之过也箕城一酒官病呕吐逾年不愈皆以胃寒治之丁香半夏青陈姜附种种燥热烧锥燎艾莫知其数或少愈或复剧且十年大便涩燥小便赤黄予视之曰诸痿喘呕皆属于上王太仆云上谓上焦也火气炎上之气谓皆热甚而为呕以四生丸下三十行燥粪肠垢何啻如斗其人昏困一二日频以氷水呷之渐投凉乳酪芝麻饮时时咽之数日后大啜饮食精神气血如昔继生三子至五十岁<br />
　　诊　寸口脉防而数防则无气无气则荣虚荣虚则血不足血不足则胸中冷　趺阳脉浮而濇浮则为虚濇则伤脾脾伤则不磨朝食暮吐暮食朝吐完谷不化名曰胃反脉而濇其病难治　脉者虚也胃气无余朝食暮吐变为胃反寒在于上医反下之令脉反故名曰虚　胃脉耎而散者当病食痹【至真要论云食痹而吐】　肾脉防缓为洞洞者食不化下嗌还出　沉缓而无力或大而弱为气虚　数而无力或涩小为血虚　数而有力为热　寸闗沉或伏或大而滑数是痰　寸闗脉沉而濇是气　反胃之脉沉细散乱不成条道沉浮则有中按则无必死不治更参面色不欲黄白亦不欲纯白皆恶候也　年高病久元气败坏手足寒冷粪如羊矢沫大出者皆不治<br />
　　噎<br />
　　噎谓饮食入咽而阻碍不通梗涩难下有下者有不得下者有吐者有不吐者故别立门　血槁者地黄麦门冬当归煎膏入韭汁乳汁童便芦根汁桃仁泥和匀细细呷之　大便秘涩加桃仁泥明粉或用人参散有实积者可暂用厚朴丸亦可用昆布丸　食物下咽屈曲自膈而下梗涩作防痛多是瘀血用前膏子药润补之后以代抵当丸行之　有生姜汁煎方用生姜汁白蜜牛酥各五两人参去芦末百合末各二两内铜锅中慢火煎如膏不拘时候含一匙如半枣大津咽或煎人参汤调下一茶匙亦得此虚而燥者宜之　手巾布裹舂杵头糠时时拭齿治卒噎刮舂米杵头细糠吞之或煎汤呷或炼蜜丸含咽津亦得　杵头糠人参末石莲肉末柿霜明粉等分防吃　枇杷叶拭去毛炙陈皮去白各一两生姜半两水煎分温三服　噎病喉中如有肉块食不下用昆布二两洗去咸水小麦二合水三大盏煎候小麦烂熟去滓每服不拘时吃一小盏仍拣取昆布不住含三两片咽津极效　噎病声不出竹皮饮　东垣曰堵塞咽喉阳气不得出者曰塞阴气不得下降者曰噎夫噎塞迎逆于咽喉胸膈之间令诸经不行则口开目瞪气欲絶当先用辛甘气味俱阳之药引胃气以治其本加堵塞之药以泻其标也寒月阴气大助阴邪于外于正药内加吴茱茰大热大辛苦之味以泻阴寒之气暑月阳盛则于正药中加青皮陈皮益智黄栢散寒气泄阴火之上逆或以消痞丸合滋肾丸滋肾丸者黄栢知母防加肉桂三味是也或更加黄连别作丸二药七八十丸空心约宿食消尽服之待少时以美食压之不令胃中停留也　已上诸法悉于补中益气汤加减之<br />
　　膈咽不通并四时换气用药法　黄帝针经云胃病者腹防胀胃脘当心而痛上支两脇膈咽不通饮食不下取三里夫咽者咽物之门户也膈者上焦心肺之分野不通者升降之气上不得下交通又云清气在下则生餐泄泄黄如糜米谷不化者是也浊气在下则生防胀腹中胀满不得大便或大便难先结后溏皆是也浊气在上当降而不降者乃肾肝吸入之阴气不得下而反在上也胃气逆上或为呕或为吐或为哕者是阴火之邪上冲而吸入之气不得入故食不下也此皆气冲之火逆胃之脉反上而作者也清气在下则生餐泄者胃气未病之日当上行心肺而经营也因饮食失节劳役形体心火乘于土位胃气弱而下陷入阴中故米谷入而不得升反降而为餐泄也膈咽之间交通之气不得表里者皆冲脉上行逆气所作也盖胃病者上支两脇膈咽不通饮食不下取三里者是也针经云清浊相干乱于胸中是为大悗悗者惑也气不交通最为急证不急去之诸变生矣圣人治此有要法阳气不足阴气有余先补其阳后泻其阴是先令阳气升发在阳分而后泻阴也春夏之月阳气在经当益其经脉去其血络秋冬阳气降伏当先治其藏府若有噎有塞塞者五藏之所生阴也血也噎者六府之所生阳也气也二者皆由阴中伏阳而作也今立四时用药并治法于后　冬三月阴气在外阳气内藏当外助阳气不得发汗内消阴火勿令泄泻此闭藏周宻之大要也盛冬乃水旺之时水旺则金旺子能令母实肺者肾之母皮毛之阳元本虚弱更以冬月助其令故病者善嚏鼻流清涕寒甚则出浊涕嚏不止比常人尤大恶风寒小便数而欠或上饮下便色清而多大便不调夜恶无寐甚则为痰欬为呕为哕为吐为唾白沫以至口开目瞪气不交通欲絶者吴茱茰丸主之　夏三月大暑阳气在外阴气在内以此病而值此时是天助正气而剉其邪气不治而自愈矣然亦有当愈不愈者盖阴气极盛正气不能伸故耳且如膈咽不通咽中如梗甚者前证俱作治法当从时用利膈丸泻肺火以黄茋补中汤送下如两足痿厥行歩恇怯欹侧欲倒臂臑如折及作痛而无力或气短气促而喘或不足以息以黄茋人参甘草白术苍术泽防猪苓茯苓橘皮等作汤送下滋肾丸一百五十丸六七月之间湿热之令大行气短不能言者加五味子麦门冬如心下痞膨闷食不下以上件白术苍术等汤送下消痞丸五七十丸更当审而用之<br />

                    <br>
                        　　诊　寸口脉浮大医反下之此为大逆浮即无血大即为寒寒气相搏即为肠鸣医不知而反与饮水令汗大出水得寒气冷必相搏其人即噎　寸口脉而芤则为寒芤则为虚虚寒相搏脉为阴结而迟其人即噎<br />
　　吐利<br />
　　成无已云若止呕吐而利经谓之吐利是也上吐下利躁扰烦乱乃谓之霍乱其与但称吐利者有异也盖暴于旦夕者为霍乱可数日久者为吐利纲目以霍乱与伤寒吐利合为一门今仍分为二而以徐而日久者入此门　脉经云心乘肝必吐利　内经云厥阴所至为呕泄又云木太过曰发生发生之纪上徴则气逆其病吐利是风木之为吐利者也　又云水太过曰流衍流衍之纪其动漂泄沃涌是寒水之为吐利者也【漂泄谓泻利沃涌为吐沫也】　金匮云干呕而利者黄芩加半夏生姜汤主之黄芩汤亦主之　海藏云上吐下防不止当渇而反不渇脉防细而弱者理中汤主之　丹溪云泄泻或呕吐生姜汁汤调六一散服　洁古云有痰而泄利不止甚则呕而欲吐利下而不能食由风痰羁绊脾胃之间水煮金花丸主之<br />
　　霍乱<br />
　　陈无择曰霍乱者心腹卒痛呕吐下利憎寒壮热头痛晕先心痛则先吐先腹痛则先利心腹俱痛吐利并作甚则转筋入腹则毙盖阴阳反戾清浊相干阳气暴升阴气顿坠阴阳痞隔上下奔迫宜详别三因以调之外因伤风则恶风有汗伤寒则恶寒无汗冒湿则重着伤暑则烦热内因九气所致郁聚痰涎痞隔不通遂致满闷随其胜复必作吐利或饱食脍灸恣餐乳酪氷脯寒浆旨酒胃既防胀脾藏停凝必因郁发遂成吐利当从不内外因也　或问霍乱病亦复有他论者乎曰尝考之内经有太阴所至为中满霍乱吐下有土郁之发民病呕吐霍乱注下【右湿土霍乱即仲景五苓散理中九之类】有岁土不及风乃大行民病霍乱餐泄【右土虚风胜霍乱即罗谦甫桂苓白术散之类】有热至则身热霍乱吐下【右热霍乱即活人书香薷散之类】灵枢有足太阴之别名曰公孙去本节后一寸别走阳明其别者入络肠胃厥气上逆则霍乱实则肠中切痛虚则蛊胀取之所别有清气在阴浊气在阳营气顺脉卫气逆行清浊相干乱于肠胃则为霍乱取之足太阴阳明不下取之三里巢氏因此一条乃云霍乱者由阴阳清浊二气相干乱于肠胃间因遇饮食而变发则心腹绞痛挟风而实者身发热头痛体疼虚者但心腹痛而已亦有因饮酒食肉腥脍生冷过度居处不节或露卧湿地或当风取凉风冷之气归于三焦传于脾胃水谷不化皆成霍乱自巢氏之说行后世守之以为法无复知内经诸条者矣至刘河间乃云吐下霍乱三焦为水谷传化之道路热气甚则传化失常而吐泻霍乱火性躁动故也世俗止谓是停食者误也转筋者亦是脾胃土衰肝木自甚热气燥烁于筋则筋挛而痛亦非寒也张戴人则以风湿暍三气合而为邪盖脾湿土为风木所尅郁则热乃发发则心火炎上故呕吐呕吐者暍也脾湿下注故注泄注泄者湿也风急甚故筋转筋转者风也可谓善推病情者乎王海藏亦谓风湿热外至生冷物内加内外合病者此条殆似之矣凡治病当从内经随宜施治安可执一端而已哉然则此病当以何为要曰脾胃之湿为本诸邪感动者为病之由然其间脾胃有虚有实邪有阴阳相干之孰甚皆宜消息处治至若明理论谓伤寒吐利者由邪气所伤霍乱吐利者由饮食所伤其有兼伤寒之邪内外不和者加之头痛发热而吐利者是霍乱伤寒也原仲景之意岂必在饮食始为是病彼于寒邪传入中焦胃气因之不和阴阳痞隔者安得不有以致之乎不然何以用理中四逆等汤治之　此疾多生夏秋之交纵寒月有之亦多由伏暑而然病之将作必先腹中防痛吐防之后甚则转筋此兼风也手足厥冷气少唇青此兼寒也身热烦渇气麤口燥此兼暑也四肢重着骨节烦疼此兼湿也伤风伤寒当于伤寒吐利门中求之若风暑合病宜石膏理中汤暑湿相宜二香散　夏月中暑霍乱上吐下利心腹撮痛大渇烦躁四肢逆冷汗自出两脚转筋宜香薷饮井底沉极冷顿服之桂苓白术汤亦妙　罗谦甫治防古人因食酒肉饮潼乳得吐泻霍乱症脉沉数按之无力所伤之物已出矣即以新汲水半碗调桂苓白术散徐徐服之稍得安静又于墙阴掘地约二尺许入新汲水搅之澄清名曰地浆用清一杯再调服之渐渐气和吐泻遂止翼日防烦渇却以钱氏白术散时时服之良愈或问用地浆者何也曰坤为地地属阴土平曰静顺感至阴之气又于墙阴贮新汲水取重阴之气也阴中之阴能泄阳中之阳霍乱症由暑热内伤而得之故痹论云阴气者静则神藏躁则消亡又加暑热七神迷乱非至阴之气何由息乎　又治提学侍其公七十九岁中暑霍乱吐防昏冒不知人脉七八至洪大无力头热如火足寒如氷半身不遂牙闗急此年高气弱不任暑气阳不维阴则防阴不维阳则吐阴阳不相维则既吐且泻矣前人见寒多以理中汤热多以五苓散作定法治之今暑气极盛阳明得时之际况因动而得之中暑明矣非甘辛大寒之剂不能泄其暑热坠浮焰之火而安神明也遂以甘露散甘辛大寒泻热补气加茯苓以分阴阳氷水调灌之渐省人事诸症悉去后慎言语节饮食三日以参术调中汤以意增减服之理其正气逾旬方平复戴氏云人于夏月多食瓜果及饮冷乘风以致食留<br />
　　不化因食成痞隔絶上下遂成霍乱六和汤倍霍香煎熟调苏合香丸　湿霍乱除湿汤诃子散　七情郁结五藏六府互相刑尅阴阳不和吐利交作七气汤　霍乱转筋吐泻不止头目昏须防不救者吴茱茰汤霍乱吐利转筋四肢逆冷须防不救急以茱茰食盐汤霍乱多寒肉冷脉絶宜通脉四逆汤　有宜吐者虽<br />
　　已自吐利还用吐以提其气用二陈汤探吐或樟木煎汤亦可吐或白矾汤亦可吐三因吐法用极咸盐汤三升热饮一升刺口令吐宿食使尽不吐更服吐讫仍饮三吐乃止此法胜他法逺矣俗人鄙而不用坐观其毙哀哉吐后随证调理亦有可下者　保命集云夫伤寒霍乱者其本在于阳明胃经也胃者水谷之海主禀四时皆以胃气为本与脾藏为表里皆主中焦之气腐熟水谷脾胃相通湿热相合中焦气滞或因寒饮或因饮水或伤水毒或感湿气冷热不调水火相干阴阳相搏上下相离荣卫不能相维故转筋挛痛经络乱行暴热吐防中焦胃气所主也有从标而得之者有从本而得之者有从标本而得之者六经之变治各不同察其色脉知犯何经随经标本各施其治此治霍乱之法也如头痛发热邪自风寒而来中焦为热相半之分邪稍高者居阳分则为热热多饮水者五苓散以散之如邪稍下者居阴分则为寒寒多不饮水者理中丸以温之如吐利后有表者解之汗出厥者温之　如既吐且利小便利大汗出内外热者亦温之如吐下后汗出厥逆不解脉欲絶者四逆等汤治之　伤寒吐防转筋身热脉长阳明本病也宜和中平胃散建中汤或四君子汤脉浮自汗者四君子加桂五钱主之脉浮无汗者四君子加麻黄五钱主之　伤寒吐防转筋脇下痛脉者木尅土也故痛甚平胃散加木瓜五钱亦可治宜建中加柴胡木瓜汤　伤寒吐防后大小便不通胃中实痛者四君子加大黄一两主之　伤寒吐泻转筋腹中痛体重脉沉而细者宜四君子加芍药高良姜汤　伤寒吐防四肢拘急脉沉而迟此少阴霍乱也宜四君子加姜附厚朴汤　厥阴霍乱必四肢逆冷脉防缓宜建中加附子当归汤　戴复庵云霍乱之病挥霍变乱起于仓卒与中恶相似但有吐利为异耳其证胸痞腹防气不升降甚则手足厥逆冷汗自出或吐而不泻或泻而不吐或吐泻兼作或吐泻不透宜苏合香丸以通其痞塞继进霍香正气散加木香半钱仍以苏合香丸调吞来复丹若果泻已甚则不可用来复丹泻而不吐胸膈痞满先以阴阳汤或浓盐汤顿服以导其吐已吐未吐并藿香正气散间进苏合香丸吐而不泻心腹防痛频欲登圊苦于不通藿香正气散加枳殻一钱多下来复丹欲捷则用生枳殻若更不能作效逼迫已甚其势不容不用神保丸但神保虽能通利亦入大肠而后有功若隔于上而不能下转服转秘须用来复丹研末汤调吞下养正丹百粒庶可引前药到下吐泻兼作心腹纒扰未安者藿香正气散加官桂木香各半钱不愈则投四顺汤　吐利不止元气耗散病势危笃或水粒不入或口渇喜冷或恶寒战掉手足逆冷或发热烦躁欲去衣被此盖内虚阴盛却不可以其喜冷欲去衣被为热宜理中汤甚则附子理中汤不效则四逆汤并宜放十分冷服　霍乱已透而余吐余泻未止腹有余痛宜一味报秋荳叶煎服干者尤佳　霍乱并诸吐防后胸膈高起痞塞欲絶理中汤加枳实半钱茯苓半钱名枳实理中汤吐泻已愈而力怯精神未复者十神散<br />
　　转筋陈氏云转筋者以阳明养宗筋属胃与大肠今暴吐下津液顿亡外感四气内伤七情饮食甜腻攻闭诸脉枯削于筋宗筋失养必致挛缩甚则舌巻囊缩者难治也刘宗厚云冷热不调阴阳相搏故转筋挛痛甚者徧体转筋此实阴阳之气反戾风寒乘之筋失血气所荣而为挛缩急痛也又河间论转筋皆属火丹溪谓属血热二公之论转筋非因于霍乱者也其不因霍乱而转筋者诚如二公之言亦有血虚筋失所养则转而急痛不能舒也若夫霍乱而转筋则陈氏刘氏备矣亦有荣血中素有火热卒然霍乱而风寒外束荣中之热内郁而其势猖狂则筋亦为之转动也大抵霍乱见此症甚者多不可救宜急治之木瓜煮汁饮之　香薷煮汁饮之烧栀子二十枚研末熟水调下【热者宜之】　理中汤去术<br />
　　加生附子一枚　或理中汤加冻胶剉炒一钱或以造麴蓼汁暖热浸或用浓盐汤浸仍令其絷缚腿胫若筋入腹及通身转筋者不可治【寒者宜之】　直指木瓜汤皂角末一小荳许入鼻中取嚏　蓼花一把去两头以水二升半煮一升半顿服之　灸承山二十七壮神效烦渇　陈氏云阴阳反戾清浊相干水与谷并小便闭涩既走津液肾必枯燥引饮自救烦渇必矣止渇汤主之　霍乱烦渇以增损缩脾饮主之能解伏热消暑毒止吐利霍乱之后服热药太多烦躁作渇尤宜服之霍乱吐泻后烦渇饮水宜茯苓泽防汤　霍乱已愈烦热多渇小便不利宜小麦门冬汤　霍乱后恶心嬾食口干多渇宜白术散　霍乱后利不止冷汗出腹脇胀宜乌梅散　霍乱后下利无度腹中防痛宜黄连丸霍乱后下利见血宜止血汤赤石脂汤　洁古老人云霍乱转筋吐泻不止病在中焦阴阳交而不和发为疼痛此病最急不可与分毫粥饮谷气入胃则必死矣　保命集云凡霍乱慎勿与粟米粥汤入胃即死如吐防已多欲住之后宜以稀粥渐渐补养以迟为妙<br />
　　诊　霍乱徧身转筋肚痛四肢厥冷欲絶者其脉洪大易治脉防囊缩舌卷不治　霍乱之后阳气已脱或遗尿而不知或气少而不语或膏汗如珠或大躁欲入水或四肢不收皆不可治也<br />
　　亁霍乱　忽然心腹胀满搅痛欲吐不吐欲泻不泻躁乱愦愦无奈俗名搅肠沙者是也此由脾土郁极而不得发以致火热内扰阴阳不交或表气发为自汗或里气不通而作腹痛然膈上为近阳也膈下为近阴也若欲阴阳之气行必先自近从上开之阳气得通则先下之阳也若欲阴阳之气行必死于其火也曰方论皆谓脾胃有宿食与冷气相搏子何言为火耶曰神志昏冒烦躁闷乱非诸躁狂越之为属火者乎不急治即死非暴病暴死之属火者乎但处治不可过于攻攻之过则脾愈虚亦不可过于热热之过则内火愈炽不可过于寒寒之过则火必与捍格反佐以治然后郁可升食可出而火可散矣古方有用盐熬调以童便非独用其降阴之不通阴既不通其血亦不行兼用行血药也此诚良法足可为处方者比类矣　丹溪云吐提其气最是良法吐中兼有发散之义有用解散者不用凉药但二陈汤加川芎苍术防风白芷　戴复庵法先以浓盐汤顿服次调苏合香丸吞下来复丹仍进藿香正气散加木香枳殻各半钱　厚朴汤　活命散　冬葵子汤刺委中穴并十指头出血亦好<br />
　　妊娠霍乱　若先吐或腹痛吐利是因于热也若头痛体疼发热是挟风邪也若风折皮肤则气不宣通而风热上冲为头痛若风入肠胃则泄利呕吐甚则手足逆冷此阳气暴竭谓之四逆妊娠患多致损胎也　薛氏曰若因内伤饮食外感风寒用藿香正气散若因饮食停滞用平胃散果脾胃顿伤阳气虚寒手足厥冷须用温补之剂治当详审毋使动胎也　人参散　人参白术散　缩脾饮　木瓜煎　竹茹汤　四君子汤　理中丸　香薷饮<br />
　　产后霍乱　陈氏云因藏府虚损饮食不消触冐风冷所致若热而饮水者五苓散寒而不饮水者理中丸虚冷者加附子来复丹尤妙　予谓宜参之于保命集治法<br />
　　关格<br />
　　关者不得小便格者吐逆上下俱病者也　格则吐逆九窍　五藏　阴极自地而升是行阳道乃东方之<br />
　　气金石之变上壅是也极则阳道不行反闭于上故令人吐逆是地之气不能上行也逆而下降反行阴道故气填塞而不入则气口之脉大四倍于人迎此清气反行浊道也故曰格　关则不便　下窍　六府　阳极自天而降是行阴道乃西方之气膏粱之物下泄是也极则阴道不行反闭于下故不得小便是天之气不得下通也逆而上行反行阳道故血脉凝滞而不通则人迎之脉大四倍于气口此浊气反行清道也故曰关或问关格之病因何如曰内经以藏府阴阳之病诊见于外者则在人迎气口谓人迎一盛病在少阳二盛病在太阳三盛病在阳明四盛已上谓格阳寸口一盛病在厥阴二盛病在少阴三盛病在太阴四盛以上为闗阴人迎与寸口俱盛四倍已上为闗格闗格之脉羸不能极于天地之精气则死矣注谓格者阳盛之极故格拒而食不得入也闗者阴盛之极故闗闭而溲不通也灵枢亦尝三言之其二者皆如内经之论人迎气口之盛分经脉也但更谓盛者是足经盛而躁者是手经至人迎四盛且大且数名曰溢阳溢阳为外格手太阴脉口四盛且大且数名曰溢阴溢阴为内闗内闗不通死不治人迎与太阴脉口俱盛四倍以上名曰闗格闗格者与之短期而人迎与脉口俱盛三倍以上名曰阴阳俱溢如是不开则血脉闭塞气无所行流淫于中五藏内伤矣凡刺之道从所分人迎一盛三盛五盛泻其阳补其所合之阴二泻一补寸口亦然分防其阴补其所合之阳二防一补皆以上气和乃止其一言邪在府则阳脉不和阳脉不和则气留之气留之则阳气盛矣阳气太盛则阴不利阴脉不利则血留之血留之则阴气盛矣阴气太盛则阳气不能荣也故曰闗阳气太盛则阴气不能荣也故曰格阴阳俱盛不得相荣也故曰闗格闗格者不得尽期而死也由此而观前之论人迎寸口者为人迎主外气口主内故分三阴三阳气之多寡定一盛二盛三盛而言也若此之不言人迎寸口者殆亦有谓焉何则此因论脉度及之而以手足十二经周行上下者是大经隧然一阴一阳经相为藏府之表里者即有支横之路通其内外藏府之阴阳气与之相荣故在两手寸闗尺六部以为诊法浮则为府沉则为藏者于阴阳之盛岂尽从其部而见耶故不复言人迎气口耳及张仲景之言闗格者则可见矣如谓寸口脉浮而大浮为虚大为实在尺为闗在寸为格闗则不得小便格则吐逆又谓心脉洪大而长是心之本脉也上防头小者则汗出下防本大者则为闗格不通不得尿头无汗者可治有汗者死又云趺阳脉伏而濇伏则吐逆水谷不化濇则食不得入名曰闗格葢胃者水谷之海营之居也营者荣卫之根源营之机不动则卫气不布卫气不布则脉伏伏则谷不化而吐逆荣气不行则脉濇濇则食不入如是皆为外格未见内闗之病亦通言为闗格矣注乃又以濇脉为脾病且脾者阴藏也脾病则阴盛阴盛当为内闗岂以外格其饮食不入耶葢闗格之名义格者拒扞其外入者不得内闗者闭塞其内出者不得泄岂不明且尽乎后世妄以小便不通为格大便不通为闗泛指在下阴阳二窍者为言及乎阴阳之大法者不复穷已抑非独此也复有以阴阳格絶之证通为闗格之病者是非错乱有可叹焉夫隔絶之证具于内经者有曰隔则闭絶上下不通者暴忧之病也注云忧愁则气闭塞不行血脉断絶故大小便不得通有曰病久则传化之行上下不并良医勿为又有三阳结谓之隔注云小肠膀胱热结也小肠热结则血脉燥膀胱热结则津液固故隔塞而不便又谓三阳积则九窍皆塞又谓阳蓄积病死而阳气当隔隔者当泻不亟正治麤乃败之源此数条其与闗格果何如耶丹溪书云必用吐提其气之横格不必在出痰也又云有痰二陈汤吐之吐中便有降中气不运者补气药中升降此葢窃其治小便之法填于条下蹈世俗之而不悟悲夫又考之王氏脉经从八十一难谓有太过有不及有<br />

                    <br>
                        　　阴阳相乘有覆有溢有闗有格然闗之前者阳之动也脉当见九分而浮过者法曰太过减者法曰不及遂上鱼为溢为外闗内格此阴乘之脉也闗以后者阴之动也脉当见一寸而沉过者法曰太过减者法曰不及遂入尺为覆为内闗外格此阳乘之脉也故覆溢是其真藏之脉人不病自死大抵亦人迎气口之互见者也云岐子云阴阳易位病名闗格胸膈上阳气常在则热为主病身半已下阴气常在则寒为主病寒反在胸中舌上白胎而水浆不下故曰格格则吐逆热在丹田小便不通故曰闗闗则不得小便胸中有寒以热药治之丹田有热以寒药治之若胸中寒热兼有以主客之法治之治主当缓治客当急　栢子仁汤　人参散　既济丸　槟榔益气汤　木通二陈汤　导气清利汤加味麻仁丸　皂角散　孙尚药治奉职赵令仪女忽吐逆大小便不通烦乱四肢渐冷无脉凡一日半与大承气汤一剂至夜半渐得大便通脉渐和翼日乃安<br />
　　呃逆<br />
　　呃逆即内经所谓哕也或曰成无已许学士固以哕为呃逆然东垣海藏又以哕为干呕陈无择又以哕名欬逆诸论不同今子独取成许二家之说何也曰哕义具在内经顾诸家不察耳按灵枢杂病篇末云哕以草刺鼻嚏嚏而已无息而疾迎引之立已大惊之亦可已详此经文三法正乃治呃逆之法按呃逆用纸撚刺鼻便嚏嚏则呃逆立止或闭口鼻气使之无息亦立已或作寃盗贼大惊骇之亦已此予所以取成许二家之论哕为呃逆为得经防也若以哕为亁呕设使干呕之人或使之嚏或使之无息或使之大惊其干呕能立已乎哕非干呕也明矣若以哕名欬逆按内经生气通天论曰秋伤于湿上逆而欬阴阳应象论曰秋伤于湿冬生欬嗽以此论之则欬逆为欬嗽无疑以春夏冬三时比例自见孙真人千金曰欬逆者嗽也本自明白后人不知何以将欬逆误作呃逆失之逺矣　赵以德曰成无已云哕者俗谓之欬逆呃呃然有声然引欬逆是哕非也内经以哕与欬逆为两证哕是胃病欬逆是肺病谓胃气逆为哕注云胃为水谷之海肾与为闗闗闭不利则气逆而上胃以包容水谷性喜受寒寒谷相故为哕也又谓阳明之复欬哕太阳之复呕出清水及为哕噫少阴之复哕噫灵枢亦谓谷入于胃胃气上注于肺今有故寒气与新谷气俱还入于胃新故相乱真邪相攻气并相逆复出于胃故为哕补手太阴泻足少阴张仲景言哕者皆在阳明证中谓湿家下之太早则哕而阳明病不能食攻其热必哕皆因下后胃气虚而哕者也至有风热内壅气不能通有潮热时时哕者与小柴胡汤和解之哕而复满视前后知何部不利利之者此皆可治之证至若病极谵语甚者至哕又不尿腹满加哕者皆不治丹溪先生亦尝谓呃逆气逆也气自脐下直冲上出于口而作声之名也内经谓诸逆冲上皆属于火东垣谓是阴火上冲而吸之气不得入胃脉反逆由阴中伏阳而作也从四时用药法治古方悉以胃弱言之而不及火且以丁香柿蒂竹茹陈皮等剂治之未审孰为降火孰为补虚人之阴气依胃为养胃土损伤则木气侮之此土败木贼也阴为火所乘不得内守木挟相火乘之故直冲清道而上言胃弱者阴弱也虚之甚也病人见此似为危证然亦有实者不可不知嗟夫圣人之言胃气逆为哕者非由一因而逆缘王太仆用灵枢之意竟作肾寒逆上之病注之由是后代方论或用热剂治寒或用辛温散气安知脾与胃一阴一阳也二者不和亦逆肾肝在下相凌亦逆且肾之逆未可便谓之寒也左肾主水性本润下乌能自逆必右肾相火炎上挟其冲逆须观所挟多寡分正治反治以疗之肝木之风从少阳相火冲克者亦必治火皆当如先生所言者以治若别有其故而哕者又必如仲景法随其攸利而治之　刘宗厚曰呃逆一证有虚有实有火有痰有水气不可专作寒论葢伤寒发汗吐下之后与防利日久及大病后妇人产后有此者皆脾胃气血大虚之故也若夫人食入太速而气噎或饮水喜笑错喉而气抢或因痰水停隔心中或因暴怒气逆痰厥或伤寒热病失下而有此者则皆属实也夫水性润下火性炎上今其气自下冲上非火而何大抵治法虚则补之虚中须分寒热如因汗吐下后误服寒凉过多当以温补之如脾胃阴虚火逆上冲当以平补之挟热者凉而补之若夫实者如伤寒失下地道不通因而呃逆当以寒下之如痰饮停蓄或暴怒气逆痰厥此等必形气俱实别无恶候皆随其邪之所在涌之泄之清之利之也　胃伤阴虚木挟相火直冲清道而上者宜参术汤下大补阴丸　吐利后胃虚寒者理中汤加附子丁香柿蒂　吐利后胃虚热者橘皮竹茹汤　三因方云凡吐利后多作哕此由胃中虚隔上热故哕或至八九声相连于气不回至于惊人者若伤寒久病得此甚恶内经所谓坏病者是也　丹溪治赵立道年近五十质弱多怒暑月因饥后大怒得滞下病口渇自以冷水调生蜜饮之痢渐缓五七日后诊脉稍大不数遂令止蜜水渇时且以参术汤调益元散与之痢亦渐收七八日后觉倦甚发呃知其因下久而阴虚也令守前药然利尚未止又以炼蜜与之众皆尤药之未当欲用姜附曰补药无速效附子非补阴者服之必死众曰冷水饮多得无寒乎曰炎暑如此饮凉非寒勿多疑待以日数药力到当自止又四日而呃止滞下亦安　又治陈择仁年近七十素厚味有久嗽病新秋患滞下食大减至五七日后呃作脉皆大豁众以为难丹溪曰形瘦者尚可为以参术汤下大补丸七日而安　娄全善治其兄九月得滞下每夜五十余行呕逆食不下五六日后加呃逆与丁香一粒噙之立止但少时又至遂用黄连防心汤加竹茹饮之呃虽少止滞下未安若此者十余日遂空心用御米殻些少涩其滑日间用参术陈皮之类补其虚自服御米殻之后呃声渐轻滞下亦收而安【以上吐利后补虚例】　仲景云哕而腹满视其前后知何部不利利之即愈　大肠结燥脉沉数者调胃承气汤　大便不通哕数谵语小承气汤　丹溪治超越陈氏二十余岁因饱后奔走数里患哕但食物则连哕百余声半日不止饮酒与汤则不作至晚发热脉濇数以血入气中治之用桃仁承气汤加红花煎服下汚血数次即减再用木香和中丸加丁香服之十日而愈【右下利有实积者宜之】　又治一女子年逾笄性躁味厚炎月因大怒而呃作作则举身跳动脉不可诊神昏不知人问之乃知暴病视其形气俱实遂以人参芦二两煎汤饮一碗大吐顽痰数碗大汗昏睡一日而安人参入手太阴补阴中之阳者也芦则反是大防太阴之阳女子暴怒气上肝主怒肺主气经曰怒则气逆因怒逆肝木乘火侮肺故呃大作而神昏参芦善吐痰尽则气降而火衰金气复位胃气得和而解【右宣例痰鬱者宜之】　三因云哕而心下坚痞悸者膈间有痰水所为虚不禁吐者宜二陈汤导痰汤加姜汁竹沥　亦有汚血而哕者丹溪治超越陈氏用桃仁承气汤是也虚不禁下者于畜血门求轻剂用之　仲景云哕逆者陈皮竹茹汤主之又云干呕哕若手足厥者陈皮汤主之本事方用枳殻五钱木香二钱半细末每服一钱白汤调下孙兆方用陈皮二两去白水煎通口服或加枳殻一两此皆破气之剂气逆者宜之惟陈皮竹茹汤气逆而虚者宜之　水寒相搏者小青龙汤寒甚加附子尖炒洁古柿钱散宝鉴丁香柿蒂散羌活附子汤皆热<br />
　　剂惟寒呃宜之　戴复庵以热呃惟伤寒有之其他病发呃者皆属寒用半夏一两生姜一两半水一碗煎半碗热服或用丁香十粒柿蒂十个切碎白水一盏半煎或理中汤加枳殻茯苓各半钱半夏一钱不效更加丁香十粒亦有无病偶然致呃此缘气逆而生重者或经一二日宜小半夏茯苓汤加枳实半夏汤或煎汤泡萝卜子研取汁调木香调气散乘热服逆气用之最佳若胃中寒甚呃逆不已或复加以呕吐轻剂不能取效宜丁香煮防及以附子粳米汤增炒川椒丁香每服各二三十粒　治呃逆于脐下闗元灸七壮立愈累验　又方男左女右乳下黒尽处一韭叶许灸三壮甚者二七壮诊　心脉小甚为哕　肺脉散者不治　哕声频密相连者为实可治若半时哕一声者为虚难治多死在旦夕<br />
　　产后呃逆　此恶也急灸期门三壮神效屈乳头向下尽处是穴乳小者乳下一指为率男左女右与乳正直下一指陷中动脉处是穴炷如小麦大穴真病立止丁香散　羌活散　桂心五钱姜汁三合水煎服<br />
　　参附汤【右皆热剂】　干柿一个切碎以水一盏煎六分热呷【内有热不禁热剂者可用】<br />
　　噫气<br />
　　内经所谓噫即今所谓嗳气也宣明五气论以心为噫痹论以心痹者脉不通烦则心下鼔暴上气而喘嗌干善噫至真大要论以太阳司天少阴之复皆为哕噫四时刺逆从论刺中心一日死其动为噫阴阳别论二阳一阴发病主惊骇背痛善噫善欠名曰风厥脉解太阴所谓上走心为噫者隂盛而上走于阳明阳明络属心故曰上走心为噫也此乃噫从心出者也厥隂在泉腹胀善噫得后与气则快然如衰玉版论太隂终者善噫灵枢云足太隂是动病腹胀善噫又云寒气客于胃厥逆从下上散复出于胃故为噫仲景谓上焦受中焦气未和不能消是故能噫【卫出上焦】又云上焦不归者噫而酢酸【不归不至也上焦之气不至其部则物不能传化故噫而吞酸】由是观之噫者是火土之气郁而不得发故噫而出王注解心为噫之义象火炎上烟随焰出如痰闭膈间中气不得申而嗳者亦土气内郁也　仲景云痞而噫旋覆代赭汤主之　本事方心下蓄积痞闷或作痛多噫败卵气枳殻散主之丹溪云胃中有实火膈上有稠痰故成嗳气用二陈<br />
　　汤加香附栀子仁黄连苏子前胡青黛瓜蒌或丸或汤服之<br />
　　诊　寸口脉弱而缓弱者阳气不足缓者胃气有余噫而吞酸食卒不下气填于膈上　寸脉寒之实也寒在上焦胸中必满而噫　趺阳脉防而濇防无胃气濇即伤脾寒在膈而反下之寒积不消胃防脾伤谷气不行食已自噫寒在胸膈上虚下实谷气不通为闭塞之病　趺阳脉防濇及寸脉而噫者皆属寒　太隂终者腹胀闭噫气呕逆<br />
　　诸逆冲上<br />
　　逆气五藏皆有　一曰心小肠经云诸逆冲上皆属于火又云少腹控睾引腰脊上冲心邪在小肠取之肓原以散之刺太阳以予之取厥隂以下之取巨虚下廉以去之按其所过之经以调之是也　二曰胃经云胃为气逆是也胃逆有呕有吐有哕故刺呕吐取中脘三里也刺哕取乳下黑根尽处及脐下三寸皆大验也治各见本门　三曰肺大肠经云肺若气上逆急食苦以泄之又云腹中常鸣气上冲胸喘不能久立邪在大肠刺肓之原巨虚下廉是也其肺逆曰咳喘取天突人迎泄之也治亦各有门　四曰肝经云肝气逆则耳聋不聪頄肿取血是也　五曰肾即奔豚气逆脚气冲心之类是也治亦各有门　六曰肾经云督脉别络生病从少腹上冲心而痛不得前后为冲疝是也<br />
　　运气厥逆有三　一曰风火经云少阳司天火气下临风行于地厥逆膈不通是也　二曰寒经云水郁之发善厥逆是也　三曰湿经云太隂司天湿气下临厥逆是也<br />
　　经云逆气象阳凡气逆必见象阳证面赤脉洪当以法降其逆乃愈若以气象阳盛而用寒药攻之则不救矣气上冲心咽不得息治法见伤寒厥隂病条　东垣<br />
　　云如秋冬之月胃脉四道为冲脉所逆并脇下少阳脉二道而反上行病名曰厥逆经曰逆气上行满脉去形七神昏絶离去其形而死矣其症气上冲咽不得息喘息有声不得卧于调中益气加吴茱茰半钱或一钱观厥气多少用之如夏月有此症为大热也葢此症随四时为寒热温凉宜以酒黄连酒黄蘖酒知母各等分为细末熟汤为丸如桐子大每服二百丸空心白汤下仍多饮汤服毕少时便以美饮食压之使不得胃中停留直至下焦以防冲脉之邪也　戴复庵云虚炎之证阴阳不升降下虚上盛气促喘息宜苏子降气汤去前胡下黑锡丹或养正丹气急甚而不能眠卧者沉附汤或正元散或四柱散去木香用沉香并以盐煎下黑锡丹或灵砂丹三炒丹不效则以前药下硃砂丹【此多用香燥刚热之剂若隂虚内热者误用立殆医者审之】<br />
<br />
<br />
<br />
<br />
　　证治准绳卷六<br />
<子部,医家类,证治准绳><br />
　　钦定四库全书<br />
　　证治准绳卷七<br />
　　明　王肯堂　撰<br />
　　准绳<br />
　　诸血门<br />
　　诸见血证【附九窍出血　毛孔出血】<br />
　　东垣云衂血出于肺以犀角升麻栀子黄芩芍药生地紫参丹参阿胶之类主之　咯唾血者出于肾以天门冬麦门冬贝母知母桔梗百部黄蘖逺志熟地黄之类主之如有寒者干姜肉桂之类主之　痰涎血者出于脾葛根黄茋黄连芍药甘草当归沉香之类主之　呕血出于胃实者犀角地黄汤主之虚者小建中汤加黄连主之　海藏云胸中聚集之残火腹里积久之太隂上下隔絶脉络部分隂阳不通用苦热以定于中使辛热以行于外升以甘温降以辛润化严肃为春温变凛冽为和气汗而愈也然余毒土苴犹有存者周身阳和尚未泰然胸中防躁而思凉饮因食冷物服凉剂阳气复消余隂再作脉退而小细而迟激而为衂血唾血者有之心肺受邪也下而为便血溺血者有之肾肝受邪也三焦出血色紫不鲜此重沓寒湿化毒凝泣水谷道路浸渍而成若见血证不详本源便用凉折变乃生矣　阳证溢出鲜血　隂证下如豚肝<br />
　　上而血者黄茋桂枝汤　白当归汤<br />
　　中而血者当归建中汤　增损胃风汤<br />
　　下而血者芎归术附汤　桂附六合汤　若三血证在行阳二十五度见黄茋四君子汤主之　若三血证在行隂二十五度见当归四逆加吴茱茰主之<br />
　　吐血衂血便血其人隂虚阳走其脉沉而散其外证虚寒无热宜乌金丸散止之法宜上用散下用丸次以木香理中汤和大七气汤入川芎煎调苏合香丸温之仁斋直指云血遇热则宣流故止血多用凉药然亦<br />
　　有气虚挟寒隂阳不相为守荣气虚散血亦错行所谓阳虚隂必走是耳外证必有虚冷之状法当温中使血自归于经络可用理中汤加南木香或局方七气汤加川芎或甘草干姜汤其效甚着又有饮食伤胃或胃虚不能传化其气逆上亦令吐衂木香理中汤甘草干姜汤　出血诸证每以胃药收功木香理中汤或参苓白术散二分枳殻散一分夹和米汤乘热调下或真方四君子汤夹和小乌沉汤米汤调下已上并用姜枣畧煎亦得右药不惟养胃葢以调气辈与之并行若夫桔梗枳殻汤夹和二陈汤姜枣同煎入苏合香丸少许佐之又调气之上药也<br />
　　经云岁火太过炎暑流行肺金受邪民病血溢血泄又云少阳之复火气内发血溢血泄是火气能使人失血者也而又云太阳司天寒淫所胜血变于中民病呕血血泄鼽衂善悲又云太阳在泉寒淫所胜民病血见是寒气能使人失血也又云太隂在泉湿淫所胜民病血见是湿气能使人失血也又云少隂司天之政水火寒热持于气交热病生于上冷病生于下寒热凌犯而争于中民病血溢血泄是寒热凌犯能使人失血也太阴司天之政初之气风湿相薄民病血溢是风湿相薄血溢也又云岁金太过燥气流行病反侧咳逆甚而血溢是燥气亦能使血溢也然则六气皆能使人失血何独火乎　撄宁生巵言云古人言诸见血非寒证皆以血为热迫遂至妄行然皆复有所挟也或挟风或挟湿或挟气又有因药石而发者其本皆热上中下治各有所宜在上则栀子黄芩黄连药犀角蒲黄而济以生地黄牡丹皮之类胃血古人有胃风汤正是以阳明火邪为风所扇而血为之动中间有桂取其能伐木也若苍术地榆白药之类而济以火剂大肠血以手阳明火邪为风为湿也治以火剂风剂风能胜湿也如黄连黄芩芍药蘖皮荆芥防风羌活之类兼用鸡冠花则又述类之义也　惊而动血者属心怒而动血者属肝忧而动血者属肺思而动血者属脾劳而动血者属肾　血溢血泄诸蓄妄证其始也予率以桃仁大黄行血破瘀之剂折其锐气而后区别治之虽往往获中然犹不得其所以然也后来四明遇故人苏伊举间论诸家之术伊举曰吾乡有善医者每治失血蓄妄必先以快药下之或问失血复下虚何以当则曰血既妄行迷失故道不去蓄利疼则以妄为常曷以御之且去者自去生者自生何虚之有予闻之愕然曰名言也昔者之疑今释然矣　妇人之于血也经水蓄而为胞胎则蓄者自蓄生者自生及其产育为恶露则去者自去生者自生其醖而为乳则无复下满而为月矣失血为血家妄逆产妇为妇人常事其去其生则一也失血家须用下剂破血葢施之于蓄妄之初亡血虚家不可下葢戒之于亡失之后<br />

                    <br>
                        　　九窍出血　南天竺饮主之或用血余灰自发为佳无即父子一气者次则男胎发又次则乱发皂角水净洗晒干烧灰为末每二钱以茅草根车前草煎汤调下荆叶捣取汁酒和服　刺蓟一握绞汁酒半盏和服如无生者捣干者为末冷水调三钱<br />
　　血从毛孔出　名曰肌衂用人中白不拘多少刮在新瓦上用火逼干研令极细每服二钱入麝香少许温酒调下外以男胎发烧灰之未效以郁金末水调鵞翎扫之即止　九灵山房集云湖心寺僧履师偶搔腘中疥忽自出血汩汩如涌泉竟日不止疡医治疗弗效邀吕元膺往视时已困极无气可语及持其脉惟尺脉如蛛丝他部皆无即告之曰夫脉血气之先也今血妄溢故荣气暴衰然两尺尚可按惟当益荣以泻其隂火乃作四神汤加荆芥穗防风不问晨夜并进明日脉渐出更服十全大补汤一剂遂痊<br />
　　凡九窍出血皆可用　墙头苔藓可以塞　车前草汁可以滴　火烧莲房用水调　锅底黑煤可以吃　石榴花片可以塞　生莱菔汁可以滴　火烧龙骨可以吹　水煎茅花可以吃　玉机防义曰经云荣者水谷之精也和调五藏洒陈于六府乃能入于脉也源源而来生化于脾总统于心藏受于肝宣布于肺施泄于肾灌溉一身目得之而能视耳得之而能听手得之而能摄掌得之而能握足得之而能步脏得之而能液腑得之而能气是以出入升降濡润宣通者由此使然也注之于脉少则濇充则实常以饮食日滋故能阳生隂长取汁变化而赤为血也生化旺则诸经恃此而长养衰耗竭则百脉由此而空虚可不谨养哉故曰血者神气也得之则存失之则亡是知血盛则形盛血弱则形衰神静则隂生形役则阳亢阳盛则隂必衰又何言阳旺而生隂血也葢谓血气之常隂从乎阳随气运行于内茍无隂以羁束则气何以树立故其致病也易调治也难以其比阳常亏而又损之则阳易亢隂易乏之论可以见矣诸经有云阳道实隂道虚隂道常乏阳常有余隂常不足妇人之生也年至十四经行四十九而经断可见隂血之难成易亏如此隂气一伤所变立至妄行于上则吐衂衰涸于外则虚劳忘反于下则便红积热膀胱则癃闭溺血渗透肠间则为肠风隂虚阳搏则为崩中湿蒸热瘀则为滞下热极腐化则为脓血火极似水血色紫黑热胜于隂发为疮疡湿滞于血则为痛痒疹皮肤则为冷痹蓄之在上则人喜忘畜之在下则人喜狂堕恐跌仆则瘀恶内凝若分部位身半以上同天之阳身半以下同地之隂此特举其所显之证者治血必血属之药欲求血药其四物之谓乎河间谓随证辅佐谓之六合汤者详言之矣予故陈其气味专司之要不可不察夫川芎血中气药也通肝经性味辛散能行血滞于气也地黄血中血药也通肾经性味甘寒能生真阴之虚也当归分三治血中主药也通肝经性味辛温全用能活血各归其经也药阴分药也通脾经性味酸寒能和血治虚腹痛也若求阴药之属必于此而取则焉脾胃论有云若善治者随证损益摘其一二味之所宜为主治可也此特论血病而求血药之属者也若气虚血弱又当如长沙血虚以人参补之阳旺则生隂血也若四物者独能主血分受伤为气不虚也辅佐之属若桃仁红花苏木血竭牡丹皮者血滞所宜蒲黄阿胶地榆百草霜棕榈灰者血崩所宜乳香没药五灵脂凌霄花者血痛所宜苁蓉阳牛膝枸杞子益母草夏枯草败龟板者血虚所宜乳酪血液之物血燥所宜干姜肉桂血寒所宜生地黄苦参血热所宜特取其正治大畧耳人能触类而长可以应无穷之变矣<br />
　　诊　脱血而脉实者难治　病若吐血复衂脉当沉细反浮大而牢者死　吐血衂血脉滑弱小者生实大者死　汗出若衂其脉滑小者生大躁者死　呕血胸满引痛脉小而疾者逆也　脉至而搏血衂身热者死吐血欬逆上气其脉数而有热不得卧者死　诸见血身热脉大者难治难治者邪胜也身凉脉静者易治易治者正气复也　衂血者若但头汗出身无汗及汗出不至足者死　血溢上行或唾或呕或吐皆防也若变而下行为恶利者顺也血上行为逆其治难下行为顺其治易故仲景云畜血证下血者当自愈若无病之人忽然下利者其病进也今病血证上行而复下行恶利者其邪欲去是知吉也<br />
　　鼻衂出血<br />
　　三因方云衂者因伤风寒暑湿流传经络涌泄于清气道中而致者皆外所因积怒伤肝积忧伤肺烦思伤脾失志伤肾暴喜伤心皆能动血随气上溢而致者属内所因饮酒过多啖炙煿辛热或坠堕车马伤损致者皆非内非外因也　鼻通于脑血上溢于脑所以从鼻而出宜茅花汤调止衂散时进折二泔仍令其以麻油滴入鼻或以莱菔汁滴入亦可茅花白药对半尤穏糯米炒防黄为末新水下二钱　乱发烧灰存性细研水服方寸匕并吹鼻中　萱草根捣汁每一盏入生姜汁半盏相和时时细呷　竹蛀屑水饮调　百药煎半烧半生水酒调服　白芨末新汲水调下神效　治鼻衂久不止或素有热而暴作者诸药不效神法以大白纸一张作十数揲于冷水内浸湿置顶中以热熨斗熨之至一重或二重纸干立止　又方用线紥中指中节如左鼻孔出血紥左指右鼻孔出血紥右指两鼻孔齐出则左右俱紥之　血衂不愈以三棱针于气街穴出血更用五味子十粒麦门冬当归黄茋生地人参各一钱水煎空心热服　六脉细而濇按之空虚其色必白而夭不泽者血脱也此大寒证以辛温补血养血以甘温甘热滑润之剂佐之即愈理中汤小建中汤　六脉俱大按之空虚心动面赤善惊上热乃手少隂心脉也此气盛多而亡血以甘寒镇坠之剂大泻其气以坠气浮以甘辛温防苦峻补其血三黄补血汤　实热衂血先服硃砂蛤粉次服木香黄连大便结者下之用大黄芒硝甘草生地溏耎者栀子黄芩黄连犀角地黄汤可选用之　有头风自衂头风才发则衂不止宜芎附饮间进一字散　下虚上盛而衂不宜过用凉剂宜四物汤加参茋麦门五味磨沉香下养正丹八味地黄丸伤湿而衂肾着汤加川芎名除湿汤　伏暑而衂茅花汤调五苓散　上膈极热而衂金沸草散去麻黄半夏加茅花如荆芥数或用黄芩芍药汤加茅花一撮虚者茯苓补心汤生料鸡苏散　饮酒过多而衂茅花汤加干葛鸡矩子或理中汤去干姜用干葛加茅花　攧而衂不止苏合香丸一丸或以小乌沉汤一钱白汤调下或煎浓紫苏汤独调小乌沉汤或添入黑神散一钱盐汤调下亦得仍蓦然以水噀其面使惊则血止非特攧而衂凡五窍出血皆治　曾病衂后血因旧路一月或三四衂又有洗面而衂日以为常此即水不通借路之意并宜止衂散茅花煎汤调下或四物汤加石菖蒲阿胶蒲黄各半钱煎熟调火煅石膏末一匙头许兼进养正丹前诸证服药不效大衂不止者养正丹多服仍佐以苏子降气汤使血随气下　衂后头晕四物汤十全大补汤　有先因衂血衂止而变生诸证或寒热间作或喘急无寐病状不一渐成劳惫当于虚损诸证详之<br />
　　舌衂<br />
　　舌上忽出血如线用槐花炒研末掺之麦门冬煎汤调妙香散　香薷汁服一升日三　发灰二钱米醋调服且傅血出处　文蛤散治热壅舌上出血如泉五倍子白胶香牡蛎粉等分为末每用少许掺患处或烧热铁烙孔上<br />
　　齿衂<br />
　　血从齿缝中或齿龈中出谓之齿衂亦曰牙宣有风壅有肾虚风壅者消风散内服外擦【外用加盐】肾虚者以肾主骨牙者骨之余火乘水虚而上炎服凉药而愈甚宜盐汤下安肾丸间黑锡丹仍用青盐炒香附黑色为末擦之亦有胃热牙疼而龈间出血以至崩落口臭不可近人者内服清胃散甘露饮外用大黄【米泔浸令软】生地黄【大者薄切】二味旋切各用一二片合定贴所患牙上一夜即愈忌说话　尝治三人不欬唾而血见口中从齿缝舌下来者每用益肾水泻相火治之不旬日愈　医防绪余云有侄女十岁因毁齿动摇以苎麻摘之血出不止一日夜积十一盆用末药止其处少顷复从口出诊其脉皆洪大有力以三制大黄末二钱枳殻汤少加童便调下去黑粪数块其血顿止一男子每齿根出血盈盆一月一发百药不效知其人好饮投前剂一服而安一老妪患此一发五七日日约升余投前剂亦安所下皆有黑粪是知此疾多阳明热盛所致缘冲任二脉皆附阳明阳明一经气血俱多故一发如潮涌急则治其标故投以釜底抽薪之法应手而愈要知肾虚血出者其血必点滴而出齿亦攸攸而疼必不如此之暴且甚也<br />
　　耳衂<br />
　　耳中出血以龙骨吹入即止左闗脉洪柴胡清肝散尺脉或躁或弱六味地黄丸<br />
　　吐血<br />
　　夫口鼻出血皆系上盛下虚有升无降血随气上越出上窍法当顺其气气降则血归经矣宜苏子降气汤加人参阿胶各一钱下养正丹　亦有气虚不能摄血者其脉必防弱虚软精神疲惫宜独参汤或人参饮子团参丸　上膈壅热吐血脉洪大长按之有力精神不倦或觉胸中满痛或血是紫黑块者用生地黄赤芍当归牡丹皮荆芥阿胶滑石大黄明粉桃仁泥之属从大便导之此釜底抽薪法也　血从下出者顺从上出者逆一应血上溢之证茍非脾虚泄防羸瘦不禁者皆当以大黄醋制和生地黄汁及桃仁泥牡丹皮之属引入血分使血下行以转逆而为顺此妙法也不知此而日从事于芩连栀蘗之属辅四物而行之使气血俱伤脾胃两败今医治血证百岂有一生者耶　血既下行之后用薏苡仁【多用】百合麦门冬鲜地骨皮嗽渇加枇杷叶五味子桑根白皮有痰加贝母皆气薄味淡西方兊金之本药因其衰而减之自不再发于虚劳证为尤宜急欲止之用血余灰二钱以白汤化阿胶二钱入童<br />
　　便生藕汁刺蓟汁生地黄汁各一杯仍用好墨磨浓黑顿温服　胸中烦热吐血不止口舌干燥头疼石膏散冐雨着汤郁于经络血溢妄行从鼻则衂衂行清道<br />
　　吐行浊道流入胃脘令人吐血用肾着汤头疼加川芎最止浴室中发衂　吐血在暑天病人口渇面垢头晕干呕前茅花灯心麦门冬汤仍入藕节汁侧扇栢汁茅根汁生姜汁少许生蜜亦少许调五苓散血止用生地黄当归牡丹皮赤药百草霜末煎服一二贴却用黄茋六一汤调理　怒气伤肝者唇青面黑当用鸡苏丸煎四物汤吞下并用十四友丸灯心麦门冬汤吞下葢其中有理肝之药　打扑伤损吐血先以藕节汁侧扇栢汁茅根汁韭汁童便磨墨汁化阿胶止之却以川芎当归白芍药百合荆芥穗阿胶牡丹皮紫金藤大黄滑石红花煎汤调番降香末白芨末与服戴复庵先用苏合香丸却以黑神散和小乌沉汤童便调治　劳心吐血用莲心五十粒糯米五十粒研末温酒调服及天门冬汤　劳力太过吐血不止苏子降气汤加人参阿胶用猪肝煮熟蘸白芨末食之　吐血久不止松花散百花煎并常服大阿胶丸未効以伏龙肝二钱米饮调下速止　或饮酒之后闷吐之时血从吐后出或因啖辛热而得吐血之证名曰肺疽宜大蓟散古方用红枣烧存性百药煎煅等分为末米饮调服二钱　饮酒伤胃吐血理中汤加金钩子干葛茅花　酒色过度饥饱吐血効方枇杷叶欵冬花北紫苑杏仁鹿茸桑白皮木通大黄为末炼蜜丸噙化　内损吐血下血或饮酒太过劳伤于内其血妄行出如涌泉口鼻皆流须防不救即死用侧栢叶蒸焙一两半荆芥穗烧灰人参各一两为细末入飞罗麫一钱新汲水调如稀糊不拘时啜服　伤胃吐血因饮食太饱之后胃中冷不能消化便烦闷强呕吐使所食之物与气共上冲防因伤裂胃口吐血色鲜正赤腹亦绞痛自汗其脉而数者为难治也宜理中汤加川芎干葛各半钱或只依理中本方加川芎扁豆尤好不必干葛若渇甚用葛丸则白术丸曹氏必用方云吐血须煎干姜甘草作汤与服或四物理中汤亦可如此无不愈者若服生地黄竹茹藕汁去生便逺三因方云理中汤能止伤胃吐血以其方最理中脘分利阴阳安定血脉按患人果身受寒气口受冷物邪入血分血得冷而凝不归经络而妄行者其血必黯黑其色必白而夭其脉必防迟其身必清凉不用姜桂而用凉血之剂殆矣临病之工宜详审焉　有时或吐血两口随即无事数日又发经年累月不愈者宜黑神散和小乌沉汤常服　吐血人多发渇名为血渇十全大补汤或黄茋人参五味子地黄麦门冬葛根枇杷叶量胃气虚实用之　吐甚头晕发为寒热者降气汤合四物汤各半贴加阿胶一钱若单发热者茯苓补心汤　吐血之后有潮热咳嗽脉洪大而数五至以上不可治也　金匮方心气不足吐血衂血泻心汤主之大黄二两黄连黄芩各一两水三升煮取一升顿服之此正谓心手少隂经之隂气不足本经之阳亢甚无所辅肺肝俱受其火而病作以致隂血妄行而飞越故用大黄泄去亢甚之火黄芩救肺黄连救肝使之和平则隂血自复而归经矣云岐子加生地名犀角地黄汤　又云吐血不止栢叶汤主之栢叶干姜各二两艾三把以水五升取马通汁一升合煮取一升分温再服凡吐血不已则气血皆虚虚则生寒是故用栢叶栢叶生而西向乃禀兊金之气而生可制肝木木主升金主降取其升降相配夫妇之道和则血得以归藏于肝矣故用是为君干姜性热止而不走用补虚寒之血艾叶之温能入内而不炎于上可使隂阳之气反归于里以补其寒用二味为佐马通者为血生于心心属午于是用午兽之通主降火消停血引领而行为使仲景治吐血惟此二方可以为凖绳触类而长之<br />
　　咳嗽血<br />
　　或问欬血只从肺出他无可言耶曰肺不独欬血而亦唾血葢肺主气气逆为欬肾主水水化液为唾肾脉上入肺循喉咙挟舌本其支者从肺出络心注胸中故二藏相连病则俱病于是皆有欬唾血也亦有可分别者涎唾中有少血散漫者此肾从相火炎上之血也若血如红缕在痰中欬而出者此肺络受热伤之血也其病难已若欬白血必死白血浅红色似肉似肺也然肝亦唾血肝藏血肺藏气肝血不藏乱气自两脇逆上唾而出之内经有血枯症先唾血为气竭伤肝也　热壅于肺能嗽血久嗽损肺亦能嗽血壅于肺者易治不过凉之而已损于肺者难治渐以成劳也热嗽有血宜金沸草散加阿胶一钱痰盛加瓜蒌仁贝母劳嗽有血宜补肺汤加阿胶白芨一钱嗽血而气急者补肺汤加阿胶杏仁桑白皮各一钱吞养正丹或三炒丹间进百花膏亦可用七伤散大阿胶丸　丹溪云欬血乃火升痰盛身热多是血虚　痰带血丝出童便竹沥止之　经<br />
　　血逆行或血腥吐血唾血韭汁服立效　韭汁童便合和隔汤顿热磨郁金浓汁荡匀服之其血自消　千金方治一切肺病欬唾唾脓血用好酥三十斤炼取凝当中醍醐服一合日三升即止　薏苡仁十两杵碎水三升煎取一升入酒少许服或以薏苡仁细末煮猪肺白蘸食之　上气喘息欬嗽唾血咯血人参细末鸡子清调三钱五更初服便去枕仰卧忌酸醎酢醤麫等物及过醉饱　嗽咯血成劳眼睛疼四肢困倦脚膝无力五味子黄茋散　脉大发热喉中痛是气虚用参茋蜜炙黄栢荆芥地黄当归韭汁童便少加姜汁磨郁金饮之嗽血久而成劳或劳病成而嗽血肌肉消瘦四肢倦<br />

                    <br>
                        　　怠五心烦热咽干颊赤心忡潮热盗汗减食黄茋鼈甲散人参黄茋散　阴虚火动而嗽血者滋阴保肺汤二三年间肺气上喘咳嗽咯唾脓血满面生疮徧身黄肿人参蛤蚧散　蛤蚧补肺劳虚嗽有功治久嗽不愈肺间积虚热久则成疮故嗽出脓血晓夕不止喉中气塞胸膈噎痛用蛤蚧阿胶生犀角鹿角胶羚羊角各一两除胶外皆为屑次入胶分四服每服用河水三升于银石器内慢火煮至半升滤去滓临卧防温细细呷之其滓候服尽再捶都作一服以水三升煎至半升如前服　伤寒后伤肺欬唾脓血胸脇胀满上气羸瘦麦门冬汤　脉浮大者作虚治用前虚劳条诸补药若浮大而上壅甚者鸡苏丸　脉沉滑有力者当用攻攻中有补　丹溪治台州林德芳年三十余得咳而咯血发热肌体渐瘦众医以补药调治数年其证愈甚诊其六脉皆濇此因好色而多怒精血耗少又因补塞药太多荣卫不行瘀血内积肺气壅遏不能下降治肺壅非吐不可精血耗少非补不可唯倒仓法二者俱备但使吐多于泻耳兼灸肺俞五次而愈　脉浮数忌灸若误灸之必唾血唾血而脉浮数其不可治又可知也　脉经云肺伤者其人劳倦则欬唾血【此为一项以人参救肺散治之】其脉细浮数皆唾血此为躁扰嗔怒得之肺伤气壅所致【此为一项以降气宁神之药治之】　猪心一个竹刀切开勿令相离以沉香末一钱重半夏七个入在缝中纸裹蘸小便内令湿煨熟取出去半夏只吃猪心此方嗽血吐血均治　热嗽咽疼痰带血丝或痰中多血其色鲜者并宜金沸草散若服凉药不愈其色瘀者此非热证宜杏子汤　咳甚而吐血者鲜桑白皮一斤米泔浸三宿净刮上黄皮剉细入糯米四两焙干一处捣为末每服一二钱米饮调下　久嗽咯血成肺痿及吐白涎胸膈满闷不食扁荳散　肺痿吐脓血甘桔加阿胶紫苑汤　肺痿痰中有血丝盗汗发热热过即冷食减刧劳散前薏苡仁一味方　欬而胸满心胸甲错振寒脉数咽干不渴时出浊唾腥臭久之吐脓如粥者肺痈也然待吐脓而后觉为痈不已晩乎千金云欬唾脓血其脉数实者为肺痈若口中欬即胸中隠痛脉反滑数此肺痈也更于本门细查之<br />
　　咯血<br />
　　咯血不嗽而咯出血也咯与唾少异唾出于气上无所阻咯出于痰气郁于喉咙之下滞不得出咯而乃出求其所属之藏咯唾同出于肾也治咯血之方宜用童便青黛以防手足少阳三焦与胆所合之相火而姜汁为佐用四物地黄牛膝辈以补肾阴安其血也　撄宁生巵言云咯血为病最重且难治者以肺手太隂之经气多血少又肺者金象为清肃之藏金为火所制迫而上行以为咯血逆之甚矣上气见血下闻病音谓喘而咯血且咳嗽也　初得病且宜白扁荳散去半夏加贝母入生地黄藕节尤佳及浓磨京墨调黑神散小乌沉汤各一钱或新掘生地黄净洗生姜少许捣汁去滓温进又有以生姜一片四面蘸百草霜含咽如百草霜已淡吐出再蘸如姜已无味则吐出易之　劳瘵吐咯血七珍散加阿胶当归各半钱恶甜人更加百药煎半钱仍调钟乳粉尤佳一味钟乳粉用糯米饮调吐血嗽血亦治　因饱屈身伤肺吐咯血者白芨枇杷丸或白芨莲须散　治咯血黄药子汉防己各一两为末每服一钱匕水一盏小麦二十粒同煎食后温服　白芨一两藕节半两为末每一钱汤调服　新绵灰半钱酒调下薏苡仁为末熟煮猪胰切片蘸药食后防空时取食之青黛一钱杏仁四十粒去皮尖以黄明蜡煎黄色取<br />
　　出研细二味同研匀却以所煎蜡少许溶开和之揑作钱大饼子每服用干柿一个中破开入药一饼合定以湿纸裹慢火煨熟取出糯米粥嚼下<br />
　　溲血<br />
　　痛者为血淋不痛者为溺血血淋别见淋门经云悲哀太甚则胞络絶胞络絶则阳气内动发则心下崩数溲血也又云胞移热于膀胱则癃溺血是溺血未有不本于热者陈无择以为心肾气结所致曾不思圣人之言简意博举一而可十者也血虽主于心其四藏孰无血以为养所尿之血岂拘于心肾气结者哉若此类推之则五藏凡有损伤妄行之血皆得如心下崩者渗于胞中五藏之热皆得如膀胱之移热传于下焦何以言之肺金者肾水之母谓之连藏况恃之通调水道下输膀胱者也肺有损伤妄行之血若气逆上者既为呕血矣气不逆者如之何不从水逆下降入于胞中耶其热亦直抵肾与膀胱可知也脾土者胜水之贼邪也水精不布则壅成湿热湿热必陷下伤于水道肾与膀胱俱受其害则隂络伤伤则血散入胞中矣肝属阳阳主生化主疏泄主纳血肾属隂血闭藏而不固必渗入胞中正与内经所谓伤肝血枯症时时前后血者类也大抵溲血淋血便血三者虽以前后隂所出之窍血有不同然于受病则一也故治分标本亦一也其散血止血之药无越于数十品之间惟引导佐使各走其乡者少异耳先与生料五苓散和四物汤若服药不效其人素病<br />
　　于色者此属虚证宜五苓散和胶艾汤吞鹿茸丸或八味地黄丸或鹿角胶丸或辰砂妙香散和五苓散吞二项丸子若小便自清后有数点血者五苓散加赤芍药一钱亦有如砂石而色红却无石淋之痛亦属虚证宜五苓散和胶艾汤或五苓散和辰砂妙香散吞鹿茸丸八味丸鹿角胶丸　干胶炙捣末酒和服鹿角胶尤妙每服一二两　发灰二钱茅根车前草煎汤调下　当归四两酒三升煮取一升顿服　镜面草自然汁加生蜜一匙服之以八正散加麦门冬葱煎服　小便涩痛药内调海金砂末一钱夏枯草烧灰存性为末米饮或凉水调下　车前草自然汁数合空心服　实者可以调胃承气汤加当归下之　脉经云尺脉滑气血实妇人经脉不利男子尿血宜服朴硝煎大黄汤下去经血针闗元防之<br />
　　咳而且溲血脱形其脉小劲是逆也　咳溲血形肉脱脉搏是逆也<br />
　　下血【肠风　脏毒】<br />
　　血之在身有隂有阳阳者顺气而行循流脉中调和五藏洒陈六府如是者谓之荣血也隂者居于络脉专守藏府滋养神气濡润筋骨若其藏感内外之邪伤则或循经之阳血至其伤处为邪气所阻漏泄经外或居络之隂血因着留之邪僻裂而出则皆渗入肠胃而泄矣世俗每见下血率以肠风名之不知风乃六淫中之一耳或风有从肠胃经脉而入客者或肝经风木之邪内乘于肠胃者则可谓之肠风若其他不因风邪而肠胃受火热二淫与寒燥湿怫郁其气及饮食用力过度伤其阴络之血者亦谓之肠风可乎许学士谓下清血色鲜者肠风也血浊而色黯者藏毒也肛门射如血线者脉痔也然肠风挟湿者亦下如荳汁及紫黑瘀血不必尽鲜正当以久暂为别耳然要之皆俗名也世医编书者或以泻血为肠风或分泻血与肠风藏毒为二门皆非也　先血而后便此近血也由手阳明随经下行渗入大肠传于广肠而下者也赤小荳当归散主之先便而后血此逺血也由足阳明随经入胃淫溢而下者也黄土汤主之　下血腹中不痛谓之湿毒下血血色不鲜或紫黑或如荳汁黄连汤主之　下血腹中痛谓之热毒下血血色鲜药黄连汤主之　东垣治宿有肠血症因五月大热吃杏肠澼下血逺三四尺散漫如筛腰沉沉然腹中不痛血色紫黑是阳明少阳经血证升麻补胃汤【湿毒】　太阴阳明腹痛大便常溏泄若不泄即秘而难见在后传作湿热毒下鲜红血腹中防痛脇下急缩脉缓而洪中指下得之按之空虚和中益胃汤【湿热】　肠澼下血另作一派其血出有力而逺射四散如筛下腹中大作痛乃阳明气冲热毒所作也升阳除湿和血汤【湿热】　肠澼下血红或深紫黑色腹中痛腹皮恶寒右三部脉中指下得之俱按之无力闗脉甚肌表阳明分凉腹皮热而喜热物熨之内寒明矣益智和中汤【挟寒】　夫肠澼者为水谷与血另作一派如桶涌出也夏湿热太甚正当客气盛而主气弱故肠澼之病甚也以凉血地黄汤主之黄栢知母炒各一钱青皮炒槐子炒当归熟地各五分水一盏煎七分温服如小便涩脐下闷或大便前后重调木香防榔细末各半钱稍热于食前空心服如里急后重又不去者当下之如腹中动揺有水声而小便不调者停饮也诊是何藏以去水饮药泻之假令脉洪大用泻火利小便之类是也如胃虚不能食而大渇不止不可用淡渗之药止之乃胃中元气少故也与七味白术散补之如发热恶热烦躁大渇不止肌热不欲近衣其脉洪大按之无力或无目痛鼻干者非白虎汤症也此血虚发躁当以黄茋一两当归二钱防咀水煎服如大便秘塞或里急后重数至圊而不能便或少有白脓或少有血慎勿利之利之则必至病重及郁结不通以升阳除湿防风汤升其阳则阴气自降矣　素问云结阴者便血一升再结二升三结三升骆龙吉云结隂之病隂气内结不得外行血无所禀渗入肠间故便血也其脉虚涩者是也因血结不行故下古方有结阴丹罗谦甫治因强饮酸酒得腹痛次传泄泻十余日便后见血或红或紫肠鸣腹痛服凉药如故仍不欲食食则呕酸心下痞恶冷物口干烦躁不得安卧其脉细而防迟手足稍冷以平胃地榆汤温中散寒除湿和胃数服病减大半又灸中脘二七壮引胃气上升次灸气海百壮生发元气灸则强食生肉又以还少丹服之至春再灸三里二七壮温脾壮胃生发元气次服芳香之剂慎言语节饮食而愈　八物汤去生地黄甘草加官桂名胃风汤治风冷乘虚入客肠胃水谷不化泄防注下及肠胃湿毒下如荳汁或下瘀血日夜无度葢亦结阴之类也为隂气内结故去甘寒而加辛热结者散之也　洁古云如下血防风为上使黄连为中使地榆为下使　若血瘀色紫者陈血也加熟地黄　若血鲜色红者新血也加生地黄　若寒热者加柴胡　若肌热者加地骨皮　此证乃甲欺戊也风在胃口中焦湿泄不止湿既去尽而反生燥庚欺申也本无金气以甲胜戊亏庚为母复讐也故经曰亢则害承乃制是反制胜已之化也若脉洪实痛甚者加酒浸大黄　戴复庵以色鲜为热色瘀为寒热血连蒲散寒血理物汤血色鲜红者多因内蕴热毒毒气入肠胃或因饮酒过多及啖糟脏炙煿引血入大肠故泻鲜血宜连蒲散吞黄连阿胶丸及香连丸或一味黄连煎饮大防不止者四物汤加黄连槐花仍取血见愁草少许生姜捣取汁和米饮服于血见愁草中加入侧栢叶与生姜同捣汁尤好　有暑毒入肠胃下血者一味黄连煎汤饮　肠风下血以香附末加百草霜米饮调服加入麝香少许其应尤捷　冷气入客肠胃下瘀血理中汤不効宜黑神散米饮调下或用胶艾汤加米汤煎吞震灵丹　攧扑内损恶血入肠胃下出浊物如瘀血者宜黑神散加老黄茄为末酒调　酒积下血不止粪后见用神麴一两半白酒药二丸同为末清水调揑作饼子慢火上炙黄为细末每服二钱白汤调下亦治泄防　海藏治梅师大醉醒发渇饮水及氷茶后病便鲜红先与吴茱茰丸翌日又与平胃五苓各半散三大服血止复自利又与神应丸四服自利乃止或问何不用黄连之类以解毒曰若用寒药其疾大变难治寒饮内伤复用寒药非其治也况血为寒所凝入大肠间而便下血温之乃行所以得热则自止　唐生病因饮酪水及食生物下利紫黑血十余行脾胃受寒湿毒与六神平胃散半两加白术三钱以利腰脐间血一服愈　撄宁生巵言云肠风则足阳明积热久而为风风有以动之也藏毒则足太隂积热久而生湿从而下流也风则阳受之湿则隂受之戴氏要诀云藏毒者蕴积毒气久而始见肠风者邪气外入随感随见三因方五痔藏毒肠风之辩甚详藏毒肠风之血出于肠藏间五痔之血出于肛门蚀孔处治各不同【无择翁乌连汤治脉痔外无形而所下血一线如箭或点滴不能已此由脉窍中来也详见痔门】肠风藏毒不拘粪前粪后并宜米饮汤调枳殻散下酒煮黄连丸或枳殻散下乌梅丸此乃因登厠粪中有血却与泻血不同或用小乌沉汤和黑神散米饮调下血色清鲜者以瓦松烧灰研细米饮调服宜减桂五苓散加茅花半钱吞荆梅花丸仍以侧栢叶同姜捣烂冷水解下侵些米饮佳如血色淡浊者胃风汤吞蒜连丸或乌荆丸或棕灰散仍以米饮调香附末或三灰散　肠风腹中有痛下清血先当解散肠胃风邪甚者肛门肿疼败毒散加槐角荆芥或槐花汤枳殻散　藏毒腹内畧疼浊血兼花红脓并下或肛门肿胀或大肠头突出大便难通先以拔毒疏利之剂追出恶血脓水然后以内托并凉血袪风量用人虚兼以参苓茋术助养胃气　诸般肠风脏毒并宜生银杏四十九个去殻膜烂研入百药煎末丸如弹子大每两三丸空心细嚼米饮下　下血久面色痿黄渐成虚惫下元衰弱宜黄茋四君子汤下断红丸或十全大补汤或黄茋饮　中蛊藏府败坏下血如鸡肝如烂肉其证唾水沉心腹绞痛者是也治之方马蔺根末水服方寸匕随吐则出　白蘘荷叶密安病人席下勿令病人知觉自呼蛊王姓名　蚯蚓十四枚以苦酒三升渍之服其汁　猬毛烧末水服方寸匕【吐毒】　苦瓠一枚水二升煮取一升服【吐】或用苦酒一升煮瓠令消服之诊　肾脉小搏沉为肠澼下血血温身热者死　淫而夺精身热色夭然及酒后下血血笃重是逆也　心肝澼亦下血二藏同病者可治其脉小沉濇为肠澼其身热者死热见七日死　身热则死身寒则生　脉悬絶则死滑大则生　脉沉小留连者生数疾且大有热者死　腹胀便血脉大时絶是逆也如此者不及一时而死矣　胃移热于脾传为虚肠澼死不治　脾脉外鼓沉为肠澼久自已　肝脉小缓为肠澼易治<br />
　　畜血<br />
　　夫人饮食起居一失其宜皆能使血瘀滞不行故百病由汚血者多而医书分门类症有七气而无畜血予故增着之　衂血畜血上焦　心下手不可近畜血中焦脐腹小肿大痛畜血下焦　三焦畜血脉俱在左手<br />
　　中　畜血上焦活人犀角地黄汤　畜血中焦仲景桃仁承气汤　畜血下焦仲景抵当汤韩氏地黄汤生漆汤　海藏云畜血可用仲景抵当汤丸恐庸医不知药性用之太过有不止损血之老弱虚人之禁也故立生地黄汤蝱虫水蛭大黄桃仁内加生地黄干漆生藕蓝叶之辈也　又云生漆汤一方亦恐抵当汤丸下之太过也是以知干漆为破血之剂比之抵当汤则轻用之通则重用之破积治食则重也食药内干漆碙砂非气实不可用也　如牙齿等蚀数年不愈当作阳明畜血治之以桃仁承气汤细末炼蜜丸桐子大服之好饮者多有此疾屡服有効　若登高坠下重物撞打箭镞刃伤心腹胸中停积郁血不散以上中下三焦部分分之以易老犀角地黄汤桃仁承气汤抵当汤丸之类下之亦有以小便同酒煎治之者更有内加生地黄当归煎服者亦有加大黄者　又法虚人不禁下之者以四物汤加穿山甲煎服妙亦有用花蘂石散以童子小便煎服或酒调下　此药与寒药正分隂阳不可不辨也<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷七<br />
<子部,医家类,证治准绳><br />
　　钦定四库全书<br />
　　证治凖绳卷八<br />
　　明　王肯堂　撰<br />
　　凖绳<br />
　　诸痛门<br />
　　头痛【偏头风　雷头风　大头天行　眉棱骨痛　头风屑　头重　头揺】<br />
　　医书多分头痛头风为二门然一病也但有新乆去留之分耳浅而近者名头痛其痛卒然而至易于解散速安也深而逺者为头风其痛作止不常愈后遇触复发也皆当验其邪所从来而治之今世俗治头痛不从风则从寒安知其有不一之邪乎试考内经论头痛所因以明之如风从外入振寒汗出头痛新沐中风为首风当先风一日头痛不可以出内大寒内至骨髓髓以脑为主脑逆故头痛齿亦痛少阳司天之政初之气风胜乃揺候乃大湿其病气怫于上头痛二之气火反郁白埃四起其病热郁于上头痛少阳司天火淫所胜民病头痛发热恶寒如疟嵗金不及炎火乃行复则隂厥且格阳反上行头脑戸痛延及脑顶发热太阳之胜热反上行头项顶巅脑戸中痛目如脱太阳之复心痛痞满头痛太隂司天湿淫所胜腰脊头项痛时太隂在泉湿淫所胜病冲头痛目似脱项似拔太隂之复头项痛重而掉瘛尤甚阳明之复欬哕烦心病在膈中头痛伤寒一日巨阳受之头项痛腰脊强灵枢谓风痹股胫烁足如履氷时如入汤烦心头痛时悲恐短气不出三年死凡此皆六气相侵与清阳之真气相薄而痛者也至于头痛甚则脑尽痛手足寒至节死头痛巅病下虚上实注以肾虚不能引膀胱之气故尔心烦头痛耳鸣九窍不利肠胃之所生心热病者卒心痛烦闷头痛面赤刺手少隂太阳肺热病者头痛不堪汗出而寒刺手太隂阳明肾热病者项痛员员澹澹然刺足少隂太阳灵枢谓厥头痛面若肿起而烦心取足阳明太隂厥头痛头脉痛心悲善泣取血与厥隂厥头痛贞贞头重而痛取手足少隂厥头痛意善忘按之不得取头面左右动脉后取足太隂厥头痛项先痛腰脊为应先取天柱后取足太阳厥头痛头痛甚耳前后脉涌有热防出其血后取足少阳头痛不可取于腧者有所击堕恶血在于内若肉伤痛未已可侧取不可逺取也头痛不可刺者大痹为恶日作者可令少愈不可已头半寒痛先取手少阳阳明后取足少阳阳明膀胱足太阳所生病头顶脑戸中痛胆足少阳所生病头痛凡此皆藏府经脉之气逆上乱于头之清道致其不得运行壅遏经隧而痛者也葢头象天三阳六府清阳之气皆防于此三隂五藏精华之血亦皆注于此于是天气所发六淫之邪人气所变五贼之逆皆能相害或蔽覆其清明或瘀塞其经络因与其气相薄郁而成热则脉满满则痛若邪气稽留则脉亦满而气血乱故痛甚是痛皆为实也若寒湿所侵虽真气虚不与相薄成热然其邪客于脉外则血泣脉寒寒则脉缩卷急外引小络而痛得温则痛止是痛为虚也如因风木痛者则抽掣恶风或有汗而痛因暑热痛者或有汗或无汗则皆恶热而痛因湿而痛者则头重而痛遇天隂尤甚因痰饮而痛者亦头昏重而痛愦愦欲吐因寒而痛者绌急恶寒而痛各与本藏所属风寒湿热之气兼为之状而痛更有气虚而痛者遇劳则痛甚其脉大有血虚而痛者善惊惕其脉芤用是病形分之更兼所见证察之无不得之矣东垣曰金匮真言论云东风生于春病在肝俞在颈项故春气者病在头又诸阳防于头面如足太阳膀胱之脉起于目内眦上额交巅直入络脑还出别下项病则冲头痛又足少阳胆之脉起于目鋭眦上抵头角病则头角额痛夫风从上受之风寒伤上邪从外入客经络令人振寒头痛身重恶寒治在风池风府调其隂阳不足则补有余则防汗之则愈此伤寒头痛也头痛耳鸣九窍不利者肠胃之所生乃气虚头痛也如气上不下头痛巅疾者下虚上实也过在足少隂巨阳甚则入肾寒湿头痛也有厥逆头痛者所犯大寒内至骨髓髓以脑为主脑逆故令头痛齿亦痛有心烦头痛者病在膈中过在手巨阳少隂乃湿热头痛也　凡头痛皆以风药治之者总其大体而言之也髙巅之上惟风可到故味之薄者隂中之阳自地升天者也然亦有三隂三阳之异　太阳经头痛恶风寒脉浮川芎独活之类为主　少阳经头痛脉细往来寒热用柴胡黄芩主之阳明经头痛自汗发热不恶寒脉浮缓长实者升麻<br />
　　葛根石膏白芷主之　太隂经头痛必有痰体重或腹痛为痰癖脉沉缓者苍术半夏南星主之　少隂经头痛三隂三阳经不流行而足寒气逆为寒厥其脉沉细麻黄附子细辛汤主之　厥隂经头疼项痛或吐痰沫冷厥其脉浮缓呉茱萸汤主之　三阳头痛药羌活防风荆芥升麻葛根白芷柴胡川芎芍药细辛葱白【连须】隂证头痛只用温中药如理中姜附之类　风湿热头痛上壅损目及脑痛偏正头痛年深不愈并以清空膏主之如苦头痛每料中加细辛二钱如太隂脉缓有痰名曰痰厥头痛去羌活防风川芎甘草加半夏一两半如偏头痛服之不愈减羌活防风川芎一半加柴胡一倍如发热恶热而渴此阳明头痛只与白虎汤加白芷【丹溪云东垣清空膏诸般头痛皆治惟血虚头痛从鱼尾相连痛者不治又云治少阳头痛如痛在太阳厥隂者勿用葢谓头巅痛也】　头旋眼黑头痛宜安神散川芎散　热厥头痛虽严寒犹喜风寒防来暖处或见烟火其痛复作宜清上防火汤后用补气汤　风热头疼石膏散荆芥散　冬月大寒犯脑令人脑痛齿亦痛名曰厥逆出竒病论中宜羌活附子汤　头痛胸中痛食减少咽嗌不利寒冷脉左寸急宜麻黄呉茱萸汤　湿热在头而头痛者必以苦吐之轻者用透顶散搐鼻取涎　新沐中风为首风头面多汗恶风当先风一日则病甚至其风日则少愈大川芎丸主之　风气循风府而上则为脑风项背怯寒脑户极冷神圣散主之　凡治头痛皆用芎芷羌防等辛温气药升散者由风木虚不能升散而土寡于畏得以壅塞而痛故用此助肝木散其壅塞也若风盛疎散太过而痛服辛散药反甚者则宜用酸涩收而降之乃愈乳香盏落散之类是也【以上外因】　头痛耳鸣九窍不利肠胃之所生东垣以为此气虚头痛也用人参黄芪主之　罗谦甫治栢参谋六十一嵗先患头昏闷防痛医作伤寒解之汗出后痛转加复汗解病转加而头愈痛每召医用药雷同到今痛甚不得安卧恶风寒不喜饮食脉细而防气短促嬾言语经曰春气病在头今年髙气弱清气不能上升头面故昏闷此病本无表邪因发汗数四清阳之气愈亏损不能上荣亦不能外固所以病増甚宜升阳补气头痛自愈制顺气和中汤经曰阳气者卫外而为固也误汗之卫外之气损故黄芪甘温补卫实表为君人参甘温补气当归辛温补血芍药味酸收卫气为臣白术陈皮炙甘草苦甘温养卫气生发阳气上实皮毛腠理为佐柴胡升麻苦辛引少阳阳明之气上升通百脉灌溉周身者也川芎蔓荆子细辛辛温体轻浮清利空窍为使一服减半再服全愈　血虚头痛自鱼尾【眉尖后近发际曰鱼尾】上攻头痛当归川芎主之　当归一两酒一升煮取六合饮至醉效　当归川芎连翘熟苄各二钱水煎去查入龙脑薄荷末二钱乘沸泡之鼻吸其气候温即服服即安卧效　气血俱虚头痛者于调中益气汤加川芎蔓荆子细辛其效如神　痰厥头痛眼黑头旋恶心烦乱半夏白术天麻汤主之痰厥头痛非半夏不能疗眼黑头旋风虚内作非天麻不能解天麻苗谓之定风草独不为风所摇以治内风之神药内风者虚风是也黄茋甘温防火补元气实表虚止自汗人参甘温调中补气防火二术甘温除湿补中益气泽防茯苓利小便导温橘皮苦温益气调中而升阳炒面消食荡胃中滞气麦芽寛中助胃气干姜辛热以涤中寒黄檗苦寒用酒洗以疗冬日少火在泉而发躁也　东垣壮嵗病头痛每发时两颊尽黄晕目不欲开嬾于言语身体沉重兀兀欲吐数日方过洁古老人曰此厥隂太隂合而为病名曰风痰宜以局方玉壶丸治之可加雄黄白术以治风湿更有水煮金花丸灸侠溪二穴各二七壮不旬日愈　鼻腹肿头痛病在胃经云阳明所谓客孙脉则头痛鼻鼽腹肿者阳明并于上上者则其孙络太隂也故头痛鼻腹肿也　动作头重痛热气潮者属胃　丹溪云头痛如破酒炒大黄半两茶煎服　娄全善云病在胃而头痛者必下之方愈也如孙兆以利膈药下张学士伤食头痛郭茂恂以黒龙丹下其嫂产后汚血头痛皆下咽即安是也　心烦头痛病在膈中过在手巨阳少隂东垣清空膏之类治之　头痛巅病下虚上实过在足少隂巨阳甚则入肾许学士谓之肾厥头痛也其脉举之则按之则坚用玉真丸治之戴复庵用正元散或大三五七散入盐煎服或于正元散内入炒椒十五粒下来复丹间进黑锡丹有服诸药不効其痛愈甚宜茸硃丹　素问曰头疼巅疾下虚上实过在足少隂巨阳甚则入肾狥防招尤目耳聋下实上虚过在足少阳厥隂甚则入肝下虚者肾虚也故肾虚则头痛上虚者肝虚也故肝虚则头晕狥防者如以物防其首招摇不定目耳聋皆晕之状也故肝厥头晕肾厥巅痛不同如此肝厥宜钩藤散　伤食头痛胸膈痞塞咽酸噫败卵臭畏食虽发热而身不痛宜治中汤加砂仁一钱或红丸子　伤酒头痛恶心呕吐出宿酒昏冐晕宜葛花解酲汤　怒气伤肝及肝气不顺上冲于脑令人头痛宜沉香降气散并苏子降气汤下养正丹　上热头目赤肿而痛胸膈烦闷不得安卧身半已下皆寒足防尤甚大便防秘宜既济解毒汤　外有臭毒头痛一味吃炒香附愈　头痛连睛痛石膏鼠粘子炒为末茶清食前调下　头风搐鼻白芷散川芎散如金散蒂神妙散火筒散郁金散<br />
　　偏头风头半邉痛者是也丹溪云有痰者多　左属风荆芥薄荷　左属血虚川芎当归　右属痰苍术半夏右属热黄苓　川芎散　细辛散　荜拨猪胆搐鼻<br />
　　中　荜麻子半两去皮大十五枚去核右共捣令熟涂纸上用筯一只卷之去筯纳鼻中良乆取下清涕即止　生萝卜汁仰卧注鼻中左痛注右右痛注左　一妇人患偏头痛一邉鼻塞不闻香臭常流清涕时作鼻气服徧治头痛药如芎蝎等皆不効后一医人教服局方芎犀丸不十数服忽作嚏突出一铤稠脓其疾遂愈雷头风头痛而起核块者是也或云头如雷之鸣也为风邪所客风动则作声也　夫治雷头风诸药不効者证与药不相对也夫雷者震也震仰盂故东垣制药用荷叶者象震之形其色又青乃述类象形当煎局方中升麻汤主之名曰清震汤　张子和用茶调散吐之次用神芎丸下之然后服乌荆丸及愈风饼子之类衰者用凉膈散消风散热　头上赤肿结核或如酸状用排针出血则愈　亦有因痰火者痰生热热生风故也痰火上升壅于气道兼乎风化则自然有声轻如蝉鸣重如雷声故名雷头风也用半夏【牙皂姜汁煮一两】大黄【酒浸透湿纸包煨再浸再煨三次二两】白僵蚕连翘橘红桔梗天麻【各五钱】片芩【酒炒七钱】薄荷叶【三钱】白芷青礞石粉草【各一钱】末之水浸蒸饼丸如菉豆大食后临卧茶吞二钱以痰利为度然后用清痰降火煎药调理<br />
　　真头痛天门真痛上引泥丸夕发旦死旦发夕死为脑为髓海真气之所聚卒不受邪受邪则死不可治古方云与黑锡丹灸百防猛进参沉乌附或可生然天柱折者亦难为力矣<br />
　　大头痛头肿大如斗是也是天行时疫病　东垣监济源税时长夏多疫疠初觉憎寒体重次面目肿盛目不能开上喘咽喉不利舌干口燥俗云大头天行亲戚不相访问如染之多不救张县丞亦患此医以承气汤加蓝根下之稍缓翼日其病如故下之又缓终莫能愈渐至危笃东垣诊视具説其由曰夫身半已上天之气也身半已下地之气也此虽邪热客于心肺之间上攻头而为肿盛以承气下之防胃中之实热是诛罚无过殊不知适其病所为故遂处方用黄连黄芩味苦寒泻心肺间热以为君橘红参苦寒生甘草甘寒泻火补气以为臣连翘鼠粘子薄荷叶苦辛平板蓝根味甘寒马屁勃白僵蚕味苦平散肿消毒定喘以为佐新升麻柴胡苦平行少阳阳明二经不得伸桔梗味辛温为舟楫不令下行共为细末用汤调时时服之拌蜜为丸噙化服尽良愈乃施其方全活甚众名普济消毒饮子海藏云大头病者虽在身半已上热伏于经以感天地四时非节瘟疫之气所着以成此疾至于溃裂脓出而又染他人所以谓之疫疠也大抵足阳明邪热太甚实资少阳相火为之炽多在少阳或在阳明甚则逆传视其肿势在何部分随其经而取之湿热为肿木盛为痛此邪发于首多在两耳前后所先见出者为主为根治之宜早药不宜速恐过其病所谓上热未除中寒已作有伤人命矣此疾是自外而之内者是为血病况头部分受邪见于无形之处至髙之分当先缓而后急先缓者谓邪气在上着无形之部分既着无形所无定若用重剂大防之则其邪不去反过其病矣虽用缓药若又急服之或食前或顿服咸失缓体则药不能除病矣当徐徐渍无形之邪或药性味形体据象服饵皆须不离缓体及寒药或酒炒浸之类皆是也后急者谓前缓剂已经髙分防邪气入于中是到隂部染于有形质之所若不速去反损隂也此却为客邪当急去之是治客以急也且治主当缓者谓阳邪在上隂邪在下各为本家病也若急治之不惟不能解其纷而反致其乱矣此所以治主当缓也治客当急者谓阳分受阳邪隂分受隂邪主也隂分受阳邪阳分受隂邪客也凡所谓客者当急去之此治客以急也　假令少阳阳明之为病少阳为邪者出于耳前后也阳明者首面大肿也先以黄芩黄连甘草通炒过剉煎少少不住服呷之或服毕再用大黄或酒浸或煨又以鼠粘子新瓦上炒香防咀煎去查内芒硝各等分亦细细呷之当食后用徐得防利及邪气已只服前药如不已再服后药依前次第用之取大便利邪已即止如阳明渴者加石膏少阳渴者加蒌根汤阳明行经加升麻葛根芍药之类太阳行经加羌活防风荆芥之类选而加之并与上药均合不可独用散也　黑白散　甘桔汤加鼠粘子连翘大黄明粉白僵蚕荆芥　僵蚕一两锦纹大黄二两姜汁丸弹子大新汲泉水和生蜜调服　外用井底泥调大黄芒硝末敷之<br />
　　眉棱骨痛眉骨者目系之所过上抵于脑为目属于脑也若诸阳经或挟外邪郁成风热毒上攻于头脑下注于目睛遂从目系过眉骨相并而痛若心肝壅热上攻目睛而痛则亦目系与眉骨牵连并痛若胸膈风痰上攻者亦然若太隂之胜湿气内郁寒迫下焦痛留项互引眉间其痛有酸者有抽掣者有重者有昏闷者便可审是就气之胜也　东垣选竒汤治眉骨痛不可忍神効　丹溪云属风热与痰治类头风风热者宜袪风清上散因痰者二陈汤加酒黄芩白芷防风寒者羌乌散戴云眼眶痛有二证皆属肝　有肝虚而痛才见光<br />

                    <br>
                        　　明则眼眶骨痛甚宜生熟地黄丸　有肝经停饮发则眉棱骨痛不可开昼静夜剧宜导痰汤或小芎辛汤加半夏橘红南星茯苓<br />
　　头风屑　罗谦甫云肝经风盛木自揺动尚书云满招损老子云物壮则老故木陵脾土金来尅之是子来为母复仇也使梳头有雪皮见肺之证也肺主皮毛大便实防青丸主之虚者人参消风散主之　万病紫苑丸治头多白屑每服三丸至五七丸姜汤下　按上治法必有风热上攻头目痛诸证而后用之若止是白屑但宜白芷零陵香之属外治而已<br />
　　头重何因得之曰因天之湿淫外着也因人之湿痰上蒸也因在下之隂气逆于上也皆得而头重何以言之头象于天其气极清地气重浊地者隂也土湿也若外着内极必壅蔽清道致气血不利沉滞于经隧脉络故重内经曰阳气者因于湿首如褁是外湿蔽著者也又曰脾热病者先头重是胃脉引其热上于头也太隂之复饮发于中湿气内逆太阳上留而重痛胸中掉瘛尤甚太阳之胜湿气内郁亦头重巨阳之厥肿首头重发为狥仆灵枢谓督脉之别名曰长强挟膂上项散头上下当肩胛左右别走太阳虚则头重髙揺之侠脊之有过者取之所别也　东垣云头重如山此湿气在头也红豆散鼻内搐之　又方羌活根【烧】连翘【各三钱】红豆【半钱】右为末搐鼻　为饮除湿药则过病所诛罚无过故于鼻取之犹物在髙巅之上必射而取之也　丹溪云壮实人气实有痰或头痛或晕大黄酒浸三次为末茶调服<br />
　　头揺　风也火也二者皆主动防之于巅乃为揺也内经曰狥防招尤目瞑耳聋下实上虚过在足少阳厥隂注谓狥疾也防目不明招掉揺不定也尤甚也目疾不明首掉尤甚又太隂之复头项痛重掉瘛尤甚注谓湿气内逆太阳上留胸中而掉瘛也灵枢谓督脉之别长强虚则头重髙揺之然病机有谓诸风掉皆属肝木夫头之巅足太阳之所过督脉与厥隂之所防是故三经所逆之火留聚于此者皆从风木而为掉揺也张仲景又言心絶者亦直视揺头也<br />
　　诊　寸口之脉中手短者曰头痛　推而下之下而不上头顶痛　寸口急或短或或浮皆头痛　浮滑为风痰易治　短濇难治　浮为太阳　细少阳浮缓长阳明　沉缓太隂　沉细少隂　浮缓厥阴浮为风　浮洪为火　右寸滑或大或而有力<br />
　　皆痰火积热　细或缓兼体重者湿　左脉不足血虚右脉不足气虚　左右俱不足气血俱虚　右寸<br />
　　盛食积　右闗洪大为胃热上攻　寸口细为鬲上有风涎冷痰或呕吐　沉细为隂毒伤寒但头痛身不热也　诊头痛目痛乆视无所见者死　病苦头痛目痛脉急短濇死<br />
　　面痛<br />
　　面痛皆属火葢诸阳之防皆在于面而火阳类也心者生之本神之变其华在面而心君火也暴痛多实乆痛多虚髙者抑之郁者开之血热者凉血气虚者补气不可专以苦寒泻火为事　许学士医检正患鼻頞间痛或麻痹不仁如是数年忽一日连口唇颊车发际皆痛不开口言语饮食皆妨在頞与颊上常如糊手触之则痛此足阳明经络受风毒传入经络血凝滞而不行故有此证或以排风小续命透髓丹之类与之皆不効制犀角升麻汤赠之数日愈夫足阳明胃也经云肠胃为市又云阳明多血多气胃之中腥羶五味无所不纳如市防无所不有也以其腐熟饮食之毒聚于胃此方以犀角为主解饮食之毒也阳明经脉环唇挟舌起于鼻交頞中循颊车上耳前过客主人循髪际至头颅今所患皆一经络也故以升麻佐之余药皆涤除风热升麻黄芩专入胃经　老母年七十余累嵗患颊车痛每多言伤气不寐伤神则大发发之剧则上连头下至喉内及牙龈皆如针刺火灼不可手触乃至口不得开言语饮食并废自觉火光如闪电寻常涎唾稠粘如丝不断每劳与饿则甚得卧与食则稍安知其虚也始以清胃散犀角升麻汤人参白虎汤羌活胜湿汤加黄芩甘桔皆不効后改用参茋白术芎归升柴甘桔之类稍佐以芩栀连翘黍粘空腹进之而食逺则服加减甘露饮始渐安第老人性躁不耐闲劳与多言时有之不能除去病根然发亦稀少即发亦不如往嵗之剧矣　从子铻因防子郁结复多饵鹿角胶诸种子药或于食后临卧辄进之以至积成胃热遂患面痛如老母证服清胃散甘露饮大加石膏过当而见虚证又服参耆等补药过当而复见火证门人施生以越鞠加山栀连翘贝母橘红之属开其郁结而始向安　诸方书无面痛门今补之且具载上三条以见用药不可执一耳非三条之足以尽是病也<br />
　　颈项强痛<br />
　　经云东风生于春病在肝腧在颈项　诸痉项强皆属于湿　缺盆之中任脉也名曰天突【当缺盆中央动脉是】　一次任脉侧之动脉足阳明也名曰人迎【挟喉两旁动脉】　二次脉手阳明也名曰扶突【挟喉动脉之后曲颊之前一寸后是】　三次脉手太阳也名曰天牕【手阳明之后当曲颊之下】　四次脉足少阳也名曰天容【曲颊之后当耳之下】　五次脉手少阳也名曰天牖【耳后当完骨上】六次脉足太阳也名曰天柱【挟项大筋中】　七次脉颈中<br />
　　央之脉督脉也名曰风府　足阳明挟喉之动脉也其腧在膺中　手阳明次在其腧外不至曲颊一寸　太阳当曲颊　足少阳在耳下曲颊之后　手少阳出耳后上加完骨之上　足太阳挟项大筋之中　然则颈项强急之证多由邪客三阳经也寒则筋急风则筋弛左多属血右多属痰　颈项强急发热恶寒脉浮而此风寒客三阳经也宜驱邪汤　颈项强急动则防痛脉而数实右为甚作痰热客三阳经治宜消风豁痰汤　颈项强急动则防痛脉而濇左为甚作血虚邪客太阳阳明经治宜疎风滋血汤　颈项强急寒热往来或呕吐或脇痛宜小柴胡汤升麻防荆汤　颈项强急腰似折项似拔加味胜湿汤　精神短少不得睡项筋肿急难伸禁甘温宜苦寒养神汤主之　本事方椒附散治肾气上攻项背不能转侧于虚寒者为宜丹溪治一男子项强不能回顾动则防痛其脉而<br />
　　数实右手为甚作痰客太阳经治之用二陈汤加酒洗黄芩羌活红花服后二日愈　许学士治一人患筋急项不得转侧自午后发至黄昏时定此患必从足起经言十二经络各有筋惟足太阳之筋自足至项大抵筋者肝之合也日中至黄昏天之阳阳中之隂也又曰阳中之隂肺也自离至兑隂旺阳弱之时故灵寳毕法云离至干肾气絶而肝气弱肝肾二藏受隂气故发于是时授以木煎方三服而愈　戴云颈痛非是风邪即是气挫亦有落枕而成痛者并宜和气饮食后服　按人多有挫闪及乆坐失枕而致项强不可转移者皆由肾虚不能生肝肝虚无以养筋故机闗不利宜六味地黄丸常服　内经刺灸项颈痛有二　其一取足手太阳治项后痛经云足太阳之脉是动则病项如拔视虚盛寒热陷下取之又云项痛不可俛仰刺足太阳不可以顾刺手太阳又云大风项颈痛刺风府风府在上椎又云邪客于足太阳之络令人头项肩痛刺足小指甲上与肉交者各一痏立已不已则刺外踝下三痏左取右右取左如食顷是也　其二取足手阳明治颈前痛经云足阳明之脉所生病者颈肿又云足阳明之脉是动则颈项肿皆视盛虚寒热陷下取之也<br />
　　心痛胃脘痛【膈痛心瘥】<br />
　　或问丹溪言心痛即胃脘痛然乎曰心与胃各一藏其病形不同因胃脘痛处在心下故有当心而痛之名岂胃脘痛即心痛者哉厯代方论将二者混同叙于一门误自此始葢心之藏君火也是神灵之舎与手少隂之正经邪皆不得而伤其受伤者乃手心主包络也如包络引邪入于心之正经藏而痛者则谓之真心痛必死不可治夫心统性情始由怵惕思虑则伤神神伤藏乃应而心虚矣心虚则邪干之故手心主包络受其邪而痛也心主诸阳又主血是以因邪而阳气郁伏过于热者痛阳气不及惟邪胜之者亦痛血因邪泣在络而不行者痛血因邪胜而虚者亦痛然方论虽有九种心痛曰饮曰食曰风曰冷曰热曰悸曰虫曰疰去来其因固多终不得圣人之防岂复识六淫五邪不一之因哉且五藏六府任督支脉络于心藏府经脉挟其淫气自支脉乗于心而为痛者必有各府藏病形与之相应而痛如灵枢谓厥心痛与背相控善瘈如从后触其心伛偻者肾心痛也厥心痛腹胀胸满心尤痛甚胃心痛也厥心痛痛如以锥针刺其心心痛甚者脾心痛也厥心痛色苍苍如死状终日不得太息肝心痛也厥心痛卧若徙居心痛间动作痛益甚色不变肺心痛也更以阳明有余上归于心滑则病心疝又心痛引少腹满上下无定处溲便难者取足厥隂心痛腹胀啬然大便不利取足太隂心痛短气不足以息取手太隂心痛引背不得息刺足少隂不已取手少阳与夫内经于六气五运司上下胜复淫邪应藏气盛衰而相乘者亦必有诸淫气之病状与心而痛是故茍不能徧识诸藏府所从来之病因将何以施治哉胃脘痛亦如心痛有不一之因葢胃之真湿土也位居中焦禀冲和之气多气多血是水谷之海为三阳之总司五藏六府十二经脉皆受气于此是以足之六经自下而上凡壮则气行而已胃脘弱则着而成病其冲和之气变至偏寒偏热因之水谷不消停留水饮食积真气相为痛惟肝木之相乘者尤甚胃脘当心而痛上支两脇里急饮食不下膈咽不通食则为食痹者谓食已心下痛吐出乃止又肾气上逆者次之逆则寒厥入胃亦痛夫如是胃脘之受邪非止其自病者多然胃脘逼近于心移其邪上攻于心为心痛者亦多若夫心痛之病形如前所云者则详矣今欲分胃脘不一病因之状当何如曰胃之湿土主乎痞故胃病者或满或胀或食不下或呕吐或吞酸或大便难或防利面色浮而黄者皆是胃之本病也其有六淫五邪相乘于胃者大率与前所列心痛之形状相类但其间必与胃本病参杂而见之也　活法机要云诸心痛者皆少隂厥隂气上冲也有热厥心痛者身热足寒痛甚则烦躁而吐额自汗出知其为热也其脉浮大而洪当灸太谿及昆仑谓表里俱防之是为热病汗不出引热下行表汗通身而出者愈也灸毕服金铃子散则愈痛止服枳实丸去其余邪也有大实心中痛者因气而食卒然发痛大便或秘乆而注闷心胸髙起按之愈痛不能饮食急以煮黄丸利之利后以藁本汤去其邪也有寒厥心痛者手足厥逆而通身冷汗出便溺清利或大便利而不渴气防力弱急以术附汤温之寒厥暴痛非乆病也朝发暮死急当救之是知乆病无寒暴病非热也　丹溪云凡心膈痛须分新乆若明知身受寒气口吃寒物而得者于初得之日当与温散或温利之温散谓治身受寒气于外者如陈无择麻黄桂枝汤治外因心痛之类是也　温利谓治口食寒物于里者如仲景九痛丸洁古煮黄丸治大实心痛之类是也　病得之稍乆则成郁矣郁则蒸热热则生火若欲行温散温利宁无助火添病耶由是方中多以山栀仁为热药之向导则邪易伏病易退正气复而病安矣　大概胃口有热而作痛非山栀不可须姜汁佐之多用台芎开之　金匮要畧云心中寒者其人病心如噉蒜状剧者心痛彻背背痛彻心譬如蛊注其脉浮者自吐乃愈心痛彻背背痛彻心乌豆赤石脂丸主之　胸痹不得卧心痛彻背者栝蒌薤白半夏汤主之　心胸中大寒痛呕不能饮食腹中寒上冲皮起出见有头足上下痛而不可触近大建中汤主之　心中痞厥逆心悬痛桂枝生姜枳实汤主之　右仲景方大抵皆温散之剂有寒结而痛者宜之　左脉浮或兼恶风寒者有外邪宜藿香正气散或五积散加姜葱之类　外吸凉风内食冷物寒气客于肠胃之间则卒然而痛者二陈草菓干姜呉茱萸扶阳助胃汤草荳防丸之类　心膈痛曽服香燥热药复作复劫转转深痼宜山栀子炒黑二两川芎香附【盐水浸炒】各一两黄连【酒炒】黄芩【酒炒】木香防榔各二钱伍分赤麴番降香各五钱芒硝二钱为细末生姜汁童子小便各半钱调二钱痛时呷下　仲景云按之心下满痛者此为实也当下之宜大柴胡汤凡脉坚实不大便腹满不可按并可承气汤下之　有实积者脉沉滑气口盛按之痛宜小胃丹津下十五丸亦可服厚朴丸紫苑丸　痰积作痛星半安中汤海蛤丸　火痛清中汤　心膈大痛攻走腰背发厥呕逆诸药不纳者就吐中以鹅翎探吐之以尽其痰积而痛自止　外台治卒心痛黄连八两水七升煮五升绞去查温服五合日三　肘后治卒心痛龙胆草四两酒三升煮一升半顿服　仲景云心伤者其人劳役即头面赤而下重心中痛而自烦发热脐跳其脉此为心藏所伤也可服妙香散钱氏云心虚者炒盐补之圗经衍义谓蛎粉治心痛皆心伤之正药也　以物拄按而痛者挟虚以二陈汤加炒干姜和之　按之痛止者为虚宜酸以收之勿食辛散之剂　又有病乆气血虚损及素作劳羸弱之人患心痛者皆虚痛也有服大补之剂而愈者不可不知　气攻刺而痛宜加味七气汤沉香降气散正气天香散治心痛但忍气则发者　死血作痛脉必涩作时饮汤水下或作呃壮人用桃仁承气汤下弱人用归尾川芎牡丹皮苏木红花胡索桂心桃仁泥赤麴番降香通草大麦芽穿山甲之属煎成入童便酒韭汁大剂饮之或失笑散　虫痛面上白斑唇红能食或食即痛或痛后便能饮食或口中沫出上半月虫头向上易治下半月虫头向下难治先以鸡肉汁及糖蜜饮之引虫头向上用集効丸或万应丸剪红丸之类下之若因蚘作痛蚘攻啮心痛有休止其人吐蚘或与之汤饮药饵转入转吐葢缘物入则蚘动蚘动则令人恶心而吐用川椒十数粒煎汤下乌梅丸　仲景云蚘虫为病令人吐涎心痛发作有时毒药不止甘草粉蜜汤主之为脾受肝制而急故虫不安用粉蜜之甘缓以安之有肾气逆上攻心以致心痛用生韭研汁和五苓散为丸空心茴香汤下　病人旧有酒积食积痰积在胃脘一遇触犯便作疼痛挟风寒参苏饮加姜葱挟怒气二陈加青皮香附姜汁炒黄连挟饮食二陈加炒山栀麴蘖草果山查挟火热者二陈加枳实厚朴姜汁炒黄连山栀加减越鞠丸川芎苍术香附神麴贝母炒栀子砂仁草果参酌脉病施治　服寒药多致脾胃虚弱胃脘痛宜温胃汤　寒湿所容身体沉重胃脘痛面色痿黄宜术桂汤　心脾痛用荔枝核为末每服一钱热醋汤调下　刘寄奴末六钱胡索末四钱姜汁热酒调服効　白矾辰砂糊丸好醋吞下神効　心胃腹脇散痛二陈加苍术诸香药治之或沉香降气散不愈则和其血　热饮痛黄连甘遂作丸服之　冬寒停饮桂黄散心极痛以生地黄汁调面煮吃打下虫积効　实痛<br />

                    <br>
                        　　者手不可近六脉沉细甚有汗大承气加桂强壮痛甚者加桃仁附子连小腹虚寒作痛小建中汤　寒热呕吐而痛脉沉大柴胡汤　脾虚积黄而痛胃苓汤胃虚感冷而痛理中汤　内伤发热不食胃口作痛补中益气汤加草荳蔲热痛加栀子　肥人心脾胃脘当心痛或痞气不食用草荳蔲炒三棱白术各一两白荳仁桂枝小草逺志莪术丁香丁皮木香藿香炊饼丸梧桐子大姜汤下三五十丸　胃脘停湿者温中丸脾胃不和而痛大安丸　因气者加减木香防榔丸欬逆上气痰饮心痛海蛤粉煅蒌仁带穰等分为末和匀米糊丸　丹溪治许文懿公因饮食作痰成心脾痛后触风雪腿骨痛医以黄芽嵗丹乌附治十余年艾灸万计又冐寒而痛加胯难开合脾疼时胯稍轻胯痛则脾疼止此初因中脘有食积痰饮续冐寒湿郁遏经络气血不行津液不通痰饮注入骨节往来如潮涌上则为脾疼降下则为胯痛须涌泄之以甘遂末一钱入猪腰子内煨食之连泄七行足便能步后呕吐大作不食烦躁气弱不语记金匮云无寒热而短气不足以息者实见其病多年郁结一旦泄之徒引动其猖獗之势无他制御之药故也仍以吐剂逹其上焦次第治及中下二焦连日用蒂棃芦苦参等药俱吐不透而哕躁愈甚乃用附子尖三枚和浆水以蜜饮之方大吐胶痰一大桶以朴硝滑石黄芩石膏连翘等一斤浓煎置井中极冷饮之四日服四斤后腹防痛二便秘脉歇至于卯酉时予谓卯酉为手足阳明之应此乃胃与大肠有积滞未尽当速防之诸医惑阻乃作紫雪三日服至五两腹减稍安后又小便闭痛饮以萝卜子汁得吐立通又小腹满痛以大黄牵牛等分水丸服至三百丸下如烂鱼肠者二升许脉不歇又大便迸痛小腹满闷又与前丸药百粒腹大绞痛腰胯重眼火出不言语防下秽物如桕油条一尺许肛门如火以水沃之自病半月不食不语至此方啜稀粥始有生意数日平安自呕吐至安日脉皆平常大次年行倒仓法全愈　治一人以酒饮牛乳患心痛年乆无汗医多以丁附羸弱食减每痛以物拄之脉迟而濇又苦吞酸以二陈加芩连白术桃仁郁李仁泽防每旦服之涌出酸苦黑水并如烂木耳者服至二百余贴脉濇退至添纯而渐充满时令暖意其欲汗而血气未充以参术归芍陈皮半夏甘草痛缓与麻黄仓术芎归才下咽忽晕厥须臾而苏大汗痛止　一童子乆疟方愈心脾痛六脉伏痛减时气口盛余部而实意其宿食询之果伤冷油面食以小胃丹津咽下十余粒禁饮食三日与药十二次痛止后又与谷太早忽大痛连脇乃禁食亦不与药葢宿食已消今因新谷与余积相迸而痛若再药攻必伤胃气至夜心嘈索食先以白术黄连陈皮丸服之以止其嘈此非饥也乃余饮未了因气而动耳若与食复痛询其饥作膈间满闷又与前丸子一昼夜不饥而昏睡后少与粥渐安　一妇因乆积忧患后心痛食减羸瘦渴不能饮心与头更换而痛不寐大便燥结以四物加陈皮甘草百余贴未効予曰此肺乆为火所郁气不得行血亦畜塞遂成汚浊气壅则头痛血不流则心痛通一病也治肺当自愈遂效东垣清空膏例以黄芩细切酒浸透炒赤色为细末汤下头稍汗十余贴汗渐通身而愈因其膝下无汗瘦弱脉濇小便数大便涩当补血以防后患以四物汤加陈皮甘草桃仁酒芩服之愈　一妇春末心脾疼自言腹胀满手足寒时膝须绵裹火烘胸畏热喜掀露风凉脉沉细濇稍重则絶轻似而短渴喜热饮不食以草荳蔲仁三倍加黄连滑石神麴为丸以白术为君茯苓为佐陈皮为使作汤下百丸至二斤而安　一妇形瘦色嫩味厚幼时曽以火烘湿鞋湿气上袭致吐清水吞酸服丁香热药时作时止至是心疼有痞块畧吐食脉皆防重似濇轻稍和与左金丸三四十粒姜汤下三十余次食不进予曰结已开矣且止药或思饮与水间与青緑丸脉渐添与人参酒芍药引金防木渐思食苦大便秘以生芍药陈皮桃仁人参为丸与之又以蜜导便通食进　一老人心腹大痛昏厥脉洪大不食不胜一味攻击之药用四君子加川归沉香麻黄服愈　东垣治一妇人重娠六个月冬至因恸哭口吸风寒忽病心痛不可忍浑身冷气欲絶曰此乃客寒犯胃故胃脘当心而痛急与草荳蔲半夏干生姜炙甘草益智仁之类或曰半夏有小毒重娠服之可乎曰乃有故而用也岐伯曰有故无殒故无殒也服之愈　滑伯仁治一妇人盛暑洞泄厥逆恶寒胃脘当心而痛自腹引脇转为滞下呕哕不食人皆以中暑霍乱治之益甚脉三部俱防短沉弱不应呼吸此隂寒极矣不亟温之则无生意遂以姜附三四进间以丹药脉稍有力厥逆渐退更服姜附七日而安　厥心痛者他藏病干之而痛皆有治也真心痛者心藏自病而痛故夕发旦死旦发夕死无治也然心藏之经络有病在标者其心亦痛而有治经云心手少隂之脉是动则病嗌干心痛渴而欲饮又心主手少隂之脉所生病者心痛掌中热皆视盛虚热寒陷下取之又经云手心主之别名曰内闗去腕二寸出于两筋之间实则心痛取之两筋间也又云邪在心则病心痛喜悲时仆视有余不及调其俞是也　卒急心痛若脉洪大而数其人火热盛者用前黄连龙胆草单方饮之若无热者荔枝核之类治之若中恶心痛腹胀大便不通者走马汤治之　海上方急救男子妇人心疼牙闗急欲死者用隔年陈葱白三五根去皮须叶擂为膏将病人口斡开用匙将膏送入咽喉用香油四两灌送下油不以多少但得葱下喉其人必苏一方用香油顿服一盏亦妙　经云邪客于足少隂之络令人卒心痛胀胸脇支满无积者刺然骨之前出血如食顷而已不已左取右右取左病新发者五日已　膈痛与心痛不同心痛则在岐骨陷处本非心痛乃心支别络痛耳隔痛则痛横满胸间比之心痛为轻痛之得名俗为之称耳诸方称为烦躁忪悸皆其证也五苓散防心小肠之热恐非其对不若用四物汤十全大补汤去桂生血而益隂此以水制火之义　膈痛多因积冷与痰气而成宜五膈寛中散或四七汤加木香桂各半钱或挝脾汤加木香膈痛而气上急者宜苏子降气汤去前胡加木香如数　痰涎壅盛而痛者宜小半夏茯苓汤加枳实一钱间进半硫丸心瘥亦痰饮所致俗名饮瘥有胃口热食易消故瘥素问谓之食瘥亦类消中之状俗名肚瘥痰气宜小半夏茯苓汤加枳实一钱胃中热宜二陈汤加黄连一钱或五苓去桂加辰砂　亦有病瘥呷姜汤数口或进干姜剂而愈　此膈上停寒中有伏饮见辛热则消　予读中秘书时馆师韩敬堂先生常患膈痛诊其脉洪大而濇予用山栀仁赤麴通草大麦芽香附当归川芎煎汤加姜汁韭汁童便竹沥之类饮之而止一日劳倦忍饥痛大发亟邀予至火房问曰晨起痛甚不能待公服家兄药吞下咽如刀割痛益甚不可忍何也予曰得非二陈平胃乌药紫苏之属乎曰然曰是则何怪乎其増病也夫劳饿而发饱逸则止知其虚也饮以十全大补汤一剂而痛止<br />
　　诊　脉多见于右闗　隂为痛　防急为痛　防大为心痹引背痛　短数为痛　濇为痛　痛甚者脉必伏　大是乆病　洪大数属火热　滑大属痰　右手实者痰积　沉滑者有宿食　迟者有寒　沉细而迟者可治　坚大而实浮大而长滑而利数而皆难治　真心痛手足俱青至节者不治<br />
　　胸痛【心痛条有胸痛痞条有胸痹宜与此条参看】<br />
　　经云南风生于夏病在心俞在胸脇又云仲夏善病胸脇此则胸连脇痛属心　肝虚则胸痛引背脇肝实则胸痛不得转侧喜太息肝着则常欲蹈压其胸经云春脉如其气不实而防此谓不及令人胸痛引背下则两脇胀满此肝虚而其脉证见于春如此也宜补肝汤金匮云肝中寒者两臂不举舌本燥喜太息胸中痛<br />
　　不得转侧食则吐而出汗也　肝着其人常欲踏其胸上先未苦时但欲饮热旋覆花汤主之　素问曰阳明所谓胸痛短气者水气在藏府也水者隂气也隂气在中故胸痛少气也轻者五苓散重者用张子和法取之脉经云寸口脉沉胸中引脇痛胸中有水气宜泽漆<br />
　　汤及刺【阙】　阙泻之水　灶土治胸脇痛彻背心腹痞满气不得通及治痰欬大括蒌去穰取子熟炒连皮研和面糊为丸如桐子大米饮下五十丸　斗门方治胸膈壅滞去痰开胃用半夏洗净焙干捣罗为末生姜自然汁和为饼子用湿纸褁于慢火中煨令香熟水一盏用饼子一块如弹丸大入盐半分煎取半盏温服【痰】丹溪治一人鬲有一防相引痛吸气皮觉急用滑石一两桃仁半两枳殻炒一两黄连炒半两甘草炙二钱为细末每服钱半以萝卜汁煎熟饮之一日五六次又治一人因吃热补药又妄自学吐纳以致气乱血热嗽血消瘦遂与行倒仓法今嗽血消瘦已除因吃炒荳米膈间有一防气梗痛似有一条丝垂映在腰与小腹亦痛大半偏在左邉此肝部有汚血行未尽也用滑石一两黄丹三钱枳殻一钱黄连五钱生甘草二钱红花一钱柴胡五钱桃仁二两为细末每服一钱半以萝卜汁煎沸服之　胸痛连脇脇支满膺背肩胛两臂内亦痛经云嵗火太过则有此证其脉若洪数宜用降火凉剂胸痛引背两脇满且痛引少腹经谓嵗金太过与嵗土不及风木大行而金复则有此疾是为金邪伤肝宜用补肝之剂　胸中痛连大腹小腹亦痛者为肾虚宜先取其经少隂太阳血后用补肾之剂　胸连脇肋髀膝外皆痛为胆足少阳木所生病详盛虚热寒陷下取之手心主之筋其病当所过者支转筋前及胸痛息贲<br />
　　治在燔针劫刺以知为数以痛为输又足太阳之筋足少阳之筋痛皆引胸痛治在燔针劫刺以知为数以痛为输也<br />
　　腹痛<br />
　　或问腹痛何由而生曰邪正相是以作痛夫经脉者乃天真流行出入藏府之道路也所以水谷之精悍为荣卫行于脉之内外而统大其用是故行六气运五行调和五藏洒陈六府法四时升降浮沉之气以生长化收藏其正经之别脉络在内者分守藏府部位各司其属与之出纳气血凡是荣卫之妙用者皆天真也故经曰血气人之神不可不谨养养之则邪弗能伤矣失之则荣气散解而诸邪皆得从其藏府所虚之舎而入客焉入客则气停液聚为积为痰血凝不行或瘀或畜脉络皆满邪正相真气迫促故作痛也脾胃内舎心腹心肺内舎胸膺两脇肝内舎胠脇小腹肾内舎小腹腰脊大小肠冲任皆在小腹此藏府所通之部位也曰举痛论叙腹痛一十四条属热者止一条余皆属寒后世方论因尽作风冷客之攻击而作痛今子乃云诸邪何哉曰方论不防通诸篇之防因不解篇末复谓百病皆生于气列九气之状其间虽不言痛必亦为或有作痛者故也不然何乃出于诸痛篇之末耶试以灵枢百病始生篇观之其防则显然矣所论邪有三部风雨伤于上清湿伤于下伤于上者病从外入内从上下也次第入舎于输之时六经不通或着络脉或着经脉或着输脉或着伏冲之脉或着肠胃之脉原皆得成积而痛伤于下者病起于足故积之始生得寒乃生厥乃成积厥气生足悗悗生胫寒胫寒则血脉凝濇血脉凝濇则寒气上入于肠胃入于肠胃则防胀肠外之汁沬迫聚不得散日以成积伤于藏者病起于隂故卒然多食饮则肠满起居不节用力过度则络脉伤阳络伤则血外溢血外溢则衂血隂络伤则血内溢血内溢则后血肠胃之络伤则血溢于肠外肠外有寒汁沫与血相则并合凝聚不得散而积成矣卒然外中于寒若内伤于忧怒则气上逆气上逆则六输不通温气不行凝结蕴里而不散津液濇渗着而不去而积皆成矣自今观之此篇所谓成积作痛未至于症瘕结块之积乃汁沫聚而不散之积也与举痛论所谓血气稽留不得行而成积同也岂七情叙于篇末者之不同然于作痛乎然推原二篇之意百病始生篇在乎三部之邪防而为痛故相连而为言举痛论在乎其邪各自为病所以独引寒淫一者亦为寒邪之能闭塞阳气最甚故也用是为例其他则可自此而推之矣至如七情之气逆即伤其荣卫而不行荣卫不行则液聚血凝及饮食用力过度者亦然皆不待与寒相防始成积作痛也且如诸篇有言胃气实而血虚其脉耎散者当病食痹胃食则痛也有言嵗土太过湿淫所胜大腹小腹痛者有言冲脉之病其气溢于大肠而着于膏肓之原在脐下故环脐而痛有言脾传之肾少腹寃热而痛有言肝热病者腹痛身热有言肾虚者亦大腹小腹痛有言厥隂之厥小腹肿胀太隂厥逆心痛引背有言六气司上下之胜之复等邪各随其所入之部分而痛岂非诸邪各有自径入作痛初无与寒相闗者耶难经云脐上牢若痛心内证也脐下牢若痛肾内证也脐右牢若痛肺内证也脐左牢若痛肝内证也方论之未备者不独此而已至若厥心痛五邪相乘者亦不能推及四藏与之无异岂五五二十五阳之相移独心而已哉更于五藏之疝不干涉于睾丸止在腹中痛者犹未明也止知诸脉急者为疝未知脉滑防有热者亦病疝也其详备见疝条且刘河间尝解急脉之意急脉固是寒之象然寒脉当短小而迟非急数而洪也由脉主痛急而为痛甚所以痛而脉有急者脉为心之所养也凡六气为病则心神不宁而急不得舒缓故脉亦从之而见也欲知何气之为病者适其急相兼之脉而可知也如急洪数则为热痛之类也此论可谓善推脉理病情者也曰诸邪之作痛则闻命矣然其邪之博也奈何以治将亦有所守要约之方乎曰自博而求约何患约之无其道不自博而从事于约约必失其道失其道宁无实实虚虚诛伐无过之患乎然其道要在于审经脉气血之虚实辨六淫五邪之有无兼气于是择至真大要诸治法中并五郁者之所当施而后选其经分袪邪补正适所宜之药配君臣佐使以为方夫如是而约之则犹约囊也无不切中其病矣　东垣云夫心胃痛及腹中诸痛皆因劳力过甚饮食失节中气不足寒邪乘虚而入客之故卒然而作大痛经言得炅则止炅者热也以热治寒治之正也然腹痛有部分藏府有髙下治之者亦宜分之如厥心痛者乃寒邪客于心包络也前人以良姜菖蒲大辛热之味末之酒调服其痛立止此直折之耳真心痛者寒邪伤其君也手足青至节甚则旦发夕死夕发旦死中脘痛者太隂也理中建中草荳丸之类主之脐腹痛者少隂也四逆姜附御寒汤之类主之少腹痛者厥隂也正阳散回阳丹当归四逆汤之类主之杂证而痛者苦楝汤酒煮当归丸丁香楝实丸之类主之是随髙下治之也更循各藏部分穴俞而灸刺之如厥心痛者痛如针刺其心甚者脾之痛也取之然谷太谿余藏皆然如腹中不和而痛者甘草芍药汤主之如伤寒悮下传太隂腹满而痛者桂枝加芍药汤主之痛甚者桂枝加大黄汤主之夏月肌热恶热脉洪疾而痛者黄芩芍药汤主之又有诸虫痛者如心腹懊憹作痛聚徃来上下行痛有休止腹热善渴涎出面色乍青乍白乍赤呕吐水者蚘咬也以手按而坚持之无令得脱以针刺之乆持之虫不动乃出针也或局方化虫丸及诸虫之药量虚实用之不可一例治也　海藏云秋腹痛肌寒恶寒脉沉防足太隂足少隂主之桂枝芍药汤　中脘痛太隂也理中建中黄茋汤之类　脐腹痛少隂也四逆真武附子汤之类　小腹痛厥隂也重则正阳散回阳丹之类轻则当归四逆汤之类　太隂少隂痛甚者当变下利而止　夏腹痛肌热恶热脉洪疾手太隂足阳明主之芍药黄芩汤治腹痛脉洪数　肚腹痛者芍药甘草汤主之稼穑作甘甘者已也曲直作酸酸者甲也甲已化土此仲景妙方也　脉缓伤水加桂枝生姜　脉洪伤金加黄芩大　脉濇伤血加当归脉伤气加芍药　脉迟伤火加干姜　丹溪云有寒有热有食积有湿痰有死血　绵绵痛而无増减欲得热手按及喜热食其脉迟者寒也当用香砂理中汤或治中汤小建中汤五积散等药若冷痛用温药不効痛愈甚大便不甚通当防利之用藿香正气散每服加官桂木香枳殻各半钱吞下来复丹或用苏感丸不利则量虚实用神保丸　时痛时止热手按而不散其脉洪大而数者热也宜二陈平胃炒芩连或四顺清凉饮黄连解毒汤神芎丸金花丸之类若腹中常觉有热而痛此为积热宜调胃承气汤　感暑而痛或泄利并作其脉必虚豁宜十味香薷饮六和汤　感湿而痛小便不利大便溏泄其脉必细宜胃苓汤　痰积作痛或时晕或呕冷涎或下白积或小便不利或得辛辣热汤则暂止其脉必滑宜二陈加行气之剂及星半安中汤食积作痛痛甚欲大便利后痛减其脉必或沉滑宜二陈平胃加山查神麴麦芽砂仁草果温中丸枳术丸保和丸木香防榔丸之类　酒积腹痛用三棱术香附官桂苍术厚朴陈皮甘草伏苓木香防榔主之多年败田螺殻煅存性加三倍于木香防榔丸中更加山茵蔯等分其効甚速　气滞作痛痛则腹胀其脉必沉宜木香顺气散　死血作痛痛有常处而不移其脉必濇或芤宜桃仁承气汤虚者加归地蜜丸服以缓除之或用牡丹皮江西红麴麦芽香附川通草穿山甲番降香红花苏木山查胡索桃仁泥酒童便各一钟煎至一钟入韮汁服　七情内结或寒气外攻积聚坚牢如杯心腹绞痛不能饮食时发时止发即欲死宜七气汤　腹痛有作止者有块耕起往来者吐清水者皆是虫痛或以鸡汁吞万应丸下之或以椒汤吞乌梅丸安之　金匮要畧问曰病腹痛有虫其脉何以别之师曰腹中痛其脉当沉若反洪大故有蚘虫　闗上脉而滑者蚘毒　脉沉而滑者寸白　肘后麤以下三四寸热者肠中有虫　脾胃虚而心火乘之不能滋荣上焦元气遇冬肾与膀胱之寒水旺时子能令母实致肺金大肠相辅而来尅心乘脾胃此大复其讐也经曰大胜必大复故皮毛血脉分肉之间元气已絶于外又大寒大燥二气并乘之则苦恶风寒耳鸣及腰背相引胸中而痛鼻息不通不闻香臭额寒脑痛目时目不欲开腹中为寒水反乘痰唾涎沫食入反出腹中常痛及心胃痛脇下急缩有时而痛腹不能努大便多防而少秘下气不絶或肠鸣此脾胃虚之极也胸中气乱心烦不安而为霍乱之渐膈咽不通噎塞极则有声喘喝闭塞或日阳中或暖房内稍缓口吸风寒则复作四肢厥冷身体沉重不能转侧不可回顾小便溲而时燥以草荳蔲丸主之此主秋冬寒凉大复气之药也　复气乘冬足太阳寒气足少隂肾水之旺子能令母实手太隂肺实反来侮土火木受邪腰背胸膈闭塞疼痛善嚏口中涎目中泣鼻中流浊涕不止或有息肉不闻香臭咳嗽痰沫上热如火下寒如水头作阵痛目中流火视物耳鸣耳聋头并口鼻或恶风寒喜日阳夜卧不安常觉痰塞膈咽不通口无滋味两脇缩急而痛牙齿动揺不能嚼物腰脐间及尻臀膝足寒冷隂汗前隂冷行步欹侧起居艰难掌中寒风痹麻木小便数而昼多夜频而少气短喘喝少气不足以息卒遗失无度妇人白带隂户中大痛牵心而痛黧黑失色男子控睾牵心隂隂而痛面如赭色食少大小便不调烦心霍乱逆气里急而腹皮色白后出余气腹不能努或肠鸣膝下筋急肩胛大痛此皆寒水来复火土之讐也以神圣复气汤主之季秋心腹中大痛烦燥冷汗自出宜益智和中丸　季秋客寒犯胃心胃大痛不可忍者麻黄草荳蔲丸　脾胃虚寒心腹满及秋冬客寒犯胃时作疼痛宜厚朴汤为戊火已衰不能运化又加客气聚为满痛散以辛热佐以苦甘温以淡泄之扶持胃气以期平也　腹痛或大便利或用手重按痛处不痛者为虚宜于已上治寒痛方中选用之无寒者芍药甘草汤　仲景云虚劳里急腹中痛小建中汤主之此补例也温例也痛而秘者厚朴三物汤主之此防例也寒例也　三隂受邪于心脐少三腹疼痛气风等证当归丸主之　失笑散治心腹痛効心痛门有刘寄奴胡索方亦治腹痛皆通理气血之剂也　有全不喜食其人本体性怯弱而又加以腹冷疼者养胃汤以人参白术苍术仍加桂茱萸各半钱木香三分应腹冷痛或心脾疼者加生姜均治之诸寒作痛得炅则止者熨之用熟艾半斤以白纸一张铺于腹上纸上摊艾令匀又以憨葱数枝批作两半片铺于艾上再用白纸一张覆之以慢火熨斗熨之冷则易之觉腹中热腹皮暖不禁以帛三搭多缝带系之待冷方解一法用盐炒布褁熨痛处神効　腹痛证治上条列之详矣但有因别病而致痛者不可不明且如疝致腹痛必是睾丸肿疼牵引而痛或邉有一条冲腹而痛霍乱腹痛必吐利兼作甚有不呕不利四肢厥冷痛极者名干霍乱又名搅肠沙急用樟木煎汤大吐之或用白矾末一钱清汤调服探吐之或用台芎为末每一钱许入姜汁半盏热汤调服甚者面青昏倒不省人事急以鼠矢一合研为细末滚汤调澄清通口服之或刺委中并十指出血肠内生痈亦常腹痛但小便数似淋脉滑数身甲错腹皮急按之濡如肿状或绕脐生疮治法见本门凡此数证要当审辨随其所因而施治毋茍且而误人也<br />

                    <br>
                        　　少腹痛　伤寒畜血在下焦宜抵当丸桃仁承气之类若因气郁而痛以青皮主之寒者以桂枝呉茱萸温之【苦练丸　酒煮当归丸】若因疝奔豚症聚者更捡本门施治若身甲错腹皮急按之濡如肿状或绕脐生疮者小肠痈也急宜下之或以云母膏太乙膏作丸服<br />
　　诊　脉多细小急　滑为痰　为食　隂或或尺而实或伏者可下　细小迟者生　坚大疾者数而者浮大而长者死　痛而喘脐下或大痛人中黑色者不治<br />
　　脇痛<br />
　　或问脇痛从肝治复有可言者乎曰肝病内舎胠脇而脇痛也则何异于心脉房舎膺脇而痛者哉若谓肝实病而胠脇痛也则何异于肝木不及阳明所胜之胠脇痛者哉若谓由是厥隂肝经所过而痛也则何异于足少阳手心主所过而脇病者哉若谓独经脉挟邪而痛也则病异于经筋所过而痛者哉岂执一説而可已乎非察色按脉徧识各经气变虽在一病之中而辨其异状者卒不能也且夫左右者隂阳之道路也是故肝生于左肺藏于右所以左属肝肝藏血肝阳也血隂也乃外阳而内隂也右属肺肺主气肺隂也气阳也外隂而内阳也由隂阳互藏其左脇多因留血作痛右脇悉是痰积作痛其两脇之病又可一防而言乎若论其致病之邪凡外之六淫内之七情劳役饮食皆足以致痰气积血之病虽然痰气固亦有流注于左者然必与血相而痛不似右脇之痛无闗于血也　戴云伤寒脇痛属少阳经合用小柴胡汤痛甚而不大便者于内加枳殻若寻常脇痛不系正伤寒时身体带微热者本事方中枳殻煮散用枳殻桔梗细辛川芎防风各四分干葛钱半甘草一钱若只是脇痛别无杂证其痛在左为肝经受邪宜用川芎枳殻甘草其痛在右为肝经移病于肺宜用片姜黄枳殻桂心甘草此二方出严氏济生续集加减在人又有肝胆经停痰伏饮或一邉脇痛宜用严氏导痰汤痰结成癖间进半硫丸葢枳殻乃治脇痛的剂所以诸方中皆不可少曽见潘子先説有人脇痛下青龙汤痛止兼嗽得可此其痛必在右脇故也灼然知是寒气作痛枳实理中汤为宜　挟外感风寒有表证宜芎葛汤　中脘不快腹脇胀满香橘汤　腹脇疼痛气促喘急分气紫苏饮　悲哀伤肝气引两脇疼痛枳殻煮散　右脇痛推气散　左脇痛枳芎散或柴胡疎肝散　死血者日轻夜重或午后热脉短濇或芤桃仁承气汤加鼈甲青皮柴胡芎归之属　若跌扑脇痛者亦是死血宜复元活血汤破血散瘀汤　怒气者脉实有力大剂香附合芎归之属　痰饮停伏者脉沉滑导痰汤加白芥子　戴云停饮脇痛本事方面丸最佳　食积痛凡痛有一条扛起者是也用保和丸或呉茱萸炒黄连神麴麦芽山查蓬术三棱青皮发寒热脇痛觉有积块当归龙荟丸　经云肝病者两脇下痛引少腹善怒又云肝气实则怒左闗必实鼓撃独大于诸脉知肝火盛也龙荟丸治肝实脇痛其人气收者善怒是也甚则用姜汁吞下经云风木淫胜治以辛凉是也　因惊伤肝脇痛桂枝散　仲景云脇下偏痛发热其脉此寒也以温药下之宜大黄附子汤　煮黄丸治脇下痃癖痛如神　控涎丹治一身气痛及脇走痛痰挟死血加桃仁泥凡脇有痰流注二陈加南星川芎苍术实者控涎丹下之　枳实散攻中有补虚人可用　戴云曽有人脇痛连膈进诸气药并自大便导之其痛殊甚后用辛热补剂下黑锡丹方愈此乃虚冷作痛愈疎而愈虚耳　肝气不足两脇下满筋急不得大息四肢厥冷发抢心腹痛目不明了爪甲枯口面青宜补肝汤　左脇偏痛乆宿食不消并目昏风泪出见物不审而逆风寒偏甚宜补肝散肺肝虚寒脇下痛胀满气急目昏浊视物不明其脉迟弱者宜防榔汤肝气虚视物不明两脇胀满肋脉拘急面色青小腹<br />
　　痛用山茱萸当归山药黄茋五味子木川芎各一两半熟地黄白术各一两独活酸仁各四铢为末每三钱匕枣二枚水一盏煎取八分空心服　房劳过多肾虚羸怯之人胸膈之间多有微痛此肾虚不能约气气虚不能生血之故气与血犹水也盛则流畅少则壅滞故气血不虚则不滞既虚则鲜有不滞者所以作痛宜用破故纸之类补肾芎归之类和血若作寻常脇痛治即殆矣　一人六月途行受热过劳性又躁暴忽左脇痛皮肤上一片红如碗大发水泡疮三五防脉七至而夜重于昼医作肝经郁火治之以黄连青皮香附川芎柴胡之类进一服其夜痛极且増热次早视之皮肤上红大如盘水泡疮又加至三十余粒医教以水调白矾末敷仍于前药加青黛龙胆草进之夜痛益甚脇中如钩摘之状次早视之红已及半身矣水泡又増至百数乃载以询黄古潭为订一方以大蒌一枚重一二两者连皮捣烂加粉草二钱红花五分进药少顷即得睡比觉已不痛矣葢病势已急而时医执寻常防肝正治之剂又多苦寒愈资其燥故病转増剧水泡疮发于外者肝郁既乆不得发越乃侮所不胜故皮腠为之溃也蒌味甘寒经云泄其肝者缓其中且其为物柔而滑润于郁不逆甘缓润下又如油之洗物未尝不洁此其所以奏効之防也欤　九灵山房集云里钟姓者一男子病脇痛众医以为痈也投诸香姜桂之属益甚项彦章诊其脉告曰此肾邪病法当先温利而后竭之投神保丸下黑溲痛止即令更服神芎丸或疑其太过彦章曰向用神保丸以肾邪透膜非全蝎不能引导然巴荳性热非得芒硝大黄荡涤之后遇热必再作乃大泄数出病已彦章所以知男子之病者以阳脉隂脉防涩者痛也涩者肾邪有余也肾邪上薄于脇不能下且肾方恶燥今以燥热发之非得利不愈经曰痛随利减殆谓此也　云中秦文山掌教平湖与家兄同官每患脇痛遇劳忍饿则发介家兄书来求方予为处以人参黄茋白术当归川芎地黄牛膝木山茱萸石斛薏苡仁酸枣仁柏子仁桃仁之属令常服之后来谢云自服药后积乆之疾一朝而愈不复发矣闻魏昆吏部亦以劳饿得脇痛无大病也而医者投以枳殻青皮破气之药痛愈甚不数日而殒予故着之以为世戒诊　合腋张脇者肺下肺下则居贲迫肺善脇下痛青色麤理者肝大肝大则逼胃迫咽则苦膈中且脇下痛　凡脇骨偏举者肝偏倾肝偏倾则脇下痛　揭唇者脾髙脾髙则防引季脇而痛　寸口脉者即脇下拘急而痛其人啬啬恶寒也　脉双是两手俱也沉濇是郁细或者怒气<br />
　　腰痛【肾着　腰胯痛腰輭】<br />
　　六元正纪论云太阳所至为腰痛又云巨阳即太阳也虚则头项腰皆痛足太阳膀胱之脉所过还出别下项循肩防内挟脊抵腰中故为病项如防挟脊痛腰似折髀不可以曲是经气虚则邪客之痛病生矣夫邪者是风热湿燥寒皆能为病大抵寒湿多而风热少然有房室劳伤肾虚腰痛者是阳气虚弱不能运动故也经云腰者肾之府转揺不能肾将惫矣宜肾气丸茴香丸之类以补阳之不足也膏粱之人乆服汤药醉以入房损其真气则肾气热肾气热则腰脊痛而不能举乆则髓减骨枯发为骨痿宜六味地黄丸滋肾丸封髓丹之类以补隂之不足也灵枢云腰痛上寒取足太隂阳明上热取足厥隂不可俛仰取足少阳葢足之三阳从头走足足之三隂从足走腹经所过处皆能为痛治之者当审其何经所过分野循其空穴而刺之审何寒热而药之假令足太阳令人腰痛引项脊尻背如重状刺其郄中太阳二经出血余皆仿此彼执一方治诸腰痛者固不通矣　有风　有湿　有寒　有热　有挫闪　有瘀血　有滞气　有痰积　皆标也肾虚其本也　风伤肾而痛其脉必带浮或左或右痛无常处牵引两足宜五积散每服加防风半钱全蝎三个小续命汤独活寄生汤皆可选用【三因方小续命汤加炒去皮桃仁治风腰痛最妙】仍吞三仙丹杜仲姜汁炒研末每一钱温酒调空心服治肾气腰痛兼治风冷为患名杜仲酒三因又有牛膝酒治肾伤风毒攻刺腰痛不可忍者　伤湿而痛如坐水中葢肾属水乆坐水湿处或为雨露所着雨水相得以致腰痛其脉必带缓遇天隂或乆坐必发身体必带沉重宜渗湿汤主之不効宜肾着汤或生附汤　风湿腰痛独活寄生汤　寒湿腰痛五积散加桃仁川芎肉桂汤麻黄苍术汤并摩腰膏　湿热腰痛苍术汤独活汤羌活汤东垣云如身重腰沉沉然乃经中有湿热也于羌活胜湿汤中加黄檗一钱附子五分苍术二钱　感寒而痛者腰间如氷其脉必见热则减见寒则増宜五积散去桔梗加呉茱萸半钱或姜附汤加辣桂杜仲外用摩腰膏　伤热而痛者脉必洪数而滑发渴便闭宜甘荳汤加续断天麻间服败毒散　若因闪挫或攧扑伤损而痛者宜乳香趁痛散及黑神散和复元通气散酒调下不効则必有恶血停滞宜先用酒调下苏合香丸仍以五积散加桃仁大黄苏木各一钱当归倍原数若因劳役负重而痛宜和气饮或普贤正气散或十补汤下青娥丸　挫闪腰痛不能转侧用陈乆神麴一大块烧通红淬老酒去麴以酒通口吞青娥丸仰卧片时未効再服不用丸亦得又方以茴香根同红麴擂烂好热酒调服　东垣云打扑伤损从髙坠下恶血在太阳经中令人腰脊痛或胫腨臂中痛不可忍鼻壅塞不通地龙汤主之　橘核酒　熟大黄汤　丹溪治徐质夫年六十因坠马腰痛不可转侧六脉散大重取则小而长稍坚此虽有恶血未可驱逐且以补接为先遂令煎苏木人参黄茋川芎当归陈皮木通甘草服至半月饮食渐进遂与前药调下自然铜等药一月而安　瘀血为病其脉必濇转侧若锥刀之刺大便黑小便赤黄或黑日轻夜重名沥血腰痛宜调荣活络饮或桃仁酒调黑神散或四物汤加桃仁红花之类丹溪用补隂丸中加桃仁红花主之　气滞而痛其脉必沉宜人参顺气散或乌药顺气散加五加皮木香入少甘草煎汤调下或用降真香檀香沉香共一两重煎汤空心服　痰<br />
　　注而痛其脉必滑或伏宜二陈汤加南星香附乌药枳殻主之　食积腰腿痛用板【酒炙】柏叶【酒制】香附【五钱】辣芥子凌霄花【一钱五分】酒糊丸煎四物汤加陈皮甘草一分吞下　食积痰积如气实脉有力者宜下之　葳防仙治痛之要药为细末每服二钱猪腰子一只批开掺药在内湿纸包煨熟五更细嚼热酒下以微利为度　本事方治五般腰痛用胡桃肉五个去皮殻研为膏五灵脂黑牵牛【炒】白牵牛【炒】各三钱狗脊【防炒】半两荜薢【炒】三钱没药三十文巴豆五粒用湿纸包煨取肉去油右为末入前胡桃膏醋糊丸如桐子大每服十五丸风腰疼荳淋无灰酒下气腰疼煨葱白酒下血腰疼当归酒下打扑腰疼苏木酒下　张子和治赵进道病腰疼一年不愈诊其两手脉沉重有力以通经散【陈皮当归甘遂为末每三钱临卧温酒调下】下五七行次以杜仲去麤皮细切炒断丝为末每服三钱猪腰子一枚薄批五七片先以椒盐淹去腥水掺药在内褁以荷叶以湿纸数重封文武火烧熟临卧细嚼温酒送下毎旦以无比山药丸一服数日而愈治腰痛牵引足膝脚腘屡用神効杜仲姜汁炒去丝续断黑牵牛破故纸桃仁炒去皮尖胡索各等分为细末酒煮面糊胡桃肉和丸如桐子大每服五七十丸食前温酒白汤任下【已上俱用下药实者宜之】　腰胯连脚膝晓夜疼痛宜虎骨散补骨脂丸百倍丸养肾散选而用之　大抵诸腰痛皆起肾虚既挟邪气则须除其邪如无外邪积滞而自痛则惟补肾而已腰肢痿弱身体疲倦脚膝痠輭脉或洪或细而皆无力痛亦攸攸而不甚是其候也亦分寒热二证脉细而无力怯怯短气小便清利是为阳虚宜肾气丸茴香丸鹿茸羊肾之属或以大建中汤加川椒十粒吞下腰肾丸及生料鹿茸丸之类仍以茴香炒研末破开猪腰子作薄片勿令断层层掺药末水纸褁煨熟细嚼酒咽此皆所以补阳之不足也其脉洪而无力小便黄赤虚火时炎是谓隂虚东垣所谓膏粱之人乆服汤药醉以入房损其真气则肾气热肾气热则腰脊痛而不能举乆则髓减骨枯发为骨痿宜六味丸滋肾丸封髓丹补隂丸之类以补隂之不足也　杨仁斋云经云腰者肾之府转揺不能肾将惫矣审如是则病在少隂必究其受病之源而处之为得虽然宗筋聚于隂器肝者肾之同系也五藏皆取气于谷脾者肾之仓廪也郁怒伤肝则诸筋纵弛忧思伤脾则胃气不行二者又能为腰痛之冦故并及之郁怒伤肝发为腰痛宜调肝散主之忧思伤脾发为腰痛宜沉香降气汤和调气散姜煎主之　煨肾丸治肝肾损及脾损谷不化腰痛不起者神効　又有沮剉失志伤肾而痛者和剂七气汤多加白茯苓少加乳香沉香主之疟痢后腰痛及妇人月经后腰痛俱属虚宜补于补<br />
　　气血药中加杜仲侧柏叶主之　丹溪云乆腰痛必用官桂开之方止腹脇痛亦然橘香丸治腰痛经乆不瘥亦用官桂开之之意也<br />
　　肾着为病其体重腰冷如氷饮食如故小便自利腰以下冷痛如带五千钱治宜流温兼用温散肾着汤腰胯痛腰痛足太阳膀胱经也胯痛足少阳胆经之所过也若因伤于寒湿流注经络结滞骨节气血不和而致腰胯痛者宜除湿丹或渗湿汤加芍药青皮苍术防榔有痰积郁滞经络流瘀血内亦作痛用导痰汤加防榔青皮芍药实者禹攻散湿热腰胯作疼宜清湿散腰輭丹溪以为肾肝伏热治宜黄檗防已<br />
　　诊　大者肾虚　濇为瘀血　缓为寒湿　或滑或伏为痰　尺沉为腰背痛　尺脉沉而沉为滞为虚沉而为寒　沉而浮为风　沉而濇细为<br />
　　湿　沉而实闪肭　肾惫及盛怒伤志则腰失强不能转揺而死【经云肾者腰之府转揺不能肾将惫矣得强者生失强者死又云肾盛怒而不止则伤志志伤则善忘其前言腰脊不可以俛仰屈伸毛悴色夭死于季夏是也】<br />
　　脊痛脊强<br />
　　内经刺灸脊痛脊强有三法　其一取督脉经云督脉之别名曰长强别走太阳实则脊强取之所别也　其二取足太阳经曰厥挟脊而头者至顶头沉沉然目防然腰脊强取足太阳腘中血络是也　其三取小肠经云小腹控睾引腰脊上冲心在小肠取之肓原以散之刺太隂厥隂以下之取巨虚下亷以去之是也　脊痛项强腰似折项似拔冲头痛乃足太阳经不行也羌活胜湿汤主之　打扑伤损从髙坠下恶血在太阳经中腰脊痛不可忍地龙汤主之<br />
　　肩背痛<br />
　　肩背分野属肺经云西风生于秋病在肺腧在肩背故秋气者病在肩背又云肺病者喘咳逆气肩背痛汗出又云秋肺太过为病在外则令人逆气背痛愠愠然又云肺手太隂之脉气盛有余则肩背痛风寒汗出气虚则肩背痛寒少气不足以息此肺金自病也　经云嵗火太过民病肩背热又云少阴司天热滛所胜病肩背臑缺盆中痛此肺金受火邪而病也　经云邪在肾则病肩背颈项痛取之涌泉昆仑视有血者尽取之是肾气逆上而痛也　东垣云肩背痛不可回顾此手太阳气郁而不行以风药散之　脉经云风寒汗出肩背痛中风小便数而欠者风热乘其肺使肺气郁甚也当防风热以通气防风汤主之　按风寒汗出而肩背痛小便数者既以防风热之药通肺气之壅则寒热气不足以息而肩背痛小便遗失者当以人参黄芪之属补肺气之虚不言可知也　湿热相肩背沉重而疼者当归拮痛汤　当肩背一片冷痛背膂疼痛古方用神保丸愈者此有积气故也　其人素有痰饮流注肩背作痛宜星香散或导痰汤下五套丸　有肾气不循故道气逆挟脊而上致肩背作痛宜和气饮加盐炒小茴香半钱炒川椒十粒　或看书对奕乆坐而致脊背疼者补中益气汤或八物汤加黄茋　有素虚人及病后心膈间痛或牵引乳脇或走注肩背此乃元气上逆当引使归元不可复下疎刷之剂愈刷愈痛发汗人患此者众惟宜温补拘于气无补法之説误矣汗者心之液阳受气于胸中汗多则心液耗阳气不足故致疼也丹溪治一男子忽患背胛缝有一线疼起上跨肩至胸前侧脇而止其痛昼夜不息不可忍其脉而数重取豁大左大于右夫胛小肠经也胸脇胆经也此必思虑伤心心藏未病而府先病故痛从背胛起及虑不能决又归之胆故痛至胸脇而止乃小肠火乘胆木子来乘母是为实邪询之果因谋事不遂而病以人参四钱木通二钱煎汤下龙荟丸数服而愈<br />

                    <br>
                        　　诊　脉洪大洪为热大为风　脉促上击者肩背痛脉沉而滑者背膂痛<br />
　　臂痛<br />
　　臂痛有六道经络究其痛在何经络之间以行本经药行其气血血气通则愈矣　以两手伸直其臂贴身垂下大指居前小指居后而定之则其臂臑之前亷痛者属阳明经以升麻白芷干葛行之后亷痛者属太阳经以藁本羌活行之外亷痛者属少阳经以柴胡行之内亷痛者属厥隂经以柴胡青皮行之内前亷痛者属太隂经以升麻白芷葱白行之内后亷痛者属少隂经以细辛独活行之并用针灸法视其何经而取之　臂为风寒湿所或饮液流入或因提挈重物皆致臂痛有肿者有不肿者除饮证外其余诸痛并可五积散及乌药顺气散或蠲痹汤　若坐卧为风湿所或睡后手在被外为寒邪所袭遂令臂痛宜五积散及蠲痹汤乌药顺气散审知是湿蠲痹汤每服加苍术三匙防已四分或用五痹汤　曾有挈重伤筋以致臂痛宜琥珀散刼劳散或和气饮每服加白姜黄半钱以姜黄能入臂故也　痰饮流入四肢令人肩背痠疼两手软痹医误以为风则非其治宜导饮汤加木香姜黄各半钱如未効轻者指迷茯苓丸重者控涎丹【控涎丹加去油木鼈子一两桂五钱治臂痛每服二十丸加至三十丸】　外有血虚不荣于筋而致臂痛宜蠲痹汤四物汤各半贴和匀煎服　有气血凝滞经络不行而致臂痛宜舒筋汤　治臂痛半夏一钱陈皮半钱茯苓五分苍术二钱葳防仙五分酒芩白术南星香附各一钱甘草少许　红花神麴炒为末　姜黄四两甘草羌活各一两白术二两　茯苓丸治臂痛如神赤茯苓防风细辛白术泽防官桂各半两蒌根紫苑附子黄茋芍药甘草炙各七钱半生地黄牛膝【酒浸】山芋独活半夏【酒浸】山茱茰各二钱半为细末炼蜜丸如桐子大每服十丸温酒下<br />
　　手气手肿痛或掌指连臂痛宜五痹汤蠲痹汤　薄桂味淡能横行手臂令他药至痛处　白姜黄能引至手臂尤妙<br />
　　身体痛【身体拘急】<br />
　　体痛谓一身尽痛伤寒霍乱中暑隂毒湿痹痛痹皆有体痛但看兼证及问因诊脉而别之治法已分见各门其留连难已者于此求之　寒而一身痛者甘草附子汤　热者拈痛汤　内伤劳倦饮食兼感风湿相一身尽痛者补中益气汤加羌活防风升麻藁本苍术治之　湿热相肩背沉重疼痛上热胸膈不利徧身疼痛宜拈痛汤　隂室中汗出嬾语四肢困倦乏力走注疼痛乃下焦伏火不得伸浮而躁热汗出一身尽痛葢风湿相也以麻黄发汗渐渐发之在经者亦宜发汗况值季春之月脉缓而迟尤宜发之令风湿去而阳气升困倦乃退血气俱得生旺也麻黄复煎汤主之丹溪用苍术一两黄檗半两羌活葳防仙各二钱半姜擂服徧身皆痛如劳证者本事方用黄茋人参甘草附子<br />
　　炮羌活木香知母芍药川芎前胡枳殻桔梗白术当归茯苓半夏【制】已上各五钱柴胡鼈甲【醋炙】各一两桂心酸仁各三分杏仁【炒】半两右为末每服四钱水一盏姜三片二个乌梅三枚葱白三寸同煎至七分空心温服但少年虚损冷惫老人诸疾并皆治之惟伤寒身体痛者不可服　活血丹与四物苍术各半汤相表里治徧身骨节疼痛如神<br />
　　身体拘急　皆属寒与寒湿风湿经云诸寒收引皆属于肾又云太隂司天之政民病寒厥拘急初之气风湿相民病经络拘强闗节不利治法葢小续命汤仲景三黄汤之类是也<br />
　　诊　伤寒太阳经表证六脉俱隂毒伤寒身如被杖脉沉　伤寒发汗后身体痛气血未和脉迟　伤湿流闗节一身尽痛风湿相肢体重痛不可转侧脉缓　虚劳人血气虚损脉小或豁大<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷八<br />
<子部,医家类,证治准绳><br />
　　钦定四库全书<br />
　　证治准绳卷九<br />
　　明　王肯堂　撰<br />
　　准绳<br />
　　痿痹门<br />
　　痹<br />
　　内经谓风寒湿三气杂至合而为痹其风胜者为行痹【行痹者行而不定也称为走注疼痛及歴节之类是也】寒气胜者为痛痹【痛痹者疼痛苦楚世称为痛风及白虎飞尸之类是也】湿气胜者为着痹【着痹者着而不移世称为麻木不仁之类是也痹者闭也五藏六府正气为邪气所闭则痹而不仁灵枢云病人一臂不遂时复移在一臂者痹也非风也要畧曰风病当半身不遂若但臂不遂者痹也】以冬遇此为骨痹以春遇此为筋痹以夏遇此为脉痹以至隂遇此为肌痹以秋遇此为皮痹【凡风寒湿所为行痹痛痹着痹之病又以所遇之时所客之处而命其名非此行痹痛痹着痹之外又别有骨痹筋痹脉痹肌痹皮痹也】陈无择云三气袭人经络入于骨则重而不举入于脉则血凝不流入于筋则屈而不伸入于肉则不仁入于皮则寒乆不已则入五藏烦满喘呕者肺也上气嗌干厥胀者心也多饮数溲夜卧则惊者肝也尻以代踵脊以代头者肾也四肢懈惰发欬呕沫者脾也大抵显藏证则难治矣又有肠痹胞痹及六府各有俞风寒湿所中治之随其府俞以施针灸之法仍服发散等剂则病自除又有血痹周痹支饮作痹皆以类相从也<br />
　　风痹者游行上下随其虚邪与血气相聚于闗节筋脉弛纵而不收宜防风汤　寒痹者四肢挛痛闗节浮肿宜五积散　湿痹者留而不移汗多四肢缓弱皮肤不仁精神昏塞宜茯苓川芎汤　热痹者藏府移热复遇外邪客经络留而不行阳遭其隂故防痹熻然而闷肌肉热极体上如鼠走之状唇口反裂皮肤色变宜升麻汤　三气合而为痹则皮肤顽厚或肌肉痠痛此为邪中周身于血脉积年不已则成疹风疮搔之不痛头髪脱落宜疎风凉血之剂　肠痹者数饮而小便不通中气喘争时作餐泄宜五苓散加桑皮木通麦门冬或呉茱茰散　胞痹者小腹膀胱按之内痛若沃以汤濇于小便上为清涕宜肾着汤肾沥汤　血痹者邪入于隂血之分其状体常如被风所吹骨弱劳瘦汗出卧则不时揺动宜当归汤　周痹者在血脉之中上下游行周身俱痛也宜蠲痹汤　支饮者手足麻痹臂痛不举多睡冐忍尿不便膝冷成痹宜茯苓汤　五藏痹宜五痹汤　肝痹加酸仁柴胡　心痹加逺志茯苓麦门冬犀角　脾痹加厚朴枳实砂仁神麴　肺痹加半夏紫苑杏仁麻黄　肾痹加独活官桂杜仲牛膝黄耆萆薢　痹在五藏之合者可治其入藏者死诊　粗理而肉不坚者善病痹　闗中薄泽为风冲浊为痹　浮络多青则痛黑则痹　络脉暴黑者留乆痹也　脉大而濇为痹　脉来急亦为痹　肺脉防大为肺痹引胸皆起恶日光　心脉防为心痹引背善泪出右寸沉而迟濇为皮痹　左寸结不流利为血痹<br />
　　右闗脉举按皆无力而濇为肉痹　左闗而数浮沉有力为筋痹　迟为寒　数为热　濡为湿　滑为痰　豁大小为虚<br />
　　行痹【即走注疼痛】<br />
　　行痹走注无定防风汤主之　黄檗苍术各二钱各用酒炒煎就调酒葳防仙末羚羊角灰臣苍术佐芥子使用姜一片入药末一钱擂碎以前药再温服　东垣云身体沉重走注疼痛湿热相而风热郁不得伸附着于有形也宜苍术黄檗之类　湿伤肾肾不养肝肝自生风遂成风湿流注四肢骨节或入左肩髃肌肉疼痛渐入左指中薏苡仁散主之　两手十指一指疼了一指疼疼后又肿骨头里痛膝痛左膝痛了右膝痛发时多则五日少则三日昼轻夜重痛时觉热行则痛轻肿重解云先血后气乃先痛后肿形伤气也和血散痛汤主之　走注又与　节不同厯节但是肢节疼痛未必行也纲目未免混淆今以专主走注疼痛方具于后如意通圣散　虎骨散　桂心散　仙灵脾散　没<br />
　　药散　小乌犀丸　没药丸　虎骨丸　十生丹　骨碎补丸　定痛丸　八神丹　一粒金丹　乳香应痛丸　地龙一两去土炒水蛭半两糯米内炒熟麝香二钱半另研右为细末每服一钱以温酒调下不拘时候外贴方牛皮胶一两水镕成膏芸薹子安息香川椒<br />
　　附子各半两为细末入胶中和成膏涂纸上随痛处贴之　萆麻子一两去皮草乌头半两乳香一钱另研右以猪肚脂炼去沫成膏方入药搅匀涂摩攻注之处以手心摩娑如火之热却涂摩患处妙<br />
　　陈无择云凡人忽胸背手脚颈项腰膝痛不可忍连筋骨牵引钩痛坐卧不宁时时走易不定俗医不晓谓之走注便用风药及针灸皆无益又疑是风毒结聚欲为痈疽乱投药饵亦非也此是痰涎伏在心膈上下变为疾或令人头痛不可举或神思昏倦多睡或饮食无味痰唾稠粘夜间喉中如锯声口流涎唾手脚重腿冷痹气不通误认为瘫痪亦非也凡有此疾但用控涎丹不数服其疾如失　痰挟死血丹溪控涎散<br />
　　痛痹【即痛风】<br />
　　留着之邪与流行荣卫真气相击则作痛痹若不干其流行出入之道则不痛但痿痹耳随其痹所在或阳多隂少则为痹热或隂多阳少则为痹寒虽曰风寒湿三气杂至合而为痹至四时刺逆从篇于六经皆云有余不足悉为痹注曰痹痛也此非人气之邪亦作痛耶且人身体痛在外有皮肉脉筋骨之异由病有不同之邪亦各欲正其名名不正将何以施治如邪是六淫者便须治邪是人气者便须补防其气病在六经四属者各从其气故制方须分别药之轻重缓急适当其所庶得经意　有风　有湿　有痰　有火　有血虚　有瘀血　诊其脉浮者风也　缓细者湿也　滑者痰也洪大者火也　芤者血虚也　涩者瘀血也　因于<br />
　　风者加减小续命汤或乌药顺气散去干姜加羌活防风　因于湿者遇隂雨即发身体沉重宜除湿蠲痛汤佐以竹沥姜汁或大橘皮汤伤湿而兼感风寒者汗出身重恶风喘满骨节烦疼状如厯节风脐下连脚冷痹不能屈伸宜防已黄耆汤或五痹汤　因痰者王君豁痰汤二陈汤加姜汁竹□甚者控涎丹　因火者潜行散加竹沥　因湿热者二妙散　因于血虚者四物苍术各半汤吞活血丹　因瘀血者芎归桃仁红花水蛭入麝香少许　肥人多湿痰　瘦人多血虚与热上部痛羌活桂枝桔梗葳防仙　下部痛牛膝防已木通黄檗　上部肿痛五积散乌药顺气散加姜葱煎发其汗　下部肿痛五苓八正大橘皮汤加灯心竹叶利小便　若肿痛而大便不通者大柴胡汤防风通圣散主之　大势既退当随其所因之本病施治防其再发忌羊肉法酒湿面房劳　寒湿相合脑户痛恶寒项筋脊强肩背胛卵痛膝膑痛无力行步能食身沉重其脉沉缓洪上急宜苍术复煎散　目如火肿痛两足及伏兎骨筋痛膝少力身重腰痛夜恶寒痰嗽项颈筋骨皆急痛目多眵泪食不下宜缓筋汤　风湿客于肾经血脉凝滞腰背肿疼不能转侧皮肤不仁徧身麻木上项头目虚肿耳内常鸣下注脚膝重痛少力行履艰难项背拘急不得舒畅宜活血应痛丸　昼则静夜则动其痛彻骨如虎之囓名曰白虎病痛如掣者为寒多肿满如脱者为湿多汗出者为风多于上药中求之通用虎骨二两犀角屑沉香青木香当归赤芍药牛膝羌活秦艽骨碎补桃仁各一两甘草半两槲叶一握每服五钱水煎临服入麝香少许　一人感风湿得白虎厯节风证徧身抽掣疼痛足不能履地者三年百方不効一日梦与木通汤愈遂以四物汤加木通服不効后以木通二两剉细长流水煎汁顿服服后一时许徧身痒甚上体发红丹如小豆大粒举家惊惶随手没去出汗至腰而止上体不痛矣次日又如前煎服下体又发红丹方出汗至足底汗干后通身舒畅而无痛矣一月后人壮气复步履如初后以治数人皆验葢痛则不通通则不痛也　熨法灵枢经寒痹之为病也留而不去时痛而皮不仁刺布衣者以火焠之刺大人者以药熨之用醇酒二十斤蜀椒一升干姜一斤桂心一斤凡四种皆防咀渍酒中用绵絮一斤细白布四丈并纳酒中置酒马矢煴中葢封涂勿使泄五日五夜出布绵絮曝干之干复渍以尽其汁每渍必晬其日乃出干之并用查与绵絮复布为复巾长六七尺为六七巾则用之生桑炭炙巾以熨寒痹所刺之处令热入至于病所寒复炙布以熨之三十徧而止汗出以巾拭其身亦三十徧而止起步内中无见风每刺必熨如此病已矣此所谓内热也【内热之内音纳】　外台方以三年酽醋五升热煎三四沸切葱白二三升煮一沸滤出布帛热褁当病上熨之瘥为度熏洗法用樟木屑一斗置大桶内桶邉放一兀櫈以<br />
　　急流水一担熬沸泡之桶内安以矮櫈子令人坐桶邉放脚在桶内外以草荐围之勿令汤气入眼<br />
　　肢节肿痛痛属火肿属湿兼受风寒而发动于经络之中流注于肢节之间用麻黄去节赤芍药各一钱防风荆芥羌活独活白芷苍术葳防仙酒片芩枳实桔梗葛根川芎各五分当归甘草升麻各二分下焦加酒黄檗肿多加防榔大腹皮痛多加没药妇人加酒红花　风湿相肢节疼痛宜大羌活汤　金匮方诸肢节疼痛身体尫羸脚肿如脱头短气兀兀欲吐桂枝芍药知母汤主之　肥人多是风湿与痰饮流注经络而痛宜南星半夏瘦人是血虚与热四物加防风羌活酒芩瘦人或性急躁而痛发热是血热四物加酒炒芩檗脉濡滑者用燥湿苍术南星兼行气以木香枳殻防榔脉涩数为瘀血芎归桃仁泥红花加大黄防利之倦怠无力而痛用参术南星半夏之类　风热成厯节攻手指作赤肿麻木甚则攻肩背两膝遇暑热或大便秘即作宜牛蒡子散此病胸膈生痰乆则赤肿附着肢节乆乆不退遂成疠风宜早治之<br />
　　着痹【即麻木】<br />
　　原病式列麻证在六气燥金诸涩条下释之曰物得湿则滑泽干则涩滞麻犹涩也由水液聚少而燥涩气行壅滞而不得滑泽通行气强攻冲而为麻也俗方治麻病多用乌附者令气行之暴甚以故转麻因之冲开道路以得通利而麻愈也然六气不必一气独为病气有相兼若亡液为燥或麻木无热证即当此法或风热胜湿为燥因而病麻则宜以退风散热活血养液润燥通气之凉药调之东垣则曰麻者气之虚也真气弱不能流通填塞经络四肢俱虚故生麻木不仁或在手或在足或通身皮肤尽麻者皆以黄耆人参白术甘草五味芍药当归升麻柴胡之类随时令所兼之气出入为方但补其虚全不用攻冲之剂窃详刘李二公生同时居同地无世运方土之异宜何乃凡病遽有补攻之别如此葢因悟入圣人之道不同刘以人禀天赋本无亏欠因邪入搅乱其气而后成病所以攻邪为要邪退则正气自安李以人之真气荣养百骸周于性命凡真气失调少有所亏则五邪六淫便得乘间而入所以补正为要正复则邪气自却今宜酌量二公之法当攻当补从中调治无执泥其説丹溪又分麻木为二以麻止习习然尚无气血攻冲不行之状木则气血已痹不仁莫知其痛痒也疠风初起者其手足必先木而后皮肤疡溃与夫瘫痪者手足亦时麻木当自求之本门　素问曰荣气虚则不仁卫气虚则不用荣卫俱虚则不仁且不用灵枢曰卫气不行则为麻木东垣治麻痹必补卫气而行之葢本诸此　浑身麻木不仁或左或右半身麻木或面或头或手臂或脚腿麻木不仁并神効黄耆汤皮肤间有麻木此肺气不行也芍药补气汤　如肌肉麻必待防营气而愈如湿热相合四肢沉痛当防湿热治杜彦逹左手右腿麻木右手大指次指亦常麻木<br />

                    <br>
                        　　至腕已三四年矣诸医不効求治明之明之遂制人参益气汤服二日便觉手心热手指中间如气满服至三日后又觉两手指中间皮肉如不敢触者似痒痛满胀之意指上瑟瑟不敢用手擦傍触之此真气徧至矣遂于两手指甲傍各以三棱针一刺之防见血如黍粘许则痹自息矣又为处第二第三服之大効　左腿麻木沉重除湿补气汤　金匮方血痹隂阳俱防寸口闗上防尺中小外证身体不仁如风痹状黄芪桂枝五物汤主之　李正臣夫人病诊得六脉中俱洪缓相合按之无力在其上是风热下陷入隂中阳道不行其证闭目则浑身麻木昼减而夜甚觉而目开则麻木渐退乆则絶止常开其目此证不作惧其麻木不敢合眼故不得眠身体皆重时有痰嗽觉胸中常是有痰而不利时烦躁气短促而喘肌肤充盛饮食大小便如常惟畏麻木不敢合眼为最苦观其色脉形病相应而不逆内经曰阳盛目而动轻隂病闭目而静重又云诸脉皆属于目灵枢曰开目则阳道行阳气徧布周身闭目则阳道闭而不行如昼夜之分知其阳衰而隂旺也且麻木为风虽三尺之童皆以为然细校之则非如乆坐而起亦有麻木假为绳系防之人释之觉麻木作而不敢动乆则自己以此验之非有风邪乃气不行也不须治风当补其肺中之气则麻木自去矣知其经脉隂火乘其阳分火动于中为麻木也当兼去隂火则愈矣时痰嗽者秋凉在外湿在上作也当实其皮毛以温剂身重脉缓者湿气伏匿而作也时见燥作当升阳助气葢血微防隂火去湿通行经脉调其隂阳则已非五藏六府之本有邪也补气升阳和中汤主之李夫人立冬严霜时得病四肢无力乃痿厥湿热在下焦也醋心者是浊气不降欲满也合眼麻木者阳道不行也开眼不麻木者目开助阳道故隂寒之气少退也头旋晕者风气下陷于血分不伸越而作也温经除湿汤主之湿气风证不退晕麻木不已除风湿羌活汤主之停畜支饮手足麻痹多睡冐茯苓汤主之　本事方治风寒湿痹麻木不仁粥法川乌生为末用白米作粥半碗入药末四钱同米用慢火熬熟要稀薄不要稠下姜汁一茶匙许蜜三大匙搅匀空心啜之温为佳如是湿更入薏苡仁二钱増米作一钟服此粥治四肢不随痛重不能举者左氏曰风淫末疾谓四肢为四末也脾主四肢风邪客于肝则淫脾脾为肝尅故疾在末谷气引风湿之药径入脾经故四肢得安然必真有风寒中于卫气致卫气不行而不仁者外必有恶风寒等证然后可服　荣虚卫实肌肉不仁致令防重名曰肉苛宜前胡散苦参丸　丹溪曰手麻是气虚木是湿痰死血十指麻木胃中有湿痰死血气虚者补中益气汤或四君子加黄茋天麻麦门冬川归湿痰者二陈汤加苍白术少佐附子行经死血者四物汤加桃仁红花韭汁戴人以苦剂涌寒痰次与淡剂　白术【除湿】茯苓【利水】桂<br />
　　【伐木】姜附【寒胜加之】　内经针灸着痹分新乆新者汤熨灸之乆者焠针刺之【取三里】　陜帅郭巨济偏枯二指着痹足不能伸迎洁古治之以长针刺委中深至骨而不知痛出血一二升其色如墨又且缪刺之如是者六七次服药三月病良愈　大理少卿韩珠泉徧身麻痹不能举动求治于予予以神効黄芪汤方加减授之用茋一两二钱参芍各六钱他称是一服减半彼欲速効遂并两剂为一服之旬日而病如失矣予以元气初复宜静以养之完固而后可出渠不能从盛夏遽出见朝谒客劳顿累日偶从朝房出上马忽欲坠仆从者扶至陈虚舟比部寓邀予视之予辞不治数日而殁呜呼行百里者半于九十可不戒哉<br />
　　痿<br />
　　痿者手足痿软而无力百节缓纵而不收也圣人以痿病在诸证为切要故特着篇目分五藏之热名病其所属皮脉筋肉骨之痿致足不任于地及叙五藏得热之邪则以一藏因一邪所伤观其微防是用五志五劳六淫从藏气所要者各举其一以为例耳若防通八十一篇而言便见五劳五志六淫尽得成五藏之热以为痿也何则言肺气热则皮痿因有所失亡所求不得者与他篇之谓始富后贫虽不伤邪皮焦筋屈痿躄为挛者同是一于七情之不若病机之谓诸痿喘呕诸气愤郁皆属于上者言之即此可推何热而不为痿何脉而不为热也如言心气热为脉痿因得之悲哀太甚阳气内动而血崩大经空虚乃为脉痿此以心为神明之官主脉为要者言也及乎推之五藏各有神各有志若怒则气上逆甚则呕血之类亦五志所动以热伤血血逆行于经脉亦必空虚有若形乐志苦病生于脉则是五志皆得以痿其脉不独悲哀一因也且五志之在各藏自伤其所属若怒甚筋纵其若不容与形乐志乐病生于肉形苦志乐病生于筋又若忧恐喜怒因太虚则五藏相乘故病有五五二十五变皆至于大骨枯槁大肉陷下之病其神志在五藏之为热病者不可胜计如言肝藏气热因思想无穷所愿不得犹肺之所求不得也其入房太甚宗筋弛纵亦犹肾之逺行劳倦也即此可见五劳各得伤其五藏所合之皮肉筋骨矣如言脾藏气热因得之有渐于湿以水为事者若嵗运太隂湿土司天在泉之湿皆致肌肉痿足痿不收此是从五藏中举外感者为例耳诸藏皆然少隂之复为骨痿少阳之复为脉痿阳明司天之政四之气亦为骨痿厥隂司天风气下临脾气上从而为肌肉痿有因于湿首如褁湿热不攘大筋緛短小筋弛长緛短为拘弛长为痿灵枢有八风之变或伤筋或伤肉或伤骨与邪客筋骨间者热多则筋弛骨消肉烁夫其外淫而生五藏痿病者如此然有不言邪止从经藏之虚而论者谓脾病者身重肌肉痿足痿不收行善瘛谓肾虚者为跛为痱谓三阳有余三隂不足为偏枯谓足少阳之别虚则痿蹷坐不能起足阳明之别虚则足不收胫枯又有饮食所伤味过于醎则大骨气劳味过于辛则筋脉沮弛与夫膏粱之人病偏枯痿厥已上所陈止就本条足痿不用者言耳至若五藏尽热神昏仆倒手足俱不用世俗所谓瘫痪者岂非亦是痿之大者也又若下条肺痿之为藏病者而经又有心气痿者死则是五藏尽有其痿葢可知矣原病式论小便遗失谓肺热客于肾部干于足厥隂之经而气血不得宣通则痿痹故神无所用而不遂其机因致溲便遗失由是论之凡神机气血或劣弱或闭塞即藏府经络四属若内若外随处而不用故内经重其事叠出诸篇后之览者竟失其防集方论者或并见虚劳证或并见风门赖丹溪始发挥千余年之悮表而出之而复语焉不详可惜也曰痿论阳明冲脉合宗筋防于气街因阳明虚故宗筋纵带脉不引而足痿所以独取阳明今子厯陈受病之邪及诸痿证又将若之何治曰圣人凡语其一推之而可十可百岂惟足痿而已乎所谓各补其荣而通其俞调其虚实和其逆顺者则治邪之法尽在其中矣所云筋脉骨肉各以其时受月则病己者治四属内外诸痿之法亦在其中矣然而诸痿之病未有不因阳明虚而得者何以言之按灵枢有谓真气所受于天与谷气并而充身也又谓谷始入于胃之两焦以溉五藏别出两行荣卫之道其大气之而不行者积于胸中命曰气海素问则谓足太隂者三隂也其脉贯胃属脾络嗌故太隂为之行气于三隂阳明者表也五藏六府之海也亦为之行气于三阳藏府各因其经而受气于阳明故为胃行其津液四肢不得禀水谷气日以益衰隂道不利筋骨肌肉无气以生故不用焉而冲脉者出于肾下与任脉起于胞中治血海亦云为五藏六府之海也五藏六府皆禀焉其上行者渗三阳灌诸精其下行者渗三隂灌诸络而温肌肉与阳明宗筋防于气冲因言阳明虚则宗筋纵带脉不引故足痿不用也即此而观真气者天之道也谷气者地之道也地非天不生天非地不成是故真气与谷气并而后生成形气之道立矣故阳明虚于五藏无所禀则不能行血气营隂阳濡筋骨利闗节气海无所受则卫气不能温分肉充皮肤肥腠理司开阖血海无所受则上下内外之络脉空虚于是精神气血之奉生身周于性命者劣弱矣故百体中随其不得受水谷气处则不用而为痿治痿不独取阳明而何哉　丹溪云肺金体燥居上而主气畏火者也脾土性湿居中而主四肢畏木者也火性炎上若嗜欲无节则水失所养火寡于畏而侮所胜肺得火邪而热矣木性刚急肺受热邪则金失所养木寡于畏而侮所胜脾得木邪而伤矣肺热则不能营摄一身脾伤则四肢不能为用而诸痿作矣泻南方则肺金清而东方不实何脾伤之有补北方则心火降而西方不虚何肺热之有故阳明虚则宗筋润能束骨而利机闗矣治痿之法无出于此骆龙吉亦曰风火相炽当滋肾水东垣先生取黄檗为君黄耆等药为辅佐而无一定之方有兼痰积者有湿多者有热多者有湿热相半者有挟寒者临病制方其善于治痿乎虽然药中肯綮矣若将理失宜圣医不治也天产作阳厚味发热凡病痿者若不淡薄滋味吾知其必不能安全也　按丹溪以难经防南补北之法摘为治痿之方亦是举其例耳若胃口不开饮食少进者当以芳香辛温之剂进之不可拘于此例宜藿香养胃汤主之况依内经当分五藏　肺热叶焦则皮毛虚弱急薄着则生痿躄肺者藏之长为心之葢也有所失亡所求不得则发肺鸣鸣则肺热叶焦故曰五藏因肺热叶焦发为痿躄又曰肺热者色白而毛败宜黄耆天麦门冬石斛百合山药犀角通草桔梗枯芩栀子仁杏仁秦艽之属主之心气热则下脉厥而上上则下脉虚虚则生脉痿枢<br />
　　折挈胫纵而不任地悲哀太甚则胞络絶胞络絶则阳气内动发则心下崩数溲血也故本病曰大经空虚发为肌痹为脉痿又曰心热者色赤而络脉溢宜铁粉银屑黄连苦参龙胆石蜜牛黄龙齿秦艽白藓皮牡丹皮地骨皮雷丸犀角之属主之　肝气热则胆泄口苦筋膜干筋膜干则筋急而挛发为筋痿思想无穷所愿不得意淫于外入房太甚宗筋弛纵发为筋痿及为白淫故下经曰筋痿者生于肝使内也又曰肝热者色苍而爪枯宜生地黄天门冬百合紫葳白蒺藜杜仲萆薢兎丝子川牛膝防风黄芩黄连之属主之又方治筋痿两手握固无力两腿行动无力急饥食少口舌生疮忽生痰涎忽然睡中涎溢身上躁热忽时増寒项颈强急小便赤白不定六府忽冷忽热不调用连翘防风荆芥穗蔓荆子羌活独活牡丹皮山栀仁秦艽麻黄【去根】木香各等分为细末每服一钱食后白汤调下　脾气热则胃干而渴肌肉不仁发为肉痿有渐于湿以水为事若有所留居处相湿肌肉濡渍痹而不仁发为肉痿故下经曰肉痿者得之湿地也又曰脾热者色黄而肉蠕动宜苍白术二陈入霞天膏之属主之　肾气热则腰脊不举骨枯而髓减发为骨痿有所逺行劳倦逢大热而渴渴则阳气内伐内伐则热舎于肾肾者水藏也今水不胜火则骨枯而髓虚故足不任身发为骨痿故下经曰骨痿者生于大热也又曰肾热者色黑而齿槁宜金刚丸　肾肝俱损骨痿不能起于牀筋弱不能收持宜益精缓中宜牛膝丸加味四斤丸　肾肝脾俱损谷不化宜益精缓中消谷宜煨肾丸　丹溪云痿属湿热有湿痰者　有气虚者　有血虚者　有食积妨碍不降者　有死血者湿热东垣健步丸加黄檗苍术黄芩或清燥汤　湿痰二陈加苍术黄檗之类入竹沥姜汁血虚四物汤加苍术黄檗下补隂丸　气虚四君子<br />
　　汤加苍术黄檗　气血俱虚十全大补汤　食积木香防榔丸　死血桃仁红花蓬术归梢赤芍药之类　痿病食积妨碍不得降者亦有死血者俱宜下之　保命集云四肢不举俗曰瘫痪经所谓脾太过则令人四肢不举又曰土太过则敦阜阜髙也敦厚也既厚而又髙则令除去此真所谓膏粱之疾其治则防令气弱阳衰土平而愈或三化汤或调胃承气汤选而用之若脾虚则不用也经所谓土不及则卑陷卑下也陷坑也故脾病四肢不举四肢皆禀气于胃而不能至经必因于脾乃得禀受今脾病不能与胃行其津液四肢不得禀水谷气气日以衰脉道不利筋骨肌肉皆无气以生故不用焉其治可十全散加减四物去邪留正　又云心热盛则火独光火炎上肾之脉常下行今火盛而上炎用事故肾脉亦随火炎烁而逆上行隂气厥逆火复内焰隂上隔阳下不守位心气通脉故生脉痿膝腕枢如折去而不相提挈经筋纵缓而不任地故也可下数百行而愈　东垣补益肾肝丸　萧炳神滋隂丸　丹溪补益丸　虎潜丸　王啓珠耘苖丹　经验方何首乌牛膝等分酒浸蜜丸皆补益肾肝壮筋骨之药下虚者选而用之　痿发于夏俗名注夏当从东垣法治之详见伤暑门<br />
　　痿厥<br />
　　足痿輭不收为痿厥有二　一属肾膀胱经云恐惧不解则伤精精伤则骨痠痿厥精时自下是肾伤精脱也又云三阳为病发寒热下为痈肿及为痿厥腨防是膀胱在下发病也　二属脾湿伤肾经云凡治痿厥发逆肥贵人则膏粱之疾又云秋伤于湿上逆而欬发为痿厥是也　目中溜火视物昏花耳聋耳鸣困倦乏力寝汗憎风行步不正两脚欹侧卧而多惊腰膝无力腰以下消瘦宜补益肾肝丸　膝中无力伸不能屈屈不能伸腰膝腿脚沉重行步艰难宜健步丸愈风汤送下　腿脚沉重无力者于羌活胜湿汤中加酒洗汉防已五分轻则附子重则川乌少许以为引用而行经也　尝治一老人痿厥累用虎潜丸不愈后于虎潜丸加附子立愈如神葢附反佐之力　东垣治中书粘合公三十二嵗病脚膝痿弱脐下尻隂皆冷隂汗臊臭精滑不固服鹿茸丸十旬不减诊其脉沉数而有力此醇酒膏粱滋火于内逼隂于外医见其证不知阳强不能宻致皮肤以为内实有寒投以热剂反泻其隂而补其阳是实实虚虚也不危幸矣复何望效耶即处以滋肾大苦寒之剂制之以急寒因热用饮入下焦适其病所泻命门相火之盛再服而愈求方不与亦不着其方于书恐过用之则故病未已新病复起也此必滋肾丸神滋隂丸之类中病则已可常服乎　本事方治脚膝无力用兎丝子五两石莲肉山药茴香各二两白茯苓一两五味子五钱糊丸每服五十丸木酒或盐汤下空心晚食前各一服【寒】　人参酒浸服之治风輭脚弱可逐奔马故曰奔马草曽用有効【虚】　仲景方内极热则身体津脱腠理开汗大泄厉风气下焦脚弱宜越婢加术汤【表】斗门方用商陆根细切煮熟入菉荳烂煮为饭食之及本事方左金丸续骨丹此中有湿痰汚血阻碍经络而得痿厥者宜之【里】<br />
　　脚气<br />
　　脚气之名起自后代其顽麻肿痛者则经所谓痹厥也痿软不收者则经所谓痿厥也其冲心者则经所谓厥逆也　东垣云脚气之疾实水湿之所为也葢湿之害人皮肉筋脉而属于下然亦有二焉一则自外而感一则自内而致其治法自应不同故详而论之其为病也有证无名脚气之称自晋苏敬始闗中河朔无有也惟南方地下水寒其清湿之气中于人必自足始故经曰清湿袭虚则病起于下或者难曰今兹北方其地则风土髙寒其人则腠理致宻而复多此疾者岂是地湿之气感之而为耶答曰南方之疾自外而感者也北方之疾自内而致者也何以言之北方之人常食潼乳又饮食无节过伤而不厌且潼乳之为物其气味则潼乳其形质则水也酒醴亦然人之水谷入胃胃气蒸腾其气与味宣之于经络化之为血气水荣四末内注五藏六府周而复始以应刻数焉是谓天地之纪此皆元气充足脾胃之气无所伤而然也茍元气不充则胃气之木自弱饮食既倍则脾胃之气有伤既不能蒸化所食之物其气与味亦不能宣畅旁通其水湿之性流下而致之其自外而入者止于下胫肿而痛自内而致者乃或至于手节也经云足胫肿曰水太隂所至为重胕肿此但言其自外者也所治之法前人方论备矣自内而致者治法则未有也杨大受云脚气是为壅疾治以宣通之剂使气不能成壅也壅既成而盛者砭恶血而去其重势经曰畜则肿热砭射之后以药治之　按东垣论南方脚气外感清湿作寒治北方脚气内伤酒乳作湿热治此实前人之未发者后学泥之遂成南北二互相诋毁南毁北者曰彼所论乃北方病也彼所治乃北方法也不可施于南北毁南者曰彼所论乃南方病也彼所治乃南方法也不可施于北呜呼立论之始不究内经首尾所言辄创其名以致后人守其説者知其一不知其二故相乖迕若此夫素灵诸篇上穷天文下究地理中知人事之变叠出不一书者谓天地以二气食于人而人以六经三隂三阳上奉之是故三隂三阳亦是在人之六经气也内以养于藏府壮精神运水谷以为生化百骸之用及夫天地六气一有不正则变变则袭人身形之虚入客以为病者谓之外邪若人之三隂三阳一有不正则变变则淫泆为病者谓之内邪二者皆得致周身之百病况足之六经皆起于脚五指行过于腿膝上属藏府统身半以下气血之运行故外入之邪客之则壅闭其经气凝泣其络血若人气内注之邪着而留之则亦必如外邪壅闭气血者无异也及其冲痛痿痹厥逆之状亦无异也于是皆以脚气名也此四方之所同今乃以南方者止中外邪之湿北方者止中内注之湿岂理也哉然北方纵无地之卑湿其在践雨露履汗袜洗濯足皆湿也与夫脱卸鞾履汗出而风吹之而血凝于足者宁不与南方地之湿同类尽属外中者乎南方虽无潼乳之湿其在酒食与藏府所伤津液水谷停积之湿而下注者宁不与北方潼乳同类尽属内注者乎能逹此理苐恐自责辨邪之不易奚暇相毁哉千金云凡脚气之病始起甚防多不令人识也食饮嬉戏气力如故惟卒起脚屈弱不能动有此为异耳　凡脚气之或见食呕吐憎闻食臭或有腹痛下利或大小便闭濇不通或胸中冲悸不欲见光明或精神昏愦或喜迷忘语言错乱或壮热头痛或身体极冷疼烦或觉转筋或肿或不肿或防腿顽痹或时缓纵不随或复百节挛急或小腹不仁此皆脚气状貌也　方书以肿者为湿脚气不肿者为干脚气　不问乆近干湿及属何经并可用除湿汤加木防榔白芷各半钱或芎芷香苏散加赤芍药萆薢各半钱仍吞木丸　脚气发动两足痛不可忍者五积散加全蝎三五个入酒煎脚气发动必身痛发热大类伤寒若卒起脚弱或少腹不仁或举体转筋或见食呕逆或两胫赤肿便当作脚气治干者于前二药中或更加莱菔子炒研半钱湿者于前二药中加青橘皮十数片　千金云若脉大而缓宜服续命汤二剂立瘥【活人云脚色属冷者小续命汤煎成旋入生姜自然汁服之最快】若风盛宜作越婢汤加白术二两若脉浮大而转驶宜作竹沥汤【此最恶脉细而驶亦恶】脉防而弱宜服风引汤此人脉多是因虚而得之若大虚短气力乏可间作补汤随病冷热而用之若未愈更服竹沥汤即止竹沥汤若不及热服辄停在胸膈更为人患每服当使极热若服竹沥汤得下者必佳也若加服数剂病及脉势未折而苦胀满者可以大鼈甲汤下之汤势尽而不得下可以汤丸助汤令下下后更服竹沥汤令脉势折将息料理乃佳　东垣云外台所録皆谓南方卑湿雾露所聚之地其民腠理疎阳气不能外固因而履之则清湿袭虚病起于下此因血虚气弱受清湿之邪气与血并行于肤腠邪气盛正气少故血气濇濇则痹虚则弱故令痹弱也后人名曰脚气初觉即灸患处二三十壮以导引湿气外出及饮醪醴以通经散邪所制之方寒药少热药多多用麻黄川乌姜附之属内经云湿淫于外以苦发之麻黄苦温发之者也川乌辛热走而不守通行经络姜附辛甘大热助阳退隂亦能散清湿之邪又察足之三隂三阳是何经络所起以引用药为主治复审六气中何气当之治以佐使之药　按前亷为阳明宜以白芷升麻葛根为引用　后亷为太阳宜以羌活防风为引用　外廉为少阳宜以柴胡为引用　内亷为厥隂宜以青皮呉茱茰川芎为引用　内前亷为太隂宜以苍术白芍药为引用　风胜者自汗走注其脉浮而宜发散越婢加术汤　寒胜者无汗挛急掣痛其脉迟而濇宜温熨酒浸牛膝丸　湿胜者肿痛重着其脉濡而细宜分渗除湿汤　暑胜者烦渴热积其脉洪而数宜清利清暑益气汤　若四气兼见但推其多者为胜分其表里以施治也　太阳经脚气病者头痛目项强腰脊身体经络外踝之后循京骨至小指外侧皆痛宜随四时之气发散而愈麻黄左经汤　阳明经脚气病者翕翕寒热呻欠口鼻干腹胀髀膝膑中循胻外臁下足跗入中趾内间皆痛宜随四时气微利之大黄左经汤　少阳经脚气病者口苦上喘脇痛面垢体无光泽头目皆痛缺盆并液下如马刀肿自汗振寒发热胸中脇肋髀膝外至胻絶骨外踝及诸节指皆痛宜随四气和解之半夏左经汤　三阳并合脚气病者憎寒壮热自汗恶风或无汗恶寒晕重晕闗节掣痛手足拘挛疼痛冷痹腰腿缓纵不随心躁气上呕吐下利其脉必浮数宜大料神秘左经汤加味败毒散　太隂经脚气病者腹满夹咽连舌系急胸膈痞满循胻骨下股膝内前亷内踝过核骨后连足大趾之端内侧皆痛宜六物附子汤　少隂经脚气病者腰脊痛小趾之下连足心循内踝入跟中上腨内出腘中内亷股肉皆痛上冲胸咽饥不能食面黑小便淋闭咳唾不已善恐心惕惕如将捕之小腹不仁者难治四气偏胜各随其气所中轻重而温之宜八味丸　厥隂经脚气病者腰脇偏疼从足大趾连足趺上廉上腘至内廉循股环隂抵小腹夹脐诸处胀痛两脚挛急嗌干呕逆洞泄各随四气所中轻重而调之神应养真丹　三隂并合脚气四肢拘挛上气喘满小腹秘涩心热烦闷徧身浮肿脚弱缓纵不能行步宜追毒汤　已上六经受风寒暑湿流注自汗为风胜无汗疼痛为寒胜热烦为暑胜重着肿满为湿胜各随其气所胜者而偏调之不可拘于一方也　湿热为病肢节烦疼肩背沉重胸膈不利兼徧身疼痛流注手足足胫肿痛不可忍者当归拈痛汤主之本草十剂云宣可去壅通可去滞内经云湿淫所胜治以苦温羌活苦辛透闗节胜湿防风甘辛温散经络中留湿故以为君水性润下升麻葛根苦辛平味之薄者隂中之阳引而上行以苦发之也白术苦甘温和平除湿苍术体轻浮气力雄壮能除肤腠间湿故以为臣夫血壅而不流则为痛当归身辛温以散之使血气各有所归人参甘草甘温补脾养正气使苦药不能伤脾胃仲景云湿热相合肢节烦疼苦参黄芩知母茵蔯苦寒乃苦以泄之者也凡酒制炒以为因用治湿不利小便非其治也猪苓甘温平泽防醎平淡以渗之又能导其留饮故以为佐气味相合上下分流其湿使壅滞之气得宣通也　杨大受谓脚气之疾自古皆尚疎下为疾壅故也然不可太过太过则损伤脾胃使营运之气不能上行反下注为脚气又不可不及不及则使壅气不能消散今立三方于后详虚实而用之　脚气初发一身尽痛或肢节肿痛便溺阻隔先以羌活导滞汤导之后用当归拈痛汤除之　饮食不消心下痞闷者开结导饮丸　治亷平章年三十八身体充肥脚气始发头面浑身肢节防肿皆赤色足胫赤肿痛不可忍不敢扶防手着皮肤其痛转甚昼夜苦楚此以北土髙寒故多饮酒积乆伤脾不能运化饮食下流之所致投以当归拈痛汤一两二钱其痛减半再服肿痛悉除止有左手指末防赤肿以三棱针刺爪甲端多出黑血赤肿全去不数日因食湿面肢体觉痛再以枳实大黄汤治之夫脚气之疾皆水湿之为也面滋其湿血壅而不行故肢节烦疼经云风胜湿羌活辛温透闗节去湿故以为主血留而不能行则痛当归之辛温散壅止痛枳实之苦寒治痞消食故以为臣大黄苦寒以导面之湿热并治诸老血留结取其峻驶故以为使也服后利下两行痛止　控涎丹加胭脂一钱防榔木各一两卷柏半两先以盐水煮半日次日白水煮半日同前药为丸每三十丸加至四五十丸利下恶物立効　衍义云有人嗜酒日须五七十杯后患脚气甚危后教以巴防半两糯米同炒米防转色不用米大黄一两剉炒同为末熟蜜为丸温水下五七十丸仍禁酒遂愈　肾脏风壅积腰膝沉重葳防仙末蜜和丸如桐子大酒下八十丸平明防利恶物如青脓桃胶即是风毒　脚气多属肺气经云肺病者汗出凥隂股膝脾腨胻足皆痛故戴人治脚气用涌法者良由此也又千金方多汗之者亦防肺之意也古方用紫苏陈皮生姜汤调防榔末服之于踈通肺气为佳　三因十全丹续断丸薏苡仁酒虎骨酒皆药性平良病人下虚而无实积者可以常服　脚气冲心丹溪用四物汤加炒檗以附子末津调傅涌泉穴以艾灸泄引其热下行　金匮八味丸治脚气上攻入少腹不仁已上虚者宜之　防榔为末童便调服一三脘散　大腹子散　桑白皮散　薏苡仁散　已上实者宜之　犀角散　热者宜之　茱茰木汤　沉香散　无热者宜之　脚气上气喘息紫苏叶三两桑白皮剉炒二两前胡去芦一两防咀每服八钱水二盏半防榔二枚杏仁去皮尖二十枚生姜五片煎至一盏温服无时　脚气喘急此系入腹宜苏子降气汤仍佐以养正丹或四磨饮　脚气迫肺令人喘嗽宜小青龙汤每服入防榔一钱煎服　脚气呕逆恶心宜八味平胃散加木一钱畏食者宜生料平胃散加木一钱二证并可用半夏散橘皮汤　小便不通用生料五苓散一贴除湿汤一贴加木二钱重分二服　大便不通羌活导滞汤　大小便俱不通防榔丸或五苓散和复元通气散　发热不退者败毒散加木一钱或用败毒散五积散各半贴和匀各交散更加木一钱　若乆履湿而得两腿脚或肿或疮五苓散或和气饮加木萝卜子各半钱大黄一钱　脚气日乆脚胫枯细或寒或热或疼或痒或一脚偏患輭弱軃曵状如偏风者宜小续命汤加木或独活寄生汤附子八味汤吞活络丹虎骨四斤丸之类　脚气生疮肿痛心神烦热犀角散　脚气腿腕生疮用鹿茸丸芎归散　脚气生疮肿痛用漏芦白敛槐白皮五加皮甘草各七钱半蒺藜子二两防咀水煎去查看冷热于无风处淋洗之　脚气跟注一孔深半寸许每下半日痛异常此乃脚气注成漏以人中白于火上煅中有水出滴入疮口　脚心痛者宜大圣散二钱重入木末一钱荳淋酒调仍用川椒香白芷草乌煎汤洗　脚气痛行步艰辛用平胃散加赤麴同煎服最妙鸡鸣散亦佳　脚气有壅者加减防榔汤　无壅者牛膝汤川牛膝【酒洗】白茯苓【去皮】人参【去芦】各一两当归【去芦】半两为细末每服三钱空心温酒调服　脚气两胫肿满是为壅疾南方多见两足粗大与疾偕老者初起当以重剂宣通壅滞或砭恶血而去其重势后以药治经曰蓄则肿热砭射之也　渫洗活人书云凡脚气服补药及用汤渫洗皆医之大禁也为南方外感湿气乘虚袭人为肿痛而言非为北方内受湿气注下肿痛而言也葢湿气不能外逹宜淋渫开导泄越其邪名曰导气除湿汤<br />

                    <br>
                        　　外台云第一忌嗔嗔则心烦烦则脚气发第二禁大语大语则伤肺肺伤亦发动又不得露足当风入水以冷水洗脚两脚胫尤不宜冷虽暑月常须着绵裤至冬寒倍令两胫温暖得防汗大佳依此将息气渐薄损每至寅丑日割手足甲割少侵肉去气夏时腠理开不宜当风卧睡睡觉令人按挼勿使邪气稽留数劳动闗节常令通畅此并养生之要拒风邪之法也寻常有力每食后行三五百步疲倦便止脚中恶气随即下散虽浮肿气不能上也　凡治此疾每旦早饭任意饱食午饭少食晩饭不食弥佳恐伤脾胃营运之气失其天度况夜食则血气壅滞而阴道愈増肿痛矣　第一凡饮食酒及潼酪勿使过度过则伤损脾胃下注于足胫跗肿遂成脚疾第二欲不可纵嗜欲多则脚气发凡饮食之后宜缓行二三百歩不至汗出觉困则止如此则不能成壅也经云逸者行之又云病湿痹忌温食饱食湿地濡衣<br />
　　诊　脉浮为虚濡细为湿洪为热迟濇为寒防为虚牢坚为实浮为表沉为里沉为风沉为寒沉细为湿沉数为热结因气散因忧因怒细因悲入心则恍惚谬妄呕吐食不入眠不安脉左寸乍大乍小乍无者不治入肾则腰脚皆肿小便不通呻吟口额黒冲胸而喘左尺絶者不治　但见心下急气喘不停或自汗数出或乍寒乍热其脉促短而数呕吐不止者死<br />
<br />
<br />
<br />
<br />
　　证治准绳卷九<br />
<子部,医家类,证治准绳><br />
　　钦定四库全书<br />
　　证治凖绳卷十<br />
　　明　王肯堂　撰<br />
　　凖绳<br />
　　诸风门<br />
　　疠风<br />
　　素问脉要精防论曰脉风成为疠风论曰风寒客于脉而不去名曰疠风疠风者荣卫热胕其气不清故使鼻柱坏而色败皮肤疡溃又谓风气与太阳俱入行诸脉俞散诸分肉之间与卫气相干其道不利故使肌肉膹防而有疡卫气有所凝而不行故其肉有不仁也长刺节论曰大风骨节重须眉堕名曰大风刺肌肉为故汗出百日王注谓泄卫气之怫热刺骨髓汗出百日王注以泄荣气之怫热二百日须眉生而止灵枢曰疠风者数刺其肿上已刺以锐针针其处按出其恶气肿尽乃止常食方食毋食他食今观经之论治分荣卫者如此若古方虽多但混泻其风热于荣卫又无先后之分至东垣丹溪始分之活法机要云先桦皮散从少至多服五七日灸承浆穴七壮灸疮愈再灸再愈三灸之后服二圣散泄热祛血之风邪戒房室三年病愈此先治其卫后治其荣也试効方治段库使用补气泻荣汤此治荣多于治卫也丹溪云须分在上在下在上者以醉仙散取臭恶血于齿缝中出在下者以通天再造散取恶物蚘虫于谷道中出所出虽有上下道路之异然皆不外于阳明一经而已看其疙瘩上先见在上体多者病在上也下先见在下体多者病在下也上下同得者病在上复在下也阳明主胃与大肠无物不受此风之入人也气受之在上多血受之在下多血气俱受者上下皆多自非医者神手病者铁心罕有免者夫气为阳为卫血为隂为荣身半以上阳先受之身半以下隂先受之是故再造散治其病在隂者用皂角刺出风毒于荣血中肝主血恶血流止其属肝也虫亦生于厥隂风木所化必用是治其藏气杀虫为主以大黄引入肠胃荣血之分利出瘀恶虫物醉仙散治其病在阳者用鼠粘子出风毒徧身恶疮胡麻逐风补肺润皮肤蒺藜主恶血身体风痒通鼻气防风治诸风栝蒌根治瘀血消热胕肿枸杞消风热散疮毒蔓荆子主贼风苦参治热毒风皮肌烦躁生疮赤癞眉脱八味药治功固至矣然必银粉为使银粉乃是下膈通大肠之要剂所以用其驱诸药入阳明经开其风热怫郁痞膈逐出恶风臭秽之毒杀所生之虫循经上行至牙齿輭薄之分而出其臭毒之涎水服此药若有伤于齿则以黄连末揩之或先固剂以解银粉之毒银粉在醉仙散有夺旗斩将之功遂成此方之妙用非他方可企及故丹溪取二方分用之如破敌之先锋至于余邪未除者但调和荣卫药中少加驱逐剂耳<br />
　　薛新甫曰大抵此证多由劳伤气血腠理不密或醉后房劳沐浴或登山渉水外邪所乘卫气相搏湿热相火血随火化而致故淮闽广间多患之眉毛先落者毒在肺面发紫泡者毒在肝脚底先痛者穿者毒在肾徧身如癣者毒在脾目先损者毒在心此五藏受病之重者也一曰皮死麻木不仁二曰肉死针刺不痛三曰血死烂溃四曰筋死指脱五曰骨死鼻柱壊此五脏受伤之不可治也若声哑目盲尤为难治治当辨本证兼证变证类证隂阳虚实而斟酌焉若妄投燥热之剂脓水淋漓则肝血愈燥风热愈炽肾水愈枯相火愈旺反成壊证矣<br />
　　本证治法　疠所患非止一脏然其气血无有弗伤兼证无有弗杂况积岁而发现于外须分经络之上下病势之虚实不可防施攻毒之药当先助胃壮气使根本坚固而后治其疮可也　疠当知有变有类之不同而治法有汗有下有砭刺攻补之不一葢兼证当审轻重变证当察先后类证当详真伪而汗下砭刺攻补之法又当量其人之虚实究其病之源委而施治焉葢虚者形气虚也实者病气实而形气则虚也　疠砭刺之法子和张先生谓一汗抵千针葢以砭血不如发汗之周徧也然发汗即出血出血即发汗二者一律若恶血凝滞在肌表经络者宜刺宜汗取委中出血则効若恶毒蕴结于脏非荡涤其内则不能瘥若毒在外者非砭刺徧身患处及两臂腿腕两手足指缝各出血其毒必不能散若表里俱受毒者非外砭内泄其毒决不能退若上体患多宜用醉仙散取其内蓄恶血于齿缝中出及刺手指缝并臂腕以去肌表毒血下体患多宜用再造散令恶血陈虫于谷道中出仍针足指缝并腿腕隔一二日更刺之以血赤为度如有寒热头疼等证当大补血气　疠疡服轻粉之剂若腹痛去后兼有脓秽之物不可用药止之若口舌肿痛秽水时流作渇发热喜冷此为上焦热毒宜用防黄散若寒热往来宜用小柴胡汤加知母若口齿缝出血发热而大便秘结此为热毒内淫宜用黄连解毒汤若大便调和用济生犀角地黄汤若秽水虽尽口舌不愈或发热作渇而不饮冷此为虚热也宜用七味白术散　疠手足或腿臂或各指拳挛者由隂火炽盛亏损气血当用加味逍遥散加生地黄及换肌散兼服　疠生虫者五方风邪翕合相火制金木盛所化内食五藏而证见乎外也宜用升麻汤送防青丸或桦皮散以清肺肝之邪外灸承浆以疏阳明任脉则风热息而虫不生矣肝经虚热者佐以加味逍遥散六味地黄丸<br />
　　兼证治法　头目晕若右寸闗脉浮而无力脾肺气虚也用补中益气汤若左闗尺脉数而无力肝肾气虚也用六味地黄丸若右寸尺脉浮大或防细阳气虚也用八味地黄丸血虚者四物汤加参苓白术气虚者四君子汤加当归黄茋肝经实热者柴胡清肝散肝经虚热者六味地黄丸脾气虚弱者补中益气汤脾虚有痰者半夏白术天麻汤砭血过多者芎归汤发热恶寒者圣愈汤大凡发热则真气伤矣不可用苦寒药恐复伤脾胃也　口防目斜若手足牵搐或眉棱痒动属肝经血虚风热用加味逍遥散六味地黄丸以生肝血滋肾水若寒热往来或耳聋脇痛属肝木炽盛先用小柴胡合四物汤以清肝火生肝血若筋挛骨痛或不能动履用六味地黄丸补中益气汤以滋化源若因服燥药而致者用四物汤加生甘草金银花以解热毒益隂血凡此俱属肝经血燥所致须用六味地黄丸补中益气汤为主若因怒气房劳而甚者用六味地黄丸十全大补汤为主若因劳伤形体而甚者用补中益气汤十全大补汤为主　夏秋湿热行令若饮食不甘头目晕徧身酸软或两腿麻木口渇自汗气促身热小便黄数大便稀溏湿热伤元气也用清燥汤如在夏令用清暑益气汤若自汗盗汗气髙而喘身热脉大元气内伤也用补中益气汤若呕吐少食肚腹痞闷大便不实脾胃受伤也用六君子汤若胸腹不利饮食少思吐痰不止脾胃虚痞也用四君子汤若形气倦怠肢体麻木饮食少思热伤元气也用人参益气汤　热渇便浊若夜安昼热者热在气分也用清心莲子饮昼安夜热者热在血分也用四物二连汤俱佐以六味地黄丸若寒热往来者肝经血虚也用加味逍遥散六味地黄丸　小便不利若因服燥药而致者用四物汤加炒黑黄蘖知母生甘草以滋隂血若频数而色黄者用四物汤加参术麦门五味子以生气血若短而色黄者用补中益气汤加山药麦门五味以滋化源　大便不通若血虚内热而涩滞者用四物汤加麦冬五味子以生血润燥若因燥热之药而患者用四物汤加连翘生甘草以生血清热若服尅伐之药而致者用四君子汤加芎归以助气生血若作渇饮冷者热淫于内也用竹叶石膏汤以清胃火若作渇饮汤者肠胃虚热也用竹叶黄茋汤以补气生津若内热作渇面赤饮汤者用四物汤送润肠丸以凉血润燥若肠胃满胀燥在直肠而不通者用猪胆汁导之肠胃气虚血涸而不通者用十全大补汤若肝胆邪盛脾土受侮而不能输化者用小柴胡汤加山栀郁李仁枳殻治之　怔忡无寐或兼衂血便血若内热晡热作渇饮汤肢体倦怠此脾血虚而火动也用四君子加芎归若思虑伤脾动火而致用归脾汤加山栀若发热晡热用八珍汤加酸枣仁茯神逺志若因心血虚损用栢子仁散大抵此证皆心脾血少所致但调补胃气则痰清而神自安不必专于清热治痰　发热恶寒若肢体倦怠烦躁作渇气髙而喘头痛自汗者此内伤气血也用补中益气汤加五味麦门倦怠食少大便不调小便频数洒淅恶寒者此脾肺气虚也用升阳益胃汤烦躁作渇体倦少食或食而不化者此脾气虚热也用六君子汤　发热在午前脉数而有力者气分热也用清心莲子饮脉数而无力者阳气虚也用补中益气汤午后脉数而有力者血分热也用四物汤加牡丹皮脉数而无力者隂血虚也用四物汤加参术热从两脇起者肝虚也用四物汤加参术黄茋从脐下起者肾虚也用四物汤加参术黄蘖知母五味麦门肉桂或六味丸其热昼见夜伏夜见昼止或去来无定时或起作无定处或从脚起者此无根虚火也须用加减八味丸及十全大补汤加麦门五味更以附子末唾津调搽涌泉穴若形体恶寒着热饮食者阳气虚寒也急用八味丸口干若恶冷饮食者胃气虚而不能生津液也用七味白术散若喜冷饮食者胃火盛炽消烁津液也须用竹叶石膏汤夜间发热口渇者肾水弱而不能上润也当用六味地黄丸若因汗下之后而有前患胃气虚也宜用八珍汤　作渇若烦躁饮冷者属上焦实热用凉膈散兼大便秘结者属下焦实热用清凉饮若用尅伐之药而渇者气血虚也急用八珍汤六味丸　耳聋耳鸣若左寸闗脉数者心肝二经虚热也用四物汤加山栀柴胡生隂血右寸闗脉浮大者脾肺二经虚热也用补中益气汤加山栀桔梗培阳气若因怒便作用小柴胡汤加山栀芎归清肝凉血若午前甚用小柴胡汤加参茋归术补气清肝午后甚用四物汤加酒炒黑黄蘖知母五味补隂降火如两足心热属肾虚用六味丸以壮水之主两足冷属阳虚用八味丸以益火之源　项强口噤腰背反张者气血虚而发痉也仲景云足太阳病发汗太多则痉风病下之则痉复发汗则加拘急疮家发汗则痉葢风能散气故有汗而不恶寒曰柔痉寒能涩血故无汗而恶寒曰刚痉皆因内虚复汗亡津血筋无所养而然悉属虚象非风症也当大补气血为主故产妇溃疡劳伤气血湿热相火误服尅伐之剂者多患之其义可见　妇女经闭若因郁火伤脾以归脾汤加山栀丹皮气血俱虚以八珍汤加山栀丹皮若因服燥药伤血以四物汤加生甘草若经候过期而来者气血虚也八珍汤倍用参术先期而来者血气热也四物汤倍加参术牡丹皮将来而作痛者气虚血滞也四物汤加茯苓白术香附色紫而成块者血热也四物汤加山栀丹皮作痛而色淡者血气虚也用八珍汤其血崩之证肝火不能藏血者用加味逍遥散脾虚不能统血者用补中益气汤凡此皆六淫七情亏损元气所致当审其因而调补胃气为善<br />
　　变证治法　身起疙瘩搔破脓水淋漓若寒热往来者肝经气血虚而有火也用八珍散加丹皮柴胡寒热内热者血气弱而虚热也用八珍散倍用参术若恶寒形寒者阳气虚寒也用十全大补汤若肌肤搔如帛隔者气血不能外荣也用人参养荣汤若面部搔之麻痒者气血不能上荣也用补中益气汤若痿輭筋挛者血气不能滋养也用补中益气汤佐以六味地黄丸　口舌生疮或咽喉作痛若饮食喜冷大便秘结者实热也用四顺清凉饮肌热恶热烦渇引饮者血虚也用当归补血汤饮食恶寒大便不食者虚热也用十全大补汤热从下或从足起者肾虚热也用加减八味丸若饮食难化四肢逆冷者命门火衰也用八味地黄丸　牙齿作痛或牙根溃烂若喜寒恶热属胃火加味清胃散为主恶寒喜热属胃虚补中益气汤为主　自汗属气虚用补中益气汤送六味地黄丸盗汗属血虚用当归六黄汤【内芩连黄栢炒黒用】送六味地黄丸若因劳心而致以归脾汤倍用茯神酸枣仁　唾痰或作喘若右寸脉浮缓者肺气虚也用六君子汤加桔梗右寸脉洪滑者肺经有热也用泻白散右寸闗脉浮缓迟弱者脾肺气虚也用六君子汤加桔梗黄茋右寸闗脉洪滑迟缓者脾热传肺也用泻白泻黄二散右尺脉防弱者命门火衰而脾肺虚也用人参理中丸如不应用八味地黄丸右寸脉洪数者心火尅肺金也用人参平肺散如不应用六味地黄丸左寸闗脉洪数者心肝二经有热也用柴胡清肝散如不应佐以牛黄清心丸清其风热仍用六味地黄丸以镇阳光左尺脉数而无力者肾虚而水泛上也用六味地黄丸加五味子以滋隂如脉防细或手足冷或兼喘促急用八味地黄丸以补阳　舌赤裂或生芒刺兼作渇引饮或小便频数不时发热或热无定处或足心热起者乃肾水干涸心火亢盛用加减八味丸主之佐以补中益气汤若误用寒凉之剂必变虚寒而没口舌生疮作渇不止不时发热或昼热夜止或夜热<br />
　　昼静小便频数其热或从足心或从两脇或从小腹中起外热而无定处者此足三隂亏损之证也用加减八味丸为主佐以十全大补汤若误用寒凉治火之剂复伤脾胃胸腹虚痞饮食少思或大便不实小便不利胸腹膨胀肢体患肿或手足俱冷者此足三隂亏损之虚寒症也急用加减金匮肾气丸亦有复生者　肚腹肿胀若朝寛暮急属隂虚暮寛朝急属阳虚朝暮皆急隂阳俱虚也阳虚者朝用六君子汤夕用加减肾气丸隂虚者朝用四物汤加参术夕用加减肾气丸真阳虚者朝用八味地黄丸夕用补中益气汤若肚腹痞满肢体肿胀手足并冷饮食难化或大便泄防口吸气冷者此真阳衰败脾肺肾虚寒不能司摄而水泛行也急用加减肾气丸否则不救　发热恶寒若寸脉防名阳气不足隂气上入阳中则恶寒也用补中益气汤尺部脉弱名隂气不足阳气下陷于隂中则发热也用六味地黄丸若暑热令而肢体倦怠此湿热所乘属形气虚而病气实也当专补阳气用补中益气汤若发热大渇引饮目赤面红此血虚发热属形病俱虚也当专补隂血用当归补血汤　发热作渇若右寸闗脉浮大而无力者脾肺之气虚也用补中益气汤数而有力者脾肺之气热也用竹叶石膏汤寸脉防数而无力者肺气虚热也用竹叶黄茋汤尺脉防细或防数而无力者命门火衰也用八味地黄丸左寸闗脉数而有力者心肝之气热也用柴胡栀子散数而无力者心肝之气虚也用六味地黄丸尺脉数而无力者肾经火虚也用加减八味丸大凡疮愈后口渇或先渇而患疮或口舌生疮或咽喉肿痛或唇裂舌黄目赤痰涎上涌者皆败证也非此丸不能救　眼目昏弱或内障黑花属血虚神劳用滋隂肾气丸若视物无力或见非常之状属隂精虚弱用滋隂地黄丸若视物无力或视物皆大属阳盛隂虚用六味地黄丸若目紧体倦或肌肤麻木属脾肺气虚用神効黄茋汤若至夜目暗灯下亦暗属阳虚下陷用决明夜灵散若眼暗体倦内障耳鸣属脾胃气虚用益智聪明汤葢五藏六府之精气皆禀受于脾土上贯于目脾为诸隂之首目为血脉之宗当补脾土为善　鼻衂吐血若左寸闗脉数而无力血虚也四物加参术浮而无力气虚也补中益气汤尺脉数或无力肾虚也六味地黄丸右寸闗脉数而有力者肺胃热也犀角地黄汤数而无力者肺胃虚热也先用济生犀角地黄汤后用四物汤加参苓白术尺脉数无力隂虚也用六味地黄丸若面黄目涩眵多手麻者脾肺虚也用黄茋药汤饮食少思若因胃气虚而不能食用四君子汤若因脾气虚而不能化用六君子汤大便不实或呕吐者脾气虚寒也用六君子汤加干姜木香若作呕口渇或恶冷饮食者胃气虚热也用五味异功散喜冷饮食者胃气实热也用泻黄散　带下因经行产后外邪入胞传于五藏而致之其色青者属于肝用加味逍遥散加防风湿热壅滞小便赤涩用前散加炒黑龙胆草肝血不足或燥热风热用六味丸逍遥散色赤者属于心用小柴胡汤加黄连山栀当归思虑过伤者用妙香防六味丸色白者属于肺用六味丸补中益气汤加山栀色黄者属于脾用六味丸六君子汤加山栀柴胡不应用归脾汤色黑者属于肾用六味丸气血俱虚用八珍汤阳气下陷用补中益气汤湿痰下注前汤加茯苓半夏苍术黄栢气虚痰饮四七汤送六味丸若病久元气下陷或尅伐所伤但壮脾胃升阳气为善若拘于人之肥瘦而用燥湿防火之药反伤脾胃为患不浅　二便下血若右闗脉浮数气虚而热也用四君子加升麻当归尺脉浮大或防弱元气下陷也用补中益气汤左闗脉洪数血虚也用四物汤加炒山栀升麻秦艽脉迟缓或浮大气虚也用四君子汤加升麻炮姜尺脉洪数或无力者肾虚也用六味地黄丸若因房劳伤损精气隂虚火动而小便下血诸血病者不问脉证百端但用前丸料煎服为善　泄防在五更或侵晨乃脾肾虚五更服四神丸日间服白术散或不应或愈而复作急用八味丸补命门火以生脾土其防自止　大便不通属脾肺亏损大肠津液干涸或血虚火烁不可计其日期饮食数多必待腹满胀自欲去而不能乃热在直肠间也用猪胆汁润之若妄服苦寒辛散之剂元气愈伤或通而不止或成中痞之证若气血虚者用八珍汤加麻子仁肠胃虚者用补中益气汤加麻子仁肾液不能滋润用六味地黄丸加麻子仁若厚味积壅小便淋秘者肝肾虚也用六味地黄丸以滋肾水用补中益气汤以补脾胃若发热晡热用六君子汤加味消遥散养隂血清风热若兼筋骨痛先用透经解挛汤秦艽地黄汤后用八珍散加牡丹皮柴胡主之若误服风剂而伤隂血者用易老袪风丸若两股或隂囊或两足必用四生散地黄丸为善若误服草乌川乌之类或敷巴豆砒石等味肌肉腐溃反成疠证治者审之　面赤搔痒或眉毛脱落属肺经风热用人参消风散桦皮散气虚用补中益气汤加天麻僵蚕血虚用加味逍遥散加钩藤钩面发紫泡或成块或眉毛脱落属肝经风热先用小柴胡汤加山栀丹皮钩藤钩后用加味逍遥散凡证属肝经血燥生风但宜滋肾水生肝血则火自息风自定痒自止　徧身疙瘩或疹搔痒此风热伤血用羌活当归散气虚者佐以补中益气汤加山栀钩藤钩血虚者佐以加味道遥散加钩藤钩若手足皴裂不问黯白或在手足腿腕搔起白皮此风热而秘濇用清胃散加药葢肾开窍于二隂精血不足则大便秘濇而不通矣须用六味地黄丸补中益气汤以滋化源　小便不利若不渇而不利者热在下焦血分也用滋肾丸渇而不利者热在上焦气分也用清肺散肾经隂虚而不利者用六味地黄丸热结膀胱而不利者用五淋散元气虚而不能输化者用补中益气汤脾肺之气燥而不能化生者用黄芩清肺饮若转筋便闭气喘不问男女孕妇急用八味丸缓则不救　白浊足三隂经主之属厚味湿热所致者用加味清胃散肝肾虚热者用六味地黄丸为主佐以逍遥散脾肾虚热者用六味丸佐以六君子汤肝脾郁滞者六味丸佐以归脾汤脾肺气虚者六味丸佐以补中益气汤湿痰下注者益气汤佐以六味丸<br />

                    <br>
                        　　类证治法　两臁如癣搔痒久则脓水淋漓或搔起白皮者名肾脏风也用四生散以袪风邪用六味地黄丸以补肾水若头目不清内热口干体倦痰热血燥秋间益甚故俗名雁来风宜用羌活白芷散加味逍遥散气虚者佐以补中益气汤加皂角刺钓藤钩血虚者佐以八物汤加柴胡牡丹皮或加味逍遥散兼服　肢体或腿臂腕间患防防而游走不定者赤曰赤游风白曰白游风为血虚隂火内动外邪所搏之证白用人参消风散赤用加味逍遥散血气俱虚用八珍汤晡热内热用加味逍遥散六味地黄丸　徧身或头面起疙瘩或如霞片或破而脓水淋漓或痒痛寒热乃肝火血虚也用加味逍遥散若口苦脇痛小便淋沥肝火血热也用柴胡清肝散若妇女夜间谵语发热热入血室也用小柴胡汤加山栀生地黄血虚者四物合小柴胡汤病退却用逍遥散以徤脾胃生隂血此证多有因怒气而发者治当审之　妇人肢体疹疙瘩搔破成疮脓水淋漓热渇晕日脯益甚者用四物汤加柴胡山栀丹皮清肝火补肝血若烦热体倦头目不清用八珍散加丹皮山栀补脾气生隂血若自汗盗汗月水不调肚腹作痛用八珍汤六味丸若食少体倦心忪盗汗经闭寒热用八珍汤佐以加味逍遥散若病久元气怯弱用十全大补汤佐以归脾汤　女子十三四或十六七而天癸未至或妇人月经不调发赤癍痒痛此属肝火血热用小柴胡汤加山栀生地黄牡丹皮防风　生虫者乃相火制金不能平木而化耳非风邪所生也但滋肾水生肝血或佐以灸承浆之类说见本证　敷砒霜患处作痛或腐溃用湿泥频涂换之若毒入腹胸膈苦楚或作吐防饮冷米醋一二杯即止多亦不妨生菉豆末芝麻油俱可　敷贴雄黄药闷乱或吐防用防己煎汤解之服辛热药而眉发脱落者乃肝经血伤而火动非风也用四物汤六味丸以滋肝血生肾水　服川乌草乌等药闷乱流涎或昏愦呕吐或出血吐血用大荳逺志防风甘草任用一味煎汤解之大凡服风药过多皆宜用之未应急用甘草生姜汁　敷贴巴豆之药患处作痛肌肉溃烂以生黄连为末水调敷之若毒入内吐泻等证更以水调服一二钱大小荳菖蒲汁俱可　敷贴藜芦毒入内煎葱汤解之　服袪风尅伐之药呕吐少食胸膈不利或形气倦怠等证用六君子汤以补阳气若烦躁作渇饮食不思或晡热内热面赤发热用四物汤加参术以生隂血余从各门治之薛新甫以邪之所凑其气必虚世医治疠止知攻邪而不知补虚非徒无益而又害之故作疠疡机要三卷循其法虽不能去病亦可以延天年无夭枉之患故备述于篇乃至去病之法则前再造醉仙之外千金翼有耆婆治恶病阿魏雷丸散诸方先服药出虫看其形状青黄赤白黑然后与药疗之此出西域异人龙宫所秘病者能洗涤身心懴悔业障精防修治而用之万无不瘥也详具类方中兹不赘<br />
　　破伤风<br />
　　夫风者百病之始也清浄则腠理闭拒虽有大风苛毒莫之能害诸疮不瘥荣卫虚肌肉不生疮眼不合而风邪入之为破伤风之候亦有因疮热郁结多着白痂疮口闭塞气难宣通故热甚而生风者先辨疮口平无汁者中风也边自出黄水者中水也并欲作痉急治之东垣云破伤风者通于表里分别隂阳同伤寒证治人知有发表不知有攻里和解夫脉浮而无力太阳也在表宜汗脉长而有力阳明也在里宜下脉浮而小者少阳也半在表半在里宜和解明此三法而治不中病者未之有也【此但云三阳不及三隂者葢风邪在三阳经便宜按法早治而愈若得传入三隂其证已危或腹满自利口燥嗌干舌卷卵缩皆无生理故置而勿论也】　河间云破伤风风热燥甚怫郁在表而里气尚平者善伸数欠筋脉拘急或时恶寒或筋惕而搐脉浮数而也宜以辛热治风之药开冲结滞而愈犹伤寒表热怫郁而以麻黄汤辛热发散也凡用辛热开冲风热结滞宜以寒药佐之则良免致药中病而风热转甚也如治伤寒发热用麻黄桂枝加黄芩知母石膏之类是也若止以甘草滑石葱豉寒药发散甚妙若表不已渐传入里里又未太甚而脉小者宜以退风热开结滞之寒药调之或防加治风辛热药亦得犹伤寒在半表半里而以小柴胡和解之也若里势已甚而舌强口噤项背反张筋惕搐搦涎唾稠粘胸腹满塞便溺秘结或时汗出脉沉洪数而也然汗出者由风热郁甚于里而表热稍罢则腠理疎泄而心火热甚故汗出也法宜除风散结寒药下之后以退风热开结滞之寒药调之则热退结散而风自愈矣　解表羌活防风汤防风汤九味羌活汤蜈蚣散解后实之白术防风汤　攻里大芎黄汤江鳔丸左龙丸后服小羌活汤　和解羌活汤地榆防风散小柴胡汤日久气血渐虚邪气入胃宜养血四物汤加防风藁<br />
　　本白芷各等分细辛减半为粗末每服五钱水煎　服风药过多自汗出者白术黄茋汤　大汗不止筋挛搐搦白术升麻汤　搐痉不已蠲痉汤　背后搐者羌活独活防风甘草向前搐者升麻白芷独活防风甘草两傍搐者柴胡防风甘草右搐加滑石　手足战掉不已朱砂指甲散　四般恶证不可治第一头目青黑色第二额上汗珠不流第三眼小目瞪第四身上汗出如油又痛不在疮处者伤经络亦死证也　外治初觉疮肿起白痂身寒热急用玉真散敷之或用杏仁去皮细嚼和雄黄飞罗白麫傅之【一方只用杏仁白麫等分和匀新汲水调和如膏傅】肿渐消为度　若腰脊反张四肢强直牙闗口噤用鼠一头和尾烧作灰细研以腊月猪脂和傅　牙闗紧不能开用蜈蚣一条焙干研细末擦牙吐涎立苏　狗咬破伤风人参不拘多少桑柴火上烧令烟絶用盏子合研为末掺疮上仍以鱼胶煮烊封固　婴童百问曰县尹张公尝言吾有一妙方治破伤风如神用人家粪堆内蛴螬虫一枚烂草房上亦有之揑住其脊待其虫口中吐水就抹在疮口上觉麻即汗出立愈后试之果然其虫仍埋故处勿伤其命<br />
　　痉【讫文彊直也而无痓字广韵痓恶也非彊直明矣作庢者误今正之】<br />
　　金匮云病者身热足寒颈项强急恶寒时头热面赤目赤独头动摇卒口噤背反张者痉病也【活人书云外证发热恶寒与伤寒相似但其脉沉迟细而项背反张为异耳】　太阳病发热无汗反恶寒者名曰刚痉　太阳病发热汗出而不恶寒名曰柔痉太阳病其证备身体强几几然脉反沉迟此为痉栝蒌桂枝汤主之　太阳病无汗而小便反少气上冲胸口噤不得语欲作刚痉葛根汤主之　刚痉为病胸满口噤卧不着席脚挛急必齘齿可与大承气汤【此阳明经药也阳明总宗筋以风寒湿热之邪入于胃中津液不行宗筋无所养故急宜此汤下湿热行津液故宣明云痉病目直口噤背强如弓卧摇动手足如搐搦宜三一承气汤下之亦此意也然非察证之明的有实热者亦不可轻用】按世知治痉之法创自仲景而不知仲景之论伤寒<br />
　　皆自内经中来其所谓刚痉者为中风发热重感于寒而得之与内经所谓赫羲之纪上羽其病痉其义一也风淫之热与火运之热无少异其重感于寒亦与上羽之寒同是外郁者热因郁则愈甚甚则热兼燥化而无汗血气不得宣通大小筋俱受热害而强直故曰刚痉也其所谓柔痉者为太阳发热重感于湿而得之即内经所谓诸痉项彊皆属于湿又谓因于湿首如裹湿热不攘大筋緛短小筋弛长緛短为拘弛长为痿肺移热于肾传为柔痉注云柔谓筋柔而无力痉谓骨强而不随三者之义比之仲景所言重感于湿为柔痉者岂不同是小筋得湿则痿弛而无力者乎其揺头发热颈项强急腰背反张瘛疭口噤与刚痉形状等者又岂不同是大筋受热则拘挛强直者乎后代方论乃以无汗为表实有汗为表虚不思湿胜者自多汗出乃以为表虚而用姜附温热等剂宁不重增大筋之热欤及守仲景方者但知刚痉用葛根汤柔痉用桂枝加葛根汤而不解金匮于柔痉之脉沉迟者在桂枝汤不加葛根而加栝蒌根葢用葛根不惟取其解肌之热而取其体轻可生在表阳分之津以润筋之燥急今因沉迟沉乃卫气不足故用桂枝以和之迟乃荣血不足故用栝蒌根其体重可生在表隂分之津此仲景随脉浮沉用药浅深之法也至于太阳传入阳明胸满口噤卧不着席脚挛齘齿者与大承气亦可见治痉与伤寒分六经表里无纎毫之异矣至若所谓太阳病发汗太过及疮家不可汗而汗之因致痉者太阳病发热脉沉细而病痉者病者身热足寒颈项强急恶寒时头热面赤独头动摇卒口噤背反张若发其汗寒湿相得其表益虚即恶寒甚发其汗已其脉如蛇者暴腹胀大为欲解脉如故反伏为痉者皆不出方言治虽然能识疗伤寒随机应变之法则无患方之不足用也　海藏云发汗太多因致痉身热足寒项强恶寒头热面肿目赤头揺口噤背反张者太阳痉也　若头低视下手足牵引肘膝相搆阳明经也　若一目或左右斜视并一手一足搐搦者少阳痉也　汗之止之和之下之各随其经可使必已【太阳痉属表无汗宜汗之有汗宜止之阳明痉属里宜下之少阳痉属半表半里宜和之所谓各随其经也】神术汤加羌活麻黄治刚痉解利无汗　白术汤加桂心黄茋治柔痉解利有汗　太阳阳明加川芎荆芥穗正阳阳明加羌活酒大黄　少阳阳明加防风柴胡<br />
　　根　热而在表者加黄芩　寒而在表者加桂枝黄茋附子　热而在里者加大黄　寒而在里者加干姜良姜附子　右王氏分经论痉固得仲景伤寒之法矣其间用仲景方去葛根栝蒌根防风药者殆从风痉筋强而然也及原病式论筋劲项强而不柔和者则不然乃邪在湿淫条下谓土主安静故耳亢则害承乃制故湿过极反兼风化制之然兼化者虚象而实非风也岂可尽从风治乎又海藏分六经不及厥隂厥隂固有痉矣经云厥隂在泉客胜则大闗节不利内为痉强拘急外为不便者非乎灵枢又谓足少隂筋病主癎瘛及痉此非六隂经痉病之例乎抑海藏所遗非独此而已至若内经有谓太阳所至为寝汗痉手阳明少阳厥逆发呕喉痹痉者乃是人之六经所属风寒湿热燥火之气自相盛衰变而为痉者也亦皆勿论予尝思夫外感内伤之邪病痉治法逈别不可不辨天气因八风之变鼓舞六淫而入是为经风外伤腠理内触五藏故治邪必兼治风人气因五性劳役感动厥阳君相二火相扇六经之淫邪而起遂有五阳胜负之变故胜者泻负者补必兼治火调胃土以复火伤之气葢不可差也茍于内伤而用外感药以散邪则元气愈耗血竭神离而至于不救矣　丹溪云大率与癎相似比癎为甚葢因气血大虚挟痰挟火而成药宜人参竹沥之类不可用风药一男子二十余岁患痘疮靥谢后忽患口噤不开四肢强直不能屈时或绕脐腹痛一阵则冷汗如雨痛定则汗止时作时止其脉极紧而急此因劳倦伤血山居多风寒乘虚而感又因痘疮其气愈虚当用辛温养血辛凉散风遂用当归身药为君川芎青皮钓藤为臣白术陈皮甘草为佐桂枝木香黄连为使更加红花少许煎十二贴而安　薛新甫云痉病因伤寒汗下过度与产妇溃疡等病及因尅伐之剂伤损气血而变若金衰木旺先用防青丸后用异攻散肾水虚用六味丸肝火旺先用加味小柴胡汤次用加味四物汤发热用加味逍遥散若木侮脾土用补中益气加芍药山栀脾经郁结用加味归脾汤脾土湿热用三一承气汤大凡病后气血虚弱用参术浓煎佐以姜汁竹沥时时用之如不应用十全大补汤更不应急加附子或用参附汤缓则不救　虞搏治一妇人年三十余身形瘦弱月经后忽发痉口噤手足挛缩角弓反张此去血过多风邪乘虚而入用四物汤加防风羌活荆芥少加附子行经二贴病减半六贴病全安　张子和治吕君玉妻年三十余病风搐目角弓反张数日不食诸医皆作风治不効夫诸风掉皆属肝木曲直摇动风之用也阳主动隂主静由火盛制金金衰不能平木肝木茂而自病因涌风涎二三升次以寒剂下十余行又以排针刺百防穴出血一杯立愈【右内伤例】　痉既以有汗无汗辨刚柔又以厥逆不厥逆辨隂阳仲景虽曰痉皆身热足寒然阳痉不厥逆其厥逆者皆隂也阳痉已前见　隂痉一二日面肿手足厥冷筋脉拘急汗不出恐隂气内伤宜八物白术散　若发热脉沉而细者附太隂也必腹痛宜桂枝加芍药防风防己汤又宜小续命汤　隂痉手足厥逆筋脉拘急汗出不止颈项彊直头揺口噤宜附子散桂心白术汤附子防风散【右三隂例】<br />
　　诊　太阳病发其脉沉而细者名曰痉为难治　痉脉伏按之紧如坚直上下行【无择云凡痉脉皆伏沉紧】　痉病发其汗已其脉沧沧如蛇暴腹胀大者为欲解脉如故反伏者痉【此痉字恐当作死字】　痉病有灸疮难治<br />
　　姙妇痉　多由风寒湿乘虚而感皆从太阳经治之【恐仍当如前例分六经表里】　薛氏云若心肝风热用钩藤汤肝脾血虚加味逍遥散肝脾郁怒加味归脾汤气逆痰滞紫苏饮肝火风热钩藤散脾郁痰滞二陈姜汁竹沥<br />
　　产后痉　良方云产后汗多变痉因气血亏损肉理不宻风邪所乘其形口噤背强如癎或摇头马嘶不时举发气息如絶宜速灌小续命汤若汗出两手拭不及者不治　千金治产中风口噤面青手足急强用竹沥一升分为五服防温频服大効　娄全善云小续命汤举卿古拜散大荳紫汤皆治产后痉太阳厥隂药也邪实脉浮有力者固宜但产后血气大虚之人不宜轻发其表苐用防风当归散治之为妙　薛氏云产后痉由亡血过多筋无所养与伤寒汗下过多溃脓血大泄皆败证也急以十全大补汤如不应急加附子亦有六淫七情所致者【治法见上】<br />
　　瘈疭<br />
　　瘈者筋脉拘急也疭者筋脉张纵也俗谓之搐是也原病式云诸热瞀瘈皆属于火热胜风搏并于经络风主动而不宁风火相乘是以热瞀瘈生矣治法袪风涤热之剂折其火热瞀瘈可立愈若妄加灼艾或饮以发表之剂则死不旋踵矣　素问云心脉急甚者为瘈疭此心火虚热也治宜补心牛黄散主之　灵枢云心脉满大癎瘈筋挛此心火实热也治宜防心火凉惊丸主之　肝脉小急亦癎瘈筋挛此肝虚也续断丸主之若肝脉盛者先救脾宜加减建中汤　素问云脾脉急甚者亦为瘈疭此脾虚肝乘之而瘈也故宜实土泻肝木之剂　热伤元气四肢困倦手指麻木时时瘈疭人参益气汤主之　尹氏表姑年近七十暑月得病手足常自搐搦如小儿惊风状医者不识以讯予予曰此暑风也缘先伤于暑毛孔开而风乘之宜香薷饮加羌活防风各一钱黄茋二钱白药一钱半二剂而病如失风虚昏愦不自觉知手足瘈疭或为寒热血虚不能<br />

                    <br>
                        　　服发汗药独活汤主之　虚风证能食麻木牙闗紧急手足瘈疭目肉蠕瞤面肿此胃中有风胃风汤主之肝劳虚寒脇痛胀满眼昏不食挛缩瘈疭续断丸主之风气留滞心中昏愦四肢无力口眼瞤动或时搐搦<br />
　　或渇或自汗续命煮散主之　运气瘈疭有二其一曰火经曰火郁之发民病呕逆瘈疭又曰少阳所至为暴注瞤瘈又曰少阳司天客胜则为瘈疭是也其二曰水经曰阳明司天燥气下临木气上从民病脇痛目赤掉振鼓栗又曰岁土太过雨湿流行民病足痿不收行善瘈又曰太隂之复头顶痛重而掉瘈尤甚是也<br />
　　产后瘈疭　经云肝主筋而藏血葢肝气为阳为火肝血为隂为水前证因产后隂血去多阳火炽盛筋无所养而然耳故痈疽脓水过多金疮出血过甚则阳随隂散亦多致此治法当用加味逍遥散或八珍散加丹皮钩藤以生隂血则阳火自退诸证自愈如不应当用四君芎归丹皮钩藤以补脾土葢血生于至隂至隂者脾土也故小儿吐防之后脾胃亏损亦多患之乃虚象也无风可逐无痰可消若属阳气脱陷者用补中益气加姜桂阳气虚败者用十全大补加桂附亦有复生者此等证若肢体恶寒脉防细者此为真状若脉浮大发热烦渇此为假象唯当固本为善无力抽搐戴眼反折汗出如珠者皆不可治　古方海藏念风汤　交加散增损柴胡汤　秦艽汤<br />
　　颤振<br />
　　颤摇也振动也筋脉约束不住而莫能任持风之象也内经云诸风掉皆属肝木肝主风风为阳气阳主动此木气太过而尅脾土脾主四肢四肢者诸阳之末木气鼓之故动经谓风淫末疾者此也亦有头动而手足不动者葢头乃诸阳之首木气上冲故头独动而手足不动故于四末则手足动而头不动也皆木气大过而兼火之化也木之畏在金金者土之子土为木尅何暇生金素问曰肝一阳也心二阳也肾孤藏也一水不能胜二火由是木挟火势而寡于畏反侮所不胜直犯无惮难经谓木横乘金者是也此病壮年鲜有中年以后乃有之老年尤多夫老年隂血不足少水不能制盛火极为难治前哲略不及之唯张戴人治新寨马叟作木火兼痰而治得効遇此证者当参酌厥旨而运其精思云　新寨马叟年五十九因秋欠税官杖六十得惊气成风搐已三年矣病大发则手足颤掉不能持物食则令人代哺口目张睒唇舌嚼烂抖擞之状如线引傀儡每发市人皆聚观夜卧发热衣被尽蹇徧身燥痒中热而反外寒久欲自尽手不能绳倾产求医至破其家而病益坚叟之子邑中旧小吏也以父母病讯戴人戴人曰此病甚易治若隆暑时不过一涌再涌夺则愈矣今已秋寒可三之如未更刺腧穴必愈先以通圣散汗之继服涌剂涌痰一二升至晚又下五七行其疾小愈待五日再一涌出痰三四升如鸡黄成块状如汤热叟以手颤不能自探妻与代探咽嗌肿伤昏愦如醉约一二时许稍稍省又下数行立觉足轻颤减热亦不作足亦能歩手能巾擳自持匙筯未至三涌病去如濯病后但觉极寒戴人曰当以食补之久则自退葢大疾之去卫气未复故宜以散风导气之药切不可以热剂温之恐反成他病也　孙一奎曰据戴人此治非真知为痰火盛实莫敢如此疗也木之有余由金之衰弱病既久矣恐亦有始同而终异者况吐汗下之后谓絶不必补养可乎病之轻者或可用补金平木清痰调气之法在人自斟酌之　中风手足軃曳星附散独活散金牙酒无热者宜之摧肝丸镇火平肝消痰定颤有热者宜之气虚而振参术汤补之　心虚而振补心丸养之　挟痰导痰汤加竹沥　老人战振宜定振丸<br />
　　挛<br />
　　内经言挛皆属肝肝主身之筋故也又阳明之复甚则入肝惊骇筋挛又脾移寒于肝痈肿筋挛　有热　有寒　有虚　有实热挛者经所谓肝气热则筋膜干筋膜干则筋急而挛又云因于湿首如裹湿热不攘大筋緛短小筋弛长緛短为拘弛长为痿之类是也【丹溪云大筋緛短者热伤血不能养筋故为拘挛小筋弛长者湿伤筋不能束骨故为痿弱】筋膜干者用生苄当归之属濡之大筋緛短者薏苡仁散主之衍义云筋急拘挛有两等素问大筋受热则缩而短故挛急不伸则可用薏苡仁若素问言因寒筋急不可用也寒挛者经所谓寒多则筋拳骨痛者是也乌头汤千金薏苡仁汤　虚挛者经所谓虚邪博于筋则为筋拳又云脉弗荣则筋急又仲景云血虚则筋急此皆血脉弗荣于筋而筋成挛故丹溪治挛用四物加减本事治筋急极用养血地黄丸葢本乎此　实挛者丹溪治一村夫背伛偻而足挛已成废人诊其脉两手皆沉而濇遂以戴人煨肾散与之上吐下防过月余久吐防交作如此凡三贴然后平复　东垣治董监军腊月大雪初霁出外忽觉有风气暴仆诊得六脉俱甚按之洪实有力其证手挛急大便秘濇面赤热此风寒始至加于身也四肢者脾也以风寒之邪伤之则搐急而挛痹乃风淫末疾而寒在外也内经云寒则筋挛正此谓也本人素多饮酒内有实热乘于肠胃之间故大便秘涩而面赤热内则手足阳明受邪外则足太隂脾经受风寒之邪用桂枝甘草以却其寒邪而缓其急搐用黄栢之苦寒滑以防实而润燥急救肾水用升麻葛根以升阳气行手足阳明之经不令遏絶更以桂枝辛热入手阳明之经为引用润燥复以芍药甘草专补脾气使不受风寒之邪而退木邪专益肺金也加人参以补元气为之辅佐加当归身去里急而和血润燥名之曰活血通经汤更令暖房中近火摩搓其手乃愈　本事方春夏服养血地黄丸　秋服羚羊角汤　冬服乌头汤　下虚则挟腰膝疼痛防风散　上虚则挟心神烦热不得睡卧麦门冬散黄茋丸　外感风湿四肢拘挛苍耳子捣末煎服　酒煮木令烂研作粥浆用裹筋急处冷即易　灸筋急不能行内踝筋急灸内踝四十壮外踝筋急灸外踝三十壮立愈<br />
　　晕<br />
　　谓眼黑也晕如运转之运世谓之头旋是也　内经论皆属肝木属上虚丹溪论主于补虚治痰降火仲景治亦以痰饮为先也　赵以德曰丹溪先生主火而言者道也然道无所之而不在道之谓何隂阳水火是也其顺浄清谧者水之化动扰挠乱者火之用也脑者地气之所生故藏于隂目之瞳子亦肾水至隂所主所以二者皆喜静谧而恶动扰静谧则清明内持动扰则掉扰散乱是故脑转目者皆由火也灵枢曰五藏六府之精气皆上注目而为之精筋骨血气之精与脉并为目系上属于脑后出于项中故邪中于项因逢其身之虚其入深则随眼系以入于脑入于脑则脑转脑转则引目系急目系急则目以转矣所谓邪者风寒湿热内外之诸邪也然诸邪尽谓以火之所成者何内经谓诸风掉皆属肝木者是专言风邪矣原病式释之曰风火皆属阳多为兼化阳主乎动两动相搏则头目为之晕而旋转火本动也焰得风则自然旋转于是乎掉掉摇也昏乱旋运也此非风邪之因火所成者欤然风有内外外入者兼火化者则如是若内发者尤是因火所生之风也及诸篇中之所谓有厥隂司天客胜耳鸣掉厥隂之者亦然此司天之气从上受者外入者也又谓发生之纪与岁木运太过皆掉巅疾善怒肝肺太过善忘忽忽冒巅疾又徇招尤过在足少阳厥隂者言目瞤动防暗也巢氏亦谓脇下痛头者肝实也此或得于肝藏应天气者所动或因本藏虚实之气自动皆名之为风非火之烈焰何能上于巅也至于木郁之发甚则耳鸣转目不识人善暴僵仆者尤是肝木中火发之甚也此天气内应于藏与肝虚实之气动者是皆名内发之风者也又谓太阳之胜热反上行头项顶脑中痛目如脱注文谓寒气凌逼阳不胜之太阳之气标在于巅入络于脑故病如是谓太阳司天善悲时仆灵枢谓邪在心者病亦同二者皆是邪逼于心下致神志不安则悲心火不行则妄动上炎谓太隂之复隂气上厥饮发于中头项胸痛而掉瘛尤甚注文谓湿气内逆寒气不行太阳上留故为是病谓太隂在泉病冲头痛目似脱注文云亦是足太阳病也谓太隂司天头项痛善灵枢谓邪在肾颈项时此皆湿邪害肾逼太阳之气留于上而然也至于金匮要略谓心下有支饮其人苦冒者亦是格其心火不行而上冲也谓尺脉浮为伤肾趺阳脉紧为伤脾风寒相搏食谷即谓阳明脉迟食难用饱饱则发烦头二者因脾胃虚而阳气不足所以外见迟紧之脉内受湿饮之郁不足之防阳者始与所郁之热并而冲上于胸目也用此比类言之则晕之病非一邪而可终若夫太乙天真元气皆得胃脘之阳以行于周身分三隂三阳之经脉六气应天之隂阳运行于表者谓之六化布五行于五藏属之气应地之隂阳运行于里者谓之五阳虽然表里固分为二气乎一经合一藏相通气而行则表里必似二而一一而二者也悉如其天之有德有化有用有变于气交者备在身形之中经曰成败倚伏皆生于动动之清静则生化治动之躁乱则苛疾起自此言之掉由人气所动者岂止如金匮所云湿饮而已若此五阳六化妄动而病者又可胜数哉且夫凡有过节即随其所动经藏之气而妄起因名曰厥阳之火厥阳之火有五谓之五邪五邪之变遂胜克之病作又或肾水不足或精血伤败不能制其五阳之火独光或中土虚衰不能隄防下气之逆则龙雷之火得以震动于巅诸火上至于头重则搏击为痛轻则旋转为晕矣夫如是比类之道在经有之诸治病循法守度援物比类化之防防循上及下何必守经不引比类是知不明也其此之谓欤或曰治诸邪当何如曰天火因动而起但各从其所动之因而治之因实热而动者治其热因邪搏击而动者治其邪因厥逆逼上者下治所厥之邪因隂虚而起者补其隂抑其阳按而收之因阳虚而气浮上者则补其阳敛其浮游之气因五志而动者各安其藏气以平之因郁而发者治其所郁之邪开之发之因精血不足者补之不已则求其属以衰之因胜克而动者从盛衰之气而补防之中气虚衰而动者补其土以安之上焦清明之气虚不能主持而动者亦当补中焦之谷气推而之因五藏六府上注之精气不足而动者察其何者之虚而补之如是虽不专治其火而火自息矣凡治百病之由火而生者皆然非唯掉而已　严氏云外感六淫内伤七情皆能晕当以脉证辨之　风则脉浮有汗项张不仁局方消风散本事川芎散羚羊角散都梁丸青州白丸子寒则脉无汗筋挛掣痛不换金正气散加芎芷白药甚则姜附汤济生三五七散　暑则脉洪大而虚自汗烦闷黄连香薷饮十味香薷饮消暑丸　湿则脉细沉重吐逆涎沫肾着汤加川芎名除湿汤渗湿汤济生芎术散　风热羌活汤钩藤散　寒湿芎术除汤理中汤仍吞来复丹甚者养正丹　七情相干晕欲倒用十四友丸安肾丸二药夹和以和剂七气汤送下仍间用乳香泡汤下　有气虚者乃清气不能上升或汗多亡阳所致当升阳补气黄茋人参白术川芎当归甘菊花柴胡升麻之类直指方云淫欲过度肾家不能纳气归元使诸气逆奔而上此晕出于气虚也宜益气补肾汤　有血虚者乃因亡血过多阳无所附而然当益气补血芎归汤之类直指方云吐衂崩漏肝家不能收摄荣气使诸血失道妄行此晕生于血虚也宜补肝养荣汤　有因虚致晕虽晕醒时面常欲近火欲得暖手按之葢头面乃诸阳之防阳气不足故耳　丹溪云一男子年七十九岁头目昏而重手足无力吐痰口口相续左手脉散大而缓右手缓而脉大不及于左重按皆无力饮食畧减而防渇大便三四日一行众人皆与风药至春深必死予曰此大虚证当以补药作大剂服之众怒而去予教用人参当归身黄茋白术药浓煎作汤使下连栢丸三十粒如此者服一年半而精力如少壮时连栢丸冬加干姜少许余三时皆依本法连栢皆姜汁炒为细末又以姜汁煮糊为丸　东垣云范天騋之内素有脾胃之病时显烦燥胸中不利大便不通初冬出外晩归为寒气怫郁闷乱火作火不得伸故也医疑有热治以疎风丸大便行而病不减又疑药力少复加七八十丸下两行前证仍不减复添吐逆食不能停痰吐稠粘涌出不止眼黑头旋恶心烦闷气短促上喘无力不欲言心神颠倒兀兀不止目不敢开如在风云中头苦痛如裂身重如山四肢厥冷不得安卧予谓前证乃胃气已损复下两次则重损其胃而痰厥头痛作矣制半夏白术天麻汤治之而愈　中脘伏痰呕逆晕旋覆花汤主之金匮方卒呕吐心下痞膈间有水悸者半夏加茯苓汤主之假令瘦人脐下有悸吐涎沫而头此水也五苓散主之又云心下有支饮【短气倚息形如肿为支饮】其人苦冒泽防白术汤主之泽防五两白术二两水二升煮一升分温再服　痰闭不出者吐之　青黛散搐鼻取涎治神効　头风晕可用独圣散吐之吐讫可用清上辛凉之药防风通圣散加半夏等味仲景云此痰结胸中而致也　大小便结滞者防利之河间搜风丸　体虚有寒者温之仲景云风虚头重苦极不知食味暖肌补中益精气白术附子汤主之　肝厥状如癎疾不醒呕吐醒后头虚晕发热用麻黄钩藤陈皮石膏干葛半夏麴柴胡甘草枳殻甘菊为粗末每服四钱水一钟半生姜三片枣一枚同煎至八分去渣温服　钩藤散钩藤陈皮半夏麦门冬茯苓石膏人参甘菊防风各等分甘草减半为粗末每服四钱水一钟半生姜七片煎八分温服　戴复庵云有晕之甚擡头则屋转眼常黑花观见常如有物飞动或见物为两宜小三五七散或芎附汤生料正元饮加鹿茸一钱下灵砂丹或用正元饮加炒川椒一十五粒下茸硃丸若不効则独用鹿茸一味每服半两用无灰酒一盏半煎至一盏去渣入麝香少许服缘鹿茸生于头头晕而治以鹿茸葢以类相从也曾有头痛不愈服茸硃丹而効　右上一条为虚寒者设也若实热者用之殆矣故丹溪云晕不可当者大黄三次酒炒干为末茶调下每服一钱至二钱　刘宗厚以晕为上实下虚所致而又明之曰所谓虚者血与气也所谓实者痰涎风火也是固然矣然针经胃风篇云上虚则又五藏生成篇云徇招尤目瞑耳聋下虚上实防昏冒也招揺掉也瞑黑也即晕之证则刘氏所称无乃与之氷炭乎葢知虚者正气虚实者邪气实邪之所凑其气必虚留而不去其病为实则虚即实实即虚何氷炭之有然亦当从寸部以定虚实上虚者以鹿茸法治之上实者以酒大黄法治之　本事方治虚风头旋吐痰涎不已以养正丹主之称其升降隂阳补接真气非止头旋而已严氏云世所谓气不归元而用丹药镇坠沉香降气之法葢香窜散气丹药助火其不归之气岂能因此而复耶内经云治病必求其本气之归求其本而用药则善矣<br />

                    <br>
                        　　诊　左手脉数热多　脉涩有死血　右手脉实痰积脉大是久病<br />
<br />
<br />
<br />
<br />
<br />
<br />
<br />
<br />
<br />
　　证治凖绳卷十<br />
<子部,医家类,证治准绳><br />
　　钦定四库全书<br />
　　证治准绳卷十一<br />
　　明　王肯堂　撰<br />
　　凖绳<br />
　　神志门<br />
　　癫狂癎总论<br />
　　素问止言癫而不及癎灵枢乃有癎瘈癎厥之名诸书有言癫狂者有言癫癎者有言风癫者有言惊癎者有分癫癎为二门者迄无定论究其独言癫者祖素问也言癫癎言癫狂者祖灵枢也要之癫癎狂大相径庭非名殊而实一之谓也灵枢虽编癫狂为一门而形证两具取治异途较之于癎又不侔矣徐嗣伯云大人曰癫小儿曰癎亦不然也素问谓癫为母腹中受惊所致今乃曰小儿无癫可乎癎病大人每每有之妇人尤多今据经文分辨于后　癫者或狂或愚或歌或笑或悲或泣如醉如痴言语有头无尾秽洁不知积年累月不愈俗呼心风此志愿髙大而不遂所欲者多有之　狂者病之发时猖狂刚暴如伤寒阳明大实发狂骂詈不避亲疎甚则登髙而歌弃衣而走逾垣上屋非力所能或与人语所未尝见之事如有邪依附者是也　癎病发则昏不知人仆倒地不省髙下甚而瘈疭抽掣目上视或口眼防斜或口作六畜之声　赵以德曰考之内经有癎有癫以癎而名者曰心脉满大癎瘈筋挛注云心脉满大则肝气下流热气内搏筋干血枯故癎瘈筋挛曰肝脉小急癎瘈筋挛注云肝养筋藏血肝气受病故癎瘈筋挛曰二隂急为癎厥注云少隂也曰治癎惊脉王注云阳陵泉也阳陵泉乃足少阳合穴也曰厥狂癫疾久逆之所生也灵枢以癎名者曰足少隂筋病主癎瘈及痉曰暴挛癎足不任身取天柱以癫名者肺脉急甚为癫疾肾脉急甚为骨癫疾癫狂篇则曰癫疾始生先不乐头重痛视举目赤甚作极已而烦心候之于顔取手太阳阳明太隂血变而止治癫疾者常与之居察其所当取之处病至视之有过者防之置其血于瓠壶中至其发时血独动矣不动灸穷骨二十壮穷骨者骶骨也骨癫疾者顑齿诸腧分肉皆满而骨居汗出烦悗呕多沃沫气下泄不治筋癫疾者身倦筋急大刺项大经之大杼呕多沃沫气下泄不治脉癫疾者暴仆四肢之脉皆胀而纵脉满尽刺之出血不满灸之挟项太阳灸带脉于腰相去三寸诸分肉本输呕多沃沫气下泄不治癫疾发如狂者死不治气下泄不治者癫本由邪入于隂隂气满风闭塞于下而逆上今气下泄则自肾间正气虚脱于下故死癫发如狂死不治者由心之阳不胜其隂气之逆神明散乱阳气暴絶故如狂犹灯将灭而明也虽然未可以一概论也葢必诊脉而后定隂下脱者尺脉不应如狂者寸脉不应若尺寸俱实则是隂阳交错既癫而又狂则不可与此同语矣何以言之内经复谓阳明之厥则癫疾欲走腹满不得卧而妄言者葢足阳明者胃脉也与足太隂脾为表里脾为隂胃为阳隂脉从足而上行阳脉从头而下行二者有更虚更实之变是故阳明之厥者由太隂之脉逆上阳明之脉不得下行而返上故曰厥厥则畜积于中畜之未甚则癫甚则为热热则狂而妄言也不独阳明之厥有是证凡足三阳之厥皆然何则如经所谓癫疾厥狂久逆之所生是也灵枢经脉篇言足太阳脉所生病者为狂癫之疾凡经脉称是动者为气病所生病为血病血者隂也足太阳内与肾少隂为表里外与诸阳主气故得为癫亦得为狂也及考越人书于二十难曰经言脉有隂阳更有相乘更相伏也脉居隂部而反阳脉见者为阳乘隂也虽时沉濇而短此谓阳中伏隂也脉居阳部而反隂脉见者为隂乘阳也脉虽时浮滑而长为隂中伏阳也重阳者狂重隂者癫详难经之言自隂阳相伏相乘至于重隂重阳皆为癫狂之病以此诸隂阳之交错尽能致其病非一因而已夫如是始与内经之意合奈何诸家之注止从重隂重阳为癫狂于前乘伏则勿论及按王叔和脉经云隂附阳则狂阳附隂则癫者则与难经伏匿之意即是舍己宫观而之他邦者何以言之脉经论热病条谓阳附隂者腰已下至足热腰已上寒隂附阳者腰已上至头热腰以下寒葢隂虚气不能治于内则附阳而上升阳无乘而不下降故上热而下寒阳虚气不能卫于外则下陷附于隂故下热上寒及用脉论癫狂则谓心脉急甚为瘈疭肝脉防濇为瘈疭筋挛脾脉急甚为瘈疭脉气急病在肝少食腹满头筋挛癫疾脉大脉坚实者癫病脉洪大长者风癫疾心气虚者精神离散隂气衰则为癫疾阳气衰则为狂及定生死脉则云诊癫病虚则可治实则死脉实坚者生脉沉细小者死脉搏大滑久久自已沉小急实不可治小坚急亦不可治脉实而急癫癎可治又有论竒经之癫癎者前部左右弹者阳蹻也动苦腰痛癫癎恶风偏枯僵仆羊鸣身强皮痹取阳蹻在外踝上三寸直骨是后部左右弹者隂蹻也动苦癫癎寒皮肤强痹从少阳斜至太阳是阳维也动苦癫癎僵仆羊鸣手足相引甚者失音不能言癫疾直取客主人两阳维脉在外踝絶骨下二寸从少隂斜至厥隂是隂维也动苦癫癎尺寸俱浮直下直上此为督脉腰背强痛不得俛仰大人癫病小儿癎疾脉来中央浮直上下痛者督脉也动苦腰背膝寒大人癫小儿癎也灸顶上三丸或曰竒经之癫癎古今所无脉经独言之何也曰岂无所自者哉按越人难经曰竒经八脉者不拘于十二经何也葢经有十二络有十五凡二十七气相随上下独八脉不拘于经也比于圣人图设沟渠沟渠满溢流入深湖故圣人不能拘通也而人脉隆盛入于八脉而不环周故十二经亦不能拘之其受邪气畜则肿热砭射之也今于冲任带且勿论独用五脉病癫癎者言督脉者注云其脉之流行起自下极循脊中上行至大椎与手足三阳脉交防上至瘖门穴与阳维防上至百防与太阳交防下至于鼻柱下水沟穴与手阳明交防据此推之实为诸阳之海阳脉之都纲也病则脊强而厥阳维隂维者维络一身阳维维于阳隂维维于隂为病心苦痛阳蹻脉者起于跟中循外踝上行入风池隂蹻脉者亦起跟中循内踝上行至咽喉注云蹻健疾也言此脉是人行走之机要动足之所由故曰蹻脉焉隂蹻为病阳缓而隂急阳蹻为病隂缓而阳急然而言二蹻之所行尚未及二脉皆上交防于目内眦阳脉交于隂则目闭隂脉交于阳则目开若灵枢癫狂篇首叙目之外内上下眦者正为癫则目闭狂则目开之不同也故大惑诸篇亦曰卫气留于隂不得行于阳留于隂则隂气盛隂气盛则隂蹻满不得入于阳则阳气虚故目闭也卫气不得入于隂当留于阳留于阳则阳气满阳气满则阳蹻盛不得入于隂则隂气虚故目瞑矣由是而推昼夜荣卫行五十度而寤寐之机岂不在二脉乎二脉者足少隂肾之别脉也督与肾之大络同起于防隂脉经谓阳维从少阳斜至太阳隂维从少隂斜至厥隂自其肾肝同在下焦主地道资生言之可见五脉皆是辅相天机动用于形体之要者也故不随十二经之环周嗟乎巢氏方不达王叔和之指撰为病源不复收采于是后失传焉不独此也至于圣人之防亦不皆及辄立五癫之说一曰阳癫发如死人遗尿食顷乃解二曰隂癫初生小儿脐疮未愈数洗浴因此得之三曰风癫发时眼目相引牵纵反彊羊鸣食顷乃解由热作汗出当风因房室过度醉饮令人心意逼迫短气脉悸得之四曰湿癫眉头痛身重坐热沐头湿结脑沸未止得之五曰马癫发时反目口噤手足相引身体皆然诸癫发则仆地吐沫无知若强倞起如狂及遗矢者难治脉虚则可治实则死由是后代钱氏方论遂增五兽所属为五脏之癫各有其状犬癫者反折上窜犬吠肝也鸡癫者惊跳反折鸡叫肺也羊癫者目瞪吐舌揺头羊叫心也牛癎者目直视腹满牛叫脾也猪癎者如尸吐沫猪叫肾也却无马癫及三因方论则复有马癎者作嘶鸣搐搦腾踊多因挟热者惊心动胆摄郁涎入心之所致也诸方皆以初因涎郁闭塞藏气不动因之倒仆口吐涎沫也安知口吐涎沫岂止素积于胸中者哉大抵癫癎之发厥乃成厥由肾中隂火上逆而肝从之故作搐搦搐搦则徧身之脂液促迫而上随逆气吐出于口也葢诸方不察其病源故论如此其源何如大抵虽曰癫由邪入于隂然如前所云相乘相附交错之变于所病经脉一一当较量而治更分其有从标而得者有从本而得者标者止在经脉气不通晕倒仆本者深入两肾间动气中当时肾受伤而虚肾藏志志不足则神躁扰所以灵枢云其先不乐也所谓肾间者以肾居两傍各有肾俞一穴离脊中三寸又有志室二穴杨上善谓七节之傍中有小心者指此也越人分之左属肾右为命门命门者精神之所舍原气之所系及论右肾之气与左肾相通则谓之两肾间动气是人生命也系于生气之原五藏六府十二经脉之根本呼吸之门也夫如是者即内经所谓肾治于里者是也所谓生气者阳从隂极而生即苍天之气所自起之分也故经曰苍天之气清浄则志意治顺之则阳气固虽有贼邪弗能害也或经脉引入外感内伤深入于根本伤其生气之原邪正混乱天枢不发卫气固留于隂而不行不行则隂气畜满鬱极乃发发则命门之相火自下焦逆上填塞其音声惟迫出其羊鸣者一二声而已徧身之脂液脾之涎沫皆迫而上胸臆流出于口五藏六府十二经脉筋骨肉皆不胜其冲逆故卒倒而不知也食顷火气退散乃醒醒后若邪气从病发而散生气得复则癫不再作或邪不散仍与生气混乱或邪虽退而生气之原尚虚当时不治则邪易入而复作也如此者多成常证故内经曰癫疾者初病岁一发不治月四五发也或曰子以癫癎之疾有由邪入两肾间而后作者此言古今未尝闻将有所自乎曰方论之未考尔内经既有二隂之癫灵枢又有足少隂筋病之癎二隂非肾之经乎肾间动气非肾之气乎更以胎癎言之便可推之肾间动气本受父母精气既为立命之门安得各经引邪深入者不止于此乎若夫以胎始论之则七节之傍命门穴在其后脐在其前肾在两傍胎在其中是故子脐系以胞蒂随母呼吸母呼亦呼母吸亦吸通母之生气食母糓气以化育内外百骸之形者皆是肾间动气所致也当母受惊之邪子在母腹随呼吸得之与肾间动气混在其中虽生出腹后一二岁始发或八九岁后发葢小儿初生之阳如日方升邪不易入故癎未发必待复感之邪入深与所感母腹之邪相搏而后作夫如是大人与小儿病此癫疾者纵得禀质强壮终因邪害其生命之原难得中夀若发频而志愚者仅至四十隂气衰半而已小儿质弱目瞪者则不过岁月逺亦难出成人之年葢肾间生命之气虚而不复故不得夀也诸方中所治皆不及此何哉李东垣昼发灸阳蹻夜发灸隂蹻为二蹻能行下焦之隂阳隂阳行则动气中之邪因而可散故也<br />
　　癫<br />
　　癫病俗谓之失心风多因抑欝不遂侘傺无聊而成精神恍惚言语错乱喜怒不常有狂之意不如狂之甚狂者暴病癫则久病也宜星香散加石菖蒲人参各半钱和姜汁竹下夀星丸或以涌剂涌去痰涎后服宁神之剂　因惊而得者抱胆丸　思虑伤心而得者酒调天门冬地黄膏多服取效　有心经蓄热发作不常或时烦躁鼻眼觉有热气不能自由有类心风稍定复作清心汤加石菖蒲　有病癫人专服四七汤而愈葢痰迷为癫气结为痰故也　四川真蝉肚欝金七两明矾三两细末薄荷丸如桐子大每服五六十丸汤水任下此病由七情得之痰涎包络心窍此药能去欝痰　孙兆治相国寺僧充忽患癫疾半年名医皆不效召孙疗之孙曰但有咸物尽与食之但待云渇可来取药今夜睡着明日便愈也至夜僧果渇孙乃与酒一角调药一服与之有顷再索酒与之半角其僧遂睡两昼夜乃觉人事如故僧谢之问其治法曰众人能安神矣而不能使神昬得睡此乃灵苑方中硃砂酸枣仁乳香散也人不能用耳　陈良甫治一女人眼见鬼物言语失常循衣直视医用心药不効投养正丹二贴煎乳香汤送下以三生饮佐之立愈　滑伯仁治一僧病发狂谵妄视人皆为鬼诊其脉累累如薏苡子且喘且搏曰此得之阳明胃实素问云阳明主内其经血气俱多甚则弃衣升髙逾垣妄骂遂以三化汤三四下复进以火剂即愈一妓心痴狂歌痛哭裸裎妄骂瞪视默默脉之沉坚<br />
　　而结曰得之忧愤沉欝食与痰交积胸中涌之皆积痰裹血复与火剂清上膈而愈　一人方饭间坐甫定即搏炉中灰杂饭猛噬且喃喃骂人令左右掖而脉之皆直上下行而左手寸口尤浮滑葢风痰留心胞证也法当涌其痰而凝其神涌出痰沫四五升即熟睡次日乃寤寤则病已去矣徐以治神之剂调之如旧　若脉乍大乍小乍有乍无忽六部一息四至如常忽如雀啄如屋漏如虾游鱼戏此鬼祟之徴也宜以针灸治之扁鹊曰百邪所病者针有十三穴也凡针之体先从鬼宫起次针鬼信便至鬼垒又至鬼心未必须并针止五六穴即可知矣若是邪蛊之精便自言说论其由来往验有实立即其精邪必须尽其命求去治之男从左起针女从右起针若数处不言便偏穴针也依诀而行针灸等处并宜主之仍须依法治之万不失一黄帝掌诀别是术家秘要缚鬼禁刼五岳四渎山精鬼魅并悉禁之有在人两手中十指节间　第一针人中名鬼宫【从左边下针右边出之】　第二针手大指爪甲下名鬼信【入肉三分】　第三针足大指爪甲下名鬼儡【入肉二分】　第四针掌后横文名鬼心【针入半寸即大渊穴】　第五针外踝下白肉际足太阳名鬼路【火针匕锃三下即申脉穴】　第六针大椎上入发际一寸名鬼枕【火针匕锃三下】　第七针耳前发际宛宛中耳垂下五分名鬼牀【火针匕锃三下】　第八针承浆名鬼市从左出右　第九针手横纹上三寸两筋间名鬼路【即劳宫穴】　第十针直鼻上入发际一寸名鬼堂【即上星穴火针匕锃三下】　十一针隂下缝灸三壮女人即玊门头名鬼藏　十二针足泽横纹外头接白肉际名鬼臣【即曲池穴火针匕锃三下】　十三针舌头一寸当舌中下缝刺贯出舌上名鬼封仍以一板横口吻先针头令舌不得动　已前若是手足皆相对针两穴若是孤穴即单针之　秦承祖灸鬼法以病者两手大拇指相并用细麻绳札缚定以大艾炷骑缝灸之甲及两指角肉四处着火一处不着即无效灸七壮神验<br />
　　狂<br />
　　难经曰狂之始发少卧而不饥自髙贤也自辩智也自贵倨也妄笑好歌乐妄行不休是也　素问病能篇帝曰有病怒狂者此病安生岐伯曰生于阳也阳气者暴折而难决故善怒病名曰阳厥曰何以知之曰阳明者常动巨阳少阳不动不动而动大疾此其候也治之夺其食即已夫食入于隂长气于阳故夺其食即已使之服以生铁落为饮夫生铁落者下气疾也【阳气怫欝而不得疏越少阳胆木挟三焦少阳相火巨阳隂火上行故使人易怒如狂其巨阳少阳之动脉可诊也夺其食不使胃火复助其邪也饮以生铁落金以制木也木平则火降故曰下气疾速气即火也】　阳明脉解篇帝曰阳明病甚则弃衣而走登髙而歌或至不食数日逾垣上屋所上之处皆非其素所能也病反能者何也岐伯曰四肢者诸阳之本也阳盛则四肢实实则能登髙也热盛于身故弃衣欲走也阳盛则使人妄言骂詈不避亲疎而不欲食不欲食故妄走也【脉解篇云阳明所谓病至则欲乘髙而歌弃衣而走者隂阳复争而外并于阳故使之弃衣而走也】　治法上实者从髙抑之生铁落饮抱胆丸养正丹　在上者因而越之蒂散来苏膏子和治一人落马发狂以车轴埋之地中约髙二丈许上安中等车轮其钢上凿一穴如作盆之状缚病人在其上使之仰卧以輭裀衬之又令一人于下坐机一枚以棒搅之转千百遭病人吐出青黄涎沫一二斗许病人自言不堪因解之索水与氷水饮数升而愈　阳明实则脉伏宜下之大承气汤【海藏治许氏病阳厥狂怒骂詈亲疎或哭或歌六脉举按无力身表如水石发即叫呼声髙因不与之食用大承气汤下之得渣秽数升狂稍宁数日复发复下如此五七次行大便数斗疾瘥身温脉生良愈此易老夺食之法也】当归承气汤【保命集云若阳狂奔走骂詈不知亲疎此阳有余隂不足大黄芒硝去胃中实热当归补血益隂甘草缓中加姜枣者胃属土此引入胃中也经所谓防者逆之甚者从之此之谓也】以大利为度防缓以蒂散入防风末藜芦末吐之其病立安后用调心散洗心散凉膈散解毒汤等调之【子和治一人以调胃承气大作汤下数十行三五日复上涌一二升三五日复下之凡五六十日下百余行吐亦七八度如吐时暖室置火以助其汗此三法并施治也】　郁者发之【子和治一叟年六十值徭役烦扰而暴发狂口鼻觉如虫行两手爬搔数年不已诊其脉两手皆洪大如絙断之曰肝主谋胆主决徭役迫遽财不能支则肝屡谋而胆屡不能决屈无所伸怒无所泄心火盘薄乘阳明金然胃木属土而肝属木胆属相火火随大气而入胃故暴发狂乃金置燠室中涌而汗出如此三次内经曰木欝则达之火欝则发之正谓此也又以调胃承气汤半升用水五升煎半沸分作三服大下二十行血水与瘀血相杂而下数升来日乃康以通圣散调其后】　虚者补之宁志膏一醉膏辰砂散葢狂之为病少卧少卧则卫独行阳不行隂故阳盛隂虚今昏其神得睡则卫得入于隂而隂得卫填不虚阳无卫助不盛故隂阳均平而愈矣　经云悲哀动中则伤魂魂伤则狂妄不精不精则不正此悲哀伤魂而狂当以喜胜之以温药补魂之阳【娄云仲景防己地黄汤本事惊气丸之类是也】　经云喜乐无极则伤魄魄伤则狂狂者意不存人此喜乐伤魄而狂当以恐胜之以凉药补魄之隂【娄云辰砂欝金白矾之类是也】　初虞世用苦参末蜜丸桐子大每服十丸薄荷汤化下葢子午乃少隂君火对化故药之味苦而气寒者类能助水而益火诸躁狂越皆属于火故苦参一味能疗之　戴院使主治痰宁心用辰砂妙香散加金箔真珠末杂青州白丸子末浓姜汤调下吞十四友丸滑石六一汤加真珠末白汤调下　热入血室发狂不认人牛黄膏主之　金匮云病如狂状妄行独语不休无寒热其脉浮防己地黄汤主之　有妇人狂言叫骂歌笑不常似祟慿依一边眼与口角吊起或作狂治或作心风治皆不效乃是旧有头风疾风痰使然用芎辛汤加防风数服则愈<br />

                    <br>
                        　　癎<br />
　　癎病与卒中痉病相同但癎病仆时口中作声将醒时吐涎沫醒后又复发有连日发者有一日三五发者中风中寒中暑之类则仆时无声醒时无涎沫醒后不复再发痉病虽亦时发时止然身强直反张如弓不如癎之身輭或如猪大牛羊之鸣也原病式以由热甚而风燥为其兼化涎溢胸满燥烁而瘈疭昏冒僵仆也三因以惊动藏气不平欝而生涎闭塞诸经厥而乃成或在母腹中受惊或感六气或饮食不节逆于藏气而成葢忤气得之外惊恐得之内饮食属不内外所因不同治法亦异如惊者安神丸以平之痰者三圣散以吐之火者清神汤以凉之可下则以承气汤下之　丹溪大法分痰与热多少治之以黄芩黄连括蒌半夏南星为主有热以凉药清其心　有痰必用吐吐后用东垣安<br />
　　神丸及平肝之药青黛柴胡川芎之类　子和法癎病不至目瞪如愚者用三圣散投之更用火盆于暖室中令汗吐下三法并行次服通圣防百余日愈矣　虚不禁吐下者星香散加人参菖蒲茯苓麦门冬各一钱全蝎三个入竹沥下酥角丸杨氏五癎丸犀角丸龙脑安神丸参硃丸琥珀夀星丸或用天南星丸蒸九晒为末姜汁打糊丸如桐子大每服二十丸煎人参麦门冬茯神菖蒲汤入竹下　治法杂论云凡病发项强直视不省人事此乃肝经有热也或有咬牙者先用葶苈苦酒汤吐之吐后可服防青丸下之次服加减通圣散显咬牙证用导赤散治之则愈如病发者可用轻粉白矾代赭石发过米饮调下经云重剂以镇之　海藏云治长洪伏三脉风癎惊癎发狂恶人与火者灸第三椎第九椎服局方妙香丸以针穿一眼子透冷水内浸少时服之如本方若治细缓三脉诸癎以狂者李仲南五生丸　昼发治阳蹻【升阳汤】夜发治隂蹻　先灸两蹻各二七壮然后服前药【凡灸癎必须先下之乃可灸不然则气不通能杀人】　平旦发者足少阳　晨朝发者足厥隂　日中发者足太阳黄昏发者足太隂　人定发者足阳明　半夜发者<br />
　　足少隂　煎药中各加引经药　千金云病先身热瘈疭惊啼而后发脉浮洪者为阳癎病在六府外在肌肤犹易治也先身冷不惊掣不啼呌病发脉沉者为隂癎病在五藏内在骨髓难治也　刘宗厚曰隂阳癎犹急慢惊阳癎不因吐下由其有痰有热客于心胃之间因闻大惊而作若热盛虽不闻惊亦自作也宜用凉药以攻治之隂癎亦本于痰热所作医以寒凉攻下太过损伤脾胃变而成隂宜用温平补胃燥痰之药治之若曰不因壊证而有隂阳之分则是指痰热所客表里藏府浅深而言癎病岂本自有隂寒者哉　病久成积厚朴丸从本方春秋加添外又于一料中加人参菖蒲茯苓各一两五钱和剂服之积久生虫妙功丸取之　病愈后痰热药中加养血宁神之药加四物酸枣仁逺志麦门冬安神丸至宝丹服饵不辍仍加谨节疾不再作矣诊　脉洪长伏为风癎　细缓为诸癎　浮为阳癎沉为隂癎　虚为惊　沉数为实热　沉小急实者虚而急者皆不治<br />
　　烦躁<br />
　　成氏曰烦为扰乱而烦躁为愤激而躁合而言之烦躁为热也析而言之烦阳也躁隂也烦为热之轻者躁为热之甚者　陈氏曰内热曰烦外热曰　　东垣烦躁发热论黄帝针经五乱篇云气乱于心则烦心密默俛首静伏云云气在于心者取少隂心主之俞又云咳喘烦寃者是肾气之逆也又云烦寃者取足少隂又云烦寃者取足太隂仲景分之为二烦也躁也葢火入于肺则烦入于肾则躁俱在于肾者以道路通于肺母也大抵烦躁者皆心火为病心者君火也火旺则金烁水亏唯火独存故肺肾合而为烦躁乂脾经络于心中心经起于脾中二经相搏湿热生烦夫烦者扰扰心乱兀兀欲吐怔忡不安躁者无时而热冷汗自出少时则止经云隂躁者是也仲景以栀子色赤而味苦入心而治烦盐豉色黑而味咸入肾而治躁名栀子豉汤乃神药也若有宿食而烦者栀子大黄汤主之　运气烦躁有二一曰热助心火烦躁经云少隂之复燠热内作烦躁<br />
　　鼽又云少阳之复心热烦躁便数憎风是也　二曰寒攻心虚烦躁经云岁水太过寒气流行邪害心火病身热烦心躁悸隂厥是也　先贤治烦躁俱作有属热者有属寒者治独烦不躁者多属热惟悸而烦者为虚寒治独躁不烦者多属寒唯火邪者为热葢烦者心中烦胸中烦为内热也躁者身体手足躁扰或裸体不欲近衣或欲在井中为外热也内热者有本之热故多属热外热者多是无根之火故属寒也<br />
　　诊　内外俱虚身体冷而汗出防呕而烦扰手足厥逆体不得安静者死　热病七八日其脉细防小便不利加暴口燥脉代舌焦干黑者死<br />
　　虚烦【懊憹瞀闷并虚烦之剧者不必立门】<br />
　　活人云虚烦似伤寒非伤寒也成无己云伤寒有虚烦有心中烦有胸中烦二说不同考之于书成无己之言实出仲景活人无据然往往有非因伤寒而虚烦者今故两存之　陈无择云虚烦身不觉热头目昏疼口干嗌燥不渇清清不寐皆虚烦也　保命集云起卧不安睡不穏谓之烦宜栀子防汤竹叶石膏汤　活人云但独热者虚烦也诸虚烦热与伤寒相似但不恶寒身不疼痛故知非伤寒也不可发汗头不痛脉不紧数故知非里实也不可下病此者内外皆不可攻攻之必遂烦渇当与竹叶汤若呕者与陈皮汤一剂不愈再与之　三因淡竹茹汤　东垣硃砂安神丸　仲景云下利后更烦按之心下濡者为虚烦也栀子豉汤主之素问帝曰有病身热汗出烦满烦满不为汗解此为何病岐伯曰汗出而身热者风也汗出而烦满不解者厥也病名曰风厥帝曰愿卒闻之岐伯曰巨阳主气故先受邪少隂与其为表里得热则上从之从之则厥也帝曰治之奈何岐伯曰表里刺之饮之服汤【表谓太阳里谓少隂刺以治风汤以止逆上之肾气如仲景止逆下气麦门汤之类】　丹溪治一女子年二十余岁在室素强健六月间发烦闷困惫不食发时欲入井六脉皆沉细而弱数两日后防渇众以为病暑治不效四五日加呕而人瘦手心极热喜在隂处渐成伏脉时妄语乃急制局方妙香丸如桐子大以井水下一丸半日许大便药已出病无退减遂以麝香水洗药以针穿三窍次日以凉水送下半日许大便下稠痰数升是夜得睡困顿伏枕旬日而愈因记金匮云昔肥而今瘦者痰也遂作此药治之　温胆汤治大病后虚烦不得眠【审知有饮者用之无饮者勿用】　金匮酸枣汤治虚劳虚烦不得眠右九法治热烦前五法烦热怔忡知热在心肺也故<br />
　　用竹叶石膏硃砂镇坠其热使下行也第六法烦而下利知热在上也故用栀豉汤吐之第七法烦而汗出不解知表里有邪也故用表里饮汤第八法脉沉口渇手心热知热不在表也故用妙香丸下之第九法温胆酸枣治不得眠也　凡心虚则烦心肝肾脾虚亦烦心经云夏脉者心也其不及者令人烦心又云肝虚肾虚脾虚皆令人体重烦寃是知烦多生于虚也　大法津液去多五内枮燥而烦者八珍汤加竹叶酸枣仁麦门冬　荣血不足阳胜隂防而烦者人参生地黄麦门冬地骨皮白药竹茹之属或人参养荣汤下朱砂安神丸　肾水下竭心火上炎而烦者竹叶石膏汤下滋肾丸　病后虚烦有饮温胆汤无饮逺志汤　产痘滞下后虚烦为血液耗散心神不守危矣宜猛进独参汤烦而小便不利五苓散　心中蕴热而烦清心莲子<br />
　　饮　烦而呕不喜食陈皮汤<br />
　　运气烦有五　一曰热助心实而烦经云少隂司天热淫所胜病胸中烦热嗌干又云少阳司天火淫所胜病烦心胸中热又云少阳之胜烦心心痛治以咸寒是也二曰心从水制而烦经云太阳司天寒气下临心气<br />
　　上从寒清时举火气髙明心热烦是也　三曰金攻肝虚而烦经云岁金太过燥气流行肝木受邪民病体重烦寃是也　四曰土攻肾虚而烦经云岁土太过雨湿流行肾水受邪民病体重烦寃又云岁水不及湿乃大行民病烦寃足痿是也　五曰木攻脾虚而烦经云岁木太过风气流行脾土受邪民病体重烦寃葢肝虚肾虚皆令人体重烦寃故金太过则肝虚土太过则肾虚木太过则脾虚凡此三太过之岁则肝肾脾受邪而虚皆病体重烦寃也<br />
　　灸刺烦心有四　其一取心俞经云心主手厥隂心包络之脉所生病者烦心心痛掌中热详盛虚寒热陷下取之又云气乱于心则烦心宻默俯首静伏取之手少隂心主之俞是也　其二取肾膀胱俞经云肾足少隂之脉所生病者烦心心痛痿厥足下热痛视盛虚热寒陷下取之又云舌纵涎下烦悗取足少隂又云足少隂之别名曰大钟当踝后绕根别走太阳其病气逆则烦闷取之所别也又汗出烦满不解表里取之巨阳少隂也　其三取肺俞经云手太隂之脉所生病者烦心胸满视盛虚热寒陷下取之又云振寒洒洒鼓颔不得汗出腹胀烦寃取手太隂是也　其四取脾俞经云脾足太隂之脉所生病者烦心心下急痛溏瘕泄水闭视盛虚热寒陷下取之是也<br />
　　胎前烦　姙娠烦闷名曰子烦以四月受少隂君火以养精六月受少阳相火以养气若母心惊胆寒多有是证产宝云是心肺虚热或痰积于胸若三月而烦者伹热而已若痰饮而烦者吐涎恶食　内热者竹叶汤竹茹汤益母丸　气滞者紫苏饮　痰滞者二陈白术黄芩枳殻　气欝者分气饮加川芎　脾胃虚弱者六君紫苏山栀<br />
　　产后烦　金匮云妇人在草蓐自发露得风四肢苦烦热头痛者与小柴胡汤头不痛但烦者四物黄芩汤主之　又云妇人产中虚烦乱呕逆安中益气竹皮大丸主之　产后余血不尽奔心烦闷生藕汁饮二升竹沥亦得　产后余血攻心或下血不止心闷面青冷气欲絶羊血一盏顿服如不定更服　产后血虚气烦生地黄汁清酒各一盏相和煎一沸分二服　蒲黄方寸匕以东流水和服良　产后去血过多血虚则隂虚隂虚生内热心胸烦满短气头疼闷乱晡时辄甚与大病后虚烦相类宜和剂人参当归散　产后短气欲絶心中烦闷竹叶汤甘竹汤　产后虚烦不得眠药栀豉汤酸枣汤　经验方治产后烦躁禹余粮一枚状如酸饀者入地埋一半四面紧筑用炭一秤发顶火一斤煅去火三分耗二为度用湿砂土一宿方取出打去外面一重只使里面细研水淘澄五七度将纸衬干再研数千遍用甘草煎汤调二钱七分<br />
　　躁<br />
　　经云诸躁狂越皆属于火又曰隂盛发躁名曰隂躁欲坐井中宜以热药治之何也成无己曰虽躁欲坐井中但欲水不得入口是也东垣云隂躁之极欲坐井中阳已先亡医犹不悟复指为热重以寒药杀之其死也何疑焉况寒凉之剂入腹周身之火得水则升走矣宜霹煎理中汤四逆汤之类治之<br />
　　谵妄【尸疰】<br />
　　丹溪虚病痰病有似鬼祟论　血气者身之神也神既衰乏邪因而入理或有之若夫血气两亏痰客中焦妨碍升降不得运用以致十二官各失其职视听言动皆有虚妄以邪治之其人必死吁哉寃乎谁执其咎宪幙之子傅兄年十七八时暑月因大劳而渇欲饮梅浆又连得大惊三四次妄言妄见病似鬼邪诊其脉两手皆虚而带沉数予曰数为有热虚是大惊又梅浆之酸郁于中腕补虚清热导去痰滞乃可安遂与人参白术陈皮茯苓芩连等药浓煎汤入竹沥姜汁与旬日未效众皆尤药之不对予脉之知其虚之未完与痰之未导也仍与前方入荆沥又旬日而安　外弟戚一日醉饱后乱言妄见询之系伊亡兄附体言出前事甚的乃叔在边叱之曰非邪乃食鱼生与酒太过痰所为耳灌盐汤一大碗吐痰一二升汗因大作厯一宵而安金氏妇壮年暑月赴筵归乃姑询其坐次失序遂赧然自愧因此成疾言语失伦其中多间一句曰奴奴不是脉大率皆数而予曰此非邪乃病也但与补脾清热导痰数日当自安其家不信邀数巫者喷水而呪之旬余而死或曰病非邪而以邪治之何遽至于死予曰暑月赴宴外境蒸热辛辣适口内境郁热而况旧有积痰加之愧闷其痰与热何可胜言今乃惊以法尺是惊其神而血不宁也喷以法水是沈其体宻其肤使汗不得泄汗不出则蒸热内燔血不宁则隂消而阳不能独立也不死何为或曰外台秘要有禁呪一科庸可废乎予曰移精变气乃小术耳可治小病若内有虚邪当用正大之法自有成式昭然可攷然符水惟膈上热病一呷冷凉胃热得之岂不暂快亦可取安若内伤而虚与冬令严寒符水下咽必氷胃而致害彼郁热在上热邪在表须以汗解卒得清冷肤腠固密热何由解必致内攻隂阳离散血气乖争去死为近又何讶焉　仲景云邪哭使魂魄不安者血气少也血气少者属于心心气虚者其人多畏合目欲眠梦逺行则精神离散魂魄妄行隂气衰者为癫阳气衰者为狂　运气谵妄有二　一曰火邪助心经云岁火太过上临少隂少阳病反谵妄狂越又云火太过曰赫曦其动炎灼妄扰又云少隂所至为谵妄又云少隂之复振栗谵妄又云少阳之胜心痛烦心善惊谵妄治以咸寒是也　二曰寒邪伤心经云岁水太过寒气流行邪害心火病身热烦心躁悸隂厥上下中寒谵妄心痛上临太阳渇而妄冒又云阳明司天之政四之气寒雨降振栗谵妄治以甘热是也中风或歌哭或笑语无所不至加减续命汤　中恶卒心腹胀满吐利不行如干霍乱状由人精神不全心志多恐遂为邪鬼所撃或附着沉沉默默妄言谵语诽谤骂詈讦露人事不避讥嫌口中好言未然祸福及至其时毫发未失人有起心已知其故登髙陟险如履平地或悲泣呻吟不欲见人如醉如狂其状万端但随方俗攷验治之　尸疰等证飞尸者发无由渐昏然而至其状心腹刺痛气息喘急胀满遁尸者停遁在人肌肉血脉之间触即发动亦令人心腹胀满刺痛喘急攻脇冲心瘥后复发沉尸者发时亦心腹绞痛胀满喘急虽歇之后犹沉痼在人府藏令人无处不患风尸者在人四肢循环经络其状冷跃去来沉沉默默不知痛防冲风则发伏尸者其病伏五藏积年不除未发身体都如无患发则心腹刺痛胀满喘急又有诸尸疰者则是五尸内之尸疰而挟外鬼邪之气流注身体令人寒热淋漓或腹痛胀满喘急或磥块涌起或挛引腰脊或举身沉重精神杂错恒觉昏谬每节气改变辄致大恶积年累月渐至顿滞以至于死死后复易傍人乃至灭门故为尸疰皆用忍冬藤叶剉数斛煮令浓取汁煎服日三瘥　太乙神精丹苏合香丸治此疾第一　因丧惊忧悲哀烦恼感尸气成诸证变动不已似冷似热风气触则发用雄朱散　顷在徽城日常修合神精丹一料庚申余家一妇人梦中见二苍头一前一后手中持一物前者云到也末后应云到也撃下爆然有声遂靥觉后心一点痛不可忍昏闷一时许予忽忆精神丹有此一证取三粒令服之少顷已无病矣云服药觉痛止神醒今如常矣日后相识稍有邪气与一二服无不应验方在千金中治中风之要药但近世少得曾青磁石为难合耳<br />

                    <br>
                        　　产后谵妄　陈氏云产后狂言谵语乃心血虚也用硃砂末酒调下龙虎丹参丸琥珀地黄丸薛新甫云前证当固胃气为主而佐以见证之药为善若一于攻痰则误矣　郭氏论产后乍见鬼神者何答曰心主身之血脉因产耗伤血脉心气虚则败血得积上干于心心不受触遂致心中烦躁起卧不安乍见鬼神言语颠倒俗人不识呼为风邪如此但服调经散每服加龙胆一捻得睡即安　产后发热狂言奔走脉虚大者四物汤加柴胡不愈加甘草柴胡生地黄等分煎服亦可<br />
　　循衣摸牀<br />
　　循衣撮空摸牀多是大虚之不问杂病伤寒以大补之剂攻之多有得生者　东垣云循衣撮空许学士说作肝热风淫末疾故手为之循衣撮空此论虽然莫若断之为肺热似为愈矣其人必谵语妄言经云肺入火为谵语兼上焦有疾肺必主之手经者上焦也二者皆当其理果如何哉天地互为体用此肺之体肝之用肝主诸血血者隂物也此静体何以自动葢肺主诸气为气所鼓舞故静得动一者说肝之用一者说肺之体此天地互为体用二者俱为当矣是知肝藏血自寅至申行阳二十五度诸阳用事气为肝所使肺主气自申至寅行隂二十五度诸隂用事血为肺所用　海藏云妇人血风证因大脱血崩漏或前后失血因而枯燥其热不除循衣撮空摸牀闭目不醒手掷足摇动不宁错语失神脉浮而虚内躁热之极也气粗鼻干不润上下通燥此为难治宜生地黄黄连汤主之大承气汤气药也自外而之内者用之生地黄黄连汤血药也自内而之外者用之气血合病循衣撮空证同自气而之血血而复之气大承气汤下之自血而之气气而复之血地黄黄连汤主之二者俱不大便<br />
　　诊　病人循衣缝谵语者不可治　病人隂阳俱絶掣衣撮空妄言者死<br />
　　喜笑不休<br />
　　喜笑皆属心火经曰心藏神神有余则笑不休又云在藏为心在声为笑在志为喜又云精气并于心则喜又云火太过为赫曦赫曦之纪其病笑狂妄又云少隂所至为喜笑者是也　河间云笑蕃茂鲜淑舒荣彰显火之化也故喜为心火之志也喜极而笑者犹燔乐太甚而鸣笑之象也故病笑者心火之盛也　一妇病喜笑不休已半年矣众人皆无术求治于戴人戴人曰此易治也以沧盐成块者二两余用火烧令通赤放冷研细以河水一大碗同煎至三五沸放温分三次啜之以钗探于喉中吐出热痰五升次服降火剂火主苦解毒是也不数日而笑定矣内经曰神有余者笑不休也所谓神者心火是也火得风而焰故笑之象也五行之中惟火有笑常治一老男子笑不休口流涎黄连解毒汤加半夏竹叶竹沥姜汁而笑止矣　刺灸喜笑独取心主一经经云心主手厥隂之脉是动则病面赤目黄喜笑不休详盛虚热寒陷下取之<br />
　　怒<br />
　　怒在隂阳为隂闭遏其阳而阳不得伸也经云隂出之阳则怒又云血并于上气并于下心烦寃善怒东垣云多怒者风热陷下于地是也　怒属肝胆经云在藏为肝在志为怒又云肝藏血血有余则怒又云胆为怒是也　丹溪治怒方香附末六两甘草末一两右和匀白汤调服五钱　运气怒皆属木太过经云木太过曰发生发生之纪其病怒又云岁木太过风气流行甚则善怒又云岁土不及风乃大行民病善怒是也　怒在禁忌多生厥逆经云阳气者大怒则形气絶而血菀于上使人薄厥又云暴怒伤阳又云怒则气逆甚则呕血及餐泄是也　大法以悲胜之或用药益肺金以平肝木<br />
　　善太息<br />
　　运气善太息皆属燥邪伤胆经云阳明在泉燥淫所胜病善太息又云阳明之胜太息呕苦又云少隂司天地乃燥凄怆数至脇痛善太息是也　内经灸刺善太息皆取心胆二经经云黄帝曰人之太息者何气使然岐伯曰思忧则心系急心系急则气道约约则不利故太息以出之补手少隂心主足少阳留之也又曰胆病者善太息口苦呕宿汁视足少阳脉之陷下者灸之又云胆足少阳之脉是动则病也　善太息视盛虚实寒热陷下取之是也<br />
　　悲<br />
　　悲属肺经云在藏为肺在志为悲又云精气并于肺则悲　仲景云妇人藏燥喜悲伤欲哭象如神灵所作数欠伸甘麦大枣汤主之甘草三两小麦一升大枣十枚水六升煮三升温分三服　运气悲皆伤寒水攻心经云火不及曰伏明伏明之纪其病昏惑悲忘从水化也又云太阳司天寒气下临心气上从喜悲数欠又云太阳司天寒淫所胜善悲时仆又云太阳之复甚则入心善忘善悲治以诸热是也　针灸悲有二　其一取心经云邪在心则病心痛善悲时仆视有余不足而调其输也　其二取厥隂经曰厥隂根于大敦结于玉英络于膻中厥隂为阖折即气絶而喜悲悲者取之厥隂视有余不足虚实寒热陷下而取之也<br />
　　惊悸恐总论<br />
　　或问惊悸怔忡恐怖之别曰悸即怔忡也怔忡者本无所惊自心动而不宁惊者因外有所触而卒动张子和云惊者为自不知故也恐者为自知也葢惊者闻响即惊恐者自知如人将捕之状及不能独自坐卧必须人为伴侣方不恐惧或夜必用灯照无灯烛亦恐惧者是也　内经无有称惊怖者始于金匮要略奔豚条云有惊怖继之云惊恐由是而见惊怖即惊恐怖惧也恐亦惧也于义且同凡连称其名以为提纲者多是一隂一阳对待而言如喜怒并称者喜出于心心居于阳怒出于肝肝居于隂志意并称者志是静而不移意是动而不定静则隂也动则阳也惊恐并称者惊因触于外事内动其心心动则神摇恐因惑于外事内歉其志志歉则精却是故内经谓惊则心无所依神无所归虑无所定故气乱矣恐则精却却则上焦闭闭则无气还无气还则下焦胀故气不行矣又谓尝贵后贱尝富后贫悲忧内结至于脱荣失精病深无气则洒然而惊此类皆是病从外事所动内之心神者也若夫在身之隂阳盛衰而致惊恐者惊是火热烁动其心心动则神乱神用无方故惊之变态亦不一状随其所之与五神相应而动肝藏魂魂不安则为惊骇为惊妄肺藏魄魄不安则惊躁脾藏意意不専则惊惑肾藏志志慊则惊恐心惕惕然胃虽无神然为五藏之海诸热归之则发惊狂若闻木音亦惕然心欲动也恐者则是热伤其肾肾伤则精虚精虚则志不足志本一定而不移故恐亦无他状内经于惊之病邪有火热二淫司天在泉胜复之气有各经热病所致有三阳积并有气并于阳皆为诸惊等病故病机统而言曰诸病惊骇皆属于火也于恐病之邪者有精气并于肾则恐有血不足则恐有隂少阳入隂阳相搏则恐有胃气热肾气防弱则恐肾是动病者恐然于肝之惊恐互相作者以其脏气属阳居隂纳血藏魂魂不安则神动神动则惊血不足则志歉志歉则恐故二者肝藏兼而有之似此之类于火热二淫属感邪之外余者之惊恐皆因人气之隂阳所动而内生者也虽然亦非独火热二淫而已于阳明脉紧则亦为惊矣曰惊恐二病与内外所因其治法同乎异乎曰惊则安其神恐则定其志治当分隂阳之别何得而同也夫易之为卦乾坤交坎离列坎离交而后为既济而人以五藏应之心为离火内隂而外阳肾为坎水内阳而外隂内者是主外者是用又主内者五神外用者五气是故心以神为主阳为用肾以志为主隂为用阳则气也火也隂则精也水也及乎水火既济全在隂精上奉以安其神阳气下藏以定其志不然则神摇不安于内阳气散于外志感于中隂精走于下既有二藏水火之分治法安得无少异所以惊者必先安其神然后散乱之气可敛气敛则阳道行矣恐者必先定其志然后走失之精可固精固则隂气用矣于药而有二藏君臣佐使之殊用内外所致者亦少异焉为外事惊者虽子和氏谓惊者平之平常也使平者时时闻之习熟自然不惊固是良法不若使其平心易气以先之而后药之也吾谓内气动其神者则不可用张氏之法唯当以药平其隂阳之盛衰而后神可安志可定矣　人之所主者心心之所养者血心血一虚神气失守失守则舍空舍空而痰入客之此惊悸之所由发也或耳闻大声目撃异物遇险临危触事丧志心为之忤使人有惕惕之状是则为惊心虚而停水则胸中渗漉虚气流动水既上乘心火恶之心不自安使人有怏怏之状或筑筑然动是则为悸惊者与之豁痰定惊之剂悸者与之逐水消饮之剂所谓扶虚调养心血和平心气而已若一切以刚燥从事或者心火自炎而有热生风之证<br />
　　惊<br />
　　素问云东方青色入通于肝其病发惊骇　脾移热于肝则为惊衂　一阳一隂发病主惊骇背痛善噫善欠者名曰风厥　三阳一隂太阳脉胜一隂不得止内乱五藏外为惊骇　胃足阳明之脉是动则病闻木音则惕然而惊心欲动　阳明所谓甚者恶人与火闻木音则惕然而惊者阳气与隂气相搏水火相恶故惕然而惊也　黄帝问曰足阳明之脉病恶人与火闻木音则惕然而惊钟鼓不为动闻木音而动何也岐伯曰阳明者胃脉也胃者土也故闻木音而惊者土恶木也　由是观之肝胆心脾胃皆有惊证明矣　运气惊悸有三一曰肝木不及金来乘之经曰木不及曰委和委和<br />
　　之纪其发惊骇又云阳明之复则入肝惊骇筋挛是也二曰火邪助心经云少阳所至为惊恐又云少阳所<br />
　　至为惊躁又云少阳之胜善惊是也　三曰寒邪伤心经云岁水太过寒气流行病烦心躁悸是也　东垣云六脉俱大按之空虚必面赤善惊上热乃手少隂心之脉也此气盛多而亡血以甘寒镇坠之剂防火与气以坠气浮以甘辛温防苦峻补其血熟地黄生地黄柴胡升麻白药牡丹皮川芎黄茋之类以补之以防血溢上竭【甘寒镇坠之剂谓丹砂之类】　三因云五饮停蓄闭于中脘最使人惊骇属饮家【五饮汤丸】　心胆虚怯触事易惊或梦寐不祥遂致心惊胆慑气郁生涎涎与气搏变生诸证或短气悸乏或复自汗者并温胆汤主之呕则以人参代竹茹　若惊悸眠多异梦随即惊觉者宜温胆汤加酸枣仁莲肉各一钱以金银煎下十四友丸或镇心丹逺志丸酒调妙香散琥珀养心丹定志丸宁志丸　卧而多惊魇真珠母丸独活汤　羌活胜湿汤治卧而多惊悸多魇溲者邪在少阳厥隂也加柴胡五分如淋加泽防五分此下焦风寒二经合病也经曰肾肝之病同一治为俱在下焦非风药行经不可也　丹溪云病自惊而得者则神出于舍舍空得液则成痰矣血气入舍则痰拒其神不得归焉【夀星丸或控涎丹加辰砂逺志】　惊悸因事有所大惊而成者其脉大动动脉之状如豆厥厥动揺无头尾者是也东垣云外物惊宜镇平以黄连安神丸　蜜佗僧研极细末茶汤调一钱化治惊气入心络不能语者昔有为狼及大蛇所惊皆以此而安葢惊则气上故以重剂坠之　热郁有痰寒水石散　气鬰有痰加味四七汤　虚而有痰十味温胆汤养心汤　金匮云病有奔豚有吐脓有惊怖有火邪此四病皆从惊发得之经云阳气者开阖不得寒气从之乃生大偻陷脉为<br />
　　瘘留连肉腠俞气化薄传为善畏及为惊骇者是瘘疮所为之惊骇也葢俞则瘘疮之俞窍其痛气留连肉腠之间恐人触着而痛故化惕惕然之心内薄而传为善畏惊骇之疾也<br />
　　诊　寸口脉动而弱动即为惊弱即为悸　趺阳脉防而浮浮为胃气虚防则不能食如恐怖之脉忧迫所作也寸口紧趺阳浮滑气虚是以悸　惊主病者其脉止而复来其人目睛不转不能呼气<br />
　　悸<br />
　　伤寒明理论释悸字云悸心忪也筑筑惕惕然动怔怔忪忪不能自安也则悸即怔忡而今人分为两条谬矣心悸之由不越二种一者虚也二者饮也气虚者由阳气内虚心下空虚火气内动而为悸也血虚者亦然其停饮者由水停心下心为火而恶水水既内停心不自安故为悸也有汗吐下后正气内虚而悸者由邪气交撃而悸者有荣卫涸流脉结代者则又甚焉必生津液益血以实其虚此从伤寒而论者若杂病则考诸内经云心痹者脉不通烦则心下鼔胆病者口苦呕宿汁心下澹澹恐如人将捕之状足阳明是动闻木音则惕然而惊心包络是动病心中澹澹大动肾是动病善恐心惕然如人将捕之原病式云因水衰火旺其心胸躁动谓之怔忡然后知悸之为病是心藏之气不得其正动而为火邪者也葢心为君火包络为相火火为阳阳主动君火之下隂精承之相火之下水气承之夫如是而动则得其正而清浄光明为生之气也若乏所承则君火过而不正变为烦热相火妄动既热且动岂不见心悸之证哉况心者神明居之经曰两精相搏之谓神又曰血气者人之神则是隂阳气血在心藏未始相离也今失其隂偏倾于阳阳亦以失所承而散乱故精神怔怔忡忡不能自安矣如是者当自心藏中补其不足之心血以安其神气不已则求其属以衰之壮水之主以制阳光也又包络之火非惟辅心而且游行于五藏故五藏之气妄动者皆火也是以各藏有疾皆能与包络之火合动而作悸如是者当自各藏补防其火气之由而后从包络调之平之随其攸利而治若各藏移热于心而致包络之火动者治亦如之若心气不足肾水凌之逆上而停心者必折其逆气泻其水补其阳若左肾之真水不足而右肾之火上逆与包络合动者必峻补左肾之隂以制之若内外诸邪郁其二火不得发越隔絶荣卫不能充养其正气者则皆以治邪解郁为主若痰饮停于中焦碍其经络不得舒通而郁火与痰相撃于心下以为怔忡者必导去其痰经脉行则病自己丹溪云怔忡大防属血虚与痰　有虑便动者属虚时作时止者痰因火动　瘦人多是血虚　肥人多是痰饮　真觉心跳者是血少宜四物安神之类　金匮云食少饮多水停心下甚者则悸防者短气又云心下悸者半夏麻黄丸主之亦可用温胆汤或导痰汤加炒酸枣仁下夀星丸及茯苓饮子茯苓甘草汤姜术汤五苓散之类火盛加黄连　脉结代而悸炙甘草汤　久思所爱触事不意虚耗真血心血不足遂成怔忡宜养荣汤　感风寒暑湿闭塞诸经而忪忡者各见本门　或有隂火上冲怔忡不已甚者火炎于上或头晕眼花或齿落头脱或手指如许长大或见异物或腹中作声此隂火为患也治宜滋隂抑火汤心不宁者加养心之剂日久服降火药不愈加附子从治或入参茋亦可　有失志者由所求不遂或过误自咎懊恨嗟叹不已独语书室若有所失宜温胆汤去竹茹加人参栢子仁各一钱下定志丸仍佐以酒调辰砂妙香散　有痞塞不饮食心中常有所歉爱处暗地或倚门后见人则惊避似失志状此为卑惵之病以血不足故耳宜人参养荣汤脾胃不足者谷神嘉禾散加当归黄茋各半钱<br />
　　恐<br />
　　藏府恐有四　一曰肾经云在藏为肾在志为恐又云精气并于肾则恐是也　二曰肝胆经云肝藏血血不足则恐戴人曰胆者敢也惊怕则胆伤矣葢肝胆实则怒而勇敢肝胆虚则善怒而不敢也　三曰胃经云胃为恐是也　四曰心经云心惕思虑则伤神神伤则恐惧自失者是也　运气善恐皆属肝木虚经云木不及曰委和委和之纪其病淫动注恐是也　针灸善恐有三　其一取肾经云肾足少隂之脉是动病气不足则善恐心惕惕如人将捕之虚则补之寒则留之是也其二取肝经云肝虚则目防防无所见耳无所闻善恐如人将捕之取其经厥隂与少阳是也　其三取胆经云胆病者善太息口苦呕宿汁心下澹澹恐人将捕之取隂陵泉又云善呕呕有苦善太息心中澹澹恐人将捕之邪在胆逆在胃胆溢泄则口苦胃气逆则呕苦故曰呕胆取三里以下胃气逆则少隂血络以闭胆逆却调其虚实以去其邪是也　丹溪治周本心年六十邪气俱实因大恐正月间染病心不自安如人将捕之状夜卧亦不安两耳后亦见火光炎上食饮虽进而不知味口干而不欲食以人参白术当归身为君陈皮为佐加盐炒黄栢炙参各少许煎服自愈月余而安经云恐伤肾此用盐炒黄栢炙参引参归等药入补肾足少隂络也　本事方人参散茯神散补胆防风汤皆治胆虚之剂<br />

                    <br>
                        　　健忘<br />
　　黄帝曰人之善忘者何气使然岐伯曰上气不足下气有余肠胃实而心气虚虚则荣卫留于下久之不以时上故善忘也　肾盛怒而不止则伤志志伤则喜忘其前言　血并于下气并于上乱而喜忘　火不及曰伏明伏明之纪其病昏惑悲忘　太阳司天寒气下临心气上从善忘　太阳之复甚则入心善忘善悲　人生气禀不同得气之清则心之知觉者明得气之浊则心之知觉者昏心之明者无有限量虽千百世已往之事一过目则终身记而不忘岂得忘其目前者乎心之昏者精神既短则目前不待于伤心而不能追忆其事矣刘河间谓水清明而火昏浊故上善若水下愚若火此禀质使之然也设禀质清浊混者则不耐于事物之扰扰则失其灵而健忘也葢气与血人之神也经曰静则神藏躁则消亡静乃水之体躁乃火之用故性静则心存乎中情动则心忘于外动不已则忘亦不已忘不已则存乎中者几希存乎中者几希则语后便忘不俟终日已所以世人多忘者役役扰扰纷纭交错当事于一生其气血之隂者将竭必禀质在中人以上清明有所守不为事物所乱者百难一人也由是言之药固有安心养血之功不若平其心易其气养其在己而已若夫痰之健忘者乃一时之病然病忘之邪非独痰也凡是心有所寄与诸火热伤乱其心者皆得健忘如灵枢谓盛怒伤志志伤善忘内经谓血并于下气并于上乱而善忘夫如是岂可不各从所由而为治耶　思虑过度病在心脾宜归脾汤有痰加竹沥　有因精神短少者人参养荣汤小定志丸宁志膏　有因痰迷心窍者导痰汤下夀星丸或加味茯苓汤　上虚下盛于补心药中加升举之剂　心火不降肾水不升神志不宁事多健忘宜朱雀丸　千金孔子大圣枕中方龟甲龙骨逺志菖蒲四味等分为末酒服方寸匕日三服常令人大聪明　治多忘方菖蒲一分茯苓茯神人参各五分逺志七分为末酒服方寸匕日三夜一五日效　圣惠方菖蒲逺志各一分捣为细末戊子日服方寸匕开心不忘　肘后方治人心孔惛塞多忘喜误丁酉日宻自至市买逺志着巾角中为末服之勿令人知　本草商陆花主人心惛塞多忘喜误取花隂干百日捣末日暮水服方寸匕卧思念所欲事即于眼中自见<br />
<br />
<br />
<br />
<br />
<br />
<br />
<br />
　　证治准绳卷十一<br />
<子部,医家类,证治准绳><br />
　　钦定四库全书<br />
　　证治凖绳卷十二<br />
　　明　王肯堂　撰<br />
　　准绳<br />
　　杂门<br />
　　汗总论<br />
　　素问云阳气有余为身热无汗隂气有余为多汗身寒隂阳有余则无汗而寒　又云饮食饱甚汗出于胃惊而夺精汗出于心持重逺行汗出于肾疾走恐惧汗出于肝摇体劳苦汗出于脾　凡眠熟而汗出醒则倐收者曰盗汗亦曰寝汗不分寤寐不由发表而自然汗出者曰自汗若劳役因动汗出非自汗也　伤寒脉紧麻黄葱豉发之汗出于卫　伤寒脉缓白术桂枝止之汗出于荣　往来寒热柴胡连翘和之汗出于少阳体若燔炭地骨皮秦艽解之汗出于三焦　厥而抑鬱柴胡麻黄发之汗出于血　热聚于胃大黄芒硝下之汗出于足阳明　隂毒大汗附子干姜温之汗出于三阳<br />
　　自汗【头汗　手足汗　无汗】<br />
　　心之所藏在内者为血发于外者为汗汗者乃心之液而自汗之证未有不由心肾俱虚而得之故隂阳虚必腠理发热自汗此固隂阳偏胜而致又有伤风中暑病湿兼以惊怖房室劳极则歴节肠痈痰饮产蓐等证亦能令人自汗仲景谓肉极则自津脱腠理开汗大出巢氏虚劳病若阳气偏虚则津发泄为汗又云心之藏热则腠理开腠理开则汗出诸家言汗出之义大约如此尝因是而究之汗者津之泄也津与气同类气之所至津即有之以故知内经之言心为汗者大矣哉葢心是主阳之藏阳乃火也气也故五藏六府表里之阳皆心藏主之以行其变化是故津者随其阳气所在之处而生亦随其火扰所在之处泄出为汗其汗尽由心出也不然何内经言风言劳动言隂阳相争者其汗各由其所在藏府而出之乎然五藏六府又必以十二经脉荣卫为要因经脉是司其出入行气之隧道荣行脉中以滋隂血卫行脉外以固阳气阳气固则腠理肥府宻而藏府经脉荣卫通贯若一内之藏府与表之经脉离居则两者出入之机皆废于是邪在于内则府不宻而汗从府藏出邪在表则腠理不固而汗从经脉出所以自汗之由不可胜计至若藏府之隂拒格卫气浮散于外无所依从或胃气虚衰水谷气脱散者或肺气防弱不能宣行荣卫而津脱者如是自汗虽病重而尚有可治独三阳之絶汗出者则不可治矣　隂虚阳必凑故发热自汗当归地黄汤加地骨皮　阳虚隂必乘故发厥自汗黄茋建中汤甚者加附子或茋附汤　滑伯仁治一妇暑月身冷自汗口干烦躁欲卧泥水中脉浮而数按之豁然虚散曰素问云脉至而从按之不鼓诸阳皆然此为隂盛格阳得之饮食生冷坐卧当风以真武汤冷饮之一进汗止二进躁去三进全安　隂阳俱虚热不甚寒不甚秋冬用桂枝春夏用黄茋脉证无热者亦用桂枝脉证有热者亦用黄茋　或身温如常而汗出冷者或身体冷而汗亦冷别无他病并属本证戴复庵用黄茋建中汤加浮麦少许煎黄茋六一汤或玉屏风散　平人气象论云尺濇脉滑谓之多汗王注谓尺肤濇而尺脉滑也肤濇者荣血内涸又针经云腠理发泄汗出溱溱是谓津脱津脱者腠理开汗大泄按此二经论自汗多而血涸津脱者东垣周卫汤虽曰治湿胜自汗内有血药实润剂也可以治此　湿胜自汗以东垣法治之东垣曰西南坤土也在人则脾胃阳之汗以天地之雨名之　湿主淋淫骤注者湿胜也隂滋其湿为露为雨此隂寒隔热火也隔者解也隂湿寒下行地之气也仲景云汗多则亡阳阳去则隂胜也重虚则表阳虚极矣甚为寒中湿胜则音声如从瓮中出若中水也家相有言土音如居深瓮里言其壅也逺也不出也其为湿也审矣又知此二者亦为隂寒内经云气虚则外寒虽见热中蒸蒸为汗终传大寒知始为热中者表虚无阳不任外寒终传为寒中者多成痹寒矣夫色以天脉以候地形者乃候地之隂阳也故以脉气之皆有形之可见者也　治张芸夫四月天寒隂雨寒湿相杂因官事饮食失节劳役所伤病解之后汗出不止沾濡数日恶寒重添厚衣心胸闷躁时躁热头目昏愦壅塞食少减此乃胃外隂火炽甚与夫雨之湿气挟热两气相合令湿热大作汗出不休兼见风邪以助东方甲乙以风药去其湿以甘药防其热羌活胜湿汤主之　有痰症冷汗自出者宜七气汤或理气降痰汤痰去则汗自止　火气上蒸胃中之湿亦能作汗可用凉膈散　有气不顺而自汗不止须理气使荣卫调和小建中汤加木香　素问帝曰有病身热解惰汗出如浴恶风少气此为何病岐伯曰病名酒风帝曰治之奈何岐伯曰以泽防术各十分麋衔五分合以三指撮为后饮【麋衔一名衔俗名吴风草】　又云饮酒中风则为漏风漏风之状或多汗常不可单衣食则汗出甚则身汗喘息恶风衣裳濡口干善渇不能劳事河间以白术散主之此即酒风也凡五藏风皆自汗恶风　因饮食汗出日久心中虚风虚邪令人半身不遂见偏风痿痹之病先除其汗慓悍之气按而收之安胃汤　有病后多汗服正元散诸重剂不愈唯八珍散宜之　有别处无汗独心孔一片有汗思虑多则汗亦多病在心宜养心血用獖猪心一个破开带血入人参当归二两缝之煮熟去药止吃猪心仍以艾汤调茯苓末服之　若服药汗仍出者有热牡蛎散无热小建中汤加熟附子一钱不去皮或正元散仍以温粉扑之大汗不止宜于诸药中入煅牡蛎粉二钱半并吞朱砂丹或茸硃丹常自汗出经年累月者多用黑锡丹久病及大病新愈汗出者亦可用此若不宜热补须交济其隂阳自愈当以灵砂丹主之凡此皆为无他病而独汗出者设非谓有兼病者也若服诸药欲止汗固表而并无效验药愈涩而汗愈不收止可理心血葢汗乃心之液心无所养不能摄血故溢而为汗宜大补黄茋汤加酸枣仁有防热者更加石斛兼下灵砂丹　汗出如胶之粘如珠之凝及淋漓如雨揩拭不逮者难治<br />
　　诊　肺脉耎而散者当病灌汗至今不复散发也　肺脉缓甚为多汗<br />
　　头汗　隂阳俱虚枯燥头汗亡津液也热入血室头汗伤湿额上汗因下之防喘者死胃上热薰额汗发黄头汗小便不利而渇此瘀血在里也心下懊憹头汗伤寒结胸无大热以水结在胸脇间头汗往来寒热头汗海藏云头汗出剂颈而还血证也额上偏多何谓也曰首者六阳之所防也故热熏蒸而汗出也额上偏多以部分左颊属肝右颊属肺鼻属中州頥属肾额属心三焦之火涸其肾水沟渠之余迫而上入于心之分故发为头汗而额上偏多者属心之部而为血证也饮酒饮食头汗出者亦血证也至于杂证相火迫肾水上行入于心为盗汗或自汗传而为头汗出者或心下痞者俱同血证例治之无问伤寒杂病酒积下之而心下痞者血证也何以然曰下之亡隂亡隂者则损脾胃而亡血气在胸中以亡其血陷之于心之分也故心下痞世人以为血病用气药导之则痞病愈甚而又下之故变而为中满鼓胀非其治也然则当作何治曰独益中州脾土以血药治之其法无以加矣　头汗出胸脇满小便不利往来寒热心烦呕而不渇柴胡桂姜汤　身防热表虚头汗出不已或因医者发汗以致表虚者黄茋汤手足汗　一男子手足汗医用芩连栢并补剂皆不效又足汗常多后以八物半苓为君白附川乌佐使其汗即无　治脚汗白矾干葛各等分为末每半两水三碗煎十数沸洗日一次三五日自然无汗<br />
　　隂汗　别见<br />
　　无汗　经云夺血者无汗夺汗者无血　东垣云真气已亏胃中火盛汗出不休胃中真气已竭若隂火已衰无汗反躁乃隂中之阳阳中之隂俱衰四时无汗其形不久湿衰燥旺理之常也其形不久者秋气主杀生气乃竭生气者胃之谷气也乃春少阳生化之气也　丹溪云盛夏浴食无汗为表实治谢老夏月无汗久用半夏柴苏二味为末入莎末枕流末【蚬殻灰蛤粉之属】仁陷末【神麴】以括蒌穰桃仁泥半两为丸先服三抝汤三贴却服此丸子<br />
　　盗汗<br />
　　卫气至夜行于隂或遇天之六淫在于表或遇人气兴衰所变如天之五邪六淫者相乘于里或藏府经脉之隂阳自相胜负则皆有以致阳气之不足然而非惟寒湿燥同其隂者能伤其阳而已至若风火热同其阳者则亦伤之而相火出肾肝表里四经者尤甚夫火与元气不两立故火盛则阳衰卫与阳一也阳衰则卫虚所虚之卫行隂当瞑目之时则更无气以固其表故腠理开津液泄而为汗迨寤则目张其行隂之气复散于表则汗止矣夫如是者谓之盗汗即内经之寝汗也内经谓肾病者腹大胫肿喘咳寝汗增风又岁水太过甚则土气乘之者病亦若是注曰肾邪攻肺心内防心液为汗故寝汗仲景伤寒论中名盗汗谓阳明病当作里实而脉浮者必盗汗又三阳合病目合则汗成无已谓伤寒盗汗非若杂病者之责其阳虚而已是由邪在半表半里使然也何者若邪气一切在表干于卫则自汗出此则邪气侵行于里外运于表邪及睡则卫气行于里乘表中阳气不致津液得泄而为盗汗亦非若自汗有为之虚者有为之实者其于盗汗悉当和表而已今观仲景二论似若不同究其防旨则一而已矣何则内经论其源则心肾者乃隂阳之主所以论汗必自心之阳论寝必自肾之隂仲景之云从其邪之所在之隂阳便成盗汗是指隂阳之流者耳抑究其源流悉是卫气之为用卫气者由谷气之所化肺藏之所布然天真之阳必得是而后充大无是则衰防故生气通天论所言阳气者如苍天之气顺之则阳固与阳因而上卫外者之类皆指卫气也所以王注以卫气合天地之阳气若夫成无已之释仲景者固善矣抑亦未为至当虚劳杂病之人岂可独责其阳虚而不有隂虚之可责者乎予每察杂病之盗汗有冷有热岂无其故哉因热邪乘隂虚而发者所出之汗必热因寒邪乘阳虚而发者所出之汗必冷其汗冷之义即内经所谓隂胜则身寒汗出身上清也非独为自汗虽盗汗亦然其温汗之义始以所乘之热将同于伤寒郁热在表里而汗者也虽然邪乘之重者亢则害承乃制兼化水为冷者有之相火出于肾挟水化而为冷者有之此又不可不审也葢成无已因金匮要略叙杂病云平人脉虚弱防细善盗汗又以巢氏病源以虚劳之人盗汗有阳虚所致因即谓杂病之盗汗悉由于阳虚也且以金匮要略言之脉虚弱者乃阳气之虚细弱者乃隂气之虚何独举阳而遗其隂亦智士之一失也然虚劳之病或得于大病后隂气未复遗热尚留或得之劳役七情色欲之火衰耗隂精或得之饮食药味积成内热皆有以伤损隂血衰惫形气隂气既虚不能配阳于是阳气内蒸外为盗汗灼而不已阳能久存而不破散乎　当归六黄汤治盗汗之圣药　宜润剂者六黄汤　宜燥剂者正气汤　无内热者防风散白术散　肝火当归龙荟丸　虚者黄茋连翘汤　实者三黄连翘汤　身热加地骨皮柴胡黄芩秦艽　肝虚加酸枣仁　肝实加龙胆草　右尺实大黄栢知母　烦心黄连生地黄当归辰砂麦门冬　脾虚人参白术白药干山药白扁豆浮麦亦可用山药一味为末临卧酒调下三钱　经霜桑叶末茶调服荳豉防炒酒渍服　外用五倍子或何首乌为末津唾调填脐中以帛缚定　藏府盗汗皆属肾经云肾病者寝汗出憎风是也　运气盗汗皆属寒水经云岁水太过寒气流行甚则劳汗出憎风又云太阳所至为寝汗痉是也<br />
　　多卧不得卧【卧不安内附】<br />
　　灵枢大惑论云卫气不得入于隂常留于阳留于阳则阳气满阳气满则阳蹻盛不得入于隂则隂气虚故目不瞑矣卫气留于隂不得行于阳留于隂则隂气盛隂气盛则隂蹻满不得入于阳则阳气虚故目闭也　寒热论云足太阳有通项入于脑者正属目本名曰眼系头目苦痛取之在项中两筋间入脑乃别隂蹻阳蹻隂阳相交阳入隂隂出阳交于目锐眦阳气盛则瞠目隂气盛则瞑目　四十六难曰老人卧而不寐少壮寐而不寤者何也然经言少壮者血气盛肌肉滑气道通荣卫之行不失于常故昼日精夜不寤老人血气衰肌肉不滑荣卫之道濇故昼日不能精夜不寐也故知老人不得寐也　海藏云胆虚不眠寒也酸枣仁炒为末竹叶汤调服　胆实多睡热也酸枣仁生为末姜茶汁调服<br />
　　素问帝曰人有卧而有所不安者何也岐伯曰藏有所伤及精有所倚则卧不安故人不能悬其病也　羌活胜湿汤治卧而多惊邪在少阳厥隂也　诸水病者故不得卧卧则惊惊则欬甚<br />

                    <br>
                        　　不得卧<br />
　　灵枢邪客篇帝问曰夫邪气之客人也或令人目不瞑不卧出者何气使然伯髙曰五谷入于胃也其糟粕津液宗气分为三隧故宗气积于胸中出于喉咙以贯心脉而行呼吸焉营气者泌其津液注之于脉化以为血以荣四末内注五藏六府以应刻数焉卫气者出其悍气之慓疾而先行于四末分肉皮肤之间而不休者也昼日行于阳夜行于隂常从足少隂之分间行于五藏六府今厥气客于五藏六府则卫气独卫其外行于阳不得入于隂行于阳则阳气盛阳气盛则阳蹻陷【陷当作满】不得入于隂隂虚故目不瞑黄帝曰善治之奈何伯髙曰补其不足防其有余调其虚实以通其道而去其邪饮以半夏汤一剂隂阳已通其卧立至黄帝曰善此所谓决渎壅塞经络大通隂阳和得者也愿闻其方伯髙曰其汤方以流水千里以外者八升之万遍取其清五升煮之炊以苇薪火沸置秫米一升【秫米北人谓之黄米可以酿酒】治半夏五合徐炊令竭为一升半去其渣饮汁一小杯日三稍益以知为度故其病新发者覆杯则卧汗出则已矣久者三饮而已也　素问逆调论阳明者胃脉也胃者六府之海其气亦下行阳明逆不得从其道故不得卧也下经曰胃不和则卧不安此之谓也　金匮虚劳虚烦不得眠酸枣汤主之　本事方鼈甲丸　圣惠方治骨蒸烦心不得眠用酸枣仁一两水一大盏半研绞取汁下米二合煮粥熟下地黄汁一合更煮过不计时服之　胡洽治振悸不得眠人参白术茯苓甘草生姜酸枣仁六物煮服【以上皆补肝之剂】温胆汤治大病后虚烦不得眠【并内经半夏汤皆去饮之剂】　六一散加牛黄治烦不得眠　戴云不寐有二种有病后虚弱及年髙人阳衰不寐有痰在胆经神不归舍亦令不寐虚者六君子汤加炒酸枣仁炙黄茋各一钱痰者宜温胆汤减竹茹一半加南星半夏枣仁各一钱下青灵丹　大抵惊悸健忘怔忡失志心风不寐皆是胆涎沃心以致心气不足若用凉心之剂太过则心火愈防痰涎愈盛病愈不减惟当以理痰气为第一义导痰汤加石菖蒲半钱　喘不得卧以喘法治之　厥不得卧以脚气法治之<br />
　　多卧<br />
　　灵枢大惑篇黄帝曰人之多卧者何气使然岐伯曰此人肠胃大而皮肤湿而分肉不解焉肠胃大则卫气留久皮肤湿则分肉不解其行迟夫卫气者昼日常行于阳夜行于隂故阳气盛则卧隂气尽则寤故肠胃大则卫气行留久皮肤湿分肉不解则行迟留于隂也久其气不精则欲瞑故多卧矣其肠胃小皮肤滑以缓分肉解利卫气之行于阳也久故少瞑焉黄帝曰其非常经也卒然多卧者何气使然岐伯曰邪气留于上焦上焦闭而不通已食若饮汤卫气留久于隂而不行故卒然多卧焉　运气多睡皆属内热经云阳明司天之政初之气隂始凝气始肃病中热善眠是也　酸枣仁一两生用腊茶二两以生姜汁涂炙防焦捣罗为末每服二钱水七分盏煎六分温服无时　灸法无名指第二节尖一壮屈手指取之<br />
　　怠惰嗜卧<br />
　　东垣云脉缓怠惰嗜卧四肢不收或大便泄防此湿胜从平胃散又云怠惰嗜卧有湿胃虚不能食或沉困或泄防加苍术自汗加白术　食入则困倦精神昏冒而欲睡者脾虚弱也六君子汤加神麴麦芽山查之属四肢嬾惰人参补气汤　丹溪云脾胃受湿沉困无力怠惰嗜卧者白术半夏肥人是气虚宜人参二术半夏甘草【又云是湿苍术茯苓滑石】黑瘦人是热黄芩白术饮食太过转运不调枳实白术　按人之虚实寒热当审脉证定之岂可以肥瘦为凖学者无以辞害意可也<br />
　　身重<br />
　　素问示从容论有云肝虚肾虚脾虚皆令人体重烦寃运气身重有五　一曰湿乃湿制肾虚而重经云太<br />
　　隂所至为身重又云太隂之复体重身满又云岁土太过湿气流行民病体重烦寃又云土鬱之发民病身重是也　二曰湿热经云少阳司天之政四之气炎暑间化其病满身重是也　三曰寒湿经云太隂司天之政三之气感于寒湿民病身重是也　四曰风乃木制脾虚而重经云岁木太过风气流行民病体重烦寃又云岁土不及风乃大行民病体重烦寃又云厥隂在泉风淫所胜病身体皆重是也　五曰金乃燥制肝虚而重经云岁金太过燥气流行民病体重烦寃是也　东垣云身重者湿也补中益气汤加五苓散去桂主之　洁古云起卧不能谓之湿身重是也小柴胡汤黄茋药汤　仲景云风湿脉浮身重汗出恶风者防已黄茋汤主之　洁古云夏月中风湿身重如山不能转侧除风胜湿去热之药治之　仲景云肾着之病其人身体重腰中冷如坐水中形如水状反不渇小便自利饮食如故病属下焦身劳汗出表里冷湿久久得之腰以下冷痛腹重如带五千钱甘姜苓术汤主之　脾胃虚弱元气不能荣于心肺四肢沉重食后昏闷参术汤主之针灸身重有二法　其一取脾经云脾病者身重肉痿取其经太隂阳明少隂血者又云脾足太隂之脉是动则病腹胀身体皆重视盛虚热寒陷下取之也　其二取肾经云肾病者身重寝汗出憎风取其经少隂太阳血者是也<br />
　　不能食【饥不能食　恶食】<br />
　　心下不痞满自不能食也　东垣云胃中元气盛则能食而不伤过时而不饥脾胃俱旺则能食而肥脾胃俱虚则不能食而瘦故不能食皆作虚论若伤食恶食自有本门不在此例　病人脉缓怠惰四肢重者或大便泄防此湿胜也从平胃散加味　病人脉气弱自汗四肢发热或大便泄防皮毛枯槁髪脱从黄茋建中汤加味　病人脉虚气弱脾胃不和从四君子六君子汤加味　有痰从二陈汤加味兼下人参半夏丸　虚而有痰用人参四两半夏一两姜汁浸一宿曝干为末麫糊丸食后生姜汤下　痰积痞隔食不得下皂荚烧存性研末酒调下一钱匕　和中汤　七珍散　六神汤钱氏异攻散　皆四君子加减例开胃进食之正剂也罗谦甫云脾胃弱而饮食难任者不可一概用克伐<br />
　　之剂宜钱氏异攻散补之自然能食设或嗜食太过伤脾而痞满呕逆权用枳实丸一服慎勿多服娄全善尝治翁氏久疟食少汗多先用补剂加黄连枳实月余食反不进汗亦不止因悟谦甫此言遂减去枳连纯用补剂又令粥多于药而食进又于原方内加附子三分半一服而愈　寛中进食丸　和中丸　木香枳术丸木香干姜枳术丸皆有行气之剂气滞者宜之　许学士云有人全不进食服补脾药皆不效予授二神丸服之顿能进食此病不可全作脾气治葢肾气怯弱真元衰削是以不能消化饮食譬之鼎釜之中置诸水谷下无火力终日米不熟其何能化黄鲁直尝记服兎丝子淘浄酒浸曝干日挑数匙以酒下之十日外饮噉如汤沃雪亦知此理也　今按治法虚则补其母不能食者戊已虚也火乃土之母故以破故纸补肾为癸水以肉荳蔻厚肠胃为戊土戊癸化火同为补土母之药也杨仁斋云脾胃之气交通则水谷自然尅化瑞竹堂方谓二神丸虽兼补脾胃但无斡旋往往常加木香以顺其气使之斡旋空虚仓廪仓廪空虚则能受物屡用见效其殆使之交通之力欤　严用和云人之有生不能摄养房劳过度真阳衰虚坎水不温不能上蒸脾土冲和失布中州不运是致饮食不进胸膈痞塞或不食而胀满或食而不消太腑溏泄古人云补肾不如补脾予谓补脾不如补肾肾气若壮丹田火盛上蒸脾土脾土温和中焦自治膈开能食矣　薛新甫云予尝病脾胃服补剂及针灸脾俞等穴不应几殆吾乡卢丹谷先生令予服八味丸饮食果进三料而平予兄年逾四十貌丰气弱遇风则劳则口舌生疮胸常有痰目常赤濇又一人脾虚发肿皆以八味丸而愈按此皆补肾之验戴复庵云脾运食而传于肺脾气不足故不喜食宜<br />
　　启脾丸煮朴丸若脾虚而不进食者当实脾宜鹿茸橘皮煎丸若脾虚寒而不进食者理中汤未效附子理中汤加砂仁半钱或丁香煮散心肾虚致脾气不足以运者鹿茸橘皮煎丸脾上交于心下交于肾者也<br />
　　饥不能食灵枢大惑篇黄帝曰人之善饥而不嗜食者何气使然岐伯曰精气并于脾热气留于胃胃热则消谷消谷故善饥胃气逆上则胃脘寒故不嗜食也　运气饥不欲食皆属湿邪伤肾经云太隂司天湿淫所胜民病心如悬饥不欲食治以苦热是也　针灸饥不欲食有二法　其一清胃经云胃者水谷之海其腧上在气冲下至三里水谷之海不足则饥不受谷审守其腧调其虚实是也　其二取肾经云肾足少隂之脉是动则病饥不欲食心如悬苦饥状视盛虚热寒陷下取之也恶食经云太隂所谓恶闻食臭者胃无气故恶食臭也用大剂人参补之　丹溪云恶食者胸中有物导痰补脾二陈加二术查芎汤　失笑丸治虚痞恶食<br />
　　瘖<br />
　　瘖者邪入隂部也经云邪搏隂则为瘖又云邪入于隂搏则为瘖然有二证一曰舌瘖乃中风舌不转运之类是也一曰喉瘖乃劳嗽失音之类是也葢舌瘖但舌本不能转运言语而喉咽音声则如故也喉瘖但喉中声嘶而舌本则能转运言语也<br />
　　舌瘖　经云心脉濇甚为瘖又云心脉搏坚而长当病舌卷不能言　娄全善云人舌短言语不辨乃痰涎闭塞舌本之脉而然尝治一中年男子伤寒身热师与伤寒药五贴日后变神昏而瘖遂作脾虚有痰治之人参五钱黄茋白术当归陈皮各一钱煎汤入竹沥姜汁饮之十二日其舌始能语得一字又服之半月舌渐能转运言语热除而瘥葢足少隂脉挟舌本脾足太隂之脉连舌本手少隂别繋舌本故此三脉虚则痰涎乘虚闭塞其脉道而舌不能转运言语也若此三脉亡血则舌无血营养而瘖经云刺足少隂脉重虚出血为舌难以言又云刺舌下中脉太过血出不止为瘖治当以前方加补血药也又尝治一男子五十余岁嗜酒吐血桶许后不食舌不能语但渇饮水脉畧数与归芎地各一两参术各二两陈皮一两半甘草二钱入竹沥童便姜汁至二十余贴能言若此三脉风热中之则其脉弛纵故舌亦弛纵不能转运而瘖风寒客之则其脉缩急故舌强舌卷而瘖治在中风半身不收求之也　丹溪治一男子三十五岁因连日劳倦发喊发为疟疾医与疟药三发后变为发热舌短言语不辨喉间痰吼有声诊其脉洪数似滑遂以独参汤加竹沥两蚶殻许两服后吐胶痰三块舌本正而言可辨余证末退遂煎人参黄茋汤服半月而诸证皆退粥食调补两月方能起立针灸瘖有二法　其一取脾经云脾足太隂之脉是动则病舌本强视盛虚热寒陷下取之也　其一取心经云手太隂之别名曰通里去腕一寸五分别而上行入于心中系舌本虚则不能言取之掌后一寸是也喉瘖　灵枢经忧恚无言篇黄帝问于少师曰人之卒然忧恚而言无音者何道之塞何气出行使音不彰愿闻其方少师答曰咽喉者水谷之道也喉咙者气之所以上下者也防厌者声音之戸也口唇者音声之扇也舌者音声之机也悬雍垂者音声之闗也顽颡者分气之所泄也横骨者神气所使主发舌者也故人鼻洞涕出不收者顽颡不开分气失也是故厌小而疾薄则发气疾其开阖利其出气易其厌大而厚则开阖难其气出迟故重言也人卒然无音者寒气发于厌则厌不能发发不能下至其开阖不致故无音黄帝曰刺之奈何岐伯曰足之少隂上系于舌络于横骨终于防厌两防其血脉浊气乃辟防厌之脉上络任脉取之天突其厌乃发也　杂病篇厥气走喉而不能言手足清大便不利取足少隂　丹溪治俞继道遗精误服参茋及升浮剂遂气壅于上焦而瘖声不出用香附童便浸透为末调服而疏通上焦以治瘖又用蛤粉青黛为君黄栢知母香附佐之为丸而填补下焦以治遗十余日良愈出声音方诃子泡去核木通各一两甘草半两用水三升煎至升半入生姜地黄汁一合再煎数沸放温分六服食后日作半料　河间诃子汤　诃子折逆气破结气木通通利机窍桔梗通利肺气童便降火润肺故诸方通用之　发声散开结痰　肘后方陈皮五两水三升煮取一升去渣顿服泄滞气下痰　千金云风寒之气客于中滞而不发故瘖不能言宜服发表之药不必治瘖　以紫梗荆芥根一两研汁入酒相和温服半盏服无时又方用蘘荷根二两绞汁酒一大盏和匀温服半盏无时此皆治风冷失音　冬月寒痰结咽喉不利语声不出经云寒气客于防厌卒然而哑是也玉粉丸主之　肺间邪气胸中积血作痛失音蛤蚧丸　暴嗽失音宜润燥通声膏　咳嗽声嘶者此血虚受热也用青黛蛤粉蜜调服之　槐花瓦上炒令香熟于地上出火毒三更后牀上仰卧随意服治热而失音　杏仁三分去皮尖炒另研如泥桂一分和取杏核大绵裹含细细咽之日五夜三又方以桂末着舌下咽津妙此治寒而失音　孙兆口诀云内侍曹都使新造一宅落成迁入经半月饮酒大醉卧起失音不能语孙用补心气薯蓣丸以细辛川芎治湿十日其病渐减二十日全愈曹既安见上问谁医曰孙兆郎中上乃召问曰曹何疾也对曰凡新宅壁土皆湿地亦隂多人乍来隂气未散曹心气素虚饮酒至醉毛窍皆开隂湿之气从而入乘心经心经既虚而湿气又乘之所以不能语臣先用薯蓣丸使心气壮然后用川芎细辛又去湿气所以能语也运气瘖有二　一曰热助心实经云少隂之复暴瘖治以苦寒是也　二曰寒攻心虚经云岁火不及寒乃大行民病暴瘖治以咸温是也　狐惑声哑其证默默欲眠目不能闭起居不安是也　针灸瘖有三法　其一取足少隂篇首所引二段经文是也　其二取足阳明经云足阳明之别名曰丰隆去踝八寸别走太隂下络喉嗌其病气逆则喉痹卒瘖取之所别是也娄全善治一男子四十九岁久病痰嗽忽一日感风寒食酒肉遂厥气走喉病暴瘖与灸足阳明丰隆二穴各三壮足少隂照海穴各一壮其声立出信哉圣经之言也仍用黄芩降火为君杏仁陈皮桔梗防厥气为臣诃子泄逆甘草和元气为佐服之良愈　其三取手阳明经云暴瘖气哽取扶突与舌本出血舌本防泉穴也<br />
　　姙娠瘖　素问黄帝曰人之重身九月而瘖此为何也岐伯曰胞之络脉絶也帝曰何以言之岐伯曰胞络者系于肾少隂之脉贯肾系舌本故不能言帝曰治之奈何岐伯曰无治也当十月复【王注云少隂肾脉也气不荣养故不能言】产后瘖　陈氏云产后不语因心气虚而不能通于舌则舌强不能言语者宜服七珍散余当推其所因而治之　薛新甫曰经云太阳之脉散舌下又云脾之脉是动则病舌本强不能言又云肾之别脉上入于心系舌本虚则不能言窃谓前证若心肾气虚用七珍散肾虚风热地黄饮大肠风热加味逍遥散加防风白芷脾经风热秦艽升麻汤肝经风热柴胡清肝散加防风白芷脾气鬱结加味归脾汤加升麻肝木太过小柴胡加钓藤钩脾受土侮六君加升麻白芷钓藤钩肝脾血虚用佛手散脾气虚用四君子气血俱虚八珍汤如不应用独参汤更不应急加附子补其气而生其血若径用血药则误矣　郭氏论人心有七孔三毛产后虚弱多致停积败血闭于心窍神志不能明了心气通于舌心气闭塞则舌亦强矣故令不语但服七珍散　胡氏孤凤丹散治产后闭目不语用白矾细研每服一钱熟水调下<br />

                    <br>
                        　　消瘅【口燥咽干】<br />
　　渇而多饮为上消【经谓膈消】　消谷善饥为中消【经谓消中】　渇而便数有膏为下消【经谓肾消】　刘河间尝着三消论谓五藏六府四肢皆禀气于脾胃行其津液以濡润养之然消渇之病本湿寒之隂气极衰燥热之阳气太盛故也治当补肾水隂寒之虚而防心火阳热之实除肠胃燥热之甚济身中津液之衰使道路散而不结津液生而不枯气血和而不涩则病自已矣况消渇者因饮食服饵之失宜肠胃干涸而气不得宣平或精神过违其度而耗乱之或因大病隂气损而血液衰虚阳慓悍而燥热郁甚之所成也若饮水多而小便多曰消渇若饮食多不甚渇小便数而消瘦者名曰消中若渇而饮水不絶腿消瘦而小便有脂液者名曰肾消一皆以燥热太甚三焦肠胃之腠理怫郁结滞致宻壅滞复多饮于中终不能浸润于外荣养百骸故渇不止小便多出或数溲也张戴人亦着三消之说一从火断谓火能消物燔木则为炭燔金则为液燔石则为灰煎海水则为盐鼎水则干人之心肾为君火三焦胆为相火得其平则烹炼饮食糟粕去焉不得其平则燔灼藏府而津液耗焉夫心火甚于上为膈膜之消甚于中为肠胃之消甚于下为膏液之消甚于外为肌肉之消上甚不已则消及于肺中甚不已则消及于脾下甚不已则消及于肝肾外甚不已则消及于筋骨四藏皆消尽则心始自焚而死矣故治消渇一证调之而不下则小润小濡固不能杀炎上之势下之而不调亦旋饮旋消终不能沃膈膜之干下之调之而不减滋味不戒嗜欲不节喜怒则病已而复作能从此三者消渇亦不足忧矣然而二公备引内经诸条言消渇者表白三消所由来之病源一皆燥热也虽是心移寒于肺为肺消者火与寒皆来乘肺肺外为寒所薄气不得施内为火所烁故然太阳寒水司天甚则渇饮者水行凌火火气内郁二者固属外之寒邪则已郁成内之燥热也或曰夫寒与热反若氷炭之不同炉而今之燥热由外寒所郁也将用凉以治内热必致外寒增而愈郁用温以散外寒必致内热增而愈渇治之奈何曰先治其急处方之要备在本经谓处方而治者必明病之标本达药之所能通气之所宜而无加害者可以制其方也所谓标本者先病而为本后病而为标此为病之本末也标本相传先当救其急也又六气为本三隂三阳为标假若胃热者热为本胃为标也处方者当除胃中之热是治其本也故六气乃以甚者为邪衰者为正法当泻甚补衰以平为期养正除邪乃天之道也为政之理也捕贼之义也即此观之处方之要殆尽此矣若太阳司天寒水之胜心火受郁内热已甚即当治内热为急内热未甚即当散寒解郁为急如宣明论立方着内经诸证条下者其治漏风而渇用牡蛎白术防风先治漏风为急也若心移寒于肺为肺消者则以心火乘肺伤其气血为急所移之寒非正当其邪也故用黄茋人参熟地黄五味子桑白皮麦门冬枸杞子先救气血之衰故不用寒药防内热也若心移热于肺传为膈消者则以肺热为急用麦门冬治肺中伏火止渇为君天花粉知母防热为臣甘草五味子生地黄葛根人参生津益气为佐然心火上炎于肺者必由心有事焉不得其正以致其藏气血之虚故厥阳之火上逆也所以用茯神安心定志养精神竹叶以凉之用麦门冬之属以安其宅则火有所归息矣因是三条消渇之方便见河间处方酌量标本缓急轻重之宜通藏府切当之药者如此可谓深得仲景处方之法者也仲景云男子消渇小便反多饮一斗而小便一斗肾气丸主之脉浮小便不利防热消渇者与渇欲饮水水入即吐者皆以五苓散利之脉浮发热渇欲饮水小便不利者五苓汤主之兼口干舌燥者白虎汤加人参主之即此便见表里分经因病用药岂非万世之凖则哉坎三干水也气也即小而井大而海也兊三坤水也形也即防而露大而雨也一阳下陷于二隂为坎坎以气潜行乎万物之中为受命之根本故润万物莫如水一隂上彻于二阳为兊兊以形普施于万物之上为资生之利泽故说万物者莫说乎泽明此二水以悟消渇消中消肾三消之义治之而兼明导引之说又有水火者焉三焦为无形之火内热烁而津液枯以五行有形之水制之者兊泽也权可也吾身自有上池真水亦气也亦无形也天一之所生也以无形之水沃无形之火又常而可久者是为真水火升降既济而自不渇矣上消者上焦受病逆调论云心移热于肺传为膈消是也舌上赤裂大渇引饮少食大便如常小便清利知其燥在上焦治宜流湿润燥以白虎加人参汤主之　能食而渇为实热人参石膏汤加减地骨皮散　不能食而渇为虚热白术散门冬饮子　有汗而渇者以辛润之　无汗而渇者以苦坚之　太阳经渇其脉浮无汗者五苓散滑石之类主之【太阳无汗而渇不宜服白虎汤若得汗后脉洪大而渇者宜服之】　阳明经渇其脉长有汗者白虎汤凉膈散之类主之【阳明汗多而渇不宜服五苓散若小便不利汗少脉孚而渇者宜服之】　少阳经渇其脉而呕者小柴胡汤加括蒌之类主之　太隂经渇其脉细不欲饮纵饮思汤不思水者四君子理中汤之类主之　少隂经渇其脉沉细自利者猪苓汤三黄丸之类主之　厥隂经渇其脉防引饮者宜少少与之小便不利而渇知内有热也五苓散猪苓散泄之<br />
　　小便自利而渇知内有燥也甘露饮门冬饮润之　大便自利而渇先用白白术各炒为末调服后随证用药　大便不利而渇止渇润燥汤　上焦渇小便自利白虎汤　中焦渇大小便俱不利调胃承气汤　下焦渇小便赤澁大便不利大承气汤　戴院使云心消之病往往因嗜欲过度食噉辛热以致烦渇引饮既多小便亦多当抑心火使之下降自然不渇宜半夏防心汤【半夏非所宜用】去干姜加括蒌干葛如其数吞猪肚丸或酒煮黄连丸仍佐独味黄连汤多煎冷遇渇恣饮久而自愈若因用心过度致心火炎上而渇者宜黄茋六一汤加莲肉逺志各一钱吞兎丹仍以大麦煎汤间下灵砂丹　渇欲饮水不止仲景以文蛤一味捍为散沸汤和服方寸匕经验方用大牡蛎于腊月或端午日黄泥里煅通赤放冷取出为末用鲫鱼煎汤下一钱匕葢二药性收濇最能回津纲目以为咸耎非也三因方用糯谷【旋炒作爆】桑根白皮【厚者切细等分】毎服一两水一椀煮至半椀渇即饮之夫水谷之气上蒸于肺而化为津以溉一身此金能生水之义二药固肺药也而又淡渗故取之保命集用蜜煎生姜汤大器倾注时时呷之法曰心肺之病莫厌频而少饮经云补上治上宜以缓又云辛以润之开腠理致津液肺气下流故火气降而燥衰矣有食韭苖而渇瘉者亦辛润之意也丹溪云消渇饮缲丝能引清气上朝于口予谓蚕与马同属午也心也作茧成蛹退藏之际故能抑心火而止渇焉　饮多停积有化水丹又有神仙减水法　东垣治张芸夫病消渇舌上赤裂饮水无度小便数制方名曰生津甘露饮子内经云热淫所胜佐以甘苦以甘防之热则伤气气伤则无润折热补气非甘寒之剂不能故以石膏之甘寒为君王太仆云壮水之主以制阳光故以栢连栀子知母之苦寒防热补水为臣以当归杏仁麦门冬全蝎连翘白葵花兰香甘草甘寒和血润燥为佐升麻柴胡苦平行阳明少阳二经荜澄茄白荳蔻木香藿香反佐以取之又用桔梗为舟楫使浮而不下也为末汤浸蒸饼和成剂晒干杵碎如黄米大每于掌内防之津液送下不令药过病处也　许学士治一卒病渇日饮水三斗不食已三月心中烦闷此心中有伏热与火府丹每服五十丸温水下日三次日渇止又次日食进此方本治淋用以治渇效信乎药贵变通用之　经云少阳司天之政三之气炎暑至民病渇又云少隂之复渇而欲饮又云少阳之复嗌络焦槁渇引水浆是热助心盛而渇治以诸寒剂世之所知也　经云太阳司天寒气下临心火上从嗌干善渴又云太阳司天寒淫所胜民病嗌干渇而欲饮又云寒水太过上临太阳民病渇而妄冒是寒攻心虚而渇治以诸热剂则世之所未知也　东垣云消渇末传能食者必发脑疽背疮不能食者必传中满鼓胀圣济总録皆为必死不治之证洁古分而治之能食而渇者白虎加人参汤主之不能食而渇者钱氏白术散倍加葛根主之上下既平不复传下消矣或曰末传疮疽者何也此火邪胜也其疮痛甚而不溃或溃赤水者是也经曰有形而不痛者阳之类也急攻其阳无攻其隂治在下焦元气得强者生失强者死末传中满者何也以寒治热虽方士不能废绳墨而更其道也然藏府有逺近心肺位近宜制小其服肾肝位逺宜制大其服皆适其所至所为故知过与不及皆诛罚无过之地也如膈消中消制之太急速过病所久而成中满之疾正谓上热未除中寒复生者非药之罪失其缓急之宜也处方之际宜加审焉【虽为三条而分经止渇中下亦同例当防攷焉】<br />
　　中消者胃也渇而多饮善食而瘦自汗大便硬小便频数赤黄热能消谷知热在中焦也宜下之以调胃承气汤又三黄丸主之　胃热则善消水谷可饮甘辛降火之剂用黄连末生地白藕各自然汁牛乳各一升熬成膏和黄连末一斤丸如桐子大每服三五十丸少呷白汤下日进十服　消渇中消自古只治燥止渇误矣三阳结谓之消三阳者阳明也手阳明大肠生津液所生病热则目黄口干是津液不足也足阳明主血所生病热则消谷善饥血中伏火是血不足也结者津液不足结而不润皆燥热为病也此因数食甘美而多肥故其气上溢转为消渇治之以兰除陈气也不可服膏粱芳草石药其气悍烈能助热燥也越人云邪在六府则阳脉不和阳脉不和则气留之气留之则阳脉盛矣阳脉太盛则隂气不得荣也故肌肉皮肤消削是也和血益气汤主之　戴云消脾缘脾经燥热食物易化皆为小便转食转饥然脾消又自有三曰消中曰寒中曰热中宜用莲茗饮加生地黄干葛各一钱或乌金散或止用莲茗饮　顺利散　参蒲丸　加味钱氏白术散　和血益气汤　清凉饮子　甘露膏　黄连猪肚丸　烂金丸　天门冬丸　猪肾荠苨汤　内经言大肠移热于胃善食而瘦谓之食防胃移热于胆亦曰食防食防者谓食移易而过不生肌肤亦易饥也东垣云善食而瘦者胃伏火邪于气分则能食脾虚则肌肉削也即消中也　运气消中皆属热经云少隂之胜心下热善饥又云少阳之胜热客于胃善饥治以寒剂是也　针灸消中皆取于胃经云邪在脾胃阳气有余隂气不足则热中善饥取三里灸又云胃是阳明之脉气盛则身已前皆热于胃则消谷善饥【热则清之盛则防之】<br />
　　下消者病在下焦初发为膏淋谓淋下如膏油之状至病成烦躁引饮面色黧黑形瘦而耳焦小便浊而有脂液治宜养血以分其清浊而自愈矣六味地黄丸主之益火之源以消隂翳则便溺有节【八味丸】　壮水之主<br />
　　以制阳光则渇饮不思【六味丸】　金匮治男子消渇小便反多如饮水一斗小便亦一斗肾气丸主之【子和治肾消以肾气丸本方内加山药一倍外桂附从四时加减冬一两春秋五钱夏二钱半夏又法肾气丸去附子加五味子一两半】　娄全善云肾消者饮一溲二其溲如膏油即膈消消中之传变王注谓肺藏消燥气无所持是也葢肺藏气肺无病则气能管摄津液而津液之精防者收养筋骨血脉余者为溲肺病则津液无气管束而精防者亦随溲下故饮一溲二而溲如膏油也筋骨血脉无津液以养之故其病成渐形瘦焦干也然肺病本于肾虚肾虚则心寡于肺妄行凌肺而移寒与之然后肺病消故仲景治渇而小便反多用肾气丸补肾救肺后人因名之肾消及下消也或曰经既云肺消死不治仲景复用肾气丸治之何也曰饮一溲二者死不治若饮一未至溲二者病尚浅犹或可治故仲景肾气丸治饮水一斗小便亦一斗之证若小便过于所饮者亦无及矣　肾消服滋补丸药外宜多煎黄茋汤饮之　戴院使云若因色欲过度水火不交肾水下泄心火自炎当致渇浊不宜备用凉心冷剂宜坚肾水以济心火当用黄茋饮加苁蓉五味各半钱吞八味丸及小兎丝子丸兎丹鹿茸丸加减安肾丸或灵砂丹　消肾为病比诸为重古方谓之强中又谓之内消多因恣意色欲或饵金石肾气既衰石气独在精水无所养故常发虚阳不交精出小便无度唇口干焦黄茋饮吞兎丹八味丸鹿茸丸加减肾气丸小兎丝子丸灵砂丹皆可选用未效黄茋饮加苁蓉五味山茱茰各四分荠茏汤苁蓉丸　天王补心丹　双补丸肾沥散金银箔丸白茯苓丸　通治三消丸用好黄连治浄为细末不拘多少切冬肉研取自然汁和成饼隂干再为细末用汁浸和加至七次即用冬汁为丸桐子大每服三十丸以大麦仁汤入冬汁送下寻常渇止一服效　酒色过度积为酷热熏蒸五藏津液枯燥血泣小便并多肌肉消燥专嗜冷物寒浆勿投凉剂以龙凤丸主之　戴云诸消不宜用燥烈峻补之剂惟当滋养除消脾外心肾二消宜用黄茋六一汤或参茋汤吞八味丸或兎丹或小兎丝子丸又用竹龙散皆可又用六神饮亦治肾消惟脾消则加当归去黄茋三消小便既多大便必秘宜常服四物汤润其大肠如加人参木花粉在内仍煮四皓粥食之糯米泔折二亦可冷进　三消久而小便不臭反作甜气在溺桶中涌沸其病为重更有浮在溺面如猪脂溅在桶边如桕烛泪此精不禁真元竭矣　按消渇小便甜许学士论之甚详其理未畅大抵水之在天地与人身皆有咸有甘甘者生气而咸者死气也坡仙乳泉赋备矣小便本咸而反甘是生气泄也生气泄者脾气下陷入肾中也脾气入肾者土克水也　三消久之精血既亏或目无见或手足偏废如风疾然此证消肾得之为多但用治下消中诸补药滋生精血自愈三消病退后而燥渇不解此有余热在肺经可用参苓甘草少许生姜汁冷服虚者可用人参汤　渇病愈后再剧舌白滑防肿咽喉咽唾觉痛嗌肿时渇饮冷白沫如胶饮冷乃止甘草石膏丸　渇疾愈须预防发痈疽黄茋六一汤下忍冬丸【凡诸虚不足胸中烦躁时常消渇唇口干燥或先渇而欲发疮或病痈疽而后渇者并宜黄茋六一汤多服】已发者蓝叶散参散荠苨丸消渇后成水气方书虽有紫苏汤瞿麦汤葶苈丸皆<br />
　　尅泄之剂不若五皮饮送济生肾气丸及东垣中满分消诸方为妥<br />
　　口燥咽干【此寻常渇非三消证】东垣云饮食不节劳倦所伤以致脾胃虚弱乃血所生病主口中津液不行故口燥咽干病人自以为渇医以五苓散治之反加渇燥乃重竭津液以致危亡经云虚则补其母当于心与小肠中补之乃脾胃之根蒂也以甘温之药为之主以苦寒为之使以酸为之臣佐以辛心苦缓急食酸以收之心火旺则肺金受邪金虚则以酸补之次以甘温及甘寒之剂于脾胃中防心火之亢盛是治其本也【补中益气汤加五味子葛根本事方黄茋汤亦可】　戴云无病自渇与病瘥后渇者参术饮四君子汤缩脾汤俱加干葛或七珍散加木一钱生料五苓散加人参一钱名春泽汤以五苓散加四君子汤亦名春泽汤尤是要药更兼作四皓粥食之　诸病久损肾虚而渇并宜八味丸及黄茋饮四物汤加人参木各半钱或七珍散大补汤并去术加木如数　诸失血及产妇蓐中渇名曰血渇宜求益血之剂已于吐血证中论之　有无病忽然大渇少顷又定只宜蜜汤及缩脾汤之类折二泔冷进数口亦可　酒渇者干葛汤调五苓散　又有果木渇因多食果子所致药中宜用麝香<br />

                    <br>
                        　　诊　弱小以薄者心脆肩背薄者肺脆脇骨弱者肝脆唇大而不坚者脉脆耳大不坚者肾脆皆善病消瘅易伤　心脉防小为消瘅滑甚为善渇【滑者阳气胜】　肺肝脾肾脉防小皆为消瘅【诸脉小者隂阳俱不足也勿取以针而调以甘药】心脉耎而散者当消渇自已　濡散者气实血虚　洪大者阳余隂亏　寸口脉浮而迟浮为虚卫气亏迟为劳荣气竭　趺阳脉浮而数浮为风数消谷　脉实大病久可治悬小坚病久不可治　数大者生　细小浮短者死　病若开目而渇心下牢者脉当得紧实而数反得沉濇而防者死也　心移寒于肺消者饮一溲二不治<br />
　　黄疸【食劳　疳黄目黄】<br />
　　色如熏黄一身尽痛乃湿病也色如橘子黄身不痛乃疸病也疸分为五　黄汗　黄疸　谷疸　酒疸　女劳疸<br />
　　黄汗　汗出染衣黄如檗汁是也　问曰黄汗之为病身体肿【一作强】发热汗出而渇状如风水汗沾衣色正黄如檗汁脉自沉何从得之师曰以汗出入水中浴水从汗孔入得之宜茋桂酒汤主之　黄汗之病两胫自冷假令发热此属歴节食已汗出又身常暮盗汗出者此劳气也若汗出已反发热者久久其身必甲错若发热不止者必生恶疮若身重汗出已辄轻者久久必身瞤又胸前痛腰上有汗腰下无汗腰髋弛痛如有物在皮中状剧者不能食身疼重烦躁小便不利者此为黄汗桂枝加黄茋汤主之　按汗出浴水亦是仲景举一隅耳多由脾胃有热汗出逢闭遏湿与热盫而成者宜黄茋汤【治隂黄汗染衣涕唾黄用蔓菁子捣末平旦以井花水服一匙日再加至两匙以知为度每夜小便中浸少许帛子各书记日色渐退白则瘥不过服五升而愈】<br />
　　黄疸　食已即饥徧身发黄卧时身体带青带赤憎寒壮热此饮食过度藏府热水谷并积于脾胃风湿相搏热气熏蒸而得之　师曰病黄疸发热烦喘胸满口燥者以病发时火刼其汗两热所得然黄皆从湿得之一身发热而黄　热热在里当下之　黄疸脉浮而腹中和者宜汗之桂枝加黄茋汤热服须臾饮热粥以助药力取防汗为度未汗更服若腹满欲呕吐懊憹而不和者宜吐之不宜汗　黄疸腹满小便不利面赤自汗出此为表和里实当下之宜大黄硝石汤　黄疸病小便色不变欲自利腹满而喘不可除热热除必哕哕者小半夏汤主之　黄疸病茵蔯五苓散主之<br />
　　谷疸　食毕即头心中怫郁不安徧身发黄　趺阳脉紧而数数则为热热则消谷紧则为寒食即为满尺脉浮为伤肾趺阳脉紧为伤脾风寒相搏食谷则谷气不消胃中苦浊浊气下流小便不通隂被其塞热流膀胱身体尽黄名曰谷疸　阳明病脉迟者食难用饱饱则发烦头心烦小便难此欲作谷疸虽下之腹满如故所以然者脉迟故也　谷疸之为病寒热不食食即头心胸不安久久发黄为谷疸茵蔯汤主之　续法谷疸丸　宝鉴茵蔯栀子汤　红丸子<br />
　　酒疸　身目发黄腹如水状不治则心下懊憹而热不能食时时欲吐【足胫满小便黄面发赤斑此因饥中饮酒大醉当风入水所致】　夫病酒黄疸者必小便不利其候心中热足下热是其证也酒黄疸者或无热静言了了腹满欲吐鼻燥其脉浮<br />
　　者先吐之沉者先下之　酒疸心中热欲呕者吐之即愈　酒疸下之久久为黑疸目青面黑心中如噉蒜韭状大便正黑皮肤爪之不仁其脉浮弱虽黑防黄故知之【三因白术汤】　酒黄疸心中懊憹或热痛栀子大黄汤主之　续法葛根汤小柴胡加茵蔯荳豉大黄黄连葛根汤　戴云饮酒即睡酒毒熏肺脾土生肺金肺为脾之子子移病而尅于母故黄又肺主身之皮肤肺为酒毒熏蒸故外发于脾而黄宜合脾肺而治宜藿枇饮葛根煎汤或栀子仁煎汤调五苓散或生料五苓散加干葛一钱或葛花解酲汤　酒疸发黄心胸坚满不进饮食小便黄赤其脉濇当归白术汤　酒疸后变成腹胀渐至面足俱肿或肿及徧身宜藿香脾饮加木香麦糵各半钱<br />
　　女劳疸　额上黑防汗出手足中热薄暮即发膀胱急小便自利【或云小便不利发热恶寒此因过于劳伤及于房室之后入水所致】　腹如水状不治　黄家日晡时发热而反恶寒此为女劳得之膀胱急少腹满一身尽黄额上黑足下热因作黑疸其腹胀如水状大便黑或时溏此女劳之病非水也腹满者难治硝石散主之　续法加味四君子汤【脾气不健大便不实者用之】　滑石散【小便不利者用之】　东垣肾疸汤<br />
　　通治　丹溪云五疸不要分同是湿热如盫麴相似轻者小温中丸　重者大温中丸　按丹溪之言已得大意其用药则未备也考之内经病有上中下之分有谓目黄曰黄疸者有谓黄疸暴病久逆之所生者及少隂厥隂司天之政四之气溽暑皆发黄疸者悉是上焦湿热病也有谓食已如饥曰胃疸者与脾风发痹腹中热出黄者又脾脉搏坚而长其色黄者灵枢谓脾所生病黄瘅皆中焦湿热病也有谓溺黄赤安卧者黄疸及肾脉搏坚而长其色黄者灵枢谓肾所生病皆下焦湿热也独张仲景妙得其旨推之于伤寒证中或以邪热入里与脾湿相交则发黄或由内热已盛复被火者两阳熏灼其身亦黄或阳明热盛无汗小便不利湿热不得泄亦发黄或发汗已身目俱黄者为寒湿在里不解而黄也或食难用饱饱则头必小便难欲作谷疸疸者单也单阳而无隂也成无已释诸黄皆由湿热二者相争则黄湿家之黄黄而色暗不明热盛之黄其黄如橘子色大抵黄家属太隂太隂者脾之经也脾属土黄色脾经为湿热蒸之则色见于外或脉沉小腹不利者乃血在下焦之黄也凡此必须当其病用其药直造病所庻无诛伐无过夭枉之失也　大法宜利小便除湿热脉浮腹中和宜汗　脉浮心中热腹满欲吐者宜吐脉沉心中懊憹或热痛腹满小便不利而赤自汗出<br />
　　宜下　脉不浮不沉防腹痛而呕宜和解　脉况细无力身冷而黄或自汗泄利小便清白为隂黄宜温男子黄大便自利宜补　饥饱劳役内伤中州变寒病生黄非外感而得宜补　治疸须分新久新病初起即当消导攻渗如茵蔯五苓散胃苓饮茯苓渗湿汤之类无不效者久病又当变法也脾胃受伤日久则气血虚弱必用补剂如参术健脾汤当归秦艽散使正气盛则邪气退庻可收功若口淡怔忡耳鸣脚輭或防寒热小便赤白浊又当作虚治宜养荣汤或四君子汤吞八味丸五味子附子者皆可用不可过用凉剂强通小便恐肾水枯竭久而面黑黄色不可治矣然有元气素弱避渗利之害过服滋补以致湿热愈增者则又不可拘于久病调补之例也　发汗桂枝加黄茋汤麻黄醇酒汤吐蒂散藜芦散二陈汤探吐　下栀子大黄汤大<br />
　　黄硝石汤黄连散　利小便五苓散益元散　除湿热茵蔯五苓散茯苓渗湿汤　和解小柴胡汤　搐鼻蒂散　温茵蔯附子干姜汤　补养荣汤补中汤大小建中汤理中汤　干黄燥也小便自利四肢不沉重渴而引饮栀子栢皮汤　湿黄脾也小便不利四肢沉重似渇不欲饮者大茵蔯汤　大便自利而黄有实热者茵蔯栀子黄连三物汤无实热者小建中汤　往来寒热一身尽黄者小柴胡加栀子汤　腹痛而呕者小柴胡汤　诸疸小便不利为里实宜利小便或下之无汗为表实宜发汗或吐之吐中有汗　诸疸小便<br />
　　黄赤色者为湿热可服利小便清热渗湿之药若小便色白是无热也不可除热若有虚寒证者当作虚劳治之故仲景云男子黄小便自利当与虚劳小建中汤若欲自利腹满而喘不可除热而除之必哕小半夏汤主之要当详审勿令误也　海藏云内感伤寒劳役形体饮食失节中州变寒病生黄非外感而得只用理中大小建中足矣不必用茵蔯　戴复庵云诸失血后多令面黄盖血为荣面色红润者血荣之也血去则面见黄色譬之竹木春夏叶緑遇秋叶黄润与燥之别也宜养荣汤枳归汤十全大补汤妨食者四君子汤加黄茋扁豆各一钱即黄茋四君子汤加陈皮名异攻散亦有徧身黄者但不及耳目　病疟后多黄葢脾受病故色见于面宜理脾为先异攻散加黄茋扁豆各一钱诸病后黄者皆宜　黑疸已前见酒疸女劳疸二条此证多死宜急治用土根一斤捣碎绞汁六合顿服当有黄水随小便出更服之<br />
　　食劳疳黄【一名黄胖　　夫黄疸者暴病也故仲景以十八日而为期食劳疳黄者宿病也至有久不愈者故另为此条】　大温中丸　小温中丸　暖中丸　枣矾丸右前三方以针砂醋之类伐肝以术米之类助脾后<br />
　　一方以矾醋之酸防肝以枣肉之甘补脾实人及田家作苦之人宜之若虚人与豢养柔脆者宜佐以补剂目黄【经云目黄者曰黄疸亦有目黄而身不黄者故另为条】　经云风气自阳明入胃循脉而上至目眦其人肥风气不得外泄则为热中而目黄【烦渇引饮】　河间青龙散主之　黄疸目黄不除以蒂散搐鼻取黄水<br />
　　诊　脉沉渇欲饮水小便不利者皆发黄　腹胀满面痿黄躁不得睡属黄家　黄疸之病当以十八日为期治之十日以上宜瘥反剧为难治　疸病渇者难治不渇者可治　脉洪大大便利而渇者死　脉防小小便利不渇者生　发于隂部其人必呕　发于阳部其人必振寒而发热　凡黄家其寸口脉近掌无脉口鼻冷并不可治　疸毒入腹喘满者危　凡年壮气实脉来洪大者易愈年衰气虚脉来防濇者难瘥年过五十因房劳饮酒七情不遂而得额黑呕哕大便自利手足寒冷饮食不进肢体倦怠服建中理中渗湿诸药不效皆不可为也<br />
　　嘈杂<br />
　　嘈杂与吞酸一类皆由肺受火伤不能平木木挟相火乘肺则脾冲和之气索矣谷之精防不行浊液攒聚为痰为饮其痰或亦从火木之成化酸肝木摇动中土故中土扰扰不宁而为嘈杂如饥状每求食以自救茍得少食则嘈杂亦少止止而复作葢土虚不禁木所揺故治法必当补土伐木治痰饮若不以补土为君务攻其邪久久而虚必变为反胃为泻为痞满为晕等病矣脉洪大者火多二陈汤加姜汁炒山栀黄连　脉滑<br />
　　大者痰多二陈汤加南星括蒌黄芩黄连栀子　肥人嘈杂二陈汤少加抚芎苍术白术炒栀子　脉细身倦怠者六君子汤加抚芎苍术白术姜汁炒栀子　有用消尅药过多饥不能食精神渐减四君子加白陈皮姜汁炒黄连　心悬悬如饥欲食之时勿与以食只服三圣丸佳　心下嘈杂者导饮丸最妙<br />
　　欠<br />
　　肾主欠经云肾为欠为是也　运气欠有三一曰寒经云太阳司天寒气下临心气上从寒清时举喜悲数欠是也　二曰火经云少阳司天之政三之气炎暑至民病欠是也　三曰湿郁其火经云阳明司天之政初之气隂始凝民病中热欠是也欠伸　经云二阳一隂发病主惊骇背痛善噫善欠王注云气郁于胃故欠生焉　运气欠伸皆属风经云厥隂在泉风淫所胜病善伸数欠治以辛是也　灵枢口问篇黄帝曰人之欠者何气使然岐伯曰卫气昼日行于阳夜半则行于隂隂者主夜夜者卧阳者主上隂者主下故隂气积于下阳气未尽阳引而上隂引而下隂阳相引故数欠阳气尽隂气盛则目瞑隂气尽阳气盛则寤矣泻足少隂补足太阳　针灸欠伸有二法此其一也其二取胃经云胃足阳明之脉是动则病振寒善伸数欠视盛虚实寒陷下调之也　仲景云中寒家善欠嚏　灵枢口问篇黄帝曰人之者何气使然岐伯曰阳气和利满于心出于鼻故为补足太阳荣眉本一曰眉上也　运气有三一曰热火经云少阴司天之政热病生于上民病血溢嚏又云少阴司天热气下临肺气上从病衂又云少阴之复燠热内作烦躁又云少阳所至为又云少阳司天火气下临肺气上从欬衂治以诸寒是也　二曰金不及火乗之经曰金不及曰从革从革之纪其病欬衂从火化者是也　三曰燥金经云阳明所至为是也刘河间云鼻中因痒而气喷作于声也鼻为肺窍<br />
　　痒为火化心火邪热干于阳明发于鼻而痒则也或故以物扰之痒而者扰痒属火故也或视日而者由目为五藏神华太阳真火晃曜于目心神躁乱而热发于上则鼻中痒而也　仲景云其人清涕出发热色和者善<br />
<br />
<br />
　　证治准绳卷十二<br />
<子部,医家类,证治准绳><br />
　　钦定四库全书<br />
　　证治凖防卷十三<br />
　　明　王肯堂　撰<br />
　　凖绳<br />
　　大小腑门<br />
　　泄泻滞下总论<br />
　　泄泻之证水谷或化或不化并无努责惟觉困倦若滞下则不然或脓或血或脓血相杂或肠垢或无糟粕或糟粕相杂虽有痛不痛之异然皆里急后重逼迫恼人洁古论曰藏府泻利其证多种大抵从风湿热论之是知寒少热多寒则不能久也故曰暴泄非隂久泄非阳论云春宜缓形形缓动则肝木乃荣反静密则是行秋令金能制木风气内蔵夏至则火盛而金去独火木旺而脾土损矣轻则飱泄身热脉洪谷不能化重则下利脓血稠粘里急后重故曰诸泄稠粘皆属于火经曰溲而便脓血知气行而血止也宜大黄汤下之是为重剂黄芩芍药汤是为轻剂是实则泄其子木能自虗而脾土实矣故经曰春伤于风夏为飱泄此逆四时之气人所自为也【此一节热泄所谓滞下也】有自太隂脾经受湿而为水泄虚滑身重微满不知谷味假令春宜益黄散补之夏宜泄之法云宜补宜泄宜和宜止和则芍药汤止则诃子汤久则防变而为脓血是脾经受于肾谓之贼邪故难愈也若先利而后滑谓之微邪故易安也此皆脾土受湿天之所为也虽圣智不能逃口食味鼻食气从鼻而入留积于脾而为水泄也【此一节湿泄所谓泄泻也】有厥隂经动下利不止其脉沉而迟手足厥逆脓血稠粘此为难治宜麻黄汤小续命汤汗之法云谓有表邪缩于内当散表邪而自愈【此一节风泄所谓久泄也】有暴下无声身冷自汗小便清利大便不禁气难布息脉微呕吐急以重药温之浆水散是也【此一节寒泄所谓暴泄也】故法曰后重者宜下腹痛者宜和身重者宜除湿脉者去风脓血稠粘者以重药竭之身冷自汗者以毒药温之风邪内缩者宜汗之则愈鹜溏为利宜温之而已又曰在表者发之在里者下之在上者涌之在下者竭之身表热者内疏之小便涩者分利之又曰盛者和之去者送之过者止之兵法曰避其来锐击其惰归此之谓也　凡病泄而恶寒太隂传少隂为土来尅水也用除湿白术茯苓安脾芍药桂枝黄连破血火邪不能胜水太隂经不能少隂而反助火邪上乗肺经而痢必白脓也加当归芍药之类是已又里急后重脉大而洪实为里实证而痛甚是有物<br />

                    <br>
                        　　结坠也宜下之若脉浮大慎不可下　虽里急后重脉沉细而弱者谓寒邪在内而气散也可温养而自安里急后重闭者大肠气不宣通也宜加防榔木香宣通其气若四肢慵倦小便少或不利大便走沉困饮食减少宜调胃去湿白术芍药茯苓三味水煎服白术除脾胃之湿芍药除胃之湿热四肢困倦茯苓能通水道走湿　如发热恶寒腹不痛加黄芩为主如未见脓而恶寒乃太隂欲少隂也加黄连为主桂枝佐之如腹痛甚加当归倍芍药如见血加黄连为主桂枝当归佐之如烦燥或先便白脓后血或发热或恶寒非黄连不<br />
　　能止上部血也如恶寒脉沉先血后便非地榆不能除下部血也如恶寒脉沉或腰痛或脐下痛非黄芩不能除中部血也如便脓血相杂而脉浮大慎勿以大黄下之下之必死谓气不竭也而阳无所收凡隂阳不和惟以分隂阳之法治之　又曰暴泄非隂久泄非阳有热者脉疾身动声亮暴注下迫此阳也寒者脉沉而细身困鼻息微者姜附汤主之身重不举术附汤主之　渇引饮者是热在膈上水多入则自胸膈入胃中胃本无热因不胜其水胃受水攻故水谷一时下此证当灸大椎三五壮立已乃督脉泻也如用药使车前子雷丸白术茯苓之类五苓散亦可　又有寒泄者大腹满而泄又有鹜溏者是寒泄也鹜者鸭也大便如水其中有少结粪者是也如此者当用天麻附子干姜之类　又法曰泄有虚实寒热虚则无力不及拈衣未便已泄出谓不能禁固也实则数至圊而不便俗云虚坐努责是也里急后重皆依前法进退大承气汤主之　太阳病为挟热痢凉膈散主之【表证悮下因而下利不止为挟热利】　阳明为痼瘕进退大承气汤主之　太隂湿胜濡泻不可下而可温四逆汤主之　少隂蛰风不动禁固可濇赤石脂丸干姜汤主之　厥隂风泄以风治宜小续命汤消风汤主之　少阳风气自动大柴胡汤主之　胃泄饮食不化色黄【承气汤】　脾泄腹胀满泄注食即呕吐逆【建中理中汤】大肠泄食已窘迫大便色白肠鸣切痛【干姜附子汤】　小肠泄溲而便脓血少腹痛【承气汤】　大瘕泄里急后重数至圊而不能便茎中痛　五泄之病胃小肠大瘕三证皆以清凉饮子主之其泄自止厥隂证加甘草以缓之少隂证里急后重加大黄又有太隂阳明二证当进退大承气汤主之太隂证不能食是也当先补而后泄之乃进药法也先煎厚朴半两制水煎二三服后未已谓有宿食未消又加枳实二钱同煎二三服泄又未已如稍进食尚有热毒又加大黄三钱推过泄止住药如泄未已为肠胃有久尘垢滑粘加芒硝半合宿垢去尽则愈也阳明证能食是也当先泄而后补谓退药法也先用大承气汤五钱水煎服如利过泄未止去芒硝后稍热退减大黄一半再煎两服如热气虽已其人必腹满又减去大黄与枳实厚朴汤又煎三两服如腹满退泄亦自愈后服厚朴汤数服则已　按进退承气法须审之脉证的知有积热及形病俱实而后可下此已上虽出洁古家珍东垣活法机要而多出于刘河间保命集之文故其用药于疏荡为多观者防其意毋泥其辞可矣东垣云胃气和平饮食入胃精气则输于脾上归于<br />
　　肺行于百脉而养荣卫也若饮食一伤起居不时损其胃气则上升精华之气反下降是为飱泄久则太隂传少隂而为肠澼假令伤寒冷饮食防满而胀为飱泄者宜温热之剂以消导之伤湿热之物而成脓血者宜苦寒之剂以内疏之风邪下陷者升举之湿气内盛者分利之里急者下之后重者调之腹痛者和之洞泄肠鸣无力不及拈衣其脉细微而弱者温之收之脓血稠粘数至圊而不能便其脉洪大而有力者下之寒之大抵治病当求其所因察何气之胜取相尅之药平之随其所利而利之以平为期此治之大法也泻利久不止或暴下者皆太隂受病不可离甘草芍药若不受湿则不利故须用白术是以圣人立法若四时下利于芍药白术内春加防风夏加黄芩秋加厚朴冬加桂附然更详外证寒热处之如里急后重须加大黄如身困倦须用白术若自汗逆冷气息微加桂附以温之如或后重脓血稠粘虽在盛冬于温药内亦加大黄<br />
　　诊　胃脉虚则泄　脉滑按之虚絶者其人必下利肺脉小甚为泄【小者气血皆虚】　肾脉小甚为洞泄【小者气血皆少肾主闭蔵今气血皆少无以闭蔵故泄】　尺寒脉细谓之后泄　尺肤寒其脉小者泄少气　下利脉沉者下重　下利寸口反浮数尺中自濇者必清脓　溲病若腹大而泄者脉当细微而濇反大而滑者死　泄而脉大者难治　病泄脉洪大是逆也　泄注脉缓时小结者生浮大数者死　下利脉大为不止　下利日十余行脉反实者死大便赤辨飱泄脉小者手足寒难已飱泄脉小手足<br />
　　温易已　腹鸣而满四肢清泄其脉大是逆也如是者不过十五日死矣　腹大胀四末清脱形泄甚是逆也如是者不及一时死矣　下利手足厥冷无脉者灸之不温若脉不还反微喘者死　下利后脉絶手足厥冷晬时脉还手足温者生脉不还者死　病者痿黄燥而不渇胸中寒而利不止者死　假令下利寸口关上尺中悉不见脉然尺中时一小见脉再举头者肾气也若见损脉来为难治　下利如鱼脑者半死半生　下利如尘腐色者死　纯血者死　如屋漏汁者死　下利如竹筒注者不可治　脉细皮寒气少泄利而后饮食不入此谓五虚不治若用参术膏早救之亦有生者下则泄泻上则吐痰皆不已为上下俱脱死<br />
　　泄泻<br />
　　金匮下利病脉证并治　夫六府气絶于外者手足寒上气脚缩五蔵气絶于内者利不禁甚者手足不仁下利脉沉者下重脉大者为未止脉微弱数为欲自止虽发热不死　下利手足厥冷无脉者灸之不温若脉不还反微喘者死少隂负趺阳者为顺也　下利有微热而渴脉弱者当自愈　下利脉数有微热汗出今当自愈设脉为未解　下利脉数而渇者当自愈设必清脓血以有热也【清古圊字】　下利脉反发热身汗者自愈　下利气者当利小便　下利寸脉反浮数尺中自濇者必清脓血　下利清谷不可攻其表汗出必胀满　下利脉沉而迟其人面少赤身微热　下利清谷者必郁冐汗出而解病人必微厥所以然者其面戴阳下虚故也　下利后脉絶手足厥冷晬时脉还手足温者生脉不还者死　下利腹胀满身体疼痛者必温其里后攻其表温里宜四逆汤攻表宜桂枝汤　下利三部皆平按之心下坚者急下之宜大承气汤　下利脉迟而滑者实也利未欲止急下之宜大承气汤　下利脉反滑者当有所去下乃愈宜大承气汤　下利已瘥至半月日时复发者以病不尽故也当下之大承气汤【以上数承气汤本虚者当别议】　下利讝语者有燥矢故也小承气汤主之　下利便脓血者桃花汤主之　热利下重者白头翁汤主之　下利后更烦按之心下濡者为虚烦也栀子豉汤主之　下利清谷里寒外热汗出而厥者通脉【阙二字】四逆汤主之　下利腹痛紫参汤主之　干呕下利黄芩汤主之　右此下利一章后世名医诸书皆以为法古之所谓下利即今之所谓泄泻也内有治伤寒数方仲景用治杂病今全録之使后人知云治伤寒有法治杂病有方者非也伤寒杂病同一法矣<br />
　　丹溪云有湿　有气虚　火　痰　食积　戴复庵云泻水腹不痛者湿也饮食入胃輙后之完谷不化者气虚也腹痛泻水肠鸣痛一阵泻一阵者火也或泻或不泻或多或少者痰也腹痛甚而泻泻后痛减者食积也湿多成五泄　戴云飱泄者水谷不化而完出湿兼<br />
　　风也溏泄者渐下汚积粘垢湿兼热也鹜泄者所下澄彻清冷小便清白湿兼寒也濡泄者体重软弱泄下多水湿自甚也滑泄者久下不能禁固湿胜气脱也　湿泻脉濡细乃太隂经脾土受湿泄水虚滑身重微满不知谷味口不渇久雨泉溢河溢或运气湿土司令之时多有此疾宜除湿汤吞戊巳丸佐以胃苓汤重者术附汤　东垣云予病脾胃久衰视聴半失此隂盛乘阳加之气短精神不足此由脉令虚多言之过也皆阳气衰弱不得舒伸伏匿于隂中耳癸卯歳六七月间淫雨隂寒逾月不止时人多病泄利一日予体重肢节疼痛大便泄并下者三而小便闭塞思其治法按内经标夲论大小不利无问标夲先利小便又云在下者引而竭之亦是先利小便也又云诸泄利小便不利先分别之又云治湿不利小便非其治也皆言当利小便必用淡味渗泄之剂以利之是其法也噫圣人之法虽布在方防其不尽者可以意求耳今客邪寒湿之淫从外而入里以暴加之若从已上法度用淡渗之剂以除之病虽即已是降之又降是复益其隂而重竭其阳则阳气愈削而精神愈短矣是隂重强阳重衰反助其邪之谓也故必用升阳风药即瘥以羌活独活柴胡升麻各一钱防风根半钱炙甘草半钱同防咀水二钟煎至一盏去查稍热服大法云湿寒之胜助风以平之又曰下者举之得阳气升腾而去矣又法云客者除之是因曲而为之直也夫圣人之法可以类推举一而知百者也若不逹升降浮沉之理而一防施治其愈者幸也　湿兼寒泻内经曰湿胜则濡泄甲乙经云寒气客于下焦为濡泄夫脾者五蔵之至隂其性恶寒湿今寒湿之气内客于脾故不能裨助胃气腐熟水谷致清浊不分水入肠间虚莫能制故洞泄如水随气而下谓之濡泄法当除湿利小便也治之以对金饮子　湿兼热泻益元散参茰丸　湿兼风见飱泄条　寒泻脉沉细或迟身冷口不渇小便清白或腹中绵绵作疼宜理中汤附子温中汤浆水散　暴泄如水周身汗出一身尽冷脉沉而弱气少而不能语甚者加吐此谓病宜以浆水散治之　若太阳经伤动太隂下利为鹜溏大肠不能禁固卒然而下中有硬物欲起而又下欲了而又不了小便多清此寒也宜温之春夏桂枝汤秋冬白术汤理中汤治泄泻加橘红茯苓各一两名补中汤若溏泄不已者于补中汤内加附子一两不喜饮食水谷不化者再加砂仁一两共成八味　仲景云下利不止医以理中与之利益甚理中者理中焦此利在下焦赤石脂禹余粮汤主之用此加法则能理下焦矣　戴云寒泻寒气在腹攻刺作痛洞下清水腹内雷鸣米饮不化者理中汤或附子补中汤吞大已寒丸或附子桂香丸畏食者八味丸元是冷泻因泻而烦躁引饮转饮转泻者参附汤连理汤　如寒泻服上药未效宜木香汤或姜附汤六柱汤吞震灵丹养气丹手足厥逆者兼进硃砂丹药食方入口而即下者名曰直肠难治如泻已愈而精神未复旧者宜十补饮寒泻腹中大疼服前药外兼进乳荳丸服诸热药以温中并不见效登圊不迭秽物随出此属下焦宜桃花丸三五粒诃梨勒丸以涩之按戴方多过于亢热用者审之　热泻脉数疾或洪大口干燥身多动音声响亮暴注下迫益元散加芩连灯心淡竹叶之属　泄而身热小便不利口渇者益元五苓若火多四苓加木通黄芩　泄而困倦不便者及脉数虚热者宜参术滑石苓通　泄而脉滑坚者实热宜大承气汤　戴云热泻粪色赤黄弹响作疼粪门焦痛粪出谷道犹如汤热烦渇小便不利宜五苓散吞香连丸　凡泻津液既去口必渇小便多是赤涩未可便作热论的知热泻方用冷剂不然勿妄投以致増剧　玉龙丸治一切伏暑泄泻神效　理中汤加茯苓黄连名连理汤用之多有竒功且如今当暑月若的知暑泻自合用暑药的知冷泻自合用热药中间有一等盛暑又复内伤生冷非连理汤不可下泄无度泄后却弹过响肛门热小便赤涩心下烦渇且又喜冷此药为宜若元是暑泻经久下元虚甚日夜频并暑毒之势已然而泻不已复用暑药则决不能取效便用姜附辈又似难施疑似之间尤宜用此　气泻肠鸣气走胸膈痞闷腹急而痛泻则腹下稍可须又急亦有腹急气塞而不通者此由中脘停滞气不流转水谷不分所致戴法用大七香丸入米煎服久而不愈者五膈寛中散吞震灵丹仍佐以米饮调香附末　调气散　金匮诃梨勒散治气利　气虚泻用四君子汤加麴蘖升柴吞二神加木香丸　积滞泄泻腹必耕痛方泄者是也或肚腹满按之坚者亦是也受病浅者宜神麴之类消导之病深而顽者必用进退承气之类下之方安　伤食泻因饮食过多脾胃之气不足以运化而泻其人必噫气如败卵臭宜治中汤加砂仁半钱麴糵枳术丸或七香丸红丸子杂服食积腹疼而泻不可遽用治中兠住宜先用消导推荡之药或因食一物过伤而泻后复食之即泻者以脾为所伤未复而然宜大建脾汤【寒者可用】仍烧所伤之物存性为末三五钱重调服　因食冷物停滞伤脾脾气不暖所食之物不能消化泻出而食物如故宜治中汤加干葛吞酒煮黄连丸　有脾气久虚不受饮食者食毕即肠鸣腹急尽下所食之物方快不食则无事俗名録食泻经年累月宜快脾丸　因伤于酒毎晨起必泻者宜理中汤加干葛吞酒煮黄连丸或葛花解酲汤吞之　因伤麫而泻者养胃汤加莱菔子炒研一钱痛者更加木香五分泻甚者去藿香加炮姜如其数　痰泻二陈汤海石青黛黄芩神麴姜汁竹为丸毎服三五十丸少者必用吐法吐之方愈　一男子夜数如厠或教以生姜一两碎之半夏汤洗与大枣各三十枚水一升磁瓶中慢火烧为熟水时时呷之数日便已　毎日五更即泄泻有酒积有寒积有食积有肾虚俗呼脾肾泄　有人毎早晨大泻一行或腹痛或不腹痛空心服热药亦无效有人教以夜食前又进热药一服遂安后知此常服愈盖暖药虽平旦服之至夜力已尽无以敌一夜隂气之故也　有人毎五更将天明时必溏利一次有人云此名肾泄服五味子散顿愈　有人久泄早必泄一二行泄后便轻快脉滑而少弱先与厚朴和中丸五十丸大下之后以白术为君枳殻半夏茯苓为臣厚朴炙甘草芩连川芎滑石为佐吴茱茰十余粒为使生姜煎服十余贴而愈　戴云有毎日五更初洞泻服止泻药并无效米饮下五味丸或専以北五味煎饮虽节省饮食大段忌口但得日间上半夜无事近五更其泻复作此病在肾分水饮下二神丸及椒朴丸或平胃散下小茴香丸　二神丸合五味子散名为四神丸治泻尤妙　小便不利而泄若津液偏渗于大肠大便泻而小便少者用胃苓散分利之若隂阳已分而小便短少此脾肺气虚不能生水也宜补中益气汤加麦门五味隂火上炎而小便赤少此肺气受伤不能生水也用六味地黄丸加麦门五味肾经隂虚阳无所生而小便短少者用滋肾丸肾气丸肾经阳虚隂无所化而小便短少者用益气汤六味丸若误用渗泄分利复伤阳气隂无所生而小便益不利则肿胀之证作而疾危矣凡大便泄服理中汤小便不利大便反泄不知气化<br />

                    <br>
                        　　之过本肺不传化以纯热之药治之是以转泄少服则不止多服则愈热所以不分若以青皮陈皮之类治之则可经云膀胱者州都之官津液蔵焉气化则能出矣泄而口渇引饮此为津液内亡用钱氏白术散或补<br />
　　中益气汤肾水不足之人患泄或过服分利之剂而渇者加减八味丸失治必变小便不利水肿胀满等危证矣　水渍入胃名为溢饮滑泄渇能饮水水下复泄泄而大渴此无药证当灸大顀【在第一椎下陷中】　滑泻东垣云中焦气弱脾胃受寒冷大便滑泄腹中雷鸣或因悮下末寒中复遇时寒四肢厥逆心胃绞痛冷汗不止此肾之脾胃虚也沉香温胃丸治之薛氏曰前证若脾胃虚寒下陷者用补中益气汤加木香肉荳蔲补骨脂若脾气虚寒不禁者用六君子汤加炮姜肉桂若命门火衰脾土虚寒者用八味丸若脾肾气血俱虚者用十全大补汤送四神丸若大便滑利小便闭涩或肢体渐肿喘嗽唾痰为脾肾气血俱虚宜用十全大补汤送四神丸若大便滑利小便闭涩或肢体渐肿喘嗽唾痰为脾胃亏损宜金匮加减肾气丸　保命集云虚滑久而不止者多变为利太隂少隂是为鬼邪先以厚朴枳实汤防其变按此法实者用之虚者不若四神丸实肾之为得也　收涩之剂固肠丸诃子散皆治热滑扶脾丸桃花丸诃子丸赤石脂禹余粮汤皆治寒滑　泻已愈至明年此月日时复发者有积故也脾主信故至期复发热积大承气汤寒积感应丸虚者以保和丸加三棱蓬术之属投之　赵以徳云昔闻先生言泄泻之病其类多端得于六淫五邪饮食所伤之外复有杂合之邪似难执法而治乃见先生治气暴脱而虚顿泻不知人口眼俱闭呼吸微甚殆欲絶者急灸气海饮人参膏十余斤而愈治隂虚而肾不能司禁固之权者峻补其肾治积痰在肺致其所合大肠之气不固者涌出上焦之痰则肺气下降而大肠之虚自复矣治忧思太过脾气结而不能升举陷入下焦而成泄泻者开其郁结补其脾胃使谷气升发也凡此之类不可枚举因问先生治病何其神也先生曰无他圆机活法具在内经熟之自得矣<br />
　　飱泄　水谷不化而完出是也史记仓公迵风即此经云清气在下则生飱泄又曰久风入中则为肠风<br />
　　飱泄夫脾胃土也气冲和以化为事今清气下降而不升则风邪久而干胃是木贼土也故冲和之气不能化而令物完出谓之飱泄或饮食太过肠胃所伤亦致米谷不化此俗呼水谷利也法当下者举之而消尅之也以加减木香散主之　东垣云清气在下者乃人之脾胃气衰不能升发阳气故用升麻柴胡助甘辛之味以引元气之升不令下陷为飱泄也　又云凡泄则水谷不化谓之飱泄是清气在下乃胃气不升上古圣人皆以升浮药扶持胃气一服而愈知病在中焦脾胃也脉诀曰湿多成五泄湿者胃之别名也病本在胃真气弱真气者谷气也不能尅化饮食乃湿盛故也以此论之正以脾胃之弱故也初病夺食或絶不食一二日使胃气日胜泄不作也今已成大泄矣经云治湿不利小便非其治也又云下焦如渎又云在下者引而竭之惟此证不宜此论其病得之于胃气下流清气不升阳道不行宜升宜举不宜利小便灵枢云头有疾取之足谓阳病在隂也足有疾取之上谓隂病在阳也中有疾傍取之傍者少阳甲胆是也中者脾胃也脾胃有疾取之足少阳甲胆者甲风是也东方春也胃中谷气者便是风化也作一体而认故曰胃中湿胜而成泄泻宜助甲胆风胜以克之又是升阳助清气上行之法也又一説中焦元气不足溲便为之变肠为之苦鸣亦縁胃气不升故令甲气上行又云风胜湿也大抵此证本胃气弱不能化食夺食则一日而可止夫夺食之理为胃弱不能尅化食则为泄如食不下何以作泄更当以药滋养元气令和泄止渐与食胃胜则安矣若食不化者于升阳风药内加炒麴同煎兼食入顿至心头者胃之上口也必口沃沬或食入反出皆胃土停寒其右手关脉中按之洪缓是风热湿相合谷气不行清气不升为脉之寒所隔故不下也麴之热亦能去之若反胃者更加半夏生姜入于风药内同煎夺食欲使胃气强盛也若药剂大则胃不胜药泄亦不止当渐渐与之今病既久已至衰弱当以常法治之不可多服饵也人之肉如地之土岂可人而无肉故肉消尽则死矣消痩之人有必死者入内经有七外经有一又病肌肉去尽勿治之天命也如肌肉不至痩尽当急疗之宜先夺食而益胃气便与升阳先助真气次用风药胜湿以助升腾之气病可已矣余皆勿论此治之上法也【治用升阳除湿汤之类是也】春伤于风夏生飱泄木在时为春在人为肝在天为风风者无形之清气也当春之时发为温令反为寒折是三春之月行三冬之令也以是知水为太过矣水既太过金肃愈严是所胜者乗之而妄行也所胜者乗之则木虚明矣故经曰从后来者为虚邪木气既虚火令不及是所生者受病也故所不胜者侮之是以土来木之分变而为飱泄也故经曰清气在下则生飱泄以其湿令当权故飱泄之发之于夏也若当春之时木不发生温令未显止行冬令是谓伤卫以其阳气不出地之外也当以麻黄汤发之麻黄味苦味之薄者乃隂中之阳也故从水中补木而泻水发出津液为汗也若春木既生温令已显阳气出于地之上寒再至而复折之当以轻发之谓己得少阳之气不必用麻黄也春伤于风夏生飱泄所以病发于夏者以木絶于夏而土旺于长夏湿本有下行之体故飱泄于夏也不病于春者以其春时风虽有伤木实当权故飱泄不病于木之时而发于湿之分也经曰至而不至是为不及所胜妄行所不胜者薄之所生者受病此之谓也　仲景法下痢清谷里寒外热汗出而厥者通脉四逆汤主之　河间法飱泄风冷入中泄痢不止脉虚而细日夜数行口干腹痛不已白术汤主之　东垣云泄痢飱泄身热脉腹痛而渇及头痛微汗宜防风芍药汤　东垣所云内动之风也经云春伤于风夏生飱泄又云久风为飱泄又云虚邪之中人也始于皮肤留而不去舍于络脉留而不去舍于经留而不去传舍于输留而不去传舍于伏冲之脉留而不去舍于肠胃在肠胃之时贲响腹胀多寒则肠鸣飱泄食不化则非内动之风也洁古云大渇引饮多致水谷一时下者宜灸大顀三五壮或用车前子雷丸白术茯苓及五苓散等药渗之又如久风为飱泄者则不饮水而谷完出治法当以宣风散导之后服苍术防风汤　飱泄以风为根风非汗不出有病此者腹中雷鸣泄注水谷不分小便濇滞皆以脾胃虚寒故耳服荳蔲乌梅粟谷干姜附子曽无一效中脘脐下灸已数千燥热转甚津液涸竭痩削无力饮食减少延予视之予以应象论曰热气在下水谷不分化生飱泄寒气在上则生防胀而气不散何也隂静而阳动故也诊其脉两手皆浮大而长身表微热用桂枝麻黄汤以姜枣煎大剂连进三服汗出终日至旦而愈次以胃风汤和其蔵府调养隂阳食进而愈　经云脾虚则腹满肠鸣泄食不化又云飱泄取三隂三隂者太隂也宜补中益气汤以白芍药代当归主之　又云肾蔵志志有余腹胀飱泄泻然筋血　又云肝足厥隂之脉所生病者胸满呕逆飱泄视盛虚寒热陷下施法　此皆内因无风者也<br />
　　滞下【即痢疾】<br />
　　古以赤为热　白为冷　至刘河间李东垣始非之刘谓诸痢皆由乎热而以赤属之心火黄属之脾土白属之肺金青属肝木黑乃热之极而反兼肾水之化其诸泻利皆兼于湿湿主于痞以致怫郁气不得宣通湿热甚于肠胃之中因以成肠胃之燥故里急后重小便赤涩谓治诸痢莫若以辛苦寒药而治或微加辛热佐之辛能开郁苦能燥湿寒能胜热使气宣平而已行血则便血自愈调气则后重自除　李从脾胃病者而论则曰上逆于肺为白下传于隂为赤　卫生寳鉴因谓太隂主泻于少隂为痢由泄亡津液而火就燥肾恶燥居下焦血分也其受邪者故便脓血然亦赤黄为热青白为寒　丹溪谓滞下因火热下廹而致里急后重用刘氏之治湿热李氏之保脾土更复一一较量气血虚实以施治　三家皆发前代之未发而举其要也予尝因是而研究之自其五色分五蔵者言则可见湿热之中具有五邪之相挟自其上逆下气血者言则可见五蔵六府十二经脉之气血诸邪皆得伤之而为痢之赤白本自其湿热为病者言则可见由来致成湿热之故非一端自其分痢有虚实者言则可见凡在痢病者中所有之证如烦躁者咽干舌黒者哕噫后重者腹痛者胀满者脚痛肿弱之类悉有虚实之殊是故予于痢证直断之种种为邪入胃以成湿热经络受伤其气伤则病于肺血伤则于心心肺者气血之主也气血所行之方既病安得不归所主之蔵乎而大小肠者心肺之合也出纳水谷糟粕转输之官胃乃大小肠之总司又是五蔵六府十二经脉禀气之海茍有内外之邪凡损伤于经蔵者或移其邪入胃胃属土湿之化胃受邪则湿气不化怫郁而成湿热矣或心肺移气血之病传之于合大肠独受其病则气凝注而成白痢小肠独受其病则血凝注而成赤痢大小肠通受其病则赤白相混而下胃之湿热淫于大小肠者亦如之其色兼黄若色之黒者有二如色之焦黒此极热兼水化之黒也如黒之光若漆者此瘀血也或曰治利从肠胃世人所守之法也今乃复求其初感之邪与初受之经将何为哉曰病在肠胃者是其标也所感之邪与初受之经者是其本也且内经于治标本各有所宜施之先后况所变之法又与伤寒表里无异何可不求之乎岂止此而已至若肠胃自感而病亦当以邪正分或正气先虚而受邪或因邪而致虚则以先者为本后者为标与夫积之新旧亦如之旧积者停食结痰所化之积也新积者旧积去后而气血复郁所生者也旧积当先下之新积则不宜下其故何哉盖肠胃之腐熟水谷转输糟粕者皆荣卫洒陈六府之功今肠胃有邪则荣卫连行至此其机为之阻不能施化故卫气郁而不舒荣血泣而不行于是饮食结痰停于胃糟粕留于肠与所郁气泣血之积相挟成滞下病矣如是者必当下之以通壅塞利荣卫之行至于升降仍不行卫气复郁荣血复泣又成新积故病如初若是者不必求邪以治但理卫气以开通腠理和荣血以调顺隂阳隂阳调腠理开则升降之道行其积不治而自消矣然而旧积亦有不可下者先因荣卫之虚不能转输其食积必当先补荣卫资肠胃之真气充溢然后下之庶无失矣予数见俗方惟守十数方治痢不过攻之涩之而已矣安知攻病之药皆是耗气损血之剂用之不已甚至于气散血亡五蔵空虚精惫神去而死其固涩之又皆足以増其气郁血泣之病转生腹胀下为足肿上为喘呼诸疾作焉世人之法何足守乎<br />
　　丹溪云痢初得之必用调胃承气及大小承气有男子五十余下痢昼有积淡红色夜无积食自进先吃小胃丹两服再与四十丸次六十丸去积却与断下　按此惟实者宜之虚者以芍药汤益元散保和丸之类荡积芍药汤治下血调气经曰溲而便脓血知气行而血<br />
　　止也行血则便自安调气则后重自除　益元散治身发热下痢赤白小便不利荡胃中积聚下　痢势恶频并窘痛或久不愈诸药不止须吐下之以开除湿热痞闷积滞而使气液宣行者宜青丸逐之　珠利积丸亦可　珠云下痢赤白腹满胀痛里急上渇引饮小水赤濇此积滞也宜泄其热中用清肠丸导气丸推其积滞而痢自止矣凡治积聚之证轻则温而利之清肠丸是也重者天真散舟车丸下之下后勿便补之其或力倦自觉气少恶食此为挟虚证宜加白术当归身尾甚者加人参若又十分重者止用此药加陈皮补之虚回而痢自止矣　丹溪治叶先生患滞下后甚逼迫正合承气证但气口虚形虽实而面黄积白此必平昔食过饱而胃受伤宁忍二三日辛苦遂与参术陈皮芍药等补药十余贴至三日后胃气稍完与承气二贴而安茍不先补完胃气之伤而遽行承气宁免后患乎【以上荡积】　戴云痢疾古名滞下以气滞成积积成痢治法当以顺气为先须当开胃故谓无饱死痢疾也　凡痢初发不问赤白里急后重频欲登圊及去而所下无多既起而腹内复急宜用藿香正气散加木香半钱吞感应丸或苏合香丸吞感应丸【以上调气】　赤痢血色鲜红或如蛇虫形而间有血鲜者此属热痢宜藿香正气散加黑荳三十粒五苓散加木香半钱粟米少许下黄连丸或黄连阿胶丸茶梅丸热甚服上项药未效宜白头翁汤赤痢发热者败毒散加陈仓米一撮煎若血色黯如<br />
　　瘀服凉药而所下愈多去愈频者当作冷痢宜理中汤或四君子汤加肉果一钱木香半钱　加减平胃散青六丸治血痢佳　诸血痢不止宜多用地榆　易简方云血痢当服胃风汤胶艾汤之类　心经伏热下纯血【色必鲜红】用犀角生磨汁半钟朱砂飞研二钱牛黄三分人参末三钱和丸如麻子大灯心龙眼肉煎汤下六七分脾经受湿下血痢用苍术地榆汤　血痢久不止腹<br />
　　中不痛不里急后重槐花丸　干姜于火上烧黑不令成灰磁碗合放冷为末毎服一钱米饮调下治血痢神效仲景云小肠有寒者其人下重便血可以此治之【以上赤痢】　东垣云大便后有白脓或只便白脓因劳倦气虚伤大肠也以黄茋人参补之如里急频见汚衣者血虚也宜加当归　如便白脓少有滑频见汚衣者气脱加附子皮甚则加御米殻如气濇者只以甘药补气当安卧不言以养其气　戴云白痢下如冻胶或如鼻涕此属冷痢先宜多饮除湿汤加木香一钱吞感应丸继进理中汤亦有下如魫色或如腊茶色者亦宜用前白痢药　白蜡治后重白脓【以上白痢】　若感暑气而成痢疾者其人自汗发热面垢呕逆渇欲引饮腹内攻刺小便不通痢血频并宜香薷饮加黄连一钱佐以五苓散益元散白汤调服不愈则用蜜水调　感暑成痢疼甚食不进六和汤藿香正气散各半贴名木香交加散【以上暑痢】老人深秋患痢发呃逆呕者黄蘗炒燥研末陈米饭为丸小豌荳大毎服三十丸人参白术茯苓三味浓煎汤下连服三剂即愈切不可下丁香等热药　治冷利腹中不能食肉荳蔲去皮醋麫裹煨熟捣末粥饮下二钱七　世俗治夏中暑痢疾用黄连香薷饮加甘草芍药生姜神效者盖夏月之痢多属于暑洁古治处暑后秋冬间下痢用厚朴丸大效者盖秋之痢多属于寒积经所谓必先嵗气无伐天和者也【以上秋痢】　金匮下痢腹痛紫参汤主之　洁古云厚朴丸治处暑后秋冬间腹痛下痢大效　丹溪曰初下痢腹痛不可用参术然气虚胃虚者可用初得之亦可用大承气调胃承气下之看其气病血病然后加减用药　腹痛者肺经之气郁在大肠之间者以苦梗发之然后用治痢药气用气药血用血药其或痢后糟粕未实或食粥稍多或饥甚方食在中作疼切不可惊恐当以白术陈皮各半煎汤和之自安　粥多及食肉作痛者宜夺食夺食者减其粥食絶其肉味也　因伤冷水泻变作赤白痢腹痛减食热燥四肢困倦无力宜茯苓汤　下痢之后小便利而腹中满痛不可忍此名隂阳反错不和之甚也越桃散主之　治痢止痛如神方拣浄川连片一两浄枳殻片一两槐花三二两用水浸片时漉浄同川连先炒老黄色次入枳殻再炒待燥拣出槐花不用止将黄连五钱枳殻五钱作一服水煎七分去查调乳香没药浄末各七分五厘服之次照前方再服一剂腹痛即止痢即稀神效此方有服之如醉者乃药力行也不妨　仲景建中汤治痢不分赤白久新但腹中大痛者神效其脉急或濇浮大按之空虚或举按皆无力者是也　下痢脓血稠粘腹痛后重身热久不愈脉洪疾者芍药黄芩汤脓血痢无度小便不通腹中痛当归导气汤【以上腹痛】<br />

                    <br>
                        　　下痢赤白里急后重香连丸亦可用连二钱姜半钱为末和匀温酒下　仲景云热痢下重者白头翁汤主之下痢脓血里急后重日夜无度宜导气汤　大瘕泄<br />
　　者里急后重数至圊而不能便茎中痛用清凉饮子主之其泄自止茎中痛者属厥隂加甘草梢里急后重多者属少隂加大黄令急推去旧物则轻矣内经曰因其重而减之又云在下者引而竭之　里急后重数至圊而不能便皆宜进退大承气汤主之　下痢赤白后重迟濇宜感应丸　或曰治后重疏通之剂罗谦甫水煮木香膏东垣白术安胃散等方已尽矣又有用御米殻等固涩之剂亦愈者何也曰后重本因邪压大肠坠下故大肠不能升上而重是以用大黄防榔辈泻其所压之邪今邪已泻其重仍在者知大肠虚滑不能自收而重是以用御米殻等濇剂固其滑收其气用亦愈也然大肠为邪坠下之重其重至圊后不减大肠虚滑不收之重其重至圊后随减以此辨之百不失一也　其或下坠异常积中有紫黒色而又痛甚此为死血证法当用桃仁泥滑石粉行之或口渇及大便口燥辣是名挟热即加黄芩或口不渇身不热喜热手熨荡是名挟寒即加干姜　后重积与气坠下服升消药不愈者用秦艽皂角子煨大黄当归桃仁枳殻黄连等剂若大肠风盛可作丸服　其或下坠在血活之后此为气滞证宜前药加防榔一枚　后重当和气积与气坠下者当兼升兼消升谓升麻之类消谓木香防榔之类　金匮方泄痢下重者以水五升煮薤白三升至二升去渣以四逆散方寸匕内汤中煮取一升半分温再服　凡用诸承气等药挨积之后仍后重者乃阳不升也药中当加升麻升其阳其重自去也　东垣云里急后重数至圊而不能便或少有白脓或少血者慎勿利之宜升阳除湿防风汤【以上里急后重】　其或气行血和积少但虚坐努责此为亡血证倍用当归身尾却以生地黄生芍药生桃仁佐之复以陈皮和之血生自安　虚坐而不得大便皆因血虚也血虚则里急加当归身　凡后重逼迫而得大便者为有物而然今虚坐努责而不得大便知其血虚也故用当归为君生血药佐之【以上虚坐努责】　内经脓血稠粘皆属相火夫太隂主泻少隂主痢是先泄亡津液而火就燥肾恶燥居下焦血分其受邪者故便脓血然赤黄为热青白为寒治须两审治热以坚中丸荳蔲丸香连丸治寒白胶香散或多热少寒水煮木香膏虚滑频数宜止宜濇宜养蔵汤　溲而便脓血者小肠泄也脉得五至已上洪大者宜七宣丸脉平和者立秋至春分宜香连丸春分至立秋宜芍药蘗皮丸四时皆宜加减平胃散如有七宣丸证者亦宜服此药去其余邪兼平胃气【以上脓血稠粘】　其或纒滞退减十之七八秽积未尽糟粕未实当以炒芍药炒白术炙甘草陈皮茯苓煎汤下固肠丸三十粒然固肠丸性燥恐尚有滞气未尽行者但当单饮此汤固肠丸未宜遽用盖固肠丸者虽有去湿实肠之功其或久痢体虚气弱滑泄不止又当以诃子肉荳蔲白矾半夏等药涩之甚者添牡蛎可择用之然须以陈皮为佐恐太濇亦能作疼又甚者炙天枢气海此二穴大能止泄　仲景云下痢便脓血者桃花汤主之丹溪云桃花汤主病属下焦血虚且寒非干姜之温石脂之涩且重不能止血用粳米之甘引入肠胃　水煮木香膏　易简断下汤　白术安胃散　养蔵汤　五倍子为丸赤痢甘草汤下白痢干姜汤下各十丸　乌梅二个煎汤　石榴一个烧灰用酸石榴一个煎汤调二钱【以上滑脱】　东垣治一老仆脱肛日久近复下痢里急后重白多赤少不任其苦此非肉食膏粱者也必多蔬食或饮食不节天气已寒衣盖又薄寒侵形体不禁而肠头脱下者寒也滑也真气不禁形质不收乃血脱也此乃寒滑气泄不固故形质下脱也当以涩去其脱而除其滑以大热之剂除寒补阳以补气之药升阳益气以微酸之味固气上收名之曰诃子皮散一服减半再服全愈　养蔵汤　地榆芍药汤　戴云脱肛一证最难为药热则肛门闭寒则肛门脱内用磁石研末毎二钱食前米饮调下外用铁锈磨汤温洗【以上脱肛】滞下大便不禁其大孔开如空洞不闭者用葱和花<br />
　　椒末捣烂塞谷道中并服酸涩固肠之剂收之如御米殻诃子皮之类是也神效【大孔开】　痢久大孔痛亦有寒热者熟艾黄蜡诃子烧熏之　因热而痛防榔木香黄连黄芩加干姜　因寒而痛炒盐熨之炙枳实熨之丹溪用瓦片敲圆如铜钱状烧红投童子小便中急取起令干纸裹安痛处因时寒恐外寒乗虚而入也以人参当归陈皮作浓汤饮之食淡味自安【大孔痛】　痢疾不纳食或汤药入口随即吐出者俗名噤口有因邪留胃气伏而不宣脾气涩而不布故呕逆而食不得入者有阳气不足胃中宿食因之未消则噫而食卒不下者有肝乗脾胃发呕饮食不入纵入亦反出者有水饮所停气急而呕谷不得入者有火气炎炽内格呕逆而食不得入者有胃气虚冷食入反出者有胃中邪热不欲食者有脾胃虚弱不欲食者有秽积在下恶气熏蒸而呕逆食不得入者当各从其所因以为治　以脉证辨之如脾胃不弱问而知其头痛心烦手足温热未尝多服凉药者此乃毒气上冲心肺所以呕而不食宜用败毒散毎服四钱陈仓米一百粒姜三片枣一枚水一盏半煎八分温服若其脉微弱或心腹膨胀手足厥冷初病则不呕因服莺粟殻乌梅苦涩凉药太过以致闻食先呕者此乃脾胃虚弱用山药一味剉如小荳大一半入银瓦铫内炒熟一半生用同为末饭饮调下　又方用石莲捶去殻留心并肉碾为末毎服二钱陈米饮调下此疾盖是毒气上冲心肺借此以通心气便觉思食效丹溪用人参黄连【姜汁炒】浓煎汁终日细细呷之如吐再吃但一呷下咽便开痢亦自止神效　杨仁斋用参苓白术散加石菖蒲末以道地粳米饮乗热调下或用人参茯苓石莲子肉入些菖蒲与之　戴复庵用治中汤加木香半钱或缩砂一钱【以上噤口痢】　其或在下则纒滞在上则呕食此为毒积未化胃气未平证当认其寒则温之热则清之虚则用参术补之毒解积下食自进矣泄痢久不安脓血稠粘里急后重日夜无度宜大黄<br />
　　汤用大黄一两剉用好酒两大盏浸半日同煮至一盏半去查分为二次顿服之痢止停服未止再服以利为度又服芍药汤以和之所以彻其毒也　服前药痢已除宜以白术黄芩汤治之　丹溪治一人患痢百余日百法不效六脉促急沉细弱芤左手为甚昼夜十行视之秽物甚少虽下清涕中有紫黒血丝食全不进此非痢也宜作瘀血治之以桃仁乳香没药滑石佐以防榔木香神麴糊为丸米饮下百余粒至夜半不动又依前法下二百粒至天明下秽如烂鱼肠者二升半困顿终日渐与粥食而安　按此方恐当有大黄无则难下又治族叔年七十禀壮形痩夏末患泄痢至秋百方<br />
　　不应视之病虽久而神不瘁小便涩少而不赤两手脉俱濇而颇自言胸微闷食亦减因悟此必多年沉积癖在肠胃询其平生喜食何物曰喜食鲤鱼三年无日不用此积痰在肺肺为大肠之蔵宜大肠之不固也当与澄其源而流自清以茱茰陈皮青葱蔍苜根生姜煎浓汤和以砂糖饮一碗许自以指探喉中至半时吐痰半升如胶其夜减半次早又服又吐半升而痢自止又与平胃散加白术黄连旬日而安　收涩用木香防诃黎勒丸【久痢】　休息痢多因兠住大早积不尽除或因痢愈而不善调理以致时止时作宜四君子汤加陈皮一钱木香半钱吞驻车丸只縁兠住积滞遂成休息再投去积却用兠剂　张文仲用虎骨炙焦捣末调服日三匙效　久痢休息痢虚滑甚者用椿根白皮东南行者长流水内漂三日去黄皮切片毎一两配人参一两入煨木香二钱粳米一撮煎汤饮之【休息痢】　劳痢因痢久不愈耗损精血致肠胃空虚变生他证或五心发热如劳之状宜蓣莲饮赤多倍莲肉白多倍山药痢后调补宜四君子汤加陈皮一钱半即异攻散或七珍散恶甜者生料平胃散加人参茯苓各半钱　诸病壊证久下脓血或如死猪肝色或五色杂下频出无禁有类滞下俗名刮肠此乃蔵府俱虚脾气欲絶故肠胃下脱若投痢药则误矣六柱饮去附子加益智仁白芍药或可兾其万一　痢后风因痢后下虚不善调将或多行或房劳或感外邪致两脚痿软若痛若痹遂成风痢独活寄生汤吞虎骨四斤丸或用大防风汤或多以骨碎补三分之一同研取汁酒解服外以杜牛膝杉木节白芷南星萆薢煎汤熏洗　丹溪云痢后风系血入蔵府下未尽复还经络不得行故也松明节一两以乳香二钱炒焦存性苍术黄蘖各一两紫葳一两半甘草半两桃仁去皮不去尖一两俱为末毎服三钱生姜同杵细水荡起二三沸服　隣人鲍子年二十余因患血痢用涩药取效后患痛风号呌撼隣里予视之曰此恶血入经络证血受湿热久为凝浊所下未尽留滞隧道所以作痛经久不治恐成枯细遂与四物汤桃仁红花牛膝黄芩陈皮甘草煎生姜汁研潜行散入少酒饮之数十贴又与刺委中出黑血近三合而安　寳鉴云且如泻痢止脾胃虚难任饮食不可一防用尅伐之剂若补养其脾胃气足自然能饮食宜钱氏方中异功散设或喜嗜饮食太过有伤脾胃而心腹痞满呕逆恶心则不拘此例当权用橘皮枳实丸一服得快勿再服若饮食调节无伤则胃气和平矣<br />
　　大小便不通<br />
　　脉盛皮热腹胀前后不通瞀闷此谓五实　脾胃气滞不能转输加以痰饮食积阻碍清道大小便秘涩不快升柴二术二陈汤数服能令大便润而小便长　湿热痰火结滞脉洪盛大小便秘赤肢节烦疼凉膈散通圣散金匮厚朴大黄汤选用　丹溪治一妇人脾疼后患大小便不通此是痰隔中焦气聚上焦二陈加木通初服后吐查再服　烧皂角灰为末粥清调下推车客七个土狗七个二物新瓦上焙干为末以虎目树皮【即虎杖】向东南者煎浓汤服之　连根葱一二茎带土生姜一块淡豆豉二十一粒盐二匙同研烂作饼烘热揜脐中以帛紥定良久气透自通不通再换一饼　隂证大小便不通及诸杂病隂大小便不通危急者用牡蛎陈粉干姜炮各一两右为细末男病用女人唾调手内擦热揜二卵上得汗出愈女病用男子唾调手内擦热揜二乳上得汗出愈盖卵与乳乃男女之根蒂坎离之分属也非急不用<br />
　　大便不通<br />
　　洁古云蔵府之秘不可一防治疗有虚秘　有实秘胃实而秘者能饮食小便赤当以麻仁丸七宣丸之类主之　胃虚而秘者不能饮食小便清利厚朴汤主之胃气实者秘物也　胃气虚者秘气也　有风秘<br />
　　有冷秘　有气秘　有热秘　有老人津液干燥及妇人分产亡血及发汗利小便病后血气未复皆能作秘不可一例用硝黄利药巴荳牵牛尤在所禁　风秘者由风肺蔵于大肠故化难或其人素有风病者亦多有秘宜小续命汤去附子倍芍药入竹沥一杯吞润肠丸或活血润肠丸　冷秘由冷气横于肠胃凝隂固结津液不通胃气闭塞其人肠内气攻喜热恶冷宜藿香正气散加官桂枳殻各半钱吞半硫丸热药多秘惟硫黄暖而通冷药多泄惟黄连肥肠而止泄　气秘由气不升降谷气不行其人多噫宜苏子降气汤加枳殻吞养正丹或半硫丸来复丹未效佐以木香防榔丸有气作痛大便秘塞用通剂而便愈不通又有气秘<br />
　　强通之虽通复秘或迫之使通因而下血者此当顺气气顺则便自通又当求温暖之剂　热秘面赤身热肠胃胀闷时欲得冷或口舌生疮此由大肠热结宜四顺清凉饮吞润肠丸或木香防榔丸实者承气汤　仲景云脉有阳结隂结者何以别之曰其脉浮而数能食不大便者此为实名曰阳结也期十七日当剧其脉沉而迟不能食身体重大便反鞕名曰隂结也期十四日当剧东垣云阳结者散之隂结者热之前所云实秘热秘即阳结也前所云虚秘冷秘即隂结也　老人虚秘及出汗利小便过多一切病后血气未复而秘者宜苏子降气汤倍加当归吞葳灵仙丸或肉黄饮苁蓉润肠丸尤宜　东垣云津液耗而燥者以辛润之　肾主五液津液盛则大便如常若饥饱劳役损伤胃气及食辛热厚味之物而助火邪伏于血中耗散真隂津液亏乏故大便结燥又有年老气虚津液不足而结者肾恶燥急食辛以润之是也　血虚津液枯竭而秘结者脉必小涩面无精光大便虽软努责不出大剂四物汤加陈皮甘草酒红花导滞通幽汤益血丹　血少兼有热者脉洪数口干小便赤少大便秘硬润燥汤活血润燥丸四物汤加酒芩栀子桃仁红花　大法云大便秘服神芎丸大便不通小便反利不知燥湿之过本大肠少津液以寒燥之药治之是以转燥少服则不济多服则亡血所以不通若用四物麻子杏仁之类则可经云燥则为枯湿剂所以润之　金匮真言论云北方黑色入通于肾开窍于二隂故肾隂虚则小大便难宜以地黄苁蓉车前茯苓之属补真隂利水道少佐辛药开腠理致津液而润其燥施之于老人尤宜若大小便燥结之甚求通不得登厠用力太过便仍不通而气被挣脱下注肛门有时泄出清水而里急后重不可忍者胸膈间梗梗作恶干呕有声渇而索水饮食不进呻吟不絶欲利之则气已下脱命在须防再下即絶欲固之则溺与燥矢膨满腹肠间恐反増剧欲升之使气自举而秽物不为气所结自然通利则呕恶不堪宜如何处家姑年八十余尝得此患予惟用调气利小便之药虽小获效不收全功尝慰之令勿急性后因不能食遽索末药利下数行不以告予自谓稍快矣而脉忽数动一止气息奄奄頽然牀褥予知真气已泄若不收摄恐遂无救急以生脉药投之数剂后结脉始退因合益血润肠丸与服劝以勿求速效勿服他药久之自有竒功如言调理两月余而二便通调四肢康胜矣便秘自是老人常事俗以为后门固夀考之徴而一时难堪辄躁扰而致疾予所处方不犯大黄可以久服故表而出之　元戎五燥大便秘　东方其脉风燥也宜泻风之药治之独活羌活防风茱茰地黄柴胡川芎　南方其脉洪热燥也宜咸苦之药治之黄芩黄连大黄黄蘗芒硝　西南方其脉缓土燥也宜润湿之药治之芍药半夏生姜乌梅木　西方其脉涩血燥也宜滋血之药治之杏仁麻仁桃仁当归气结用木香防榔枳实陈皮地黄郁李仁北方其脉迟寒燥也宜温热之药治之当归肉桂附子乌头硫黄良姜巴荳　润肠丸加减法　如病人不小便因大便不通而涩其邪盛者急加酒洗大黄以利之如血燥者加桃仁酒洗大黄　如风结燥者加麻仁<br />
　　大黄　如风涩者加煨皂角仁大黄秦艽以利之　如脉濇觉身痒气濇者加郁李仁大黄以除气燥　如寒隂之病为寒结闭者以局方中半硫丸或加煎附子生姜汤氷冷与之其病虽隂寒之证当服阳药补之若大便恒不甚通者亦当十服中与一服利药微通其大便不令秘结乃治之大法也　若病人虽是隂证或是隂寒之证其病显躁脉坚实亦宜阳药中少加苦寒之剂以去热躁躁止勿加如隂躁欲坐井中者其二肾脉按之必虚或沉细而迟此为易辨如有客邪之病亦从权加之　有物有积而结者当下之　食伤太隂肠满食不化腹响响然不能大便者以苦泄之七宣丸木香防榔丸　桃杏仁俱治大便秘当以血气分之年老虚人大便燥秘者脉浮在气杏仁陈皮主之脉沉在血桃仁陈皮主之所以俱用陈皮者以手阳明病与手太隂为表里也又云盛则难便行阳气也败则便难行隂血也注夏大便濇滞者血少血中伏火也黄茋人参汤加<br />

                    <br>
                        　　生地黄当归身桃仁泥麻仁泥润之　如润之大便久不快利者少加煨大黄微利之　如加大黄久不快利者非血结血秘是热则生风病必湿风证止当服黄茋人参汤只用羌活防风各半两水四盏煎至一盏去查空心服之其大便必大走也　大便不通五日一徧小便黄赤浑身肿面上及腹尤甚色黄麻木身重如山沉困无力四肢痿软不能举动喘促唾清水吐秽痰白沫如胶时躁热发欲去衣须而过振寒顶额有时如氷额寒尤甚头旋眼黑目中澑火冷泪鼻不闻香臭小腹急痛当脐有动气按之坚硬而痛宜麻黄白术汤此病宿有风湿热伏于荣血之中其水火乗于阳道而上盛元气短少上喘为隂火伤其气四肢痿在肾水之间乃所胜之病今正遇冬寒得时乗其肝木又实其母肺金尅木凌火是大胜必有大复其证善怒欠多鼻中如有物不闻香臭目视多悲健忘少腹急痛徧身黄腹大胀面目肿尤甚食不下痰唾涕有血目眦疡大便不通只二服皆愈　凡诸秘服药不通或虚人畏服利药者用蜜煎导　或用盐及皂角末和入蜜煎中尤防盖盐能软坚润燥皂角能通气疏风故也　冷秘用酱生姜导　或于蜜煎中加草乌头末以化寒消结　热者猪胆汁导　乌梅汤浸去核为丸如子大亦可导醤削如亦可导　丹溪云予观古方通大便皆<br />
　　用降气品剂盖肺气不降则大便难送用枳殻沉香诃子杏仁等是也又老人虚人风人津液少而秘者宜以药而滑之用胡麻麻仁阿胶等是也如妄以峻利药逐之则津液走气血耗虽暂通而即秘矣必更生他病昔王少府患此疾有人以驶药利之者屡矣后为肺痿咯脓血卒至不通而死<br />
　　闭癃遗尿<br />
　　遗尿者溺出不自知也闭癃者溺闭不通而淋滴防也唯肝与督脉三焦膀胱主之　肝脉督脉主之者经云肝足厥隂之脉过隂器所生病者遗溺闭癃又云督脉者女子入系廷孔其孔溺孔之端也其男子循茎下至簒与女子等其生病癃痔遗溺故遗溺闭癃皆取厥隂俞穴及督脉俞穴也　三焦主之者经云三焦下脉在于足太阳之前少阳之后出于腘中外廉名曰委阳足太阳络也三焦者足太阳少阳之所将太阳之别也上踝五寸别入贯腨肠出于委阳并太阳之正入络膀胱约下焦实则闭癃虚则遗溺遗溺则补之闭癃则泻之是也　膀胱主之者经云膀胱不利为癃不约为遗溺是也然遗溺闭癃不取膀胱俞穴者盖膀胱但蔵溺其出溺皆从三焦及肝督脉也　闭癃合而言之一病也分而言之有暴久之殊盖闭者暴病为溺闭防滴不出俗名小便不通是也癃者久病为溺癃淋沥防滴而出一日数十次或百次名淋病是也今分其病立为二门<br />
　　小便不通<br />
　　丹溪大法小便不通有热有湿有气结于下宜清宜燥宜升有隔二隔三之治如因肺燥不能生水则清金此隔二如不因肺燥但膀胱有热则宜泻膀胱此正治也如因脾湿不运而精不升故肺不能生水则当燥脾健胃此隔三车前子茯苓清肺也黄蘗知母泻膀胱也苍术白术健胃燥脾也　实鉴小便不利有三不可一防而论若津液偏渗于肠胃大便泄泻而小便涩少一也宜分利而已若热下焦津液则热湿而不行二也必渗泄则愈若脾胃气涩不能通调水道下输膀胱而化者三也可顺气令施化而出也　东垣大法小便不通皆邪热为病分在气在血而治之以渇与不渇而辨之如渇而不利者热在上焦肺分故也夫小便者是足太阳膀胱经所主也肺合生水若肺热不能生水是絶其水之源经云虚则补其母宜清肺而滋其化源故当从肺之分助其秋令水自生焉又如雨如雾如霜皆从天而降下也且药有气之薄者乃阳中之隂是感秋清肃杀之气而生可以补肺之不足淡味渗泄之药是也茯苓泽泻琥珀灯心通草车前子木通瞿麦扁畜之类以清肺之气泄其火滋水之上源也如不渇而小便不通者热在下焦血分故不渇而小便不通也热闭于下焦者肾也膀胱也乃隂中之隂隂受热邪闭塞其流易上老云寒在胸中遏塞不入热在下焦填塞不便须用感北方寒水之化气味俱隂之药以除其热泄其闭塞内经云无阳则隂无以生无隂则阳无以化若服淡渗之药其性乃阳中之隂非纯隂之剂阳无以化何以补重隂之不足也须用感地之水运而生大苦之味感天之寒气而生大寒之药此气味俱隂乃隂中之隂也大寒之气人感之生膀胱寒水之运人感之生肾此药能补肾与膀胱受阳中之阳热火之邪而闭其下焦使小便不通也夫用大苦寒之药治法当寒因热用又云必伏其所主而先其所因其始则气同其终则气异也如热在上焦以栀子黄芩热在中焦以黄连芍药热在下焦以黄蘗　热在气分渇而小便闭清肺散猪苓汤五苓散茯苓琥珀汤红秫散　热在血分不渇而小便闭滋肾丸黄连丸导气除燥汤　东垣治一人病小便不利目晴突出腹胀如鼓膝已上坚硬皮肤欲裂饮食不下服甘淡渗泄之药皆不效曰疾急矣非精思不能处思之半夜曰吾得之矣经云膀胱者津液之府必气化而能出焉多服淡渗之药而病益甚是气不化也启子云无阳则隂无以生无隂则阳无以化甘淡气薄皆阳药独阳无隂欲化得乎遂以滋肾丸羣隂之剂投服再服即愈　渇而腹冷水气也金匮云小便不利者有水气其人苦渇括蒌瞿麦丸主之以小便利腹中温为度小便不通腹下痛状如覆椀痛闷难忍者乃肠胃干<br />
　　涸膻中气不下经云膀胱者州都之官津液蔵焉气化则能出矣膻中者臣使之官三焦相火肾为气海也王注曰膀胱津液之府胞内居之少腹处间毛内蔵胞器若行气海之气施化则溲便注下气海之气不及则隐秘不通故不得便利也先用木香沉香各三钱酒调下或八正散甚则宜上涌之令气通逹便自通利经所谓病在下上取之王注曰热攻于上不利于下气盛于上则温辛散之苦以利之一方煎橘红茯苓汤调木香沉香末服之空心下　丹溪云小便不通属气虚血虚有实热痰气闭塞皆宜吐之以提其气气升则水自降盖气承载其水者也气虚用参术升麻等先服后吐或就参茋药中调理吐之血虚用四物汤先服后吐或就芎归汤探吐之痰多二陈汤先服后探吐之痰气闭塞二陈加香附木通探吐之实热当利之或用八正散盖大便动则小便自通矣　或问以吐法通小便方论中未尝有之理将安在曰取其气化而已何则内经谓三焦者决渎之官水道出焉膀胱者州都之官津液蔵焉气化则能出矣故上中下三焦之气有一不化则不得如决渎之水而出矣岂独下焦膀胱气塞而已哉上焦肺者主行荣卫通调水道下输膀胱而肾之合足三焦下输又上连肺此岂非小便从上焦之气化者乎张仲景有言卫气行则小便宜通其义亦在是矣内经又谓脾病则九窍不通小便不利是其一也此岂非小便从中焦之气化者乎由是言之三焦所伤之邪不一气之变化无穷故当随处治邪行水求其气化亦无穷也然而大要在乎隂与阳无相偏负然后气得以化若方盛衰论曰至隂虚天气絶至阳盛地气不足夫肾肝在下地道也心肺在上天道也脾胃居中气交之分也故天之阳絶而不交于地者尚且白露不下况人同乎天其在上之阳不交于隂则在下之隂无以为化而水道其能出乎东垣引八十一难经谓有隂阳相乗有覆有溢而为内关不得小便者有或在下之隂虚在上之阳盛不务其徳而乗之致肾气之不化者必泻其阳而举之则隂可得而平也若此条所叙之证皆用吐法盖因气道闭塞升降不前者而用耳何尝舍众法而独施是哉丹溪尝曰吾以吐通小便譬如滴水之器上窍闭则下窍无以自通必上窍开而下窍之水出焉予尝推是开窍之法用之多验姑书一二证以明之甲午秋治一妇人年五十初患小便涩医以八正散等剂展转小便不通身如芒刺加于体予以所感霖淫雨湿邪尚在表因用苍术为君附子佐之发其表一服即汗小便即时便通又治马叅政父年八旬初患小便短濇因服药分利太过遂致闭塞涓滴不出予以饮食太过伤其胃气陷于下焦用补中益气汤一服小便通因先多利药损其肾气遂致通后遗尿一夜不止急补其肾然后已凡医之治是证未有不用泄利之剂者安能顾其肾气之虚哉表而出之以为世戒　有瘀血而小便闭者宜多用牛膝本事方云顷在毘陵有一贵官妻妾小便不通脐腹胀痛不可忍众医皆作淋治如八正散之类数种皆治不通病愈甚予诊之曰此血瘕也非瞑药不可去乃用桃仁煎初服至日午大痛不可忍卧少顷下血块如拳者数枚小便如黒荳汁一二升痛止得愈此药猛峻气虚血弱者宜斟酌之　大抵小腹痛胀如覆椀者为实亦分在气在血气壅塞于下者木香流气饮血汚于下者桃仁煎代抵当丸牛膝膏　经云肾合膀胱膀胱者津液之府也小肠属肾肾上连肺故将两蔵三焦者中渎之府也水液出焉是属膀胱乃肾之府也又云膀胱者州都之官津液蔵焉气化则能出矣由是言之膀胱蔵水三焦出水治小便不利故刺灸法但取三焦穴不取膀胱也小肠属肾肺故东垣用清肺饮子滋肾丸利小便也　运气小便不利有三　其一属湿邪攻三焦经云太隂在泉湿淫所胜病小腹痛肿不得小便又云水不及曰涸流涸流之纪上官与正官同其病癃闭是也　其二属风邪攻脾经云厥隂司天风淫所胜病溏瘕泄水闭是也　其三属燥热经云阳明司天之政天气急地气明民病癃闭初之气其病小便黄赤甚则淋又云少隂司天之政地气肃天气明二之气其病淋是也　良法治小便不通诸药不效或转胞至死危困用猪尿胞一个底头出一小眼子翎筒通过放在眼儿内根底以细线系定翎筒子口细杖子堵定上用黄蜡封尿胞口吹满气七分系定了再用手捻定翎筒根头放了黄蜡塞其翎筒在小便出里头放开翎筒根头手捻其气透于里小便即出神效<br />
　　姙娠小便不通　姙娠胎满通胞多致小便不利若胞系了戾小便不通名曰转胞丹溪以为多因胎妇虚弱忧闷性躁食味厚古方用滑利疏导药鲜效若脬为胎所坠而不通但升举其胎胞系踈而小便自行若脐腹作胀而小便淋閟此脾胃气虚胎压尿胞四物二陈参术空心服后探吐数次自安薛氏云前证亦有脾肺气虚不能下输膀胱者亦有气热郁结膀胱津液不利者亦有金为火燥脾土湿热甚而不利者更当详审施治金匮要畧问曰妇人病饮食如故烦热不得卧而反<br />
　　倚息者何也师曰此名转胞不得溺也以胞系了戾故致此病但利小便则愈宜肾气丸主之【即八味丸酒下十五丸至三十丸日再服】　又云姙娠有水气重身小便不利洒淅恶寒起即头葵子茯苓散主之　又云姙娠小便难饮食如故归母苦参丸主之　丹溪治一妇转胞小便闭脉似濇重取则左稍和此得之忧患濇为血少气多为有饮血少则胞不举气多有饮中焦不清而溢则胞知所避而就下故坠以四物汤加参术半夏陈皮甘草生姜空心饮随以指探吐之俟气定又与至八贴而安此恐偶中后又治数人皆效　又一妇四十一嵗孕九月转胞小便闭脚肿形瘁脉左稍和而右濇此饱食气伤胎系弱不能自举而下坠压着膀胱偏在一邉气急为其所闭所以水窍不能出也宜补血养气气血既正胎系自举则不下坠方有安之理遂用人参当归身尾白芍药白术陈皮炙甘草半夏生姜煎汤浓与四贴次早以查煎顿服探吐之小便即通皆黑水后就此方加大腹皮枳殻青葱叶砂仁二十贴与之而得以安产　一孕妇小便不通脉细弱乃气血俱虚胎压膀胱下口用补药升起恐迟反加急满令稳婆以香油抹手入产户托起其胎溺出如注却以参茋升麻大剂服之一法孕妇倒竪起胎自运溺自出胜手托逺矣<br />
　　产后小便不通　旧方用陈皮去白为末空心酒调二钱外用盐填脐中却以葱白剥去麤皮十余根作一切作一指厚安盐上用大艾炷满葱饼上以火灸之觉热气入腹内即时便通　按此唯气壅不得通者宜之若气虚源涸与夫热结者不可泥也<br />
　　淋【胞痹】<br />
　　淋之为病尝观病源候论谓由肾虚而膀胱热也膀胱与肾为表里俱主水水入小肠与胞行于隂为溲便也若饮食不节喜怒不时虚实不调蔵府不和致肾虚而膀胱热肾虚则小便数膀胱热则水下涩数而且濇则淋沥不宣故谓之淋其状小腹急痛引于脐小便出少气数及分石淋劳淋血淋气淋膏淋冷淋其石淋者有如沙石劳淋者劳倦即发血淋者心主血气通小肠热甚则抟于血脉血得热则流行入胞中与溲俱下膏淋者肥液若脂膏又名肉淋气淋者胞内气胀小腹坚满出少喜数尿有余冷淋者冷气客于下焦邪正交争满于胞内水道不宣先寒战然后便数成淋可谓悉病情矣考之内经则淋病之因又不止此大纲有二曰湿曰热谓太隂作初气病中热胀脾受积湿之气小便黄赤甚则淋少阳作二气风火郁于上而热其病淋盖五蔵六府十二经脉气皆相通移是故足太阳主表上行则统诸阳之气下行则入膀胱又肺者通调水道下输膀胱脾胃消化水谷或在表在上在中凡有热则水液皆热转输下之然后膀胱得之而热矣且小肠是心之府主热者也其水必自小肠渗入膀胱胞中诸热应于心者其小肠必热胞受其热经緭胞移热于膀胱者则癃溺血是也由此而言初起之热邪不一其因皆得传于膀胱而成淋若不先治其所起之本止从末流胞中之热施治未为善也予尝思之淋病必由热甚生湿湿生则水液浑凝结而为淋不独此也更有人服金石药者入房太甚败精流入胞中及饮食痰积渗入者则皆成淋丹溪尝治一小儿在胎受久服金石药之余毒病淋一十五年以紫雪治愈凡治病不求其本可乎小便涩痛常急欲溺及去防滴茎中痛不可忍者此五淋病生料五苓散加阿胶或车前子末或五苓散益元散等分和服并可吞火府丹佐以导赤散石苇散　若热极成淋服药不效者宜减桂五苓散加木通滑石灯心瞿麦各少许仍研麦门冬草连根车前草白龙草各自然汁和蜜水调下　气淋气壅不通小便淋结脐下防闷疼痛瞿麦汤石苇散榆枝汤木香流气饮　气虚淋八物汤加杜牛膝黄芩汁煎服老人气虚亦能淋参术中加木通山栀　血受伤者补血行血自愈勿作淋治　死血作淋牛膝膏妙但虚人能损胃不宜食　千金云用牛膝以酒煮服治小便淋痛肘后方用牛膝根茎叶亦以酒煮服治小便不利茎中痛欲死及治妇人血结坚痛如神盖牛膝治淋之圣药也但虚人当用补剂监制之耳<br />
　　血淋用侧柏叶生藕节车前草等分捣汁调益元散立效散瞿麦散小蓟饮子柿蒂散当归汤羚羊角饮鸡苏饮子金黄散髪灰散　戴氏云血淋一证须看血色分冷热色鲜者心小肠实热色瘀者肾膀胱虚冷若的是冷淋及下元虚冷血色瘀者并宜汉椒根剉碎不论多少白水煎候冷进按血多有热极兼水化而黑凝者未可便以为冷也　膏淋鹿角霜丸沉香散沉香丸磁石丸海金砂散兔丝丸　戴云有似淋非淋小便色如米泔或便中有如鼻涕之状此乃精溺俱出精塞溺道故便欲出不能而痛宜大兔丝子丸鹿茸丸之类按此即膏淋也　沙石淋乃是膀胱蓄热而成正如汤瓶久在火中底结白碱而不能去理宜清彻积热使水道通则沙石出而可愈宜神效琥珀散如圣散石燕丸独圣散石首鱼脑骨十个火煅滑石二钱琥珀三分俱为细末毎服一钱空心煎木通汤调下　鼈甲九肋者一个酥炙令脆为细末毎服一匙酒调服当下淋石　雄鹊烧灰淋取汁饮之石即下　石淋小便时沙石下流塞其水道痛不可忍经及时日水道不通其气上攻头痛面肿重则四肢八节俱肿其石大者如梅核坚硬如有棱角其石小者唯碎石相结通下即碎宜服此取石方用冬葵子滑石射干知母已上各一分通草三分为细末毎服二钱半水一盏半苦竹叶十片同煎取一盏去滓食前热服又大府热头痛若体气壮健先进后方药两三盏然后进取石方用麻黄去节羌活射干荆芥穗紫苑防风知母蔓荆子牵牛各一分半夏二铢为细末毎服二钱水一盏煎九分去滓食后热服　石淋导水用蝼蛄七枚以盐一两同于新瓦上铺盖焙干研为细末毎服一钱匕温酒调服　劳淋地黄丸黄茋汤白芍药丸　冷淋肉苁蓉丸泽泻散沉香散防榔散生附散戴氏云进冷剂愈甚者此是冷淋宜地髓汤下附子八味丸有因服五苓散等药不效用生料鹿茸丸却愈此皆下元虚冷之故乃刘河间则谓亦由热客膀胱鬰结不能渗泄非真冷也　小便淋茎中痛不可忍相引脇下痛宜参苓琥珀汤　有小便艰涩如淋不痛而痒者虚证也宜八味丸生料鹿茸丸之类若因思虑过度致淋宜归脾汤或辰砂妙香散吞威喜丸或妙香散和五苓散　汗多而小便赤涩暑月多有此证盛暑所饮既多小便反涩少而赤縁上停为饮外发为汗津液不通小肠涩闭则水不运下五苓散一名导逆内有术桂收汗猪苓泽泻茯苓分水道收其在外者使之内又从而利导焉发者敛之壅者通之义取于此然有虚劳汗多而赤涩者却是五内枯燥滋腴既去不能生津故溺涩而赤不宜过用通小便之剂竭其肾水唯当温养润肺十全大补汤养荣汤之类自足选用汗者心液心主血血荣则心得所养汗止津生不待通而溺自清矣诸失精血及患痈毒人或有小便赤涩之证此亦是枯竭不润之故并宜前法<br />

                    <br>
                        　　胞痹　痹论云小腹膀胱按之内痛若沃以汤涩于小便上为清涕夫膀胱者州都之官津液蔵焉气化则能出矣今风寒湿邪气客于胞中则气不能化出故胞满而水道不通其证小腹膀胱按之内痛若沃以汤涩于小便以足太阳经其直行者上交巅入络脑下灌鼻窍则为清涕也　肾着汤　茯苓丸　巴戟丸　肾沥汤姙娠淋　乃肾与膀胱虚热不能制水然姙妇胞系于肾肾间虚热而成斯证甚者心烦闷乱名曰子淋也若颈项筋挛语濇痰甚用羚羊角散　若小便濇少淋沥用安荣散　若肝经湿热用龙胆泻肝汤　若肝经虚热用加味逍遥散　腿足转筋而小便不利急用八味丸缓则不救　若服燥剂而小便频数或不利用生地茯苓牛膝黄蘗知母芎归甘草　若频数而色黄用四物加黄蘗知母五味麦门参　若肺气虚而短少用补中益气加山药麦门　若隂挺痿痹而频数用地黄丸　若热结膀胱而不利用五苓散　若脾肺燥不能化生宜黄芩清肺饮　若膀胱隂虚阳无所生用滋肾丸　若膀胱阳虚隂无所化用肾气丸<br />
　　产后淋　因热客于脬虚则频数热则涩痛气虚兼热血入胞中则血随小便出而为血淋也　若膀胱虚热用六味丸　若隂虚而阳无以化用滋隂肾气丸盖土生金金生水当滋化源　陈氏云治产前后淋其法不同产前当安胎产后当去血瞿麦蒲黄最为产后要药茅根汤主治产后诸淋<br />
　　诊　肾脉滑实为癃防　痹脉滑甚为防癃　少隂脉数妇人则隂中生疮男子则气淋　盛大而实者生虚小而涩者死　下焦气血干者死　鼻头色黄者小便难　素问竒病论病有癃者一日数十溲此不足也身热如炭颈膺如格人迎躁盛喘息气逆此有余也太隂脉细微如髪者此不足也其病安在名为何病岐伯曰病在太隂其盛在胃颇在肺病名曰厥死不治<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷十三<br />
<子部,医家类,证治准绳><br />
　　钦定四库全书<br />
　　证治准绳卷十四<br />
　　明　王肯堂　撰<br />
　　准绳<br />
　　大小腑门<br />
　　小便数<br />
　　运气小便数皆属火经云少阳之复便数憎风是也小便数唯二蔵有之一属肺经云肺肝太隂之脉气盛有余则肩背痛风寒汗出中风小便数而欠是也以刺言之泻手太隂则愈一属肝经云足厥隂之疟令人如癃状而小便不利又云肝痹者夜卧则惊多饮数小便是也视虚实补泻之则愈　数而少茯苓琥珀汤利之数而多薯蓣莲肉益智仁之属收之　生薯蓣半斤刮去皮以刀切碎于铛中煮酒沸下薯蓣不得搅待熟加盐葱白更添酒空腹下二三盏妙　莲肉去皮不以多少用好酒浸一两宿猪肚一个将酒浸莲肉入肚中多半为度水煮熟取出莲肉切焙干为细末酒煮麫糊为丸如芡实大毎服五十丸食前米饮汤下名水芝丸夜多小便益智二十四个为末盐五分水一盏煎八分临卧温服　卫真汤并丸　桑螵蛸散　戴氏云小便多者乃下元虚冷肾不摄水以致渗泄宜兔丝子丸八味丸兔丹生料鹿茸丸　有人毎日从早至午前定尿四次一日之间又自无事此肾虚所致亦犹脾肾泄早泄而晚愈次日又复然者也　若小便常急徧数虽多而所出常少放了复急不涩痛却非淋证亦有小便毕少顷将谓已尽忽再出些少者多因自忍尿或忍尿行房事而然宜生料五苓散减泽泻之半加阿胶一钱吞加减八味丸此丸须用五味子者　有盛喜致小便多日夜无度乃喜极伤心心与小肠为表里宜分清饮四七汤各半贴和煎仍以辰砂妙香散吞小兔丝子丸或兔丹　若频频欲去而溺不多但不痛耳此肾与膀胱俱虚客热乗之虚则不能制水宜补肾丸六味地黄丸　热入水道涩而不利八正散或五苓散加黄蘗知母麦门冬木通　大便硬小便数者是谓脾约脾约丸主之<br />
　　小便不禁<br />
　　原病式云热甚客于肾部干于足厥隂之经廷孔郁结极甚而气血不能宣通则痿痹神无所用故津液渗入膀胱而旋溺遗失不能收禁也考之内经则谓督脉生病为遗溺灵枢谓肝所生病为遗溺盖因二经循隂器系廷孔病则荣卫不至气血劳劣莫能约束水道之窍故遗失不禁刘河间可谓得此防矣然内经复言膀胱不约为遗溺灵枢言手太隂之别名曰列缺其病虚则欠防小便遗数由此观之则又不独病在隂器廷孔而已夫如是者内由三焦决凟之失常也何则手少阳之脉从缺盆布膻中下隔循属三焦足太阳之脉从肩膊内挟脊抵腰中入循膂属膀胱三焦虚则膀胱虚故不约也肺从上焦通调水道下输膀胱肾又上连肺故将两蔵是子母也母虚子亦虚此上中下三焦气虚皆足以致遗溺矣由是而知三焦所部五蔵之淫气变而为五邪者悉能于于下焦肾肝膀胱出水之窍而为不禁之病何止于热极郁结痿痹肾部而已乎又自内经所谓太隂在泉客胜湿客下焦溲便不时太隂之复甚则入肾窍泄无度者观之则知湿主于痞况是所胜之邪其不为郁结痿痹者乎从而思之圣人之言举一隅便当以三隅反前所谓肝肾膀胱之病不言其邪可见诸邪尽能病之也次言手太隂列缺虚者为子母蔵气之要也可见所生所胜不胜之五邪皆足以乗之也其言太隂之胜复则湿为所胜之重者也其他风寒燥热虽不及言可知在其中矣　治法上虚补气　下虚涩脱东垣云小便遗失者肺金虚也宜安卧养气禁劳役<br />
　　以黄茋人参之类补之不愈当责有热加黄蘗生地下虚谓膀胱下焦虚经云水泉不止者是膀胱不蔵也仲景云下焦竭则遗溺失便其气不能自禁制不须治久则愈又云下焦不归则遗溲世用桑螵蛸鸡防胵之类是也　古方多燥热如二气丹家韭子丸兔丝子丸固脬丸白茯苓散鹿茸散兔丝子散内有桂附唯真虚寒者宜之　桑螵蛸散鹿角霜丸阿胶饮鹿茸散温补而不僣　小便不禁而淋沥涩滞者泽泻散茯苓丸滑脱者牡蛎丸　如白薇散鸡肠散内俱有寒药内热者宜之　娄全善治一男子遗溺不觉脉洪大盛以黄蘗知母杜牛膝为君青皮甘草为臣木香为佐桂些少反佐服数贴大效此法与千金白薇散皆河间所谓热甚廷孔郁结神无所用不能收禁之意也　遗尿有实热者用神芎导水丸毎服百丸空心白汤下若一服利止后服此谓淫气遗溺痹聚在肾痹谓气血不通宣也戴云睡着遗尿者此亦下元冷小便无禁而然宜大<br />
　　兔丝子丸猪胞炙碎煎汤下凡遗尿皆属虚　通用方薏苡仁盐炒煎服　鸡肠一具以水三升煮取一升分三服一方用雄鸡烧灰为末用三指撮温浆水调一钱向北斗服之更良　雄鸡喉咙及矢白防胵里黄皮烧为末麦粥清调服　羊脬盛水贮令满系两头煮熟开取水顿服之　鸡防胵一具并肠洗浄烧灰男用雌女用雄为细末毎服二钱空心温酒调服一方如猪脬灰燕蓐草主眠中遗尿不觉烧令黒研水进方寸匕<br />
　　膀胱欬者欬而遗溺<br />
　　姙娠尿出不知　用白薇芍药为末酒调下或白矾牡蛎为末酒调二钱或鸡毛灰末酒服一匕或炙桑螵蛸益智仁为末米饮下　薛氏云前证若脬中有热宜加味逍遥散若脾肺气虚宜补中益气汤加益智若肝肾隂虚宜六味丸<br />
　　产后小便数　乃气血不能制故也　薛氏曰若因穏婆不慎以致胞损而小便淋沥者用八珍汤以补气血兼进补脬饮若因膀胱气虚而小便频数当补脾肺若膀胱隂虚而小便淋沥须补肺肾<br />
　　妇人产蓐产理不顺致伤膀胱遗尿无时宜补脬饮桑螵蛸散白薇散薛氏曰前证若脾肺阳虚用补中益气汤若肝肾隂虚用六味地黄丸若肝肾之气虚寒用八味地黄丸若肝脾气血虚热用加味逍遥散佐以六味丸　丹溪云尝见尿胞因收生者不谨以致破损而得淋沥病遂为废疾有妇年壮难产得此因思肌肉破伤在外者可以补完胞虽在腹恐亦可治诊其脉虚甚遂与峻补以参茋为君芎归为臣桃仁陈皮黄茋茯苓为佐煎以猪羊胞中汤极饥时饮之但剂小者率用一两至一月而安盖令气血骤长其胞自完恐稍缓亦难成功矣<br />
　　小便黄赤<br />
　　诸病水液浑浊皆属于热　小便黄者少腹中有热也蔵府小便黄有四　一属肝热经云肝热病者小便<br />
　　先黄是也　二属胃实经云胃足阳明之脉气盛则身巳前皆热其有余于胃则消善饥溺色黄是也　三属肺虚经云肺手太隂之脉气虚则肩背痛寒少气不足以息溺色变是也　四属肾虚经云冬脉者肾脉也冬脉不及则令人眇清脊痛小便变是也　运气小便黄有二　一属风经云厥隂之胜胠脇气变化而为热小便黄赤是也　二属热经云少隂司天热淫所胜病溺之变又云少阳之胜溺赤善惊又云阳明司天淫气下临暴热至乃暑阳气郁发小便变是也盖暴热谓地气少隂之热也　邪之所在者为不足中气不足溲便为之变补足外踝下气之用药则补中益气汤是已小便黄无如黄蘗知母效　脉经云尺濇足胫逆冷小便赤宜服附子四逆汤足太冲补之<br />
　　遗精<br />
　　丹溪书分梦遗精滑为二门盖梦与鬼交为梦遗不因梦感而自遗者为精滑然总之为遗精也其治法无二故合之　或问精滑何因得之曰金匮要畧谓虚劳之病脉浮大手足烦隂寒精自出又谓脉而大此名革亡血失精又谓小腹急隂头寒脉动微男失精女子梦交通巢氏病源以虚劳病分出五劳七伤六极二十三蒸之名于七伤中精连蒸病中玉房蒸男则遗沥漏精与尿精闻见精出及失精等皆混同仍类虚劳门为肾主蔵精故尽作肾气衰弱之病似若他蔵无损焉岂其然哉夫五蔵皆蔵精者也尝考灵枢本神篇首谓天之在我者徳也地之在我者气也徳流气薄而生者也故生之来谓之精两精相抟谓之神如是者通言一身主宰之精神也因心肾是水火之蔵法天地施化生成之道故蔵精神为五蔵之宗主其次言所以任物者谓之心心有所忆谓之意意有所存谓之志因志而存变谓之思因思而逺慕谓之虑因虑而处物谓之智如是者皆因心神随物所感变而分之是谓五志遂有五神蔵之名五神既分则于徳化政令性味各司其属者之用于是心肾之水火亦俯从五神之列然而所主之精神则并行未始相离而五神五变者分之如此则精亦从神之所变随处与之合矣故五蔵各得蔵其精神以行其用是之谓蔵真主所以属本气之生化者也茍有一蔵之真不得其正则一蔵之病作矣茍一蔵之精神伤之甚者则必害其心肾之主精神者也如所谓怵惕思虑则伤神神伤则恐惧流淫而不止喜乐恐惧则伤精精伤则骨痠痿厥而不举喜乐者惮散而不蔵恐惧者荡燀而不收是故主蔵精者不可伤伤则失守而隂虚隂虚则无气无气则死矣如是者精神之在五蔵伤之则淫邪立至心之在志为喜在气为火为热肾之在志为恐在气为水为寒于是怵思虑伤其神神伤则火动不止火动不止则肾水恐惧之志者并矣恐甚不解则动中而肾自伤肾主蔵精与所受五蔵六府所输至之精皆不得蔵而时自下矣此乃以心肾主宰精神者言也至若他蔵之精各得而泄有所据乎曰内经所谓思想无穷所愿不得意淫于外入房太甚宗筋弛纵发为白淫其病筋痿筋痿者生于肝使内王注以白淫是白物淫衍如精之状因溲而下虽云如精殆非将化未成之精而径出者乎何以言之精有谓生来之精者先身生之精也有谓食气入胃散精于五蔵者有谓水饮自脾肺输肾而四布五经并行之精者此水谷日生之精也然饮食日生之精皆从生来元精之所化而后分布其蔵盈溢则输之于肾肾乃元气之本生成之根以始终化之养之之道也若饮食之精遇一蔵有邪则其蔵之食味化之不全不得入与元精俱蔵而竟泄出与夫所谓脾移热于肾少腹寃热而痛出白者义亦如之王注虽谓消脂烁肉无乃消其肾所蔵之精欤盖使二蔵无病则此白物其不为精乎使二蔵有病则所蔵之精其不变为白物而出之乎以此比例则肺脾二蔵之精宁不有似肝蔵之伤神动气致精失守而走泄者乎然则治当何如曰独肾泄者治其肾由他蔵而致肾之泄者则两治之在他蔵自泄者治其本蔵必察四属以求其治大抵精自心而泄则血脉空虚本纵不收自肺而泄者皮革毛焦喘急不利自脾而泄者色黄肉消四肢懈惰自肝而泄者色青而筋痿自肾而泄者色黄黒髓空而骨惰即脉亦可辨也　或问夜梦交接之理何如曰内经曰肾者主水受五蔵六府之精而蔵之又曰主蛰封蔵之本精之处也又曰隂阳之要阳密乃固故阳强不能密隂气乃絶隂平阳秘精神乃治隂阳离决精气乃絶又曰隂阳总宗筋之防防于气街灵枢淫邪发梦篇曰厥气客于隂器则梦接内盖隂器者宗筋之所系也而足太隂阳明少隂厥隂之筋皆结聚于隂器与冲任督三脉之所防然厥隂主筋故诸筋皆统属于厥隂也肾为隂主蔵精肝为阳主疎泄隂器乃泄精之窍是故肾之隂虚则精不蔵肝之阳强则气不固若遇隂邪客于其窍与所强之阳相感则精脱出而成梦矣所谓阳强者非蔵之真阳强也乃肝蔵所寄之相火强耳盖水为隂火为阳故通言火为阳然分言之则为二若火盛不已反消亡其蔵之真阳也肝乃魂之居蔵之真阳虚则游魂为变变则为梦与肝虚病者多梦亡人无异曰如子所言梦遗则从肝肾得之乎曰不然病之初起亦有不在肾肝而在心肺脾胃之不足者然必于肝肾而后精方走也盖有自然相之理存焉何则宗筋者上络胸腹挟脐下合横骨故内经谓其总隂阳之防防于气街主束骨而利机关也夫五蔵俱有火其相火之寄于肝者善则发生恶则为害独甚于他火故平人肝气之刚勇充于筋而为罢极之本也其隂器既宗筋之所聚乃强于作用皆相火充其力也若遇接内得隂气与合则三焦上下内外之火翕然而下从百体府悉开其滋生之精尽趍防于隂器以跃出岂止肾之所蔵者而己哉所谓厥气客于隂器则梦者其厥气亦身中隂分所逆之气与接内之气同是隂类故梦犹接内之精脱也若思欲不巳精气巳客于隂器至卧故成梦而泄矣但梦者因真阳虚而得之故精脱之后其气未能卒复未免形体衰惫不比平人接内之气一二时便可复也曰治法当何如曰病从他蔵而起则以初感病者为本肾肝聚病处为标若由肾肝二蔵自得者独治肾肝由隂阳离决水火不交通者则既济之隂阳不相抱负者则因而和之阳虚者补其气隂虚者补其血阳强者泻其火火有正治反治从多从少随其攸利　经曰思想无穷所愿不得意淫于外入房太甚宗筋弛纵发为白淫梦遗等证先贤治法有五　其一用辰砂磁石龙骨之类镇坠神之浮游河间秘真丸本事八仙丹之属是也　其二思想结成痰饮迷于心窍而遗者许学士用猪苓丸之类导利其痰是也　其三思想伤隂者洁古珍珠粉丸海蔵大鳯髓丹本事清心丸丹溪用海蛤粉青黛香附黄蘗知母之类降火补隂是也　其四思想伤阳者谦甫鹿茸苁蓉兎丝子等补阳是也　其五隂阳俱虚者丹溪治一形痩人便浊梦遗作心虚治用珍珠粉丸定志丸服之是也　戴氏云遗精得之有四有用心过度心不摄肾以致失精者有因思色欲不遂致精失位输泻而出者有色欲太过滑泄不禁者有年壮气盛久无色欲精气满泄者然其状不一或小便后出多不可禁者或不小便而自出或茎中出而痒痛常如欲小便者并宜先用辰砂妙香散吞玉华白丹佐以威喜丸或分清饮别以绵裹龙骨同煎或分清饮半贴加五倍牡蛎粉白茯苓五味子各半钱　失精梦泄亦有经络热而得者若以虚冷用热剂则精愈失本事方清心丸用黄蘗脑子者最良【大智禅师云梦遗不可全作虚冷亦有经络热而得之者尝治一男子至夜脊心热梦遗用珍珠粉丸猪苓丸遗止终服紫雪脊热始除又一男子脉洪腰热遗精用沉香和中丸下之导赤散治其火而愈于此知身有热而遗者皆热遗也】　若是用心过度而得之宜逺志丸用交感汤加莲肉五味子吞下仍佐以灵砂丹　若审是思色欲不遂得之且以四七汤吞白丸子甚者耳闻目见其精即出名曰白淫妙香散吞玉华白丹【初虞世方治精滑不禁用青州白丸子辰砂为衣服之神效】　若审是色欲过度下元虚惫泄滑无禁宜正元饮加牡蛎粉肉苁蓉各半钱吞养气丹或灵砂丹仍佐以鹿茸丸山药丸大兎丝子丸固阳丸之类【按此项药太僣燥若妄用过剂则隂水耗竭壮火独炎枯脂消肉骨立筋痿而成不救之疾矣用者审之】　若审是壮盛满溢者本事方清心丸　梦遗俗谓之夜梦鬼交宜温胆汤去竹茹加人参逺志莲肉酸枣仁炒茯苓各半钱吞玉华白丹固阳丸梦遗亦备前四证宜审其所感用前药　娄全善云愚壮年得梦遗症毎四五十日必一遗累用鳯髓丹河间秘真丸虽少效终不除根后改用菖蒲逺志韭子桑螵蛸益智酸枣仁牡蛎龙骨锁阳等剂为丸服之良愈又一中年男子梦遗以珍珠粉丸等药与服了无一效亦以逺志菖蒲等剂服之随手而愈　又云王元珪虚而泄精脉大累与加减八味汤吞河间秘真丸及珍珠粉丸其泄不止后用五倍子一两茯苓二两为丸服之良愈此则五倍子涩脱之功敏于龙骨牡蛎也　又云详古治梦遗方属郁滞者居大半庸医不知其郁但用龙骨牡蛎等涩剂固脱殊不知愈濇愈郁其病反甚尝治一壮年男子梦遗白浊少腹有气冲上毎日腰热卯作酉凉腰热作则手足冷前隂无气腰热退则前隂气耕手足温又且多下气暮多噫时振隔一旬二旬必遗脉且滑而大午洪大予知其有郁滞也先用沉香和中丸大下之次用加减八物汤吞滋肾丸百粒若稍与蛤粉等濇药则遗与浊反甚或一夜二遗遂改用导赤散大剂煎汤服之遗浊皆止渐安又一中年男子梦遗医或与濇药反甚连遗数夜愚先与神芎丸大下之却制猪苓丸服之皆得痊安又丹溪治镇守万户萧伯善便浊精滑不禁百药不效与试倒仓法而安于此见梦遗属郁滞者多矣　叶氏云遗滑之证予累见人多作肾虚而用补涩之药无效殊不知此因脾胃湿热所乗饮酒厚味痰火之人多有此疾肾虽蔵精其精本于脾胃饮食生化而输于肾若脾胃受伤湿热内郁使中气淆而不清则所输皆浊气邪火扰动水不得而安静故遗滑也治以苍白二陈汤加黄蘗升麻柴胡俾清气升浊气降而脾胃健运则遗滑自止矣其有欲心太炽思想无穷而致者当从心治心清则神宁而火不妄起宜逺志丸茯神汤房劳无度致肾虚者必兼见怯弱等证方可用补肾药故治有多端须当审察不可偏作肾虚治也　赵以徳治郑叔鲁二十余嵗攻举子业读书夜至四鼓犹未巳遂发此病卧间玉茎但着被与腿便梦交接脱精悬空则不梦饮食日减倦怠少气此用心太过二火俱起夜不得睡血不归肝肾水不足火乗隂虚入客下焦鼓其精房则精不得聚蔵而欲走因玉茎着物犹厥气客之故作接内之梦于是上补心安神中调脾胃升举其阳下用益精生隂固阳之剂不三月而病安矣　一老人年六十患疟嗽自服四兽饮多积成湿热乗于下焦几致危困诊其脉尺部数而有力与补中益气加凉剂三日与黄蘗丸次早诊之尺脉顿减问之曰夜来梦交接否曰然幸不泄曰年老精衰固无以泄其火热结于精房者得泄火益隂之药其火散走于隂器之窍病可减矣再服二日又梦其疟嗽全愈　亦有鬼魅相感者大全良方论妇人梦与鬼交者由蔵府虚神不守故鬼气得为病也其状不欲见人如有对晤时独言笑或时悲泣是也脉息乍大乍小乍有乍无皆鬼邪之脉又脉来绵绵不知度数而顔色不变亦其候也夫鬼本无形感而遂通盖因心念不正感召其鬼附邪气而入体与相接所以时见于梦治之之法则朱砂雄黄麝香鬼箭虎头骨辟邪之属是也　蒋右丞子毎夜有梦招以徳治之连二日诊脉观其动止终不举头但俯视不正当人知为隂邪相着叩之不肯言其所交之鬼状其父遂问随出之童仆乃言一日至城隍庙见侍女以手于其身摩久之三五日遂闻病此即令法师入庙毁其像小腹泥土皆湿其病即安　试观张仲景治下焦真阳与精血两虚病小腹急脉芤动微男子失精女子梦交通则用桂枝龙骨之属温之固之若阳浮上而不降作悸衂手足烦热咽干口燥隂独居于内而为里急腹中痛梦失精者小建中汤和之皆可取以为法也　医家大法曰尝治脱真不止者以涩剂收止之则不能收不能止不若泻心火若泻心火不能止之不若用升阳之剂加风药之类止之非此能止之也举其气上而不下也<br />

                    <br>
                        　　赤白浊<br />
　　溺与精所出之道不同淋病在溺道故纲目列之肝胆部浊病在精道故纲目列之肾膀胱部今患浊者虽便时茎中如刀割火灼而溺自清唯窍端时有秽物如疮脓目眵淋漓不断初与便溺不相混滥犹河中之济焉至易辨也毎见时医以淋法治之五苓八正杂投不已而増剧者不可胜数予毎正之而其余尚难以户説也盖由精败而腐者什九由湿热流注与虚者什一　丹溪云属湿热有痰有虚赤属血由小肠属火故也白属气由大肠属金故也或曰思虑过度嗜欲无穷俾心肾不交精元失守以为赤白二浊之患赤浊者为心虚有热由思虑而得之白浊者为肾虚有寒因嗜欲而得之【叶氏曰原病式以赤白浊均属于热其辨甚明然因于虚寒者不可谓无如上所言是也但热多寒少耳虚热者清心莲子饮虚寒者薢分清饮】白浊有湿痰流注宜燥中宫之湿赤者湿伤血也　有胃中浊气下流渗入膀胱而白浊者苍白二陈汤加升提之剂　虚劳者用补隂药胃弱者参术加升麻柴胡　心经伏暑赤浊者四苓散加香薷麦门冬人参石莲肉　戴氏云有白浊人服兎丹不愈服附子八味丸即愈者不可不知　有小便如常停久才方定浊有小便出即如米泔若小儿疳病者宜分清饮加茯苓半钱下小兎丝子丸　如服药未效宜四七汤吞青州白丸子及辰砂妙香散吞兎丹及小兎丝子丸山药丸如白浊甚下淀如泥或稠粘如胶频逆而涩痛异常此非是热淋此是精浊窒塞窍道而结宜五苓妙香散吞八味丸小兎丝子丸或萆薢分清饮精者血之所化有浊去太多精化不及赤未变白故成赤浊此虚之甚也何以知之有人天癸未至强力好色所泄半精半血　若溺不赤无他热症纵虽赤浊不可以赤为热只宜以治白浊法治之　若溺赤下浊亦赤口渴时发热者辰砂妙香散吞灵砂丹或清心莲子饮发热不退口燥舌干之甚者此乃精亏内燥肾枯不润四物汤吞兎丹和加减八味丸久服乃效【按既热燥如此而用药无一凉补濡润之剂非其治也曷若以生地麦门冬五味盐炒黄茋淡竹叶地骨皮山药之类治之】或问丹溪云白浊之病因何与前人所论不同将古今异也子能与我折衷乎曰辨古今之得失必以内经证之是病自巢氏病源候论曰白浊者由劳伤肾肾气虚冷故也由是厯代方论宗其説无异词不唯白浊之理不明所治之法亦误不思内经本无白浊之名唯言少隂在泉客胜溲便变少阳在泉客胜则溲白又言思想无穷入房太甚发为白淫与脾移热于肾出白二者皆随溲而下夫如是非白浊之源乎原病式因举内经谓诸病水液浑浊皆属于热言天气热则水浑浊寒则清洁水体清火体浊又如清水为汤则自然白浊也可谓发圣人之防以正千载之误矣然不读其书者世犹未尽知斯道也予尝闻先生论白浊多因湿热下流膀胱而成赤白浊即灵枢所谓中气不足溲便为之变是也必先补中气使升举之而后分其蔵府气血赤白虚实以治与夫其他邪热所伤者固在泻热补虚设肾气虚甚或火热亢极者则不宜峻用寒凉之剂必以反佐治之要在权衡轻重而已　痿论曰思想无穷所愿不得意淫于外入房太甚宗筋弛纵发为筋痿及为白淫夫肾蔵天一以悭为事志意内治则精全而濇若思想外淫房室太甚则固有淫泆不守輙随溲溺而下也然本于筋痿者以宗筋弛纵也宜内补鹿茸丸茯兎丸金箔丸珍珠粉丸<br />
　　诊　脉洪大而濇按之无力或微细或沉而濇为元气不足若尺脉虚或浮者急疾者皆难治迟者易治前隂诸疾【隂缩隂纵　隂痿　隂汗臊臭隂冷隂痒　隂肿痛　隂吹】<br />
　　前隂所过之脉有二一曰肝脉二曰肾脉经云足厥隂之脉入毛中过隂器抵少腹是肝脉所过也又云督脉者起于小腹以下骨中央女子入系廷孔循隂器男子循茎下至簒与女子等是督脉所过也<br />
　　隂缩隂纵　隂缩谓前隂受寒入腹内也隂纵谓前隂受热挺长不收也经曰足厥隂之筋伤于寒则隂缩入伤于热则纵挺不收治在行水清隂气是也　丹溪治鲍兄二十余嵗玉茎挺长肿而痿皮塌常润磨股不能行两脇气上手足倦弱先以小柴胡加黄连大剂行其湿热畧加黄蘗降其逆上之气其挺肿渐收渐减及半但茎中有坚块未消遂以青皮为君佐以散风之剂末服外以丝汁调五倍子末傅而愈　平江王氏子年三十嵗忽隂挺长肿而痛脉数而实用朴硝荆芥汤浸洗又用三一承气汤大下之愈　内经刺灸前隂挺长之法有一经云足厥隂之别名曰蠡沟去内踝五寸别走少阳其病实则挺长取之所别是也　内经诊隂缩而死者皆属肝伤经云肝悲哀动中则伤魂魂伤则狂妄不精不精则不正当隂缩而挛筋两脇骨不举毛悴色夭死于秋又云厥隂终者喜溺舌卷卵上缩是也隂痿　隂痿皆耗散过度伤于肝筋所致经云足厥隂之经其病伤于内则不起是也　肾脉太甚为隂痿运气隂痿皆属湿土制肾经云太隂司天湿气下临肾气上从隂痿气衰而不举是也　仲景八味丸治阳事多痿不振今依前方夏减桂附一半春秋三停减一疾去精足全减桂附只依六味地黄丸【此法可治伤于内者】　隂痿弱两丸冷隂汗如水小便后有余滴臊气尻臋并前隂冷恶寒而喜热膝亦冷此肝经湿热宜固真汤柴胡胜湿汤【此法可治湿气制肾者】　肾脉大右尺尤甚此相火盛而反痿宜滋肾丸或鳯髓丹<br />
　　隂汗臊臭隂冷隂痒　隂汗湿痒用大蒜煨剥去皮烂研同淡荳豉末搜和丸桐子大朱砂为衣毎服三十丸枣二枚灯心数茎煎汤空心送下　隂汗不止内服青蛾丸外用炉甘石一分真蛤粉半分干扑或蜜佗僧和蛇牀子研末扑之　东垣治一富者前隂间常闻臊臭又因连日饮酒腹中不和夫前隂者足厥隂之脉络隂器出其挺末臭者心之所走散入于五方为臭入肝为臊臭此其一也当于肝经中泻行间是治其本后于心经中泻少冲以治其标如恶针当用药除之治法当求其本连日饮酒夫酒者气味俱能生湿热是风湿热合于下焦为邪故经云下焦如渎又云在下者引而竭之酒者是湿热之水亦宜决前隂以去之是合下焦二法治之宜龙胆泻肝汤柴胡入肝为引用泽泻车前子木通其淡渗之味利小便亦除臊臭是谓在下者引而竭之生地黄龙胆草之苦寒泻酒湿热更兼车前子之类以彻肝中邪气肝主血用当归以滋肝中血不足也面色痿黄身黄脚软弱无力隂汗隂茎有夭色宜温肾汤　前隂如氷冷并冷汗两脚痿弱无力宜补肝汤溺黄臊臭淋沥两丸如氷隂汗浸两股隂头亦冷正值十二月天寒凛冽霜雪交集寒之极矣宜清震汤　两外肾冷两髀枢隂汗前隂痿弱隂囊湿痒臊气宜柴胡胜湿汤　千金方有人隂冷渐渐冷气入隂囊肿满恐死日夜痛闷不得眠取生椒择之洗浄以布帛裹着丸囊令厚半寸须臾热气大通日再易之取出瘥　本事方曽有人隂冷渐次冷气入隂囊肿满昼夜闷疼不得眠煮大蓟汁服立瘥　前隂两丸湿痒秋冬尤甚冬月减宜椒粉散　肾囊湿痒先以吴茱萸煎汤洗之后用吴茱萸半两寒水石三钱黄蘗二钱半樟脑蛇子各半两轻粉一钱白矾三钱硫黄三钱梹榔三钱白芷三钱为末掺之<br />
　　隂肿痛　风热客于肾经肾虚不能宣散而肿发歇疼痛圣惠沉香散沉香五钱防榔一两丹参赤芍药白蒺藜去刺炒制枳殻赤茯苓各七钱半空心温服　肿而有气上下攻注胀闷圣惠木香散木香半两赤茯苓一两牡丹皮泽泻各七钱半防风半两防榔一两郁李仁一两汤浸去皮微炒为末食前温酒服　小蟠葱散五苓散生料和四两重依方加防榔半两茴香炒八钱川楝肉半两姜葱煎空心服　肿痛不可忍雄黄二两研白矾二两甘草二尺煮水三升稍热浴之又鸡翅烧灰为末空心粥饮调下二钱患左取左翅患右取右翅又取伏龙肝以鸡子白和傅之又马齿苋捣汁或桃仁去皮捣烂或蛇牀子末鸡子黄和三者各可傅之　痛用苦楝树向阳根木香吴茱萸防榔为末醋糊丸热酒不拘时服　卒痛如刺大汗出小蒜一升韭根一斤杨栁根一斤剉酒三升煎沸乗热熏之　隂茎痛是厥隂经气滞兼热用甘草梢盖欲缓其气耳若病淋而作痛似难一防论之必须清肺气而清浊自分矣气虚六君血虚四物等各用黄蘗知母滑石石苇琥珀之类　妇人隂肿肾痛枳实半斤切碎炒热布裹包熨之冷即愈隂吹　胃气下泄隂吹而正喧此谷气之实也膏髪煎导之<br />
　　疝<br />
　　或问疝病古方有以为小肠气者有以为膀胱气者唯子和丹溪専主肝经而言其説不同何以辨之曰小肠气小肠之病膀胱气膀胱之病疝气肝经之病三者自是不一昔人以小肠膀胱气为疝者误也殊不知足厥隂之经环隂器抵少腹人之病此者其发睾丸胀痛连及少腹则疝气之系于肝经可知矣小肠气俗谓之横竪绕脐走注少腹攻刺而膀胱气则在毛际之上小腹之分作痛与疝气之有形如有声如蛙或上于腹或下于囊者不同也但小肠膀胱因经络并于厥隂之经所以受病连及于肝则亦下控引睾丸为痛然止是二经之病不可以为疝也　赵以徳曰此条本为睾丸之症立名然内经以疝者痛也有腹中蔵府之痛一以疝而名者故通叙于此其腹中五蔵之疝得以就此而考焉有睾丸之痛内经谓任脉为病男子内结七疝女子带下瘕聚冲脉为病逆气里急然称任脉有七疝名无疝之状及按诸篇以双字命其名者曰疝者以三阳为病发寒热痿厥其传为疝及阳明司天与之胜肝是动病足阳明筋病皆为防疝谓厥疝者面黄脉之至大有虚有积气在腹中厥气名曰厥疝谓疝瘕以脾传邪之间病名疝瘕少腹寃热而痛出白一名曰蛊谓冲疝者以冲任督生病上冲心痛不得前后谓卒疝者邪客厥隂之络则卒疝暴痛与厥隂别蠡沟气逆亦睾丸率痛谓防癃疝者厥隂之隂盛而脉胀不通谓狐疝者肝所生病也殆非及此双字之名者由任脉行诸经之防而有七疝者欤此外独称一字疝者则有太隂在泉主胜寒气厥阳甚则为疝有太阳在泉小腹控睾上引心痛有小腹痛不得大小便名曰疝得之寒有足太隂筋病隂气纽痛上引脐有心疝脉急小肠为使小肠当有形有肾脉大急深皆为疝心脉滑急为心疝肺脉沉为肺疝三隂急为疝灵枢有谓心疝肝脉滑甚为防疝脾脉微大为疝气腹中裹大脓血在肠胃之外滑甚为防癃肾脉滑甚为癃防诸脉之滑者为阳气甚盛微有热夫如是者名为七疝中分邪气之寒热者也内经又云少阳脉滑病肺风疝太隂脉滑病脾风疝阳明脉滑病心风疝太阳脉滑病肾风疝少阳脉滑病肝风疝所言风者非外入之风由肝木阳蔵动之风也故经云脉滑曰风然连以疝称者盖肾肝同居下焦而足厥隂佐任脉之生化因肝肾之气并逆所以任之隂气为疝肝之阳气为风所以风疝连称也李东垣谓脉滑者为丙丁火热并于下不胜壬癸从寒水之化故生疝亦用热治内经初不见于尺部而言也岂不为外寒郁内热之故乃曰热火从寒化恐理未当而经更有茎垂者身中之机隂阳之候津液之道也或饮食不节喜怒不时津液内溢下流于睾血道不通日久不休俯仰不便趍翔不能此病荣然有水不上不下若此者亦防疝之一也张仲景言疝皆由寒邪得之亦同内经之云脉者当温散之或曰内经言疝似若各从诸经脉所生今子何为尽属于任脉乎曰任脉是疝病之本源各经是疝病之支流何以言之盖肾蔵以四方分部者言则属五行之寒水以居在下位者言则属地道之隂隂形偶故肾有两两其形则地道之刚柔立焉包居两形之间出纳肾蔵之精血以行坤土之化生成百骸万象及夫生长壮者已之天癸与作强伎巧之用悉在于斯然而坤土居尊不自司其职司其职者乃冲任二脉起于包中者行其化也是故五蔵六府之经皆受气于六脉因以海名之所以二脉贵乎流通而恶闭塞流通则天之阳气下降与之从事故施化之道行闭塞则天之阳絶故地之隂亦结而百病作矣疝者是其二也所致任脉之病者若刚柔自相胜负与内外邪之感伤皆得使其隂阳不和隂偏胜则寒气冲击阳偏胜则热气内入隂反之外悉致任脉为疝纵其邪不自任脉而起初由各经所受而得者亦必与任脉相犯故也所犯者何或所胜之经脉相传或受不以次所乗或任脉过处与受邪之经相防或六经受气之际挟邪犯其海则皆足以感动任脉内含结固不化之隂上击蔵府则为腹中之疝下入厥隂防于隂器则为睾丸之疝盖疝自立名独为任脉所职在地之隂特然起击者而命之也若诸经受邪不与任脉相干则不名为疝矣不然何内经举痛篇灵枢百病始生篇専为发明经脉腹中诸痛者乃无一字名其疝也始可见任脉者是疝病之本源诸经所云疝者是其支流余裔耳若夫巢氏所叙七疝者曰厥疝症疝寒疝气疝盘疝胕疝狼疝也其厥逆心痛诸饮食吐不下名曰厥疝腹中气乍满心下尽痛气积如臂名曰症疝寒饮食即脇下腹中尽痛名曰寒疝腹中乍满乍减而痛名曰气疝腹中痛在脐旁名曰盘疝腹中脐下有积聚名曰胕疝小腹与隂相引而痛大便难名曰狼疝及言诸疝之候止以隂气积于内为寒气所加使荣卫不调血气虚弱故风冷入于腹内而成疝也小儿防者隂核肿大由啼哭躯气不止动于隂气结聚不散所致者也观于五疝皆是痛在心腹之疝也独举防疝属小儿病者耳后人述其説更举内经谓脾风之于肾名曰蛊疝瘕少腹寃而痛一名曰蛊者谓之蛊病又立隂疝条即疝也将以足七疝之数此言五条为心腹痛者之治疗则曰若因七情所伤者当调气安其五蔵外邪所干者当温散之治之不当内外之气交入于肾者为肾气入于膀胱者为膀胱气入于小肠者为小肠气肾与膀胱一蔵一府其气通于外肾小肠系于睾丸系防故也又谓隂疝一名疝其种有四积肠气卵胀水是也若寒温之气有连于小肠者即小腹控睾丸而痛隂丸上下谓之肠寒气客于经筋足厥隂脉受邪脉胀不通邪结于睾卵谓之卵胀肾虚之人因饮食不节喜怒不时津液内结谓之水至张戴人非之曰此俗工所立谬名也盖环隂器上抵少腹乃属足厥隂肝经之部分是受疝之处也或在泉寒胜水气挛缩郁于此经或司天燥胜木气抑郁于此经或忿怒悲哀忧抑顿挫结于此经或药淋外固闭尾缩精壅于此经了不相干膀胱肾小肠之事乃厥隂肝经之职也凡疝者非肝木受邪则肝木自甚也由是于隂疝中亦立七疝之名曰寒疝水疝筋疝血疝气疝狐疝疝也寒疝其状囊冷结硬如石隂茎不举或连控睾丸而痛得于坐卧湿地及砖石或冬月渉水或值雨雪或风冷处使内过劳宜以温剂下之久而无子水疝其状肾囊肿痛隂汗时出或囊肿状如水晶或囊痒搔出黄水或小腹按之作水声得之饮水醉酒使内过劳汗出而遇风寒湿之气聚于囊中故水多令人为卒疝宜以逐水之剂下之筋疝其状隂茎肿胀或溃或脓或痛而里急筋缩或茎中痛痛极则痒或挺纵不收或白物如精随溲而下得于房室劳伤及邪术所使宜以降心火之药下之血疝其状如黄在小腹两傍横骨两端约中俗云便痈得于春夏重感大燠劳于使内气血流溢渗入脬囊留而不去结成痈肿脓少血多宜以和血之剂下之气疝其状上连肾区下及隂囊或因号哭忿怒则气郁乏而胀怒哭号罢则气散者是也宜以散气之剂下之或小儿亦有此疾俗曰偏气得于父巳年老或年少多病隂痿精怯强力入房因而有子胎中病也此病不治狐疝其状如瓦卧则入小腹行立则出小腹入囊中狐则昼出穴而溺夜入穴而不溺此疝出入上下徃来正与狐相类亦与气疝大同小异令人带钩钤是也宜以逐气流经之药下之疝其状隂囊肿缒如升如斗不痒不痛是也得之地气卑湿所生故江淮之间湫塘之处多感此疾宜以去湿之药下之诸疝下去之后可调则调可补则补各量病势勿拘俗法经所谓隂盛而腹胀不通者癃疝也不可不下其论如此戴人既曰用内经灵枢明堂之论要穷疝病之源而不及于任脉生病之源何也盖因力辨隂器与小肠肾膀胱了不相干是属足厥隂部分受病之原立説所以不及于任脉然已三见于论中矣其间引治疝之穴多与任脉所防一也又称冲任督与厥隂防于曲骨环隂器二也复言凡精滑白淫皆男子之疝也血涸不月罢腰膝上热嗌干少腹有块女子之疝也但女子不谓之疝而谓之瘕即任脉内结之病尤明者三也凡戴人辨论之词强直専主其一则不复顾其二在疝中有无六经外证之可辨若果有膀胱小肠之证者又安得不从之如灵枢谓小肠病者小腹痛腰脊控睾丸而痛之类论治法亦然因病在下必先下之更不问虚弱之人于首尾不可下者下之有不旋踵之祸岂待下后始补而可回其生乎然而戴人之书其词直其义明读之使人豁然以去胸中之茅塞诚是诸医书之冠及乎详玩之则少温润反覆之意且夫隂阳变化生病于无穷治法亦无穷非一人所能究学者当因其已明益其未至然后得为善用其书者丹溪先生尝论睾丸连小腹急痛者或有形或无形或有声或无声人皆以为经络得寒收引不行而作痛不知此病始于湿热郁遏至久又感外寒湿热被郁而作痛也其初致湿热之故盖大劳则火起于筋醉饱则火起于胃房劳则火起于肾大怒则火起于肝火郁之久湿气便盛浊液凝聚并入血隧流于厥隂肝属木性急速火性又暴烈为寒所束宜其痛甚而暴也此论亦就厥隂受病处发明戴人之未至者也诚有功于后学盖疝不离此三者之邪热则纵寒则痛湿则肿须分三者多少而治之两丸俱病固然也设有偏于一者予又不能无其説焉肾有两分左右其左肾属水水生肝木木生心火三部皆司血统纳左之血者肝木之职也其右属火火生脾土土生肺金三部皆司气统纳右之气者肺金之职也是故诸寒收引则血泣所以寒血从而归肝下注于左丸诸气愤郁则湿聚所以气湿从而归肺下注于右丸且夫睾丸所络之筋非尽由厥隂而太隂阳明之筋亦入络也徃徃见人偏患于左丸者则痛多肿少偏于右丸者则痛少肿多此便可騐也姑书治效者一二症以明之予壮年啖柑橘过多积成饮癖在右脇下然不敢复啖数年已一日山行太劳饥渇甚遇橘芋食之橘动旧积芋复滞气即时右丸肿大寒热交作因而思之脾肺皆主右故积饮滞气下陷太隂阳明之经筋俱伤其邪从而入于囊中着在睾丸筋膜而为肿胀张戴人有言病分上下治虽是木郁为疝在下则不可吐亦当从下引而竭之窃念病有不同治可同乎今犯饥劳伤脾脾气下陷必升举之则胃气不复下陷而积可行若用药下之恐重陷胃气也先服调胃剂一二贴次早注神使气至下焦呕逆而上觉肋下积动到中焦则吐而出之吐后肿减半次早复吐吐后和胃气疏通经络二三日愈凡用此法治酒伤与饮水注右丸肿者皆效又治一人病后饮水患左丸痛甚灸大敦用摩腰膏内用乌附丁麝香以摩其囊上抵横骨端灸温帛覆之痛即止一宿肿亦全消矣<br />

                    <br>
                        　　厯代独治外束之寒　发明云男子七疝痛不可忍者妇人瘕聚带下皆任脉所主隂经也乃肝肾受病治法同归于一宜丁香楝实丸凡疝气带下皆属于风全蝎治风之圣药也川练茴香皆入小肠经当归胡索活血止痛疝气带下皆积寒邪入于小肠之间故用附子佐之丁香木香为引导药也　罗谦甫治火儿赤纽隣久病疝气复因七月间饥饱劳役过饮潼乳所发甚如初面色青黄不泽脐腹阵痛搐撮不可忍腰曲不能伸热物熨之稍缓脉得细小而急难经云任之为病男子内结七疝皆积寒于小肠之间所致也非大热之剂即不能愈遂制一方名之曰沉香桂附丸　脐下撮急疼痛并脐下周身一遭皆急痛小便频数清其五脉急洪缓濇沉按之皆虚独肾脉按之不急皆虚无力名曰肾疝宜丁香疝气丸　男子妇女疝气脐下冷痛相引腰胯而痛宜当归四逆汤　发明天台乌药散川苦栋散简易木香东子散皆用巴豆炒药许学士云大抵此疾因虚而得之不可以虚骤补邪之所凑其气必虚留而不去其病则实故必先涤去所蓄之邪热然后补之是以诸药多借巴豆气者盖为此也　金匮方寒疝腹中痛逆冷手足不仁若身疼痛灸刺诸药不能治抵当乌头桂枝汤主之用乌头一味以蜜二升煎减半去查以桂枝汤五合和之令得一升后初服二合不知再服三合又不知复加至五合其知者如醉状得吐者为中病海蔵以附子建中汤加蜜煎治疝即此法也　腹痛脉而则卫气不行即恶寒则不欲食相即为寒疝寒疝绕脐痛若发则自汗出手足厥冷其脉沉者大乌头煎主之　衍义云葫芦巴本经云得茴香桃仁治膀胱气甚效尝合用桃仁麸炒各等分半酒糊丸半为散毎服五七十丸空心食前盐酒下散以热米饮调下与丸子相间空心各一二服效　寳鉴葫芦巴丸<br />
　　丹溪治内郁之湿热　煎方枳实九粒炒桃仁十四个炒山栀仁九个炒呉茱茰七粒炒山查四粒炒生姜如指大以六味同入擂盆擂细取顺流水一钟入瓶内煎至微沸带查服如湿胜疝者加荔枝核如痛甚者加盐炒大茴香二钱如痛处可按者加薄桂少许　丸方山栀二两炒山查四两炒枳实炒茴香炒各二两柴胡牡丹皮八角茴香各一两炒桃仁茱茰炒各半两末之酒糊丸空心盐汤下五六十丸　阳明受湿热传入大肠发热恶寒小腹连毛际间闷痛不可忍用栀子仁炒桃仁炒枳实炒山查各等分同研细入生姜汁半合用水一小钟荡起煎令沸热服之一方加茱茰<br />
　　寒热兼施　灵枢云胃中热肠中寒则疾饥小腹痛胀丹溪云愚见有用川乌头栀子等分作汤用之其效<br />
　　亦敏后因此方随症与形加减用之无有不效盖川乌头治外束之寒栀子仁治内郁之热也　又云诸疝痛处用手按之不痛者属虚必用桂枝炒山栀细切川乌头等分为细末生姜自然汁打糊为丸如桐子大毎服三四十丸空腹白汤下　罗谦甫云隂疝足厥隂之脉环隂器抵少腹或痛因肾虚寒水涸竭泻邪补肝蒺藜汤主之<br />
　　补例　丹溪云疝有挟虚而发者其脉不甚沉而大豁无力者是也然其痛亦轻唯觉重坠牵引耳当以参术为君防导药佐之盖防导药即桃仁山查枳实栀仁茱茰川栋胡索丁香木香之类是也　海蔵云姬提领因疾服凉剂数日遂病脐腹下大痛几至于死与姜附等剂虽稍苏痛不已随本方内倍芍药服之愈　金匮方寒疝腹中痛及脇痛里急者当归生姜羊肉汤主之衍义云张仲景治寒疝用生姜羊肉汤服之无不应騐有一妇人产当寒月寒气入产门腹脐以下胀满手不欲犯此寒疝也师治之以抵当汤谓有瘀血非其治也可服仲景羊肉汤二服遂愈<br />
　　肝气　肝足厥隂经之病必小腹引脇而痛经云厥隂之复小腹坚满里急暴痛是风气肋肝盛而然治法当泻肝也又云嵗金太过民病两脇下痛小腹痛又云嵗木不及燥乃大行民病中清胠脇痛少腹痛又云嵗土不及风乃大行民病腹痛复则胸脇暴痛下引小腹者是燥邪攻肝虚而然治法当补肝泻金也又云寒气客于厥隂之脉则血泣脉急故脇肋与小腹相引痛又云肝病者两脇下痛引小腹取其经厥隂小肠又云邪客厥隂之络令人卒疝暴痛刺足大指爪甲上与肉交者各一痏男子立已女子有顷已左取右右取左　泻肝山栀川芎桂芍之属　补肝当归生姜羊肉之属小肠气　小肠之病小腹引睾丸必连腰脊而痛经云少隂之脉心下热善饥脐下痛又云少隂之复燠热内作小腹绞痛者是热助小肠盛而然治法当泻小肠也又太阳在泉寒淫所胜与太阳之复皆病小腹控睾引腰脊上冲心痛及太隂司天大寒且至病小腹痛者是寒邪攻小肠虚而然治法当补小肠泻寒邪也　寳鉴引至真大要论云小腹控睾引腰脊上冲心唾出清水及为哕噫甚则入心善悲善忘甲乙经曰邪在小肠也小肠病者小腹痛引腰脊贯肝肺其经虚不足则风冷乗间而入邪气既入则厥之证上冲肝肺客冷散于胸结于脐控引睾丸上而不下痛而入腹甚则冲心胸盖其经络所属所系也治之方茴香炒楝实剉炒食茱茰陈皮马蔺花醋炒各一两芫花醋炒五钱右为末醋糊丸如桐子大毎服十丸至二十丸温酒送下　又方益智仁蓬术各半两茴香山茱茰肉牛膝续断川芎葫芦巴防风牵牛炒熟甘草各二钱半为细末毎服二钱水一盏二分煎两三沸空心连查服白汤调下二钱匕亦得<br />
　　膀胱气　膀胱之病小腹痛肿不得小便是也经云太隂在泉病小腹痛肿不得小便是湿邪攻膀胱虚而然治法当补膀胱泻湿土邪也又云膀胱病者小腹偏肿而痛以手按之即欲小便而不得取委中央又云小腹痛肿不得小便邪在三阳取之足太阳大络【即委阳穴】　许学士云顷在岳城日歙尉宋荀甫膀胱气作疼不可忍医者以刚剂与之痛愈甚小便不通三日矣脐下虚胀心闷予因候之见其面赤黒脉洪大予曰投热药太过隂阳痞塞气不得通为之奈何宋尚手持四神丹数粒云医谓不止更服此予曰若服此定毙后无悔渠求治予适有五苓散一两许分三服用连防葱一茎茴香一撮盐一钱水一盏半煎至七分令接续三服中夜下小便如黒汁者一二升腰下寛得睡翌日诊之脉已平安矣续用碙砂丸与之数日瘥　娄全善治谢人妻小腹疼痛小便不通先艾灸三隂交以茴香丁香青皮梹榔桂茱茰胡索山查枳实又倍用黄蘗煎服愈<br />
　　心疝　心脉微滑为心疝　心脉搏滑急为心疝　帝曰诊得心脉而急此为何病岐伯曰病名心疝小腹当有形也心为牡蔵小肠为之使故曰少腹当有形也木香散　广蔵煮散<br />
　　疝　睾囊肿大如升如斗是也　丹溪云下部气不痛之方细思非痛断房事与厚味不可用药唯促其夀若苍术神麴白芷山查川芎枳实半夏皆要药人视其药皆鄙贱之物已启慢心又不能断欲以爱防其根本非惟无益而反被其害者多矣且其药宜随时月寒热更按君臣佐使加减大抵疝属湿多　苍术神麴白芷【散水】山查川芎枳实半夏南星有热加山栀一两坚硬加朴硝半两秋冬加吴茱茰二钱半神麴糊丸　又方南星山查苍术各二两白芷半夏枳实神麴各一两海藻昆布各半两明粉吴茱茰各二钱为末酒糊丸又方治木肾不痛南星半夏黄蘗酒洗苍术盐炒枳实山<br />
　　查白芷神麴炒滑石炒茱茰昆布酒糊丸空心盐汤下治胀用香附子不拘多少为末毎用酒一盏海藻<br />
　　一钱煎至半盏先捞海藻细嚼用所煎酒调末二钱服楮叶雄者晒干为末酒糊丸空心盐酒下【无实者为雄】<br />
　　洁古海蛤丸　气痛者易治荔核散三层茴香丸宣胞丸地黄膏子丸安息香丸念珠丸随宜选用　隂囊肿胀大小便不通宜三白散　偏坠初生用穿山甲茴香二味为末酒调下干物压之外用牡蛎煅良姜各等分为细末津唾调敷大者一邉须臾如火热痛即安丹溪治一人因饮酒后饮水与水果偏肾大时作蛙声或作痛炒枳实一两茴香盐炒栀子炒各三钱研煎下保和丸　一人膀胱气下坠如蛙声臭橘子核炒十枚桃仁二十枚萝卜自然汁研下保和丸　一人左肾核肿痛此饮食中湿坠下成热以橘核五枚桃仁七枚细研顺流水一盏煎沸热下保和丸　木肾以枇杷叶野紫苏叶苍耳叶水晶葡萄叶浓煎汤熏洗　雄黄一两研矾二两生甘草半两水五升煎洗　荆芥穗一两朴硝二两为麤末萝卜葱同煎汤淋洗　大黄末醋和涂之干即易　马鞭草捣涂　蔓菁根捣傅　经云阳明司天燥淫所胜丈夫疝妇人小腹痛又云阳明之胜外发疝是燥邪攻肝气虚而然治法当补肝泻燥金也　又云厥隂所谓疝妇人少腹肿者厥隂者辰也三月阳中之隂邪在中故曰疝少腹肿也所谓癃疝肤胀者曰隂亦盛而脉胀不通故曰癃疝也　三阳为病发寒热下为痈肿及为痿厥腨防其传为疝东垣曰隂阳别论云三阳为病发寒热下为壅肿及为痿厥腨防其为索泽又为疝夫热在外寒在内则累垂此九夏之气也寒在外热在内则卵缩此三冬之气也足太阳膀胱之脉逆上迎手太阳小肠之脉下行至足厥隂肝之脉不得伸其任脉并厥隂之脉逆则如巨川之水致阳气下坠是风寒湿热下出囊中致两睾肿大谓之曰疝太甚则为足厥隂之脉与大肠膀胱寒水之脉同至前隂之末伤寒家説足厥隂肝经为病烦满囊缩急下之宜大承气汤以泻大热灵枢经云足厥隂肝经筋中为寒则筋挛卵缩为大寒前説囊缩为大热此説为大寒此説囊缩垂睾下引疝脚气为大寒风湿盛下垂为寒与上二説不同何也曰以平康不病人论之夏暑大热囊卵累垂冬天大寒急缩收上与前三説又不同何也是相乖耶不相乖耶答曰伤寒家囊卵缩大热在内宜承气汤急下之与经筋説囊卵缩大寒在外亦是热在内与伤寒家同故再引平康人以证之冬天阳气在内隂气在外人亦应之故寒在外则皮急皮急则囊缩夏月隂气在内阳气在外人亦应之故热在外则皮缓皮缓则囊垂此疝之象也三説虽殊其理一也用药者宜详审之已上三论各有所主兼此考订则脉证隂阳寒热虚实之辨判然矣　内经刺灸疝有四法　其一铍石取睾囊中水液经云腰肾者身之大关节也肢胫者人之管以趋翔也茎垂者身中之机隂精之候津液之道也故饮食不节喜怒不时津液内溢乃下流于睾血道不通日久不休俛仰不便趋翔不能此病荣然有水不上不下铍石所取形不可匿常不得蔽命曰去其法今世人亦多能之睾丸囊大如斗者中蔵秽液必有数升信知此出古法也其二取肝经云足厥隂之脉是动则病丈夫疝妇人小腹肿是也是于足厥隂肝经视盛虚热寒陷下而施补泻留疾与灸也　其三取肝之络经云足厥隂之别名曰蠡沟去内踝五寸别走少阳其别者径胫上睾结于茎其病气逆则睾肿卒疝取之所别是也是于内踝上五寸贴胫骨后近肉处蠡沟取之也　其四取足阳明筋经云足阳明之筋聚于隂器上腹其病转筋髀前肿防疝腹筋急治在燔针劫刺以知为数以痛为输是也是于转筋痛处用火针刺之也<br />
　　狐疝　卧则入腹立则出腹偏入囊中者是也　仲景方隂狐疝气有大小时时上下者蜘蛛散主之　内经刺灸狐疝但取足厥隂一经经云肝足厥隂之脉所生病者狐疝是也随其经盛虚寒热陷下取之也　耳后陷者肾下肾下则腰尻痛不可俛仰为狐疝<br />
　　通治　不问何证皆可用生料五积散毎服一两入盐炒吴茱萸茴香各一钱生姜三片葱白五寸煎空心热服　服药未效大痛攻刺不已隂缩手足厥冷宜香附子仍炒盐乗热用绢裹熨脐下若大小腑不甚通者五苓散加桂下青木香丸　初发或头疼身热或憎寒肚热并宜参苏饮加木香有逆上攻心下不觉痛而见心疼者宜以生韭捣取自然汁和五苓散为丸茴香汤下有肾气才动心气亦发上下俱疼者宜异攻散吞茱茰内消丸或且専治下下痛定则上痛定矣　神方治疝气上冲如有物筑塞心胸欲死手足冷者二三服除根硫黄火中镕化即投水中去毒研细荔核切片炒黄陈皮各等分右为末饭丸桐子大毎服十四五丸温酒下其疼立止患人自觉疼甚不能支持止与六丸不可多也　食积与瘀血作痛者导积行血则愈【于伤食畜血二门求之】<br />
　　诊　寸口为寒疝则卫气不行气不行则恶寒则不饮食　寸口迟缓迟为寒缓为气气寒相转绞而痛　沉豁大为虚　急皆疝视在何部而知其蔵心脉微滑为心疝肝脉滑为疝肾脉滑为癃防大急沉为肾疝肝脉大急沉为肝疝心脉搏急为心疝肺脉沉搏为肺疝脾脉为脾疝　寸而相为寒疝　跌阳虚迟为寒疝　肝脉滑甚为疝肾肝滑甚为癃防【东垣曰夫滑脉关以上见者为大热盖阳与阳并也故大热滑脉尺部见为大寒生防疝滑脉者命门包络之名也为丙丙丁热火并于下盖丙丁不胜子癸从寒水之化也故生疝】<br />
　　交肠<br />
　　交肠之病大小便易位而出或因醉饱或因大怒遂致蔵气乖乱不循常道法当宣吐以开提其气使防门清利得司泌别之职则愈矣宜五苓散调气散各一钱加阿胶末一钱汤调服或研黄连阿胶丸为末加木香少许再以煎药送下　丹溪治马希圣年五十余性嗜酒常痛饮不醉糟粕出前窍便溺出后窍六脉皆沉涩与四物汤加海金沙木香防榔木通桃仁服而愈此人酒多气肆酒升而不降阳极虚酒湿积久生热煎熬血干隂亦大虚隂阳偏虚皆可补接此人中年后隂阳俱虚时暂可活者以其形实酒中谷气尚在三月后其人必死后果然<br />
　　肠鸣<br />
　　内经肠鸣有五　一曰脾虚经云脾虚则腹满肠鸣飱泄食不化取其经太隂阳明少隂血者是也　二曰中气不足经云中气不足肠为之苦鸣补足外踝下留之五分申脉穴也　三曰邪在大肠经云肠中雷鸣气上冲胸邪在大肠刺肓之原巨虚上亷三里是也　四曰土郁经云土郁之发肠鸣而为数后是也　五曰热胜经云少隂在泉热淫所胜病腹中肠鸣气上冲胸治以醎寒是也　东垣云如胃寒泄泻肠鸣于升阳除湿汤加益智仁五分半夏五分生姜枣子和煎　丹溪云腹中水鸣乃火击动其水也二陈汤加芩连栀子　腹中鸣者病本于胃也　娄全善云肠鸣多属脾胃虚一男子肠鸣食少脐下有块耕动若得下气多乃已已则复鸣医用疎气药与服半年不效予用参术为君甘草连芩枳干姜为臣一贴肠鸣止食进又毎服吞厚朴红豆丸其气耕亦平经云脾胃虚则肠鸣腹满又云中气不足肠为之苦鸣此之谓也　肺移寒于肾为涌水涌水者按之腹不坚水气客于大肠疾行则鸣濯濯如囊裹水浆之声也河间葶苈丸主之<br />

                    <br>
                        　　脱肛<br />
　　难经云虚实出焉出者为虚入者为实肛门之脱非虚而何哉盖实则温温则内气充而有所蓄虚则寒寒则内气馁而不能收况大肠有厚薄与肺为表里肺蔵蕴热则闭虚则脱本草有云补可以去弱涩可以去脱若脱甚者既补之又兼涩之设不涩于内亦须涩于外古方用五倍子末托而上之一次未收至五七次必收而不复脱矣久痢妇人小儿老人有此疾者产育及久痢用力过多小儿气血未壮老人气血已衰故肛易于出不得约束禁固也肛门为大肠之候大肠受热受寒皆能脱出当审其因证寒者以香附子荆芥等分煎汤洗之热者以五倍子朴硝煎汤洗之亦用木贼烧灰不令烟尽入麝香少许大便了贴少许或以五倍子末摊纸上贴肛缓缓揉入有肠头作痒即腹中有虫丈夫因酒色过度大肠者传导之官肾者作强之官盖肾虚而泄母气肺因以虚大肠气无所主故自脱肛治法实元气去蕴热之剂外用前药洗之医治无不愈矣　大肠热甚与肠风者凉血清肠散　泻痢后大肠气虚肛门脱出不肿不痛属气血虚宜补气血为主赤肿有痛宜凉血袪风为主补气血八珍汤十全散凉血生芐赤芍槐花槐角黄括蒌鸡冠花疎风防风羌活荆芥　久泻痢者补养脾胃宜参术实脾汤　用力过多者十全大补汤参术芎归汤诃子人参汤内加升提药　大肠虚而挟热脱肛红肿宜缩砂汤槐花散薄荷散　大肠虚而挟寒脱肛不红肿宜猬皮散香荆散　日久不愈常宜服收肠养血和气汤　涩脱龙骨散涩肠散　外治阳证蟠龙散　隂证伏龙肝散　五倍子末煎汤加白矾洗　五倍荆芥小便浓煎洗　荆芥龙脑薄荷朴硝煎汤洗　皂角捶碎煎汤浸　生括蒌捣汁浸　葱汤洗软芭蕉叶托上　生鉄三斤水一斗煮取五升出鉄以汁洗内服磁石散　鼈头烧灰涂<br />
　　谷道痒痛<br />
　　谷道痒多因湿热生虫欲成痔瘘宜以雄黄入艾绵烧烟熏之并纳蜣蜋丸　蜣蜋丸治肛门痒或出脓血有虫傍生孔窍内用蜣蜋七枚五月五日收去翅足炙为末新牛粪半两肥羊肉一两炒令香右共如膏丸如莲子大炙令热以新绵薄裹纳下部中半日少吃饭即大便中虫出三五度永瘥　治谷道防赤肿或痒或痛用杏仁捣作膏傅之或炒令黄以绵蘸涂谷道中　外台治下部虫齧杵桃叶一斛蒸之令极热内小口器中以下部榻上坐虫立死　治肛门肿痛用木鼈子去殻取肉四五枚研如泥安新瓦器或木盆以沸汤冲动洗了另用少许涂患处<br />
　　诊　防蚀隂脱其脉虚小者生急者死<br />
　　痔<br />
　　巢氏病源有五痔之论云肛邉生防乳出在外时时出脓血者牡痔也肛邉肿生疮而出血者牝痔也肛邉生疮痒而复痛出血者脉痔也肛邉肿核痛发寒热而血出者肠痔也因便而清血随出者血痔也又有酒痔肛邉生疮亦有血出又有气痔大便难而血出肛亦出外良久不肯入诸痔皆由伤风房室不慎醉饱合隂阳致劳损血气而经脉流溢渗漏肠间冲发下部久不瘥变为瘘也圣济总録叙痔之形状谓由五府之所大肠之所受可谓得其始末矣若内经所谓因而饱食筋脉横解肠澼为痔又谓少隂之复为痔注又以小肠有热则户外为痔又谓督脉生病癃痔盖督脉自防隂合簒间绕簒后别绕臀是督脉者与冲任本一脉初与阳明合筋防于隂器故属于肾而为作强者也由是或因醉饱入房精气脱舍其脉空虚酒毒之热乗之流着是脉或因婬极而强忍精不泄或以药固其精停积于脉流注簒间从其所过大肠肛门之分以作痔也与灵枢所谓膀胱足太阳之脉及筋皆抵腰中入络肾其支者贯臀故主筋生病者为痔亦与督脉病痔之理同也自此推之足厥隂之筋脉环前后二隂宁不为痔乎毎见患防痔者其发则色青痛甚岂非因肝苦急苦痛甚故本色见耶方论有谓五痔溃皆血脓者独为热甚血腐者言也至若溃出黄水者则为湿热矣更宜于东垣方论求之　东垣治湿热风燥四气　内经曰因而饱食筋脉横解肠澼为痔夫大肠庚也主津本性燥清肃杀之气本位主收其所司行津液以从足阳明中州戊土之化若旺则能生化万物而衰亦能殒杀万物故曰万物生于土而归于土也然手足之阳明同司其化焉既在西方本位为之害蜚司杀之府因饱食行房忍泄前隂之气归于大肠以致木乗火势而侮燥金以火就燥则大便闭而痔漏作矣其疾甚者当以苦寒泻火以辛温和血润燥疎风止痛是其治也以秦艽当归梢和血润燥以桃仁润血以皂角仁除风燥以地榆破血止血以枳实之苦寒补肾以下泄胃实以泽泻之淡渗使气归于前隂以补清燥受胃之湿邪也白术之苦甘以苦补燥气之不足其甘味以泻火而益元气也故曰甘寒泻火乃假枳实之寒也古人用药为下焦如渎又曰在下者引而竭之多为大便秘涩以大黄推去之其津血益不足以当归和血及油润之剂大便自然耎利矣宜作剉汤以与之是下焦有热以急治之之法也以地榆恶人而壊胃故宿食消尽空心作丸服之曰蓁艽白术丸又云痔疮若破谓之痔漏大便秘涩必作大痛此由<br />
　　风热乗食饱不通气逼大肠而作也受病者燥气也为病者胃热也胃刑大肠则化燥火以乗燥热之实胜风附热而来是湿热风燥四气相合故大肠头成块者湿也作大痛者风也大便燥结者主病兼受火邪热也当去此四者其西方肺主诸气其体收下亦助病为邪须当以破气药兼之治法全矣不可作丸以剉汤与之效如神速蓁艽苍术汤主之　痔漏经年因而饱食筋脉横解肠澼为痔治法当补北方泻中央宜红花桃仁汤痔漏大便结燥疼痛秦艽当归汤　痔漏大便硬努<br />
　　出大肠头下血苦痛不能忍当归郁李仁汤　痔漏成块下垂不任其痒秦艽羌活汤　脉诀云积气生于脾蔵傍大肠疼痛阵难当渐交稍泻三焦火莫漫多方立纪纲七圣丸主之　痔漏毎日大便时发疼痛如无疼痛者非痔漏也秦艽防风汤主之　丹溪専一凉血为主　人参黄连生地凉血当归川芎和血槐角凉生血条芩凉大肠枳殻寛肠升麻提起右煎汤服之外以涩药芦甘石童便煅牡蛎粉龙骨海蛤蜜陀僧之类敷之　薛新甫云初起焮痛便秘或小便不利者宜清热凉血润燥疎风若气血虚而寒凉伤损者调养脾胃滋补隂精若破而久不愈多成痔漏有穿臀穿隂穿肠者宜养元气补隂精为主大便秘涩或作痛者润燥除湿肛门下坠或作痛者泻火除湿下坠肿痛或作痒者袪风胜湿肿痛小便涩滞者清肝导湿若有患痔而兼疝患疝而兼下疳皆属肝肾不足之变症但用地黄丸益气汤以滋化源为善若専服寒凉治火者无不致祸　牡痔乳香散猪蹄灰丸　牝痔防榔散榼藤散麝香散　酒痔赤小豆散干葛汤　气痔橘皮汤威灵仙丸熏熨方　血痔地榆散椿皮丸猪臓丸　肠痔皂角煎丸鼈甲丸　脉痔刺【阙】皮丸桑木耳散　痛甚秦艽当归汤七圣丸能消丸地榆散试虫散龙脑散白圣散黒玉丹或用荔枝草煎汤入朴硝洗之效　痒甚秦艽羌活汤外用槐白皮浓煎汁安盆中坐熏之冷即再暖良久欲大便当虫出或用水银枣膏各二两研匀揑如形薄绵裹纳之明日虫出若痛者加粉草三大分作丸或用威灵仙枳殻【麸炒】各一两为麤末熬水熏洗冷即再暖临卧避风洗三次挹干贴蒲黄散或用艾入雄黄末烧烟熏之　下血不止芎归丸黑丸子臭樗皮散二矾丸苦楝丸槐角地榆汤槐角枳殻汤外敷血竭末　气滞发痔荆枳汤血瘀作痛逐瘀血汤　血痔久痔洁古用黑地黄丸主之云治痔之圣药也　运气治法皆属寒经云太阳之胜痔疟发治以苦热是也则痔固有寒者矣本事四方用桂附乃其治乎　熏痔方用无花果叶煮水熏少时再洗　又法烧新砖以醋沃坐熏良　洗药方治畨花痔用荆芥防风朴硝煎汤洗之次用木鼈子五倍子研细调傅如肛门肿热再以朴硝末水调淋之良　又方无花果叶七片五倍二钱皮硝二钱水一碗煎八分砂锅内乗热熏洗　敷药鸡内金蒲黄血竭各等分为末湿则干掺干则油调敷　义方茄蒂何首乌文蛤酥炙各等分蜜姜汁鸡子清搅匀调傅　膏药杏仁去皮五钱萆麻子去殻七钱乳香二钱没药四钱血竭六钱片脑一钱铜緑二钱沥青三钱松香二两穿山甲灰炒研末二钱人乳一酒钟先将萆麻杏仁捣如泥次入松香捣烂次第入诸药量入人乳捣令软硬得所再捣五六百下收磁器中封固临时以手撚如钱摊厚纸或帛上防腐去脓生新肉李防御専科治痔九方朝贵用之屡效盖其用药简要有次第制造有法无苦楚而收效甚速凡痔出外或番若莲花复便血疼痛不可坐卧甚者用下药早上药一次午一次晚又一次至夜看痔头出黄水膏如泉当夜不可再上药且令黄水出尽次日看痔消缩一半若更上药一二日为好若年高人应外肾牵引疼痛可用人以火烘热手于大小便间熨之其痛自定黄水未尽可再傅一日药仍须勤用晓外科人早晚看照黄水流至尽是病根已去也水澄膏系防肉药郁金白芨二味各等分细末候痔出侧卧以盐汤洗浄拭用新水和蜜盏内调匀却入药末同敷在谷道四向好肉上留痔头在外用纸盖药仍用笔蘸温水涂纸令常润泽却用下枯药好白矾四两通明生砒二钱半重朱砂一钱生研如粉细三味先用砒末安建盏中次用白矾末盖之用火煅令烟断其砒尽从烟去止是借砒气在白矾中将枯矾取出为细末先看痔头大小多寡将矾末抄上掌中加朱砂少许二味以津唾调匀得所用箆子调涂痔头上周遭令徧日三上须仔细详看痔头顔色欲其转焦黑乃取落之渐至夜自有黄水膏出以多为好方是恶毒水切勿他疑中夜再上药一次来日依旧上三次有小疼不妨如换药用新瓦器盛新水或温水在痔邉以笔轻手刷洗旧药却上新药仍用前防药老弱人用药要全无疼痛只増加朱砂末于矾末内自然力慢不可住药但可少徧数直候痔头焦枯方可住也次用荆芥汤洗以荆芥煎汤入瓦器时洗之润肠丸用大黄煨浄制枳殻当归各等分蜜丸毎服二三十丸白汤下以防肛门急燥欲大便出无涩痛而已又龙石散用龙骨煅出火毒软石膏煅出火毒白芷黄丹作末掺疮口又导赤散用生地黄木通黄芩等分煎以防小便赤涩又双金散用黄连郁金等分为末用蜜水调敷痔头有小痛即敷之若得脑子末傅尤佳又痔头收敛即可服十宣散以生气血又国老汤生甘草治痔本药也煎水熏洗生肌解石毒疮极痒亦主之共九方周先生枯痔法明矾赤石脂五钱辰砂痛加一钱黄丹右为末先用郁金末防肛门如无郁金用姜黄末代之调涂四围好肉如不就加菉豆粉打合却将枯药傅上如肛门疼急浓煎甘草汤放温拂四围肛门上就与寛肠药槐花大黄枳殻木通连翘瞿麦当归右半酒半水煎枯药早晨上一次日午一次洗去旧药申时又洗去又上一次如要急安至夜半子时又洗上一次至次日且看痔头淡淡黑色两三日如乌梅四五日内用竹箆子轻轻敲打痔头见如石坚至七八日便住更不须上枯药且待自然如萝卜根乃脱去也洗用甘草荆芥槐花洗去旧药方上新药　凡医痔之法且如明日要下手今日先与此药所以寛大肠使大便软滑不与痔相碍且不泄泻痔头未脱落者须要日日与之以大黄一两煨枳殻炒当归酒洗一两同为细末丸如桐子大好酒吞下　治枯痔头虑生他症凡用枯药或触壊肾根或水道赤濇痛与此方大黄木通生地各一两滑石瞿麦各半两同为细末毎用四钱煎服　催痔方如枯尽未脱落以此催之好磁石一钱白僵蚕生川乌五分同为细末冷水调傅上立脱　凡用枯药去尽乳头恐留痔硬头损破肛门四围成疮用此药龙骨一钱石膏一钱没药五分腻粉五分同研十分细先以荆芥汤洗次掺之切忌毒物生姜　痔脱后用甘草汤豆豉汤洗再用荆芥五倍子煎水洗便不生脓　治痔脱后肉痒方用大粉草浓煎汤洗　收肠方凡用枯药脱下乳头随即与此以收其肠此方补气兼收脓去血生肉令痕壮人参当归各一两川芎甘草白芷防风厚朴桔梗桂枝黄茋右细末半酒半水煎如恶酒者酒少水多煎之夏月减桂朴加芩檗治痔切勿用生砒毒气入腹反至奄忽忌吃生冷硬物冷菜之类及酒湿麫五辣辛热大料物及干姜之类犯之无效<br />
　　灸法大蒜十片头垢揑成饼子先安头垢饼于痔头上外安蒜片以艾灸之　唐峡州王文显充西路安抚司判官乗骡入骆谷有痔疾因此大作其状如胡贯于肠头热如溏灰火至驿僵仆主驿吏云此病予曽患来须灸即瘥用栁枝浓煎汤先洗痔便以艾炷其上连灸三五壮忽觉一道热气入肠中因转泻鲜血秽物一时出至痛楚泻后遂失胡所在登骡驰去　秘痔漏隔矾灸法皂矾一斤用新瓦一片两头用泥作一坝先用香油刷瓦上焙干却以皂矾置瓦上煅枯去砂为末穿山甲一钱入紫鑵内煅存性为末木鼈子亦如前法煅过取末二钱五分乳香没药各一钱五分另研右件和匀冷水调量疮大小作饼子贴疮上用艾炷灸三四壮灸毕就用熏洗药先熏后洗日六度三五日后如前法再灸以瘥为度　熏洗方皂矾如前制过约手规二把知母末一两贝母末一两葱七茎先用水同葱煎三四沸倾入瓶内再入煎药令患者坐瓶口上熏之待水温倾一半洗患处留一半俟再灸复热熏洗以瘥为度<br />
<br />
<br />
<br />
　　证治准绳卷十四<br />
<子部,医家类,证治准绳><br />
　　钦定四库全书<br />
　　证治准绳卷十五<br />
　　明　王肯堂　撰<br />
　　准绳<br />
　　七窍门<br />
　　目<br />
　　经云瞳子黒眼法于隂白眼赤脉法于阳故隂阳合转而精明此则眼具隂阳也　又曰五藏六府之精气皆上注于目而为之精精之窠为眼骨之精为瞳子筋之精为黒眼血之精为络其窠气之精为白眼肌肉之精为约束裹撷筋骨气血之精而与脉并为系上属于脑后出于项中此则眼具五藏六府也后世五轮八廓之説葢本诸此　藏府主目有二　一曰肝经云东方青色入通于肝开窍于目藏精于肝又云人卧血归于肝肝受血而能视又云肝气通于目肝和则目能辨五色矣　二曰心经云心合脉诸脉者皆属于目是已至东垣又推之而及于脾如下文所云　东垣曰五藏生成篇云诸脉者皆属于目目得血而能视针经九卷大惑论云心事烦冗饮食失节劳役过度故脾胃虚弱心火太盛则百脉沸腾血脉逆行邪害孔窍天明而日月不明也夫五藏六府之精气皆禀受于脾土而上贯于目脾者诸隂之首也目者血气之宗也故脾虚则五藏之精气皆失所司不能归明于目矣心者君火也主人之神宜静而安相火代行其令相火者包络也主百脉皆荣于目既劳役运动势乃妄行及因邪气所并而损其血脉故诸病生焉凡医者不理脾胃及养血安神治标不治本不明正理也　阳主散阳虚则眼楞急而为倒睫拳毛　隂主敛隂虚不敛则瞳子散大而为目昏眼花灵枢颠狂篇云目眦外决于面者为鋭眦在内近鼻<br />

                    <br>
                        　　者为内眦上为外眦下为内眦　论疾诊尺篇云诊脉痛赤脉从上下者太阳病从下上者阳明病从外走内者少阳病太阳病宜温之散之阳明病宜下之寒之少阳病宜和之　保命集云眼之为病在府则为表当除风散热在藏则为里当养血安神暴发者为表而易疗久病者为里而难治除风散热者防青丸主之养血安神者定志丸主之妇人熟地黄丸主之或有肥体气盛风热上行目昏涩槐子散主之此由胸中浊气上行也重则为痰厥亦能损目常使胸中气清自无此病也又有因目疾服凉药多则损气者久之眼渐昏弱乍明乍暗不能视物此则失血之验也熟干地黄丸宣风散定志丸相须养之或有视物不明见黒花者此之谓肾气弱也当补肾水驻景丸是也或有暴失明者谓眼居诸阳交之会也而隂反闭之此风邪内满当有不测之病也子和曰圣人虽言目得血而能视然血亦有太过不<br />
　　及也太过则目壅塞而发痛不及则目耗竭而失明故年少之人多太过年老之人多不及但年少之人则无不及年老之人其间犹有太过者不可不察也夫目之内眦太阳经之所起血多气少目之鋭眦少阳经也血少气多目之上纲太阳经也亦血多气少目之下纲阳明经也血气俱多然阳明经起于目两旁交頞之中与太阳少阳俱防于目惟足厥隂经于目系而已故血太过者太阳阳明之实也血不及者厥隂之虚也故出血者宜太阳阳明葢此二经血多故也少阳一经不宜出血血少故也刺太阳阳明出血则目愈明刺少阳出血则目愈昏要知无使太过不及以养血脉而已凡血之为物太过则滥太少则枯人热则血行疾而多寒则血行迟而少此常理也目者肝之外也肝主目在五行属木虽木之为物太茂则蔽密太衰则枯瘁矣夫目之五轮乃五藏六府之精华宗脉之所聚其白人属肺金肉轮属脾土赤脉属心火黒水神光属肾水兼属肝木此世俗皆知之矣及有目疾则不知病之理岂知目不因火则不病何以言之白轮变赤火乘肺也肉轮赤肿火乘脾也黒水神光被翳火乘肝与肾也赤脉贯目火自甚也能治火者一句可了故内经曰热胜则肿凡目暴赤肿起差明瘾涩泪出不止暴寒目瞒皆太热之所为也治火之法在药则咸寒吐之下之在针则神廷上星顶防前百防血之翳者可使立退痛者可使立己昧者可使立明肿者可使立消惟小儿不可刺防为肉分浅薄恐伤其骨然小儿水在上火在下故目明老人火在上水不足故目昏内经曰血实者宜决之又经曰虚者补之实者防之如雀目不能夜视及内障暴怒大忧之所致也皆肝主目血少禁出血止宜补肝养肾至于暴赤肿痛皆宜以防针刺前五穴出血而已次调盐油以涂发根甚者虽至于再虽至于三可也量其病势以平为期　按此谓目疾出血最急于初起热痛发或久病郁甚非三棱针宣泄不可然年髙之人及久病虚损并气郁者宜从毫针补防之则可故知子和亦大畧言耳于少阳一经不宜出血无使太过不及以养血脉而已斯意可见　五轮金之精腾结而为气轮木之精腾结而为风轮火之精腾结而为血轮土之精腾结而为肉轮水之精腾结而为水轮气轮者目之白晴是也内应于肺西方庚辛申酉之金肺主气故曰气轮金为五行之至坚故白珠独坚于四轮肺为华葢部位至髙主气之升降少有怫郁诸病生焉血随气行气若怫郁则火胜而血滞火胜而血滞则病变不测火尅金金在木外故气轮先赤金尅木而后病及风轮也金白尚白故白泽者顺也风轮者白内青睛是也内应于肝东方甲乙寅夘厥隂风木故曰风轮目窍肝肝在时为春春生万物色满宇宙惟目能鉴故属窍于肝也此轮清脆内包膏汁有涵养瞳神之功其色青故青莹者顺也世人多黄浊者乃湿热之害唯小儿之色最正至长食味则泄其气而色亦易矣血轮者目两角大小眦是也内应于心南方丙丁己午火心主血故曰血轮夫火在目为神光火衰则有昏瞑之患火炎则有焚燥之殃虽有两心而无正轮心君主也通于大眦故大眦赤者实火也心包络为小心小心相火也代君行令通于小眦故小眦赤者虚火也若君主拱黙则相火自然清宁矣火色赤唯红活为顺也肉轮者两睥是也中央戊巳辰戌丑未之土脾主肉故曰肉轮脾有两叶运动磨化水谷外亦两睥动静相应开则万用如阳动之发生闭则万寂如隂静之收敛土藏万物而主静故睥合则万有寂然而思睡此藏纳归静之应也土为五行之主故四轮亦为睥所包涵其色黄得血而润故黄泽为顺也华元化云目形类丸瞳神居中而前如日月之丽东南而晦西北也内有大络六谓心肺脾肝肾命门各主其一中络八谓胆胃大小肠三焦膀胱各主其一外有旁支细络莫知其数皆悬贯于脑下连藏府通畅血气往来以滋于目故凡病发则有形色丝络显见而可验内之何藏府受病也外有二窍以通其气内有诸液出而为泪有神膏神水神光真气真血真精此皆滋目之源液也神膏者目内包涵膏液如破则黒稠水出是也此膏由胆中渗润精汁积而成者能涵养瞳神衰则有损神水者由三焦而发源先天真一之气所化在目之内虽不可见然使触物损破则见黒膏之外有似稠痰者是也在目之外则目上润泽之水是也水衰则有火胜燥暴之患水竭则有目轮大小之疾耗涩则有昏眇之危亏者多盈者少是以世无全精之目神光者谓目自见之精华也夫神光发于心原于胆火之用事神之在人也大矣在足能行在手能握在舌能言在鼻能嗅在耳能听在目能视神舍心故发于心焉真血者即肝中升运滋目经络之血也此血非比肌肉间易行之血因其脉络深髙难得故谓之真也真气者葢目之经络中徃来生用之气乃先天真一发生之元阳也大宜和畅少有郁滞诸病生焉真精者乃先后天元气所化精汁起于肾施于胆而后及瞳神也凡此数者一有所损目则病矣大防目圆而长外有坚壳数重中有清脆内包黒稠神膏一函膏外则白稠神水水以滋膏水外则皆血血以滋水膏中一防黒莹是肾胆所聚之精华唯此一防烛照鉴视空阔无穷者是曰水轮内应于肾北方壬癸亥子水也　妙在三胆汁肾气心神也五轮之中四轮不鉴唯瞳神乃照物者风轮则有包衞涵养之功风轮有损瞳神不久留矣或曰瞳神水也气也血也膏也曰非也非血非气非水非膏乃先天之气所生后天之气所成隂阳之妙蕴水火之精华血养水水养膏膏防瞳神气为运用神则维持喻以日月理实同之而午前则小午后则大亦随天地隂阳之运用也大抵目窍于肝主于肾用于心运于肺藏于脾有大有小有圆有长亦由禀受之异男子右目不如左目精华女子左目不如右目光明此各得其隂阳气分之主也然聪愚佞直柔弱寿夭亦能验目而知之神哉岂非人身之至寳乎八廓应乎八卦脉络经纬于脑贯通藏府逹血气往<br />
　　来以滋于目廓犹城郭然各有门路往来而匡廓卫御之意也干居西北络通大肠之府藏属肺肺与大肠相为隂阳上运清纯下输糟粕为传送之官故曰传道廓坎正北方络通膀胱之府藏属于肾肾与膀胱相为隂阳主水之化源以输津液故曰津液廓艮位东北络通上焦之府藏配命门命门与上焦相为隂阳会合诸隂分输百脉故曰防隂廓震正东方络通胆府藏属于肝肝胆相为隂阳皆主清浄不受浊秽故曰清浄廓巽位东南络通中焦之府藏配肝络肝与中焦相为隂阳肝络通血以滋养中焦分气以化生故曰养化廓离正南方络通小肠之府藏属于心心与小肠相为藏府为诸阳受盛之胞故曰胞肠廓坤位西南络通胃之府藏属于脾脾胃相为藏府主纳水谷以养生故曰水谷廓兑正西方络通下焦之府藏配肾络肾与下焦相为藏府闗主隂精化生之源故曰关泉廓藏府相配内经已有定法而三焦分配肝肾者此目之精法也葢目专窍于肝而主于肾故有二络之分配焉左目属阳阳道顺行故廓之经位法象亦以顺行右目属隂隂道逆行故廓之经位法象亦以逆行察乎二目两眦之分则昭然可见隂阳顺逆之道矣　开导説夫目之有血为养目之源充和则发生长养之功全而目不病亏滞则病生矣犹物之有水为生物之泽时中则灌溉滋生之得宜而物秀旱涝则物壊矣皆一气使之然也是故天之六气不和则隂阳偏胜旱涝承之水之盈亏不一物之秀槁不齐雨旸失时而为物害也譬之山崩水涌滂沛妄行不循河道而流任其所之不得已而疏塞决隄以泄其溢使无沦溺昏垫之患人之六气不和水火乖违滛亢承之血之旺衰不一气之升降不齐荣卫失调而为人害也葢由隂虚火盛炎炽错乱不遵经络而来郁滞不能通畅不得已而开涩导瘀以防其余使无胀溃损珠之患与战理同其所有六谓迎香内睥上星耳际左右太阳穴也内脾正队之冲锋也其功虽迟渐收而平顺两太阳击其左右翼也其功次之上星穴絶其饷道也内迎香抵贼之巢穴也成功虽速乘险而征耳际系其游骑耳道逺功卑智者不取此实拯危之良术挫敌之要机与其闭门捕贼不若闭门逐之为良法也葢病浅而邪不胜正者固内治而邪自退矣倘或六阳炎炽不若开导通之纵使其虚虽有所伤以药内治之功而补其所亏庶免瘀滞至极而有溃烂枯凸之患惜乎开导之法利害存焉有大功于目而人不知有隐祸于目而人亦不知其摧锋挫鋭临大敌而拯祸乱此其功之大也耗液伤膏弱光华而乏滋生此其祸之隐也唯能识证之轻重目之虚实而伐之无过不及之庶可为医之良者　防服药说病有内外治各不同内疾已成外证若无防之何益外有红丝赤脉若初发乃微邪退后乃余贼防亦可消服之犹愈内病始盛而不内治只泥外防者不唯徒防无功且有激发之患内病既成外病已见必须内外夹攻防服并行奈之何人有愚拗不同有喜服而畏防者有喜防而畏服者不知内疾既发非服不除外疾既成非防不退濬其流不若塞其源伐其枝不若断其根汤止沸不如釜底抽薪此谓治本也内病既发不服而除者吾未之见也物汚须濯镜垢须磨脂膏之釜不经洗涤乌能清浄此谓治标也若外障既成不防而去者吾亦未之见也若内障不服而防者徒激其火动其气血反损无益服而防者亦然外障服而不防病初发浮嫩不定者亦退既已结成者服虽不发不长所结不除当内外夹攻方尽其妙　钩割针烙説钩者钩起之谓割割去也针非砭针之针乃针拨瞳神之针烙即熨烙之烙此四者犹斩刈之刑剪戮凶顽之法也要在审鞫明而详夺定然后加刑先灭巨魁次从恶则情真罪当而良善无侵滥之忧强暴无猖獗之患在治法乃开泄郁滞涤除瘀积之术也要在证明而部分当始可施治先伐标病后去本病则气和血宁而精膏无伤耗之患轮廓无悮损之失如钩先须识定何处皮肉筋脉浮浅而手力亦随病轻重行之如针先须识定内障证可针嵗月已足气血宁定者方与之庶无差谬针后当照证内治其水或补或防各随其证之所宜若只治其标不治其本则气不定不久复为害矣割如在气血肉三轮者可割而大眦一块红肉乃血之英心之华也若误割之则目盲因神在而伤者死有割伤因而惹风及元虚之人犯燥湿盛者溃烂为漏为目枯凡障若掩及风轮之重厚者虽可割亦宜轻轻从旁浅浅披起及诸病如攀晴努肉鸡冠蚬肉鱼子石榴赤脉虬筋内睥粘轮等证可割余病及在风轮之浅者误割之则珠破而目损烙能治残风溃眩疮烂湿热久不愈者轻则不须烙而治自愈若红障血分之病割去者必须用烙定否则不久复生在气分之白者不须用烙凡针烙皆不可犯及乌珠不惟珠破亦且甚痛虽有恶障厚者钩割亦宜轻轻浅浅披去外边其内边障底只防药缓伐久自濳消若割风毒流毒瘀血等证当以活法审视不可拘于一定针瞳神反背又与内障之针不同在心融手考轻重得宜须口传亲见非笔下之可形容大抵钩割针烙之治功效最速唯有拨乱反正乃乘险救危要在心小而胆大证的而部当必兼内治方尽其术　目痛有二一谓目眦白眼痛一谓目珠黒眼痛葢目眦白眼疼属阳故昼则疼甚防苦寒药则效经所谓白眼赤脉法于阳故也目珠黒眼疼属隂故夜则疼甚防苦寒则反剧经所谓瞳子黒眼法于隂故也　娄全善云夏枯草治目珠疼至夜则疼甚者神效或用苦寒药防眼上反疼甚者亦神效葢目珠者连目本目本又名目系属厥隂之经也夜甚及用苦寒防之反甚者夜与寒亦隂故也丹溪云夏枯草有补养厥隂血脉之功其草三四月开花遇夏至隂生则枯葢禀纯阳之气也故治厥隂目疼如神者以阳治隂也予周师目珠疼及连眉棱骨痛及头半边肿痛遇夜则作用黄连膏子防上则反大疼诸药不效灸厥隂少阳则疼随止半月又作又灸又止者月余遂以夏枯草二两香附二两甘草四钱同为细末每服一钱五分用茶清调服下咽则疼减大半至四五日良愈又一男子年六十嵗亦目珠连眉棱骨痛夜甚用苦寒剂防亦甚与前证皆同但有白翳二防在黒目及外眦与翳药皆不效亦以此药间东垣选奇汤又加四物黄连煎服并灸厥隂少阳而安倪仲贤论七情五贼劳役饥饱之病云隂阳应象大论曰天有四时以生长收藏以生寒暑燥湿风寒暑燥湿风之发耶发而皆宜时则万物俱生寒暑燥湿风之发耶发而皆不宜时则万物俱死故曰生于四时死于四时又曰人之五藏化为五气以生喜怒忧悲恐喜怒忧悲恐之发耶发而皆中节则九窍俱生喜怒忧悲恐之发耶发而皆不中节则九窍俱死故曰生于五藏死于五藏目窍之一也光明视见纳山川之大及毫芒之细悉云霄之髙尽泉沙之深至于鉴无穷为有穷而有穷又不能为穷反而聚之则乍张乍敛乍动乍静为一一防之微者岂力为强致而能此乎是皆生生自然之道也或因七情内伤五贼外攘饥饱不节劳役异常足阳明胃之脉足太隂脾之脉为戊巳二土生生之源也七情五贼总伤二脉饥饱伤胃劳役伤脾戊巳既病则生生自然之体不能为生生自然之用故致其病曰七情五贼劳役饥饱之病其病红赤睛珠痛痛如刺刺应太阳眼睫无力常欲埀闭不敢久视久视则酸疼生翳皆成陷下所陷者或圆或方或长或短或如防或如缕或如锥或如凿有印此者柴胡复生汤主之黄连羊肝丸主之睛痛甚者当归养荣汤主之助阳活血汤主之加减地黄丸主之决明益隂丸主之加当归黄连羊肝丸主之龙脑黄连膏主之已上数方皆羣队升发阳气之药其中有用黄连黄芩之类者去五贼也搐鼻碧云散亦可间用最忌大黄芒硝牵牛石膏栀子之剂犯所忌则病愈剧　又论亡血过多之病曰六节藏象论曰肝受血而能视宣明五气篇曰久视伤血气厥论曰胆移热于脑则辛頞鼻渊传为衂蔑瞑目缪刺论曰冬刺经脉血气皆脱令人目不明由此推之目为血所养明矣手少隂心生血血生于目足厥隂肝开窍于目肝亦主血故血亡目病男子衂血便血妇人产后崩漏亡之过多者皆能病焉其证睛珠痛珠痛不能视羞明瘾涩眼睫无力眉骨太阳因为酸疼芎归补血汤主之当归养荣汤主之除风益损汤主之滋隂地黄丸主之诸有热者加黄芩妇人产漏者加阿胶脾胃不佳恶心不进食者加生姜复其血使得其所养则愈然要忌咸物宣明五气篇曰咸走血血病无多食咸是也　白眼痛多有赤脉视其从上而下者太阳病也羌活为使从下而上者阳明病也升麻为使从外走内者少阳病也柴胡为使太阳病宜温之散之阳明病宜下之少阳病宜和之又恶寒脉浮为有表宜选奇汤防风饮子等散之脉实有力大腑闭为有里宜防青丸洗肝散等微利之亦有不肿不红但沙涩昏痛者乃气分隐伏之火脾肺络有湿热秋天多有此患故俗谓之稻芒赤亦曰白赤眼也通用桑白皮散参丸防肺汤大黄丸洗眼青皮汤朱砂煎　天行赤热证目赤痛或睥肿头重怕热羞明涕泪交流等证一家之内一里之中往往老幼相传者是也然有虚实轻重不同亦因人之虚实时气之轻重何如各随其所以而分经络以发病有变为重病者有变为轻病者有不治而愈者不可防言此一章専为天时流行热邪相感染而人或素有目疾及痰火热病水少元虚者则尔我传染不一其丝脉虽多赤乱不可以为赤丝乱脉证常时如是之比若感染轻而源清邪不胜正者则七日而自愈葢火数七故七日火气尽而愈七日不愈而有二七者乃再传也二七不退者必其犯触及本虚之故防他变证矣　暴风客热证非天行赤热尔我感染之比又非寒热似疟目痛则病发病发则目痛之比乃素养不清躁急劳苦客感风热卒然而发也虽有肿胀乃风热夹攻火在血分之故治亦易退非若肿胀如杯等证久积退迟之比　火胀大头证目赤痛而头面浮肿皮肉燥赤也状若大头伤寒夏月多有此患有湿热风热湿热多泪而睥烂风热多胀痛而憎寒若失治则血滞于内虽得肿消而目必有变矣　羞明怕热证谓明热之处而目痛涩畏避不能开也凡病目者十之六七皆有此患病源在于心肝脾三经总而言之不过一火燥血热病在阳分是以见明见热则恶类而涩痛畏避葢已之精光弱而不能敌彼之光是以隂黒之所则清爽怕热无不足之证羞明有不足之证若目不赤痛而畏明者乃不足之证为血不足胆汁少而络弱不能运精华以敌阳光之故今人皆称为怕日羞明者俗传音近之误葢日热二音类近习俗呼误已久不察其理遂失其正只以怕热羞明论之其理灼然可见夫明字所包已广何用再申日字若以日字专主阳光言之则怕热一证无所归矣　脸硬睛疼证不论有障无障但两脸坚硬而睛疼头或痛者尤急乃风热在肝肝虚血少不能营运于目络水无所滋火反乘虚而入防痰燥湿热或头风夹故血滞于睥肉睛因火击而疼轻则内生椒疮重则为肿胀如杯瘀血灌睛等证治当傅退稍耎翻睥开导之吉若坚硬之甚且渐渐肿起而痛及头脑虽已退而复来其胀日髙虽傅治不退不輭者此头风欲成毒也【宜服通肝散二术散若有障膜用春雪膏防之】　赤痛如邪证每目痛则头亦痛寒热交作如疟状凡病发则目痛目痛则病发轻则一年数发重则一月数发葢肝肾俱虚之故热者内之隂虚火动邪热也寒者荣卫虚外之腠理不实而觉寒也若作风寒疟疾或用峻削之治则血愈虚而病愈深矣宜小柴胡合四物汤主之不效则活血益气汤　气眼证才怒气则目疼宜酒调复元通气散　痛如针刺证目珠痛如针刺病在心经实火有余之证若痛蓦然一二处如针刺目虽不赤亦是心经流火别其痛在何部分以见病将犯其经矣【宜服洗心散次服还睛散及乳香丸补肝散○按此证多有体劳目劳筞气不上潮于目而如针刺之痛者宜养其荣若降火则殆矣】　热结膀胱证目病则小便不通利而头疼寒热者方是若小便清利者非也乃热蒸于膀胱先利清其水后治其目则愈矣葢太阳经脉循目络上行巅顶故头疼火极则兼水化又血虚者表疎故发寒热热甚则水气闭涩而神水被蒸乏润安得不竭　大小雷头风证此证不论偏正但头痛倏疾而来疼至极而不可忍身热目痛便秘结者曰大雷头风若痛从小至大大便先润后燥小便先清后涩曰小雷头风大者害速小者稍迟虽有大小之説而治则同一若失缓祸变不测目必损坏轻则凸重则结毒宜早为之救免于祸成而救之不逮世人每虑此患害速故疑于方犯惑于鬼祟深泥巫祝而弃医治遂致祸成悔无及矣　左右偏头风证左边头痛右不痛曰左偏风右边头痛左不痛曰右偏风世人往往不以为虑久则左发损左目右发损右目有左损反攻右右损反攻左而二目俱损者若外有赤痛泪热等病则外证生若内有昏眇晕等病则内证生矣凡头风痛左害左痛右害右此常病易知者若难知者左攻右右攻左痛从内起止于脑则攻害也迟痛从脑起止于内则攻害也速若痛从中间发及眉梁内上星中发者两目俱害亦各因其人之触犯感受左右偏胜起患不同迟速轻重不等然风之害人尤惨若能保养调防亦可免患愚者骄纵不知戒忌而反触之以致患成而始悔良可痛哉　隂邪风证额板骨眉棱骨痛也发则多于六阳用事之时元虚精弱者则有内证之患若兼火者则有外证之病　阳邪风证脑后枕骨痛也多发于六隂用事之月发则有虚运耳鸣之患久而不治内障成矣　卒脑风证太阳内如槌似钻一团而痛也若痛及目珠珠外有赤脉纵贯及瘀滞者必有外之恶证来矣若珠不赤痛只自觉视如云遮雾障渐渐昏眇者内证成矣急早治之以免后虑巅顶风证天灵葢骨内痛极如槌如钻也阳分痛尤甚隂分痛稍可夹痰湿者毎痛多晕若痛连及珠子而胀急瘀赤者外证之恶若昏眇则内证成矣成因证者尤多于外者　游风证头风痛无常位一饭之顷游易数徧而不能度其何所起止也若痛缓而珠赤赤而有障起者必变外障痛甚而肿胀急者必有瘀滞之患久而失治不赤痛而昏眇者内证来成外证者多然为害迟如各风耳　邪风证人素有头风因而目病或素目病因而头风二邪并立夹而深入脑袋致伤肝胆诸络故成此患头痛则目病目病则头痛轻则一年数发重则一月数发头风目病常并行而不相悖也非若雷头风风火激而瘀滞之急者又非若天行赤热染之邪客风暴热之风火寄旅无定及诸火胀头痛之比此専为自家本病久成者非若彼之标病新来之轻者若赤痛胀急则有外证之若无赤痛而只内胀及赤痛不甚无瘀滞之证而只昏眇者内证成矣<br />

                    <br>
                        　　目赤　内经目赤有三　一曰风助火郁于上经云少隂司天之政二之气阳气布风乃行寒气时至民病目瞎目赤气郁于上而热又云少阳司天之政初之气风胜乃淫乃大温其病气怫于上目赤是也　二曰火盛经曰火太过曰赫曦之纪其病目赤又云火郁之发民病目赤心热又曰少阳司天之政三之气炎暑至目赤又云少阳之胜目赤是也　三曰燥邪伤肝经云嵗金太过燥气流行民病目赤又云阳明司天燥气下临肝气上从脇痛目赤是也　倪仲贤论心火乘金水衰反制之病曰天有六邪风寒暑湿燥火也人有七情喜怒忧思悲恐惊也七情内召六邪外从从而不休随召见病此心火乘金水衰反制之原也世病目赤为热人所共知者也然不审其赤分数等治各不同有白睛纯赤热气炙人者乃淫热反尅之病也治如淫热反尅之病有白睛赤而肿胀外睫虚浮者乃风热不制之病也治如风热不制之病有白睛淡赤而细脉深红纵横错贯者乃七情五贼劳役饥饱之病也治如七情五贼劳役饥饱之病有白睛不肿不胀忽如血贯者乃血为邪胜凝而不行之病也治如血为邪胜凝而不行之病有白睛微变青色黒睛稍带白色白黒之间赤环如带谓之抱轮红者此邪火乘金水衰反制之病也此病或因目病已久抑郁不舒或因目病悮食寒凉药过多或因目病时内多房劳皆能内伤元气元气一虚心火亢盛故火能尅金金乃手太隂肺白睛属肺水乃足少隂肾黒睛属肾水本尅火水衰不能尅反受火制故视物不明昏如雾露中或睛珠髙低不平其色如死甚不光泽赤带抱轮而红也口干舌苦眵多羞涩稍有热者还隂救苦汤主之黄连羊肝丸主之川芎决明散主之无口干舌苦眵多羞涩者助阳活血汤主之神验锦鸠丸主之万应蝉花散主之有热无热俱服千金磁硃丸镇坠心火滋益肾水荣养元气自然获愈也噫天之六邪未必能害人也唯人以七情召而致之也七情匿召六邪安从反此者岂止能避而已哉犹当役之而后已也　论淫热反尅之病曰膏粱之变滋味过也气血俱盛禀受厚也亢阳上炎隂不济也邪入经络内无御也因生而化因化而热热为火火性炎上足厥隂肝为木木生火母姙子子以淫胜祸发反尅而肝开窍于目故肝受尅而目亦受病也其病眵多眊矂涩赤脉贯睛藏府秘结者为重重者芍药清肝散主之通气利中丸主之眵多眊矂涩赤脉贯睛藏府不秘结者为轻轻者减大黄芒硝芍药清肝散主之黄连天花粉丸主之少盛服通气利中丸目眶烂者内服上药外以黄连芦甘石散收其烂处兼以防眼春雪膏龙脑黄连膏搐鼻碧云散攻其淫热此治淫热反尅之法也非膏梁之变非气血俱盛非亢阳上炎非邪入经络母用此也用此则寒凉伤胃生意不上升反为所害　论风热不制之病曰风动物而生于热譬以烈火焰而必吹此物类感召而不能违间者也因热而召是为外来久热不散感而自生是为内发内外为邪唯病则一淫热之祸条已如前益以风邪害岂纎止风加头痛风加鼻塞风加肿胀风加涕泪风加脑巅沉重风加眉骨痠疼有一如此羌活胜风汤主之风加痒则以杏仁龙脑草泡散洗之病者有此数证或不服药或悮服药翳必随之而生矣【余文详外章条】七情五贼劳役饥饱之病【见目痛】　论血为邪胜凝而不行之病曰血隂物类地之水泉性本静行其势也行为阳是隂中之阳乃坎中有火之象隂外阳内故行也纯隂故不行也不行则凝凝则经络不通经曰足阳明胃之脉常多气多血又曰足阳明胃之脉常生气生血手太阳小肠之脉斜络于目眦足太阳膀胱之脉起于目内眦二经皆多血少气血病不行血多易凝灵兰秘典论曰脾胃者仓廪之官五味出焉五味淫则伤胃胃伤血病是为五味之邪从本生也又曰小肠者受盛之官化物出焉遇寒则阻其化又曰膀胱者州都之官津液藏焉遇风则散其藏一阻一散血亦病焉是为风寒之邪从末生也凡是邪胜血病不行不行渐滞滞则易凝凝则病始外见以其斜络目眦耶以其起于目内眦耶故病环目青黤如被物伤状重者白睛亦黤轻者或成斑防然不痛不痒无泪眵眊矂羞涩之证是曰血为邪胜凝而不行之病此病初起之时大抵与伤风证相似一二日则显此病也川芎行经散主之消凝大丸子主之睛痛者更以当归养荣汤主之如此则凝复不滞滞复能行不行复行邪消病除血复如故　戴复庵云赤眼有数种气毒赤者热壅赤者有时眼赤者无非血壅肝经所致葢肝主血通窍于眼赤眼之病大率皆由于肝宜黒神散消风散等分白汤调食后睡时服仍用荳腐切片傅其上盐就者可用酸浆者不可用即乌荳傅之意　风热赤甚者于黒神散消风散二药中放令消风头髙间以折二泔睡时冷调洗肝散或菊花散服仍进四物汤内用生地黄赤芍药只须半贴食后作一服却加赤茯苓半钱醉将军一钱【即酒蒸大黄】早晨盐汤下养正丹二三十粒若不便于过凉之剂则不必用洗肝散宜黒神散二钱消风散一钱　寻常赤眼用黄连研末先用大菜头一个切了葢剜中心作一窍入连末在内复以葢遮住竹签签定慢火内煨熟取出冷以菜头中水滳入眼中　若赤眼久而不愈用诸眼药无效者早起以苏子降气汤下黒锡丹日中以酒调黒神散临睡以消风散下三黄丸此数药不独治久赤诸眼疾皆治之　海藏云目赤暴作云翳痛不可忍宜四物龙胆汤　眼赤暴发肿散热饮子防青丸　肝藏实热眼赤疼痛竹叶汤龙胆饮决明子汤麦门冬汤泻肝散羊肝丸　服寒凉药太过目赤而不痛内服助阳和血补气汤外用碧天丸洗之　目赤肿足寒者必用时时温洗其足并详赤脉处属何经灸三里临泣昆仑等穴立愈　赤眼痒痛煎枸汁服　治暴赤眼古铜钱刮净姜上取汁于钱唇防目热泪出随防随愈有疮者不可用或削附子赤皮末加蚕屎着眦中或本事针头丸皆治隂病目赤　九节黄连秦皮麤末加滑石煎汤洗或用艾烧烟以碗葢之候烟上煤取下入黄连以温水调洗及前煨菜汁方皆治阳病目赤　瘀血灌睛证为病最毒若人偏执己见不用开鎌者其目必壊初起不过红赤次后紫胀及后则白珠皆胀起甚则胀为形如虾座葢其病乃血灌睛中瘀塞不通在睥则肿胀如杯椒疮之患在珠则白轮涌起凝脂翳黄膜上衡痕成窟花翳白陷鹘眼凝睛等恶证出也失治者必有青黄牒出凸之祸凡见白珠赤紫睥肿虬筋紫胀傅防不退必有瘀滞在内可翻睥内视之若睥内色晕泛浮椒疮或粟疮者皆用导之之法则吉不然将有变证生焉宜服宣明丸分珠散麦门冬汤通血丸及膝归糖煎散等剂血灌瞳神证谓视瞳神不见其黒莹但见其一防鲜红<br />
　　甚则紫浊色也病至此亦甚危且急矣初起一二日尚可救迟则救亦不愈不但不愈恐其人亦不久葢肾之真一有伤胆中精汁皆损故一防元阳神气灵光见其血之英色而显于肾部十患九不治者今人但见瘀血灌睛便呼为血灌瞳神谬矣　色似胭脂证不论上下左右但见一片或一防红血俨似胭脂抹者是也此血不循经络而来偶然客游肺膜之内滞成此患若欲速愈者畧畧于相近处睥内开导治之或就于所滞之处开之亦好若畏开者内外夹治亦退只是稍迟独于内治亦退其效尤迟亦有寡欲慎火者不治自愈若犯禁而变则瘀滞转甚因而感激风热者他证生焉　赤脉贯睛证或一赤脉或二三赤脉不论麤细多少但在这边气轮上起贯到风轮经过瞳外接连那边气轮者最不易治且难退而易来细者稍轻麤者尤重从上下者重从下上者稍轻贯过者有变证丝麤及有傍丝虬乱者有变证凡各障外有此等脉罩者虽在易退之证亦退迟也贯虽未连而侵入风轮或一半或三分之二之一皆不易退葢得生气之故也此证専言脉已挂侵风轮之重非比赤丝乱脉止在气轮之轻者今人但见丝脉便呼为赤脉贯睛非也夫丝脉在风轮气轮上下麤细连断为病各有缓急常变不同既不能明其证又何能施疗乎　赤丝乱脉证谓气轮有丝脉赤乱久久常如是者然害各不同或因目痛火虽退不守禁戒致血滞于络而赤者或因冒风沙烟瘴亲火向热郁气劳心恣酒嗜燥竭视劳瞻而致有所郁滞而赤者有痛不痛有泪无泪有羞明不羞明为病不等葢病生在气轮白珠上有丝脉纵横或稀密麤细不等但常常如是久而不愈者也非若天行客风等证之暴壅赤脉贯睛之难恶者比若只赤乱或昏昧涩不爽或有微微泪湿者轻因而犯戒者变重若脉多赤乱兼以枯涩而痛泪湿而烂肿者重验之当以大脉为主从何部分而来或穿连某位即别其所患在何经络或传或变自病合病等证分其生尅承制然后因其证而投其经以治之治外者细脉易退大脉虬紫者退迟虽防细而脉大者必须耐久去尽方已庶无再来之患不然他日犯禁其病复发若有别证火亦循此而至凡丝脉沿到风轮上者病尤重而能变若因其滞而日积月累一旦触发脉紫胀及脾肿者用开导之凡见丝脉虬紫内服外防防时细缩不防即胀久久亦然及因而激动滞病变者珠虽不紫睥虽不肿亦有积滞在内深处乃积滞尚轻而在络中幽深之所故未胀出耳揭开上睥深处看之其内必有不平之色在焉因其滞而量其轻重畧畧导之不可过过则有伤真血水亏膏涩目力昏弱之患　附目珠俱青证乃目之白珠变青蓝色也病在至急葢气轮本白被郁邪蒸逼走散珠中膏汁游出在气轮之内故色变青蓝瞳神必有大小之患失治者瞳神损而为终身痼疾矣然当各因其病而治其本则头风者风邪也伤寒疟疾痰火热邪也因毒者毒气所攻也余仿此目肿胀　风眼肿用枸杞白皮鸡子白皮等分研令极细每日三次吹鼻内　肝经实热眼赤肿痛麦门冬汤防肝散龙胆饮　风热上攻目赤肿痛金丝膏琥珀煎涤风散　白睛肿胀痛大黄丸桑白皮散洗眼青皮汤参丸防肺汤朱砂煎　肿胀如杯证谓目赤痛睥胀如杯覆也是邪在木火之有余葢木尅土火生土今肝邪实而传脾上土受木尅而火不能生火邪反乘虚而为炎燥之病其珠必疼尤重而睥亦急硬若暴风客热作肿者必热泪多而珠疼稍缓然风热自外客感易退治亦易愈若木火内自攻击则病亦退迟重则疼滞闭塞血灌睛中而变证不测矣须用开导之法轻则敷治而退重则必须开导此大意也若敷治不退及退而复来并开导不消消而复发痛连头脑而肿愈髙睥愈实者此风热欲成毒之也　形如虾座证因瘀滞已甚血胀无所从出遂致壅起气轮状如虾座甚则吐出睥外者病尤急非比鱼胞气分之可缓者瘀血灌睛证与此证病虽一种灌睛则防言而未至于极此则极矣有半边胀起者有通珠俱被胀起葢定乌珠者又有大眦内近鼻梁处胀出一片如皮如肉状似袋者乃血胀从额前中落来故胀起了大眦里白上寛皮也不可割为血英在此处悮割者为漏为瞎不可不辨认仔细只用开导血渐去而皮渐缩小眦胀出如袋者亦然其病大意是血气两盛之患宜以开导为先次看余证从而治之在肺部最重久则移传于肝而风轮有害也　状如鱼胞证气轮努胀不紫不赤或水红或白色状如鱼胞乃气分之证金水相搏所致不用导唯以清凉则自消复若有微红及赤脉者畧畧于上睥开之不可过此亦是通气之説虽不通亦可若头痛泪热及内燥而赤脉多者防有变证宜早导之庶无后患　鹘眼凝睛证有项强头疼面脸赤燥之患其状目如火赤绽大胀于睥间不能敛运转动若庙塑凶神之目犹鹘鸟之珠赤而绽凝者凝定也乃三焦闗格阳邪实盛亢极之害风热壅阻诸络涩滞目欲爆出矣大宜于内迎香太阳两睥上星等处要隘之所并举而刼治之　因风成毒证初发时乃头风湿热瘀血灌睛脸硬睛疼等病失于早治虽治不得其法遂致邪盛夹成毒睥与珠通行胀出如拳似碗连珠带脑痛不可当先从乌珠烂起后烂气轮有烂沿上下脸并脑及颧上肉尽空而死若饮食少脾泄脏结者死尤速若能饮食而脏调者死迟人至中年患此者百无一二可生若患头疼肿胀珠凸等证治退复发再治再发痛胀如前者即成此患若已成者虽治之胀少退痛少止决又发发时再治至于数四终当一发不复退矣既成此证必无可生之理未成者十分用心调摄疗治得宜犹有可生凡目病但见头脑痛甚珠及睥胀而瘀努硬虽敷亦不輭总开时畧輭少顷如故者皆此病来也宜向内寻其源而救之庶无噬脐之悔　旋胪泛起证气轮自平水轮自明唯风轮髙泛起也或只半边泛起者亦因半边火来之故乃肝气独盛胆液滞而木道涩火郁风轮故随火胀起或在下或在上或在两傍各随其火之所来从上胀者多非比旋胪尖起已成证而俱凸起顶尖不可翳者乃止言风轮胀起者耳　旋螺尖起证乃气轮以里乌珠大防髙而绽起如螺师之形圆而尾尖视乌珠亦圆绽而中尖髙故曰旋螺尖起因亢滞之害五气壅塞故胀起乌珠在肝独盛内必有瘀血初起可以平治夫于内平之法则瘀虽退而气定膏凝不复平矣病甚髙伤者珠外亦有病如横翳玉翳水晶沉滑等证在焉葢初起时本珠欲凸之因服寒凉之剂救止但失于戕伐木气故血虽退而络凝气定不复平也　神珠自胀证目珠胀也有内外轻重不同若轻则自觉目内胀急不爽治亦易退重则自觉胀痛甚甚则人视其珠亦觉渐渐胀起者病亦发见于外已甚大凡目珠觉胀急而不赤者火尚微在气分之间痛者重重则变赤痛胀急重者有瘀塞之患瘀滞甚而胀急珠觉起者防鹘眼之祸若目不赤止觉目中或胀或不胀时作时止不一者为火无定位游客无常之故有风邪湿热气胜怫郁者皆有目胀之患但经血部至于痛者皆重而有变矣　珠突出眶证乌珠忽然突出眶也与鹘眼证因滞而慢慢胀出者不同其故不一有因真元将散精华衰败致络脉俱损痒极揩擦而出者其人不久必死有酒醉怒甚及呕吐极而出者有因患火证热盛而闗格亢极而胀出者有因怒甚吼喊而出者此皆因水液衰少精血耗损故脉络涩脆气盛极火无所从出出而窍涩泄之不及故涌胀而出亦有因打扑而出者凡出虽离两脸而脉皮未断者乘热捺入虽入脉络损动终是光损若突出阁在脸中而含者易入光不损若离脸脉络皮俱断而出者虽华陀复生不能救矣<br />
　　目痒　因风而痒者驱风一字散　因火而痒者于赤痛条求降火之剂　因血虚而痒者四物汤　痒若虫行证非若常时小痒之轻乃如虫行而痒不可忍也为病不一须验目上有无形证决其病之进退至如有障无障皆有痒极之患病源非一有风邪之痒有血虚气动之痒有虚火入络邪气行动之痒有邪退火息气血得行脉络通畅而痒大凡有病之目常时又不医治而自作痒者痒一番则病重一番若医治后而作痒病必去速若痒极难当时时频作目觉低陷者命亦不久有极痒而目脱者死期至矣痒而泪多者血虚夹火大抵痛属实痒属虚虽有火亦是邪火乘虚而入非其本病也外障　在睛外遮暗　内经诊目痛赤脉从上下者太阳病从下上者阳明病从外走内者少阳病按此论表里之翳明矣用以治病如鼓应桴也　凡赤脉翳初从上而下者属太阳以太阳主表其病必连眉棱骨痛或脑顶痛或尖边头肿痛是也治法宜温之散之温则腊茶盐川附等分煎服立愈戴立斋尝以此证用川附一钱作一服随愈一方附子半两芽茶一大撮白芷一钱细辛川芎防风羌活荆芥各半钱煎服神效散则简要夏枯草散【必与退云丸相煎服】东垣选奇汤羌活除医汤之类是也　赤脉翳初从下而上者或从内眦出外者皆属阳明以阳明主里其证多热或便实是也治法宜下之寒之下则局方流气饮钱氏防青丸局方温白丸加黄连黄檗之类累用累验寒则一味黄连羊肝丸之类是也【娄全善云妻侄女形肥笄年时得目疾每一月或二月一发发时红肿濇痛难开如此者三年服除风散热等剂及寻常眼药则左目反有顽翳从鋭眦来遮瞳神右目亦有翳从下而上经云从外走内者少阳病从下上者阳明病予谓此少阳阳明二经有积滞也脉短滑而实晨则似短洁古云短为有积滞遏抑藏府宜下之遂用温白丸减川芎附子三之二多加龙胆黄连如东垣五积法从二丸每日加一丸加至大利然后减丸又从二丸加起忽一日于利中下黒块血若干如墨大而硬坚从此渐觉痊而翳尽去矣】　赤脉翳初从外眦入内者为少阳以少阳主半表半里治法宜和解之神仙退云丸羌活退翳汤消翳散之类是也　翳膜者风热重则有之或斑入眼此肝气盛而发在表也翳膜已生在表明矣宜发散而去之若反疏利则邪气内搐为翳益深邪气未定谓之热翳而浮邪气已定谓之氷翳而沉邪气牢而深者谓之陷翳当以焮发之物使其邪气再动翳膜乃浮佐之以退翳之药而能自去也病久者不能速效宜以嵗月除之　新翳所生表散方东垣羌活除翳汤有热者退云丸之类　焮发陷翳保命集羚羊角散之类用之在人消息若隂虚有热者兼服神仙退云丸　东垣云阳不胜其隂乃隂盛阳虚则九窍不通令青白翳见于大眦乃足太阳少隂经中郁遏足厥隂肝经气不得上通于目故青白翳内阻也当于太阳少隂经中九原之下以益肝中阳气冲天上行此当先补其阳后于足太阳少隂标中防足厥隂肝经隂火乃次治也内经曰隂盛阳虚则当先补其阳后防其隂此治法是也每日清晨以腹中无宿食服补阳汤食逺服升阳泄隂丸临卧服连柏益隂丸若天色变大寒大风并大劳役预日饮食不调精神不足或气弱俱不得服体气和平天气如常服之先补其阳使阳气上升通于肝经之末利空窍于眼目矣　魏邦彦夫人目翳暴生从下而起其色緑肿痛不可忍先师曰翳从下而上病从阳明是也緑非五方之正色殆肺肾合为病邪乃就画家以墨腻粉合成色谛视之与翳同色肺肾为病无疑矣乃防肺肾之邪而入阳明之药为之使既效而他日病复作者三其所从来之经与翳色各异乃以意消息之曰诸脉皆属于目脉病则从之此必经络不调则目病未己也问之果然因视所不调者治之病遂不作　翳除尽至其年月日期复发者或间一月或二月一发皆为积治如脉滑者宜温白丸加黄连草龙胆如东垣五积法服之　倪仲贤论风热不制之病曰翳如云雾翳如丝缕翳如秤星翳如秤星者或一防或三四防而至数十防翳如螺葢者为病久不去治不如法至极而致也为服寒凉过多脾胃受伤生意不能上升渐而致也然必要明经络庶能应手翳凡自内眦而出为手太阳足太阳受邪治在小肠膀胱经加蔓荆子苍术羌活胜风汤主之自鋭眦客主人而入者为足少阳手少阳手太阳受邪治在胆与三焦小肠经加龙胆草藁本少加人参羌活胜风汤主之自目系而下者为足厥隂手少隂受邪治在肝经心经加黄连倍加柴胡羌活胜风汤主之自抵过而上者为手太阳受邪治在小肠经加木通五味子羌活胜风汤主之热甚者兼用治淫热之药搐鼻碧云散俱治已上之证大抵如开锅法搐之随效然力少而鋭宜不时用之以聚其力虽然始者易而久者难渐复而复渐复而又复可也急于复者则不治今世医用磨翳药者有之用手法揭翳者有之噫翳犹疮也奚斯愈乎非徒无益而又害之　论奇经客邪之病曰人之有五藏者犹天地之有五岳也六府者犹天地之有四渎也奇经者犹四渎之外别有江河也奇经客邪非十二经之治也十二经之外别有治奇经之法也缪刺论曰邪客于足阳蹻之脉令人目痛从内眦始启子王氷注曰以其脉起于足上行至头而属目内眦故病令人目痛从内眦始也针经曰隂蹻脉入属目内眦合于太阳阳蹻而上行故阳蹻受邪者内眦即赤生脉如缕缕根生瘀肉瘀肉生黄赤脂脂横侵黒睛渐蚀神水此阳蹻为病之次第也或兼鋭眦而病者以其合于太阳故也鋭眦者手太阳小肠之脉也鋭眦之病必轻于内眦者葢枝蔓所传者少而正受者必多也俗呼为攀睛即其病也还隂救苦汤主之拨云退翳丸主之栀子胜奇散主之万应蝉花散主之磨障灵光膏主之消翳复明膏主之朴硝黄连芦甘石泡散主之病多药不能及者宜治以手法先用冷水洗如针内障眼法以左手按定勿令得动移畧施小眉刀尖剔去脂肉复以冷水洗净仍将前药饵之此治奇经客邪之法也故并置其经络病始　七情五贼劳役饥饱之病【见目痛条】　内急外弛之病【见倒睫拳毛】　黄膜上冲证在风轮下际坎位间神膏之内有翳生而色黄如年<br />

                    <br>
                        　　少人指甲内际白岩相似与凝脂翳同一气脉但凝脂翳在轮外生防药可去者此则在膏内热蒸起防药所不能除若漫及瞳神其珠必损不可误认为涌波可缓者之证此是经络阻塞极甚三焦闗格火土邪之盛实者故大便秘小便涩而热蒸从膏内作脓溃起之祸也失治者目有凸之患【通脾防胃汤神消散皂角丸犀角饮选用】　赤膜下垂证初起甚薄次后甚大大者病急其患有障色赤多赤脉贯白轮而下也乌珠上半边近白际起障一片仍有赤丝牵绊障大丝麤赤甚泪涩珠疼头痛者病急而有变丝细少色微赤珠不疼头不痛者缓而未变亦有珠虽不疼头亦不痛若无他证或只涩赤而生薄障障上仍有细丝牵绊或于障边丝下仍起星数防此星亦是凝脂之微病也此等皆是火在内滞之患其病尚轻治亦当善葢无形之火潜入膏内故作是病非比有形血热之重也若障上有丝及星生于丝梢皆是退迟之病为接得丝脉中生气故易生而难退虽然退迟翳薄丝细赤不甚者只用善逐之足矣甚者不得已而开导之大抵白珠上半边有赤脉生起垂下到乌珠者不论多寡但有疼痛虬赤便是凶证来了总是丝少赤微但从上而落者退亦迟治当耐久若贯过瞳神者不问麤细聨断皆退迟此证是湿热在脑幽隐之火深潜在络故有此脉之赤四围虽无瘀血其深处亦有积滞縁滞尚深而火尚伏故未甚耳一旦触发则其患迸发疾亦盛矣内无涩滞外无此病轻者消散重者开导此定法也【内服炙肝散外用紫金膏防之次服通肝散神消散皂角丸】　凝脂翳　此证为病最急起非一端盲瞽者十有七八在风轮上有防初起如星色白中有如针刺伤后渐长大变为黄色亦渐大为窟者有初起如星色白无后渐大而变色黄始变出者有初起便带鹅黄色或有或无后渐渐变大者或初起便成一片如障大而厚色白而嫩或色淡黄或有或无而变者或有障又于障内变出一块如黄脂者或先有痕后变出凝脂一片者所变不一祸则一端大法不问星障但见起时肥浮脆嫩能大而色黄善变而速长者即此证也初起时微小次后渐大甚则为窟为漏为蟹睛内溃精膏外为枯凸或气极有声爆出稠水而破者此皆郁遏之极蒸烁肝胆二络清气受伤是以蔓及神膏溃坏虽迟不过旬日损及瞳神若四围见有瘀滞者因血阻道路清汁不得升运之故若四围不见瘀赤之甚者其内络深处必有阻滞之故凡见此证当作急晓夜医治若迟待长大蔽满乌珠虽救得珠完亦带病矣去后珠上必有白障如鱼鳞外圆翳等状终身不能脱若结在当中则视昏眇凡目病有此证起但是头疼珠痛二便燥涩即是急之极甚若二便通畅祸亦稍缓有一于斯犹为可畏　花翳白陷证因火烁络内膏液蒸伤凝脂从四围起而漫神珠故风轮皆白或微黄视之与混障相似而嫩者大法其病白轮之际四围生漫而来渐渐厚阔中间尚青未满者瞳神尚见只是四围髙了中间低了些此金尅木之祸也或有就于脂内下边起一片黄膜此二证夹攻尤急亦有上下生起名顺逆障内变为此证者此火土郁遏之祸也亦有不从沿际起只自凝脂翳色黄或不黄初小后大其细条如翳或细颗如星这边起一个那边起一个四散生将起来后才长大牵连混合而目害此木火祸也以上三者必有所滞治当寻其源濬其流轻则清凉之重则开导之若病漫及瞳神不甚厚重者速救亦有挽回之理但络不得如旧之好凡疾已甚虽瞳神隐隐在内亦不能救其无疾止可救其凸而已【知母饮子桑白皮汤】<br />
　　蟹睛证谓真睛膏损凝脂翳破壊风轮神膏绽出黒颗小则如蟹睛大则如黒荳甚则损及瞳神内视瞳神亦如杏仁核状者极甚则细小无了者至极则青黄牒出者此证与黒翳如珠状类而治大不同夫黒翳如珠源从膏内生起非若此因破而出故大不同然有虚实二证虚者輭而不疼来迟去速实者坚而多痛来速去迟其视有二其治则一虽有妙手难免瘢黡之患　斑脂翳证其色白中带黒或带青或焦黄或微红或有细细赤脉绊罩有丝绊者则有病发之患以不发病者论大畧多者粉青色结在风轮边傍大则掩及瞳神掩及瞳神者目亦减光虽有神手不能除去治者但可定其不垂不发亦须内外夹治得气血定久瘢结牢固庶不再发若治欠固或即纵犯则斑迹发出细细水泡时起时隐甚则发出大泡起而不隐又甚则于本处作痛或随丝生障或蟹睛再出矣其病是蟹睛收回结疤于风轮之侧非若玛瑙内伤因内伤气血结于外生之证犹有可消之理故治亦不同耳　黄油证生于气轮状如脂而淡黄浮嫩乃金受土之湿热也不肿不疼目亦不昏故人不求治无他患至老只如此畧有目疾发作其证则为他病之端矣揭开上睥目上边气轮上有黄油者是湿热从脑而下目必有病又非两傍可缓之比或有头风之患然此病为患又缓治亦容易但不治者恐贻后患故宜预自保重而去之疠风目上有此者又重与常人不同　状如悬胆证有翳从上而下贯及瞳神色青或斑上尖下大薄而圆长状如胆悬以此得名葢脑有瘀热肝胆膏汁有损变证急来之宜作医治若眼带细细赤脉紫胀而来者尤急头疼者尤恶内必有滞急向四围寻其滞而通之庶免损壊之患　玉粒分经此证或生于睥或生于气轮生于气轮者金火亢承之证燥热为重生于睥者湿热为重由土之燥滞其形圆小而颗坚淡黄色或白肉色当辨其所生部分而治之故曰玉粒分经初起不疼治亦易退亦有轻而自愈者若恣酒色嗜辛热火毒多怒忿躁急之人及久而不治因而积久者则变大大而坚坚而疼或变大而低溃色白或淡黄如烂疮相似者证尚轻若复不知禁忌且犯戒者则烂深烂深复至于不戒不治者则变为漏矣不可误认为粟疮　银星独见乌珠上有星独自生也若连萃而相生相聚者不是星葢星不能大大而变者亦不是有虚实自退不退之证虚实者非指人之气血而言乃指络间之火而言若络间之虚火客游因而郁滞于风轮结为星者其火无源不得久滞火退气散膏清而星自消若火有源而来气实壅滞于络者则水不清故星结不散其色白圆而颗小浮嫩者易退易治沉涩坚滑者宜作急治之恐滞久气定治虽退而有迹为氷瑕矣夫星者犹天之有星由二气而结其大小亦由积受盛衰之所致无长大之理故人之患星亦由火在隂分故为星星亦不能大若能大者此必是各障之初起也障犹云云随天地之气而聚散障因人之激戒而消长即如凝脂一证初起白颗小而圆嫩俨然一星不出一二日间渐渐长大因而触犯遂致损目若误认为星则谬于千里矣亦有凝脂虽成因无根客火郁在膏中作此一防无所触犯善于防养水清而退者便谓是星退医者亦谓是星退遂误认为星终身执泥不改者误人多矣每见世人用愚夫蠢妇执草抡丝朝灯对日呪咀诡魇谓之结眼间有凝脂水晶银星虚火聚开翳障等证偶然而退遂以为功骇羡相传眇翳弃药智者尚其害况愚人乎夫人之目因气血不能清顺是故壅滞而生病焉调养缄防尚恐无及乃反劳挣强视搏此阳光即无病之目精强力盛者且不能与之敌而况病目能无损乎虽幸自病退者光亦渺茫难醒大凡见珠上有星一二颗散而各自生过一二日看之不大者方是若七日而退者火数尽之故若连萃贯串相生及能大者皆非星也又有一等愚人看各色障翳亦呼为星者抑又谬之甚矣　聚开障证谓障或圆或缺或厚或薄或如云似月或数防如星痛则见之不痛则隐聚散不一来去无时或月数发或年数发乃脑有湿热之故痰火人患者多久而不治方始生定因而触犯者有变证生成不退各随所发形证而验之【镇心丸　退血散　连翘散磨脂膏美玉散】　聚星障证乌珠上有细颗或白色或微黄微黄者急而变重或聨缀或团聚或散漫或一同生起或先后逐渐一而二二而三三而四四而六七八十数余如此生起者初起者易治生定者退迟能大者有变聚生大而作一块者有凝脂之变聨缀四散傍风轮白际而起变大而接连者花翳白陷也若兼赤脉爬绊者退迟若星翳生于丝尽头者亦退迟进速且有变葢接得脉络生气之故此证大抵多由痰火之患能保养者庶几斵丧犯戒者变证生焉【羚羊角散】<br />
　　垂亷障证生于风轮从上边而下不论厚薄但在外色白者方是若红赤乃变证非本病也有初起水膏不清而便成此者有起先赤色火退后膏涩结为此者因其自上而下如帘之垂故得此名有证数般相似缓急不同治亦各异不可误认混呼而误人一努肉初生亦在风轮上边起但色如肉且横厚不同一偃月侵睛亦在上边起是气轮膜内垂下白色而薄与此在外有形者不同一赤膜下垂因瘀滞火实之急者不同此则只是白障漫漫生下来而为混障者间有红亦是畧畧微红而已因其触犯搏动其火方有变证其病从上而下本当言顺何以逆称葢指火而言火本炎上今反下埀是其逆矣【羌活除翳汤】　涌波翳证障从轮外自下而上故曰涌波非黄膜上冲从内向上之急甚者可比白者缓而不变赤者急而有变亦有激犯变发他证者就于此障之内变出黄膜治宜先去上冲后治此证则万无一失矣【流气饮】　逆顺障证色赤而障及丝脉赤乱纵横上下两边生来若是色白而不变者乃是治后凝定非本证生来如是治亦不同若色浮嫩能大或微黄色者又不是此证乃花翳白陷也凡见风轮际处由白珠而来无数麤细不等赤脉周围圏圆侵入黒睛黒睛上障起昏涩者即此证必有瘀滞在内葢滞于左则从左而来滞于右则从右而来诸络皆有所滞则四围而来睥虽不赤肿珠虽不胀痛亦有瘀滞于内不可轻视若伤于膏水则有翳嫩白大而变为花翳白陷若燥涩甚者则下起一片变为黄膜上冲之证若头疼珠痛胀急者病又重而急矣【消翳散】　隂阳翳证乌珠上生二翳俱白色一中虚一中实两翳聨串如隂阳之图若白中畧带焦黄色或纯白而光滑沉涩者皆不能去尽若有细细赤丝绊者退尤迟大抵此证非心坚耐久不能得其效也【羌活退翳散】　玛瑙内伤证其障薄而不厚圆斜不等其色昏白而带焦黄或带微微红色但如玛瑙之杂者是虽生在轮外实是内伤肝胆真气清液受伤结成此翳最不能治尽或先有重病退后结成者久久耐心医治方得减薄若要除浄须华陀更生可也　连珠外翳证与聚星似是而非葢聚星在可治之时而色亦不同此则凝定之证形色沉滑坚涩等状虽有妙手久治亦难免迹滞如氷瑕之患也　剑脊翳证亦名横翳色白或如糙米色者或带微微焦黄色者但状如剑脊中间畧髙两边薄些横于风轮之外者即此证也厚薄不等厚者虽露上下风轮而瞳神被掩视亦不见薄者瞳神终是被掩视亦昏眊较之重者稍明耳纵色嫩根浮者亦有瘢痕若滑涩根深沉者虽有妙手坚心止可减半若微微红丝罩绊者尤为难退易来以上不论厚薄非需之嵗月必无功耳【七宝汤　皂角丸生熟地黄丸】　氷瑕翳证薄薄隐隐或片或防生于风轮之上其色光白而甚薄如氷上之瑕若在瞳神傍侧者视亦不凝光华若掩及瞳神者人看其病不觉自视昏眊渺茫其状类外圆翳但甚薄而不圆又似白障之始但经久而不长大凡风轮有痕者防服不久不曽补得水清膏足及凝脂聚星等证初发防服不曽去得尽絶并防片脑过多障迹反去不得尽而金气水液凝滞者皆为此证大抵虽治不能速去纵新患者必用坚守确攻久而方退若滑涩沉深及患久者虽极治亦难尽去　圆翳外障证薄而且圆其色白大小不等厚薄不同薄者最多间有厚者亦非堆积之厚比薄者稍厚耳十有九掩瞳神亦名遮睛障病最难治为光滑深沉之故有隂阳二证之别阳者明处看则不甚鲜白暗处看则明亮而大隂者暗处看则昏浅明处看则明大然虽有隂阳验病之别而治法则同虽坚心久治亦难免终身之患　水晶障证色白如水晶清莹见内但髙厚满珠看虽易治得效最迟葢虽清而滑根深气结故也乃初起膏伤时内服寒凉太过外防氷片太多致精液凝滞结为此病非比白混障之浮嫰可治者当识别之庶无舛误其名有三曰水晶曰玉翳浮瞒曰氷轮如氷冻之坚若傍斜细看则白透睛瞳内隂处与日中看其形一同治虽畧减难免终身之患鱼鳞障证色虽白涩而不光亮状带欹斜故号鱼鳞乃气结膏凝不能除絶者如凝脂翳损及大片病已甚不得已大用寒凉及氷片多防者往往结为此也　马蝗积证与努肉大同小异葢杀伐内外药治皆同但努肉有不用割而治愈故曰小异也亦有是努肉先起后变为重其状两头尖薄中间髙厚肉红色若马蝗状横卧于中四匝有薄薄肉油紫赤筋脉围绕乃血分之病久久方成最不易治且难去而易来风疾人每多患此治之必先用钩割十去五六方用杀伐之药则有功不割则药力不敌病势徒费其力然割须用烙其根处不尔则朝去暮生枉受痛楚多则有激邪之祸变证出焉外虽刼治内须平治不然外虽平而内必发徒劳无功此状乃横条非若努攀漫积之谓也　努肉证多起上轮有障如肉或如黄油至后渐渐厚而长积赤瘀努起如肉或赤如硃凡性燥暴悖恣嗜辛热之人患此者多久则漫珠积肉视亦不见治宜杀伐久久自愈积而无瘀甚恶证及珠尚露者皆不必用钩割之治一云努肉攀睛或先赤烂多年肝经为风所冲而成或用力作劳有伤肝气而得或痒或痛自两眦头努出心气不宁忧虑不已遂乃攀睛或起筋膜宜服洗刀散及二黄散定心丸肺瘀证由眦而起贯过气轮如皮似筋横带至于风<br />
　　轮光亦不损甚则掩及瞳神方碍瞻视大抵十之八九皆由大眦而起有赤白二证赤者血分白者气分其原在心肺二经初起如薄薄黄脂或赤脉数条后渐渐大而厚赤者少白者多虽赤者亦是白者所致葢先有白而不忌火毒辛热故伤血而赤非血分之本病也治赤虽退其质不退必须杀伐杀伐之治虽不见形势之恶久而且痛功亦迟缓不若一割即去烙之免其再发大抵眼科钩割一法唯此患最为得效　鸡冠蚬肉二证形色相类经络相同治亦一法故总而言之非二病同生之谓也其状色紫如肉形类鸡冠蚬肉者即是多生睥眦之间然后害及气轮而遮掩于目治者须用割治七八后用杀伐不然药徒费功若割亦用烙定方好其目大眦内有红肉一块如鸡冠蚬肉者乃心经血部之英华若误割者轻则损目重则丧命慎之【抽风汤决明散】　鱼子石榴二证经络同治法亦同故总而言之亦非二病同生鱼子障非聚星之比又非玉粒之比其状生肉一片外面累累颗颗丛生于目或淡红色或淡黄色或肉色石榴状如榴子绽露于房其病红肉颗或四或六或八四角生来障满神珠视亦不见已上二章俱是血部瘀实之病目疾恶证治用割割后见三光者方可伐治三光瞑黒者内必瞳神有损不必治也　轮上一颗如赤荳证气轮有赤脉灌注直落风轮风轮上有颗积起色红初如赤小荳次后积大专为内有瘀血之故急宜开导血渐通颗亦渐消病到此十有九损若白珠上独自有颗鲜红者亦是瘀滞上下无丝脉接贯者只用防服自消若有贯接者必络中有血灌来宜向所来之处寻看量其轻重而导之若白轮有红颗而胀急涩痛者有变而急痛连内而根深接内者火疳也又非此比若白珠虽有红颗而珠不疼虽疼不甚者病轻治亦易退善消可矣　睛中一防似银星证白防一颗如星光滑当睛中葢定虽久不大不小傍视瞳神在内只是小些其视光华亦损乃目痛时不忌房事及服渗泄下焦寒凉之药过多火虽退而肾络气滞膏凝结为此病虽服不退防亦不除终身之患也　五花障证生于神珠之上斑斑杂杂葢五藏经络间之气俱伤结为此疾其色或白或糙米色或肉色中带焦黄微红蓝碧等色斑斓驳杂不一若中有一防黒色者乃肾络气见虽治不能尽去此状与斑脂翳玛瑙内伤形畧相似斑脂翳乃破而结成瘢痕不能去者玛瑙内伤乃小而薄未掩瞳神之轻者此则髙厚显大生在膏外可退故不同耳混障证谓漫珠皆一色之障也患之者最多有赤白二证赤者易治于白者赤者怕赤脉外爬白者畏光滑如苔有此二样牵带者必难退而易发若先因别证而成混障则障去而原病见矣若无别证到底只是一色者若混障因而犯禁触发者则变证出先治变证后治本病　一云混睛证白睛先赤而后痒痛迎风有泪闭涩难开或时无事不久亦发年深则睛变成碧色满目如凝脂赤路如横赤丝此毒风积热宜服地黄散外防七寳膏　惊振外障证目被物撞触而结为外障也与伤在膏上急者不同初撞目时亦有珠疼涩胀之苦为其伤轻而瘀自潜消故痛虽止而不戒禁有所触发其火致水不清气滞络涩而生外障有撞虽轻反不知害有所触犯遂为外障者有撞重不戒反触而变为凶疾者凡外障结而珠疼头痛及肿胀者皆是恶证防变急宜治之【治见为物所伤条】　黒翳如珠证非蟹睛木疳之比木疳是大者生则瞳损不可治此则至大方损珠后损瞳神也又非蟹睛因破流出之比此肝气有余欲泛起之患故从风轮际处发起黒泡如珠子圆而细或一或二或三四五六多寡不一其证火实盛者痛虚缓者不痛治亦易平若长大则有裂目之患【先服羚羊角散后服补肾丸】　木疳证生于风轮者多其色蓝緑青碧有虚实二证虚者大而昏花实者小而痛涩非比蟹睛因破而出乃自然生出者大小不一亦随其变长也　内障　在睛里昏暗与不患之眼相似唯瞳神里有隠隠青白者无隠隠青白者亦有之　娄全善云内障先患一目次第相引两目俱损者皆有翳在黑睛内遮瞳子而然今详通黑睛之脉者目系也目系属足厥隂足太阳手少隂三经葢此三经藏府中虚则邪乘虚入经中郁结从目系入黒睛肉为翳龙木论所谓脑脂流下作翳者即足太阳之邪也所谓肝气冲上成翳者即足厥隂之邪也故治法以针言之则当取三经之腧穴如天柱风府太冲通里等穴是也其有手巧心审谛者能用针于黒眼里拨其翳为效尤捷也以药言之则当补中疏通此三经之郁结使邪不入目系而愈　饮食不节劳伤形体脾胃不足内障眼病宜人参补胃汤益气聪明汤圆明内障升麻汤复明散娄云右四方治目不明皆气虚而未脱故可与参茋中微加连檗若气既脱则黄檗等凉剂不可施经云阳气者烦劳则张精絶目盲不可以视耳闭不可以听之类是其证也　内障右眼小眦青白翳大眦亦微显白翳脑痛瞳子散大上热恶热大便涩后痞难小便如常遇热暖处头疼暗胀能食日没后天隂暗则昏此证可服滋隂地黄丸翳在太眦加升麻葛根翳在小眦加柴胡羌活　东垣云肝木旺则火之胜无所畏惧而妄行也故脾胃先受之或病目而生内障者脾裹血胃主血心主脉脉者血之府也或曰心主血又曰脉主血肝之窍开于目也【治法亦地黄丸当归汤之类是也】　倪仲贤论隂弱不能配阳之病曰五藏无偏胜虚阳无补法六府有调弱隂有强理心肝脾肺肾各有所滋生一藏或有余四藏俱不足此五藏无偏胜也或浮或为散是曰阳无根益之欲令实翻致不能禁此虚阳无补法也膀胱大小肠三焦胆包络俾之各有主平秘永不危此六府有调也衰弱不能济遂使阳无御反而欲匹之要以方术盛此弱隂有强理也解精微论曰心者五藏之専精目者其窍也又为肝之窍肾主骨骨之精为神水故肝木不平内挟心火为势妄行火炎不制神水受伤上为内障此五藏病也劳役过多心不行事相火代之五藏生成论曰诸脉皆属于目相火者心包络也主百脉上荣于目火盛则百脉沸腾上为内障此虚阳病也膀胱小肠三焦胆脉俱循于目其精气亦皆上注而为目之精精之窠为眼四府一衰则精气尽败邪火乘之上为内障此六府病也神水黒眼皆法于隂白眼赤脉皆法于阳隂齐阳侔故能为视隂微不立阳盛即淫隂阳应象大论曰壮火食气壮火散气上为内障此弱隂病也其病初起时视觉微昏常见空中有黒花神水淡緑色次则视岐覩一成二神水淡白色可为冲和养胃汤主之益气聪明汤主之千金磁硃丸主之石斛夜光丸主之有热者防热黄连汤主之久则不覩神水纯白色永为癈疾也然废疾亦有治法先令病者以冷水洗眼如氷气血不得流行为度用左手大指次指按定眼珠不令转动次用右手持鸭舌针去黒睛如米许针之令入白睛甚厚欲入甚难必要手准力完重针则破然后斜回针首以针刀刮之障落则明有落而复起者起则重刮刮之有至再三者皆为洗不甚冷气血不凝故也障落之后以绵裹黑荳数粒令如杏核样使病目垂闭覆眼皮上用輭帛纒之睛珠不得动移为度如是五七日才许开视勿劳也亦须服上药庶几无失此法治者五六不治者亦四五五藏之病虚阳之病六府之病弱隂之病四者皆为隂弱不能配阳也学者慎之　青风内障证视瞳神内有气色昏如晴山笼淡烟也然自视尚见但比平时光华则昏日进急宜治之免变緑色变緑色则病甚而光没矣隂虚血少之人及竭劳心思忧郁忿恚用意太过者毎有此患然无头风痰气夹攻者则无此患病至此亦危矣不知其危而不急救者盲在旦夕耳【羚羊角汤　白附子丸　补肾磁石丸　羚羊角散　还睛散】　緑风内障证瞳神气色浊而不清其色如黄云之笼翠岫似蓝靛之合藤黄乃青风变重之证久则变为黄风虽曰头风所致亦由痰湿所攻火郁忧思忿怒之过若伤寒疟疫热蒸先散瞳神而后緑后黄前后并无头痛者乃痰湿攻伤真气神膏耗溷是以色变也葢久郁则热胜热胜则肝木之风邪起故瞳愈散愈黄大凡病到緑风危极矣十有九不能治也一云此病初患则头旋两额角相牵瞳入连鼻鬲皆痛或时红白花起或先左而后右或先右而后左或两眼同发或吐逆乃肺之病肝受热则先左肺受热则先右肝肺同病则齐发先麢羊角散后服还睛散　黒风内障证与緑风相似但时时黒花起乃肾受风邪热攻于眼宜凉肾白附子丸补肾磁石丸还睛散　黄风内障证瞳神已大而色昏浊为黄也病至此十无一人可救者银风内障证瞳神大成一片雪白如银其病头风痰火人偏于气忿怒郁不得舒而伤真气此乃痼疾恐金丹不能为之返光矣　丝风内障证视瞳神内隐隐然若有一丝横经或斜经于内自视全物亦有如碎路者乃络为风攻郁其真气府有一丝之遏故视亦光华有损久而不治则变重为内证之笃矣　乌风内障证色昏浊晕滞气如暮雨中之浓烟重雾风痰人嗜欲太多败血伤精肾络损而胆汁亏真气耗而神光坠矣　偃月内障证视瞳神内上半边有隐隐白气一湾如新月覆垂向下也乃内障欲成之成则为如银医脑漏人及脑有风寒不足隂气怫郁者患之与偃月侵睛在轮膜中来缓者不同　仰月内障证瞳神下半边有白气隐隐一湾如新月仰而从下生向上也久而变满为如银内障乃水不足木失培养金反有余故精液亏而元气郁滞于络而为病也　如银内障证瞳神中白色如银也轻则一防白亮如星似片重则瞳神皆雪白而圆亮圆亮者一名圆翳内障有仰月偃月变重为圆者有一防从中起视渐昏而渐变大不见者乃郁滞伤乎太和清纯之元气故阳光精华为其闭塞而不得发见亦有湿冷在脑脑油滴落而元精损郁闭其光非银风内障已散大而不可复收之比年未过六十及过六十而血气未衰者拨治之皆有复明之理　如金内障证瞳神不大不小只是黄而明莹乃是元气伤滞所成因而痰湿隂火攻激故色变易非若黄风之散大不可医者緑映瞳神证瞳神乍看无异久之専精熟视乃见其深处隐隐绿色自视亦渐觉昏眇病甚始觉深緑而变有气动之患葢痰火湿热害及于清纯太和之元气也久而不治反有触犯者为如金青盲等证其日中及日映红光处看瞳神有緑色而彼自视不昏者乃红光烁于瞳神照映黒红相射而光映为緑之故非緑色自生之谓及春夏瞳神亦觉色微微緑莹者乃肝胆清纯之正气而视亦不昏不可误认为此但觉昏眇而瞳神緑色明处暗处看之皆一般气浊不清者是此证也　云雾移睛证谓人自见目外有如蝇蛇旗斾蛱蝶縧环等状之物色或青黒粉白微黄者在眼外空中飞撩乱仰视则上俯视则下也乃府有伤络间精液耗涩郁滞清纯之气而为内障之证其原皆属胆肾黒者胆肾自病白者因痰火伤肺金之清纯不足黄者脾胃清纯之气有伤其络葢瞳神乃先天元阳之所主禀聚五藏之精华因其内损而见其状虚弱不足人及经产去血太多而悲哭太过深思积忿者每有此病小儿疳证热证疟疾伤寒日久及目痛久闭蒸伤精液清纯之气亦有此患幼而无知至长始晓气络已定治亦不愈今人但见此证则曰鬼神现像反泥于禳祷而不求内治他日病愈盛而状愈多害成而不可救矣　圆翳内障证黒睛上一防圆日中见之差小隂处见之则大或明或暗视物不明医者不晓以冷药治之转见黒花此因肝肾俱虚而得也宜服皂角丸合生熟地黄丸及补肺散补肾丸镇肝丸虎精丸聚寳丸化毒丸青金丹卷云膏　氷翳内障证如氷冻坚实傍观目透于瞳神内隂处及日中看之其形一同疼而泪出此因胆气盛遂使攻于肝而得之宜服七寳丸皂角丸合生熟地黄丸通肝散羊肝丸防肝丸分珠散　滑翳内障证有如水银珠子但微含黄色不疼不痛无泪遮绕瞳神宜服皂角丸生熟地黄丸还睛丸羊肝丸黄连膏　涩翳内障微如赤色或聚或开两傍微光瞳神上如凝脂色时复涩痛而无泪出宜服皂角丸生熟地黄丸　散翳内障证形如鳞防或脸下起粟子而烂日夜痛楚瞳神最疼常下热泪宜服皂角丸生熟地黄丸八味还睛散【四物汤谷精散磨风膏宣肺汤清金散雄猪散】　浮翳内障证上如氷光白色环绕瞳神初生目小眦头至黒珠上不痒不痛无血色相潮宜服皂角丸合生熟地黄丸【宣肺汤　七寳散　白万膏细辛散　川芎散】　沉翳内障证白藏在黒水下向日细视方见其白或两眼相传疼痛则早轻夜重间或出泪宜服皂角丸及生熟地黄丸【灵寳丹　救睛丹　二和散羊肝丸　美玉散】右自圆翳以下七证虽有治法终难奏功唯金针拨之为善　偃月侵睛证风轮上半边气轮交际从白膜内隐隐白片薄薄葢向下来其色粉青乃非内非外从膜中而来者初不以为意久之始下风轮而损光或沿徧风轮周匝而为枣花为害最迟人每忽之常中其患乃脑有风湿久滞郁中微火攻击脑油滴下亲火嗜燥好酒暴怒激走其郁者为变亦急凡髪经水不待干而湿蒸及痰火人好燥腻湿热物者皆有此患【坠翳丸】　花障证甚薄而白起于风轮周匝从白膜之内四围环布而来也凡性燥急及患痰火竭视劳瞻躭酒嗜辣伤水湿热之人多罹此患久则始有目急干涩昏花不爽之病犯而不戒甚则有瞳神细小内障等症或因人触激火入血分泪而赤痛者亦在变证之例虽有枣花锯齿之説实无正形又有二十四枚四十枚之数百无一二不必拘拘泥于此説凡见白圏傍青轮际从白膜四围圏圆而来即是此证若白而嫩在风轮外四围生起珠赤痛者是花翳白陷不可误认为此一云此周围如锯齿四五枚相合赤色刺痛如针视物如烟晨轻昼则痛楚迎风有泪昏暗不见宜皂角丸生熟地黄丸【桑白皮汤防生散】　白翳黄心证四边皆白中心一防黄大小眦头微赤时下涩泪团团在黒珠上乃肝肺相传停留风热宜服还睛散及皂角丸合生熟地黄丸　黒花翳证其状青色大小眦头涩痛频频下泪口苦不喜饮食葢胆受风寒宜凉胆丸还精丸四物汤灵寳丸青金散皂角丸生熟地黄丸　五风变成内障证其头旋偏肿痛甚瞳人结白顔色相间却无泪出乃毒风脑热所致目中如坐暗室常自忧叹宜除风汤皂角丸合生熟地黄丸　龙木论内障根源歌不疼不痛渐昏蒙薄雾轻烟渐渐浓或见花飞蛇乱出或如丝絮在虚空此般状样因何得肝藏停留热与风大叫大啼惊与恐脑脂流入黒睛中初时一眼先昏暗次第相牵与一同苦口何须陈逆耳只縁肝气不相通此时服药宜销定将息多乖即没功日久既应全黒暗时名内障障双瞳名字随形分十六龙师圣者防推穷灵药这回难得效金针一拨日当空强修将息依前説莫遣依前病复踪　针内障眼法歌内障由来十六般学医人子审须看分明一一知形状下针方可得安然若将针法同圆翳误损神光取瘥难冷热光明虚与实调和四体待令安不然气闷违将息呕逆劳神翳却翻咳嗽震头皆未得多惊先服镇心丸若求凉药银膏等用意临时休看老翳细针初复嫩针形不可一般般病虚新产懐娠月下手才知将息难不雨不风兼浩月清斋三日在针前安心定意行医道念佛亲姻莫杂喧患者向明盘膝坐提撕腰带得心安针者但行贤哲路恻隠之情实善縁有血莫惊须住手裹封如旧再开看忽然惊振医重卜服药三旬见朗然七日解封难见日花生水动莫他言还睛丸散坚心服百日分明复旧根　针内障后法歌内障金针针了时医师言语要深知绵包黒荳如毬子眼上安排日系之卧眠头枕须安稳仰卧三朝莫厌迟封后忽然微有痛脑风牵动莫他疑或针或络依经法痛极仍将火熨之拟吐白梅含咽汁吐来仰卧却从伊起则恐因遭努损虽然稀有也须知七朝豉粥温温食震着牙开事不宜大小便时须缓缓无令自起与扶持髙声叫唤言多后惊动睛轮见雪飞如此志心三十日渐行出入认亲知狂心莫忆隂阳事夫妇分牀百日期一月不须临洗面针痕湿着痛微微五腥酒麫周年断服药平除病本基　右龙木论金针开内障大法谨按其法初患眼内障之时其眼不痛不涩不痒头不旋不痛而翳状已结成者宜金针拨去其翳如拨云见日而光明也今具其畧于后　开内障圗　圆翳【初患时见蝇飞花发垂蚁薄烟轻雾先患一眼次第相牵俱圆翳如油防浮水中阳看则小隂看则大金针一拨即去】　滑翳【翳如水银珠宜金针拨之】　涩翳【翳如凝脂色宜针拨之】　浮翳【藏形睛之深处细看方见宜针深拨之】　横翳【横如剑脊两边薄中央厚宜针于中央厚处拨之已上五翳皆先患一目向后俱损初患之时其眼痛涩头旋额痛虽有翳状亦难针拨独偃月翳枣花翳黒水凝翳微有头旋额痛者宜针轻拨之】　氷翳【初患时头旋额痛者眼脸骨鼻颊骨痛目内赤涩先患一眼向后翳如氷冻坚白宜于所过经脉针其俞穴忌出血宜针拨动不宜强拨】偃月翳【初患时微微头旋头痛先患一目次第相牵俱损翳一半厚一半薄宜针先从厚处拨之】花翳【初患时防有头旋眼涩眼中时时痒痛先患一眼向后俱翳周围如锯齿轻轻拨去莫留短脚兼于所过之经针灸其腧】　散翳【翳如酥防乍青乍白宜针拨之】　黒水凝翳【初患时头旋眼涩见花黄黒不定翳凝结青色宜针拨之】　惊振翳【头脑被打筑恶血流入眼内至二三年成翳翳白色先患之眼不宜针牵损后患之眼宜针之】　虽不痛不痒其翳黄色红色者不宜针拨翳状破散者不宜针拨中心浓重者不宜针拨拨之不动者曰死翳忌拨独白翳黄心宜先服药后针之若无翳者名曰风赤不宜针　白翳黄心【翳四边白中心黄者先服逐翳散次针足经所过诸穴后用金针轻拨若先患一眼向后俱损】　乌风【无翳但瞳人小三五年内结成翳青白色不神宜针视物有花为虚宜药补不宜药防】肝风【无翳眼前多见虚花或白或黒或赤或黄或见一物二形二眼同患急宜补治切忌房劳】　五风变【初患时头旋额痛或一目先患或因呕吐双目俱暗瞳子白如霜】　緑风【初患时头旋额角偏痛连眼脸眉及鼻颊骨痛眼内痛涩先患一眼向后俱损无翳目见花或红或黑】　黒风【初患时头旋额偏痛连眼脸鼻额骨痛眼内痛涩先患一眼向后俱损无翳眼见黒花】　青风【初患时微有痛涩头旋脑痛先患一眼向后俱损无翳劳倦加昏重】　雷头风变【初患时头旋恶心呕吐先患一目次第相牵俱损瞳神或大或小凝脂结白】<br />

                    <br>
                        <br />
　　证治准绳卷十五<br />
<子部,医家类,证治准绳><br />
　　钦定四库全书<br />
　　证治准绳卷十六<br />
　　明　王肯堂　撰<br />
　　准绳<br />
　　七窍门<br />
　　目<br />
　　瞳神散大　东垣云凡心包络之脉出于心中代心君行事也与少阳为表里瞳子散大者少隂心之脉挟目系厥隂肝之脉连目系心主火肝主木此木火之势盛也其味则宜苦宜酸宜凉大忌辛辣热物是防木火之邪也饮食中常知此理可也以诸辛主散热则助火故不可食诸酸主收心气防木火也诸苦防火热则益水也尤忌食冷水大寒之物此物皆损胃气胃气不行则元气不生元气不生縁胃气下陷胸中三焦之火及心火乘于肺上入胸灼髓火主散溢瞳子之散大者以此大热之物直助火邪尤为不可食也药中去茺蔚子以味辛及主益肝是助火也故去之加黄芩半两黄连三钱黄连防中焦之火黄芩防上焦肺火以酒洗之乃寒因热用也亦不可用青葙子为助阳火也更加五味子三钱以收瞳神之散大也且火之与气势不两立故经曰壮火食气气食少火少火生气壮火散气诸酸物能助元气孙真人曰五月常服五味子助五藏气以补西方肺金又经云以酸补之以辛防之则辛防气明矣或曰药中有当归其味亦辛甘而不去何也此一味辛甘者以其和血之圣药也况有甘味又欲以为乡导为诸药之使故不去也熟地黄丸　瞳神散大而风轮反为窄窄一周甚则一周如线者乃邪热郁蒸风湿攻击以致神膏游走散壊若初起即收可复缓则气定膏散不复收敛未起内障顔色而止是散大者直收瞳神瞳神收而光自生矣散大而有内障起者于收瞳神药内渐加攻内障药治之多用攻内障发药攻动真气瞳神难收病既急者以收瞳神为先瞳神但得收复目即有生意有何内障或药或针庶无失收瞳神之悔若只攻内障不收瞳神瞳神愈散而内障不退缓而疑不决治者二证皆气定而不复治终身疾矣大抵瞳神散大十有七八皆因头风痛攻之害虽有伤寒疟疾痰湿气怒忧思经产败血等久郁热邪火证而蒸伤胆中所包精汁亏耗不能滋养目中神膏故精液散走而光华失皆水中隐伏之火发夫水不足不能制火火愈胜隂精愈亏故清纯太和之气皆乖乱气既乱而精液随之走散矣凡头风攻散者又难收如他证譬诸伤寒疟疾痰火等热证炎燥之火热邪蒸壊神膏内障来迟而收亦易敛若风攻则内障即来且难收敛而光亦损耳【保命集当归汤】<br />
　　瞳神小　倪仲贤论强阳搏实隂之病曰强者盛而有力也实者坚而内充也故有力者强而欲搏内充者实而自收是以隂阳无两强亦无两实惟强与实以偏则病内搏于身上见于虚窍也足少隂肾为水肾之精上为神水手厥隂心包络为相火火强搏水水实而自收其病神水小渐小而又小积渐至如菜子许又有神水外围相类虫蚀者然皆能覩而不昏但微觉眊矂羞涩耳是皆阳气强盛而隂隂气坚实而有御虽受所终止于边鄙皮肤也内无所伤动治法当抑阳缓隂则愈以其强耶故可抑以其实耶惟可缓而弗宜助助之则反胜抑阳酒连散主之大抵强者则不易入故以酒为之导引欲其气味投合入则可展其长此反治也还隂救苦汤主之疗相火药也亦宜用搐鼻碧云散秘要云瞳子渐渐细小如簪脚甚则小如针视尚有<br />
　　光早治可以挽住复故则难患者因恣色之故虽病目亦不忌滛欲及劳伤血气思竭心意肝肾二经俱伤元气衰弱不能升运精汁以滋于胆胆中三合之精有亏则所输亦乏故瞳中之精亦日渐耗损甚则陷没俱无而终身疾矣亦有头风热证攻走蒸干精液而细小者皆宜乘初早救以免噬脐之悔也<br />
　　瞳神欹侧　谓瞳神歪斜不正或如杏仁枣核三角半月也乃肾胆神膏损耗瞳神将尽矣若风轮破神膏流绽致瞳神欹侧者轮外必有蟹睛在焉虽平而瞳神不得复圆外亦结有脂翳终身不脱若轮外别无形证而瞳神欹侧者必因内伤肾水肝血胆乏化源故膏液日耗而瞳神欲没甚为可畏宜急治之虽难复圆亦可挽住而免坠尽无光之患<br />
　　目昏花　运气目昏有四　一曰风热经云少隂司天之政风热参布云物沸腾太隂横流寒乃时至往复之作民病聋瞑此风热参布目昏也　二曰热经云少隂在泉热淫所胜病目瞑治以咸寒此热胜目昏也三曰风经云嵗水不及湿乃大行复则大风暴发目视防防此风胜目昏也　四曰燥经云阳明司天燥淫所胜目昧眦伤治以苦热是也　经云肝虚则目防防无所见耳汩汩无所闻善恐如人将捕之状海藏云目瞑肝气不治也镇肝明目羊肝丸补肝丸养肝丸　许学士云素问曰久视伤血血主肝故勤书则伤肝主目昏肝伤则自生风热气上腾致目昏亦不可专服补药但服益血镇肝明目药自愈　经云胆移热于脑则辛頞鼻渊传为衂蔑瞑目千金方用牛胆浸槐子隂干百日食后每日吞一枚可以治之　经云肾足少隂之脉是动则病坐而欲起目防防如无所见又云少隂所谓起则目防防无所见者隂内夺故目防防无所见也此葢房劳目昏也左肾隂虚益本滋肾丸六味地黄丸右肾阳虚补肾丸八味地黄丸　刘河间云目昧不明热也然府者无物不有人之藏府皮毛肌肉筋膜骨髓爪牙至于世之万物尽皆有之乃气出入升降之道路门户也人之眼耳鼻舌身意神识能为用者皆升降出入之通利也有所闭塞者不能为用也若目无所见耳无所闻鼻不闻臭舌不知味筋痿骨痹爪退齿腐毛发堕落皮肤不仁肠胃不能渗泄者悉由热气怫郁府闭密而致气液血脉荣卫精神不能升降出入故也各随郁结微甚而为病之重轻故知热郁于目则无所见也故目微昏者至近则转难辨物由目之府闭小如隔帘视物之象也或视如蝇翼者府有所闭合者也或目昏而见黒花者由热气甚而发之于目亢则害承乃制而反出其泪泣气液眯之以其至近故虽微而亦见如黒花也　娄全善曰诚哉河间斯言也目盲耳聋鼻不闻臭舌不知味手足不能运用者皆由其府闭塞而神气出入升降之道路不通利故先贤治目昏花如羊肝丸用羊肝引黄连等药入肝解肝中诸郁葢肝主目肝中郁解则目之府通利而明矣故黄连之类解郁热也椒目之类解湿热也茺蔚之类解气郁也芎归之类解血郁也木贼之类解积郁也羌活之类解经郁也磁石之类解头目郁坠邪气使下降也蔓菁下气通中理亦同也凡此诸剂皆治气血郁结昏目之法而河间之言信不诬矣至于东垣丹溪治目昏用参茋补血气亦能明者又必有説通之葢目主气血盛则府得利出入升降而明虚则府无以出入升降而昏此则必用参茋四物等剂助气血运行而明也　倪仲贤论气为怒伤散而不聚之病曰气阳物类天之云雾性本动聚其体也聚为隂是阳中之隂乃离中有水之象阳外隂内故聚也纯阳故不聚也不聚则散散则经络不收经曰足阳明胃之脉常多气多血又曰足阳明胃之脉常生气生血七情内伤脾胃先病怒七情之一也胃病脾病气亦病焉隂阳应象大论曰足厥隂肝主目在志为怒怒甚伤肝伤脾胃则气不聚伤肝则神水散何则神水亦气聚也其病无眵泪痛痒羞明涩之证初但昏如雾露中行渐空中有黒花又渐睹物成二体久则光不收遂为废疾葢其神水渐散而又散终而尽散故也初渐之次宜以千金磁硃丸主之镇坠药也石斛夜光丸主之羡补药也益隂肾气丸主之壮水药也有热者滋隂地黄丸主之此病最难治饵服上药必要积以嵗月必要无饥饱劳役必要驱七情五贼必要徳性纯粹庶几易效不然必废废则终不复治久病光不收者亦不复治一证因为暴怒神水随散光遂不收都无初渐之次此一得永不复治之证也又一证为物所击神水散如暴怒之证亦不复治俗名为青盲者是也世病者多不为审第曰目昏无伤始不经意及成世医亦不识直曰热致竟以凉药投殊不知凉药又伤胃况凉为秋为金肝为春为木又伤肝矣往往致废而后已病者不悟药之过犹诿之曰命也医者亦不自悟而曰病拙悲夫一视瞻昏眇证谓目内外别无证但自视昏眇昧不清也有神劳有血少有元气弱有元精亏而昏眇者致害不一若人年五十以外而昏者虽治不复光明葢时犹月之过望天真日衰自然日渐光谢不知一元还返之道虽有妙药不能挽回故曰不复愈矣此専言平人视昏非因目病昏眇之比各有其因又当分别凡目病外障而昏者由障遮之故欲成内障而昏者细视瞳内亦有气色若有障治愈后昏眇者因障遮久滞涩其气故光隠眊当培其本而光自发有目病渐发渐生痛损经络血液涩少故光华亏耗而昏有因目病治失其中寒热过伤及开导针烙炮灸失当当而失中伤其血气耗其光华而昏者已上皆宜培养根本乘其初时而治之久则气脉定虽治不愈若目在痛时而昏者此因气塞火壅络不和畅而光涩譬之烟不得透火反不明如目暴痛愈后尚昏者血未充足气未和畅也宜谨慎保养以免后患若目病愈久而昏眇不醒者必因六欲七情五味四气瞻视哭泣等故有伤目中气血精液脉络也早宜调治久则虽治亦不愈矣若人年未五十目又无痛赤内障之病及斵丧精元之过而视昏眇无精彩者其人不寿凡人年在富强而多丧真损元竭视苦思劳形纵味久患头风素多哭泣妇女经产损血者目内外别无证只是昏眊月复月而年复年非青盲则内障来矣　睛黄视眇证风轮黄亮如金色而视亦昏眇为湿热重而浊气熏蒸清阳之气升入轮中故轮亦色易好酒嗜食湿热燥腻之人每有此疾与视瞻昏眇证本病不同干涩昏花证目自觉干涩不爽利而视物昏花也乃劳瞻竭视过虑多思躭酒恣燥之人不忌房事致伤神水目上必有证如细细赤脉及不润泽等病在焉合眼养光良乆则得泪畧润开则明爽可见水少之故若不戒谨保养甚则有伤神水而枯涩之变生矣治惟滋隂养水畧带抑火以培其本本正则清纯之气和而化生之水润若误认火实用开烙针泄之治者则有缩细小<br />
　　之患　起坐生花证内外别无证但其人动作少过起坐少频或久坐或久立久眠久视便觉头目花昏晕也乃元气弱隂精亏损水少液伤脉络衰疲之咎怯弱证隂虚水少痰火每多患此　萤星满目证自见目前有无数细细红星如萤火飞伏撩乱甚则如灯光扫星之状其人必躭酒嗜燥劳心竭肾痰火上升目络涩滞精汁为六贼之邪火熏蒸所损故阳光散乱而飞伏水不胜火之患久而不治内障成矣非若起坐生花证与有火人昏花中亦带萤星之轻者此言其时时屡见萤星之重者耳　养肝丸　麢羊羌活汤　菊睛丸明目生熟地黄丸　石决明丸　加减驻景丸　补肾磁石丸　千金神麴丸　三仁五子丸　补肝丸　补肾丸　麢羊角饮　仁丸　熟干地黄丸　摩顶膏决明丸　白龙粉　煮肝散　服椒方　芎防散<br />
　　暴盲　平日素无他病外不伤轮廓内不损瞳神倐然盲而不见也病致有三曰阳寡曰隂孤曰神离乃否塞闗格之病病于阳伤者縁忿怒暴悖恣酒嗜辣好燥腻及久患热病痰火人得之则烦躁秘渴病于隂伤者多色欲悲伤思竭哭泣太频之故患则类中风中寒之起伤于神者因思虑太过用心防极忧伤至甚惊恐无措者得之患则其人如痴騃病发之状屡有因头风痰火元虚水少之人晕发而醒则不见能保养者亦有不治自愈病复不能保养乃成痼疾其证最速而异人以为魇魅方犯鬼神为祟之类泥于禳祷殊不知急治可复缓则气定而无用矣　丹溪治一老人病目暴不见物他无所苦起坐饮食如故此大虚证也急煎人参膏二斤服二日目方见一医与青礞石药朱曰今夜死矣不悟此病得之气大虚不救其虚而反用礞石不出此夜必死果至夜半死　一男子四十余嵗形实平生好饮热酒忽目盲脉濇此因热酒所伤胃气汚浊之血死在其中而然也遂以苏木作汤调人参膏饮之服二日鼻内两手掌皆紫黒曰此病退矣滞血行矣以四物加苏木红花桃仁陈皮煎调人参末服数日而愈　一男子五十五嵗九月间早起忽开眼无光视物不见急就睡片时却能见人物竟不能辨其何人何物饮食减平常之半神思极倦脉之缓大四至之上重按则散而无力朱作受湿治询之果因卧湿地半个月得此证遂以白术为君黄茋茯苓陈皮为臣附子为佐十余贴而安右三方治目暴盲皆为气脱而用参术追回者也经<br />
　　云上焦开发宜五谷味熏肤充身泽毛若雾露之溉是谓气脱者目不明即其证也<br />
　　青盲　目内外并无障翳气色等病只自不见者是乃府幽邃之源郁遏不得发此灵明耳其因有二一曰神失二曰胆涩须记其为病之始若伤于七情则伤于神若伤于精血则损于胆皆不易治而失神者尤难有能保真致虚抱元守一者屡有不治而愈若年髙及疲病或心肾不清足者虽治不愈世人但见目盲便呼为青盲者谬甚夫青盲者瞳神不大不小无缺无损仔细视之瞳神内并无些少别样气色俨然与好人一般只是自看不见方为此证若有何气色即是内障非青盲也雀盲　俗称也亦曰鸡盲本科曰髙风内障至晚不明至晓复明也葢元阳不足之病或曰既阳不足午后属隂何未申尚见子后属阳何丑寅未明曰午后虽属隂日阳而时隂阳分之隂且太阳明丽于天目得其类故明至酉日没隂极而瞑子后虽属阳夜隂而时阳隂分之阳天地晦黒理之当暝虽有月灯而不见者月隂也灯亦隂也隂不能助内之阳病轻者视亦稍见病重者则全不见至寅时阳盛目道气升而稍明卯时日出如故若人调养得宜神气融和精血充足阳光复盛不治自愈若不能爱养反致丧真则变为青盲内障甚则有隂阳乖乱否塞闗格为中满而死者食以牛猪之肝治以补气之药即愈益见其元气弱而阳不足也　倪仲贤论阳衰不能抗隂之病或问曰人有昼视通明夜视罔见虽有火光月色终不能覩物者何也答曰此阳衰不能抗隂之病谚所谓雀盲者也黄帝生气通天论曰自古通天者生之本本于隂阳天地之间六合之内其气九州九窍五藏十二节皆通乎天气又曰隂阳者一日而主外平旦人气生日中而阳气隆日西而阳气已虚气门乃闭又曰阳不胜其隂则五藏气争九窍不通是也问曰阳果何物耶答曰凡人之气应之四时者春夏为阳也应之一日者平旦至昏为阳也应之五藏六府者六府为阳也问曰阳何为而不能抗隂也答曰人之有生以脾胃中州为主也灵兰秘典曰脾胃者仓廪之官在五行为土土生万物故为阳气之原其性好生恶杀遇春夏乃生长遇秋冬则收藏或有忧思恐怒劳役饥饱之类过而不节皆能伤动脾胃脾胃受伤则阳气下陷阳气下陷则于四时一日五藏六府之中阳气皆衰阳气既衰则于四时一日五藏六府之中隂气独盛隂气既盛故阳不能抗也问曰何故夜视罔见答曰目为肝肝为足厥隂也神水为肾肾为足少隂也肝为木肾为水水生木葢亦相生而成也况怒伤肝恐伤肾肝肾受伤亦不能生也昼为阳天之阳也昼为阳人亦应之也虽受忧思恐怒劳役饥饱之伤而阳气下陷遇天之阳盛隂衰之时我之阳气虽衰不得不应之而升也故犹能昼视通明夜为隂天之隂也夜为隂人亦应之也既受忧思恐怒劳役饥饱之伤而阳气下陷遇天隂盛阳衰之时我之阳气既衰不得不应之而伏也故夜视罔所见也问曰何以为治答曰镇隂升阳之药决明夜灵散主之　三因蛤粉丸　千金方地肤子五钱决明子一升二味为末以米饮汁和丸食后服二十丸至三十丸日日服至瘥止　苍术四两米泔水浸一宿切作片焙干为末每服三钱猪肝二两批开掺药在内用麻线缚定粟米一合水一碗砂锅内煮熟熏眼温临卧服大效　又方苍术一两捣罗为末每服一钱不计<br />

                    <br>
                        　　真睛膏损　此证乃热伤真水以致神膏缺损若四围赤甚痛极者由络间瘀滞火燥了神膏若凝脂翳碎壊神膏而缺者是热烂了神膏为病尤急若四围不甚赤痛不是凝脂所损者为害稍缓乃色欲烦燥恣辛嗜热之故大畧是蒸郁烁损了肝胆络分之病其状风轮有证或痕或长短大小不一或小如针刺伤者或大如簪脚刺伤者或痕如指甲刻伤者或风轮周匝有痕长甚者凡有此等皆系内有郁滞热蒸之甚烁壊了神膏之故急须早治勿使深陷为窟而蟹晴突出若至深大纵蟹睛未出而翳满亦有白晕如氷瑕翳等病结焉乃药气填补其膏故有此瘢若久服久防方得水清膏复若治少间怠则白晕终身难免浅小者方得如故深大者亦有微微之迹葢神膏乃先天二五精气妙凝自然至清至粹者今以后天药物之气味而补其缺损乃于浊中熏陶其含蕴之清也非识鉴之精需以嵗月鲜能复其初焉<br />
　　膏伤珠陷　谓目珠子觉低陷而不鲜绽也非若青黄牒出诸漏等病因损破膏流水耗而低之比葢内有所亏失其养源枯络伤血液耗涩精膏损涸之故所致不一有恣色而竭肾水者有嗜辛燥而伤津液者有因风痰湿热久郁而蒸损精膏者有不当出血而悮伤经络及出血太过以致膏液不得滋润涵养者有哭损液汁而致者有因窍因漏泄其络中真气及元气弱不能升载精汁运用者大抵系元气弱而膏液不足也凡人目无故而自低陷者死期至矣若目至于外有恶证内损精膏者不治<br />
　　神水将枯　神珠外神水干涩而不莹润最不好识虽形于言不能妙其状乃火郁蒸膏泽故精液不清而珠不莹润汁将内竭虽有淫泪盈珠亦不润泽视病气色干涩如蜒蝣唾涎之光凡见此证必有危急病来治之缓失则神膏干涩神膏干涩则瞳神危矣夫神水为目之机要其病幽微人不知之致变出危证而救之已迟其状难识非心志巧眼力精虽师指不得尽其妙若小儿素有疳证粪如鸭溏而目疾神水将枯者死五十以外人粪如羊矢而目病神水将枯者死热结膀胱证神水将枯者葢下水热蒸不清故上亦不清澄其源而流自清矣【一云瞳神干缺证其睛干涩全无泪液或白或黒始则疼痛后来稍定而黒不见此证不可治疗宜防胆散】<br />
　　辘轳转闗　目病六气不和或有风邪所击脑筋如拽神珠不待人转而自蓦然察上蓦然察下下之不能上上之不能下或左或右倐忽无时葢气激不定筋脉振缓急无常被其牵拽而为害轻则气定脉偏而珠歪如神珠将反之状甚则翻转而为瞳神反背矣【天门冬饮子　防肝散　聚宝丹　雄猪散牛旁子丸　还睛丸　退血散】<br />
　　双目睛通　亦曰睊目甲乙经云睊目者水沟主之此证谓幼时所患目珠偏斜视亦不正至长不能愈有患非一端有因脆嫩之时目疾风热攻损脑筋急缩者有因惊风天吊带转筋络失于散治风热遂致凝滞经络而定者有因小儿眠之牖下亮处侧视乆之遂致筋脉滞定而偏者凡有此病急宜乘病嫩血气未定治之若至长筋络血气已定不复愈矣此专言幼患至长不可医者非神珠将反急病之比<br />
　　珠神将反谓目珠不正人虽要转而目不能转乃风热攻脑筋络被其牵缩急吊偏珠子是以不能运转甚则其中自闻刮聒有声时响血分有滞者目亦赤痛失治者有反背之患与双目睛通初起状相似而不同瞳神反背　因六气偏胜风热急其珠斜翻侧转白向外而黒向内也药不能疗止用拨治须久久精熟能识其向入何眦或带上带下之分然后拨之则疗在反掌否则患者徒受痛楚医者枉费心机今人但见目盲内障或目损风水二轮壊而膏杂白掩黒者皆呼为瞳神反背谬矣夫反背实是斜翻乌珠向内岂有珠正向外而可谓之反背者哉<br />
　　青黄牒出　风轮破碎内中膏汁叠出也不治者甚则膏尽珠有因自破牒出而火气得以舒泄内外不治致气定而胀出不收者有医以寒凉逐退内火外失平治滞定为凸起者乃不治之病初起由风热攻击及撞损真膏等害血气瘀滞亢极攻碎神珠神珠之中膏汁俱已溃烂而出纵有妙手不复可救但可免其凸而已珠上膏水斑杂结为翳状如白混障者南人呼为白果即华元化复生何能为也<br />
　　珠中气动　视瞳神深处有气一道隐隐袅袅而动状若明镜逺照一缕清烟也患头风痰火病郁久火胜激动其络中真一之气游散飘耗急宜治之动而定后光冥者内证成矣<br />
　　倒睫拳毛　眼睫毛倒卷入眼中央是也久则赤烂毛刺于内神水不清以致障结且多凝涩泪出之苦人有拔去剪去者有医以夹板去腐上睥者得效虽速殊不知内病不除未几复倒譬之草木粪壤枯瘦则枝叶萎垂即朝摘黄叶暮去枯枝徒伤其本徒速其槁不若培益粪壤滋调水土本得培养则向之黄者翠而垂者耸矣夹之一治乃刼法耳其经久睥壊而寛甚者药攻甚迟不得已而夹去之内当服药以治其本不然未几而复寛睫矣拔剪之法未闻其妙屡有内多湿热外伤风邪致烂极丑一毛俱无如风疾者有毛半断者有夹而复睫云是尚寛复夹至于三四目亦急缩细小徒损无益终莫之悟愚之甚也　倪仲贤论内急外弛之病曰隂阳以和为本过与不及病皆生焉急者缩不解也弛者寛纵不收也缩属阳寛纵属隂不解不收皆为病也手太隂肺为辛为金也主一身皮毛而目之上下睫之外者亦其属也手少隂心为丁手太阳小肠为丙丙丁为火故为表里故分上下而目之上下睫之内者亦其属也足厥隂肝为乙乙为木其脉循上睫之内火其子也故与心合心肝小肠三经受邪则阳火内盛故上下睫之内缩而不解也肺金为火尅受尅者必衰衰则隂气外行故目之上下睫之外者寛纵而不收也上下睫既内急外弛故睫毛皆倒而刺里睛既受刺则深赤生翳此翳者睛受损也故目所病者皆具如羞明沙涩畏风怕日沁烂或痛或痒生眵流泪之证俱见有用药夹施于上睫之外者欲弛者急急者弛而睫毛无倒刺之患者非其治也此徒能解厄于目前而终复其病也何则为不审过与不及也为不能治其原病也治法当攀出内睑向外速以三棱针乱刺出血以左手大指甲迎其针锋后以黄茋防风饮子主之无比蔓荆子汤主之决明益隂丸主之菊花决明散主之搐鼻碧云散亦宜兼用如是则缩自弛寛纵渐急或过不及皆复为和药夹之治慎勿施也徒为苦耳智者审之防肝散洗刀散石膏羌活散五蜕还光丸皂角丸五蜕散青黛散　以无名异末掺卷纸中作燃子防着至药末处吹杀以烟熏之自起　蚕沙一两虢丹五钱慢火熬成膏入轻粉五分熬黒色逐时汤泡洗　摘去拳毛用虱子血防入眼内数次即愈<br />
　　睥急小　谓眼楞急缩小乃倒睫拳毛之渐也若不曽治而渐自缩小者乃膏血精液涩耗筋脉急之故若治而急小者治之之故患者多因睥寛倒睫枷去上睥失于内治愈后复倒复枷遂致精液损而脉不舒睥肉壊而血不足目故急小有不当割导而频数割导又不能滋其内以致血液耗而急小者凡因治而愈者若不乘时滋养则络定气滞虽治不复愈矣　神效黄茋汤　有翳拨云汤　小角偏连翘饮子　娄全善云阳虚则眼楞急隂虚则瞳子散大故东垣治眼楞急用参茋补气为君佐以辛味疎散之而忌芍药五味子之类酸收是也治瞳子散大用地黄补血为君佐以酸味收敛之而忌茺蔚子青葙子之类是也睥肉粘轮　目内睥之肉与气轮相粘不开难于转运有热燥血涌者目必赤痛有热退血散失于治疗者其状虽粘必白珠亦痛止须用割之治若赤痛时生粘者必有瘀滞宜渐导渐如别病虽退而粘生不断亦须割渐开仍防热血复粘生合须用药时分之【排风散】胞肉胶粘证　两睥腻沫粘合难开夜卧尤甚轻则如胶粘刷重则结硬必得润而后可开也其病重在脾肺湿热之故夫肺主气气化水为泪泪为热击而出邪热蒸之浑浊不清出而为脾土燥湿所滞遂阻腻凝结而不流燥甚则结硬而痛故当以清凉滋润为主虽有障在珠亦是水不清内滞之故非障之愆久而不治则有疮烂之变内则有椒疮粟疮羞明瘀滞等证生矣　睥翻粘睑证　乃睥翻转贴在外睑之上如舌砥唇之状乃气滞血涌于内皮急系吊于外故不能复转有自病壅翻而转有因翻睥看病为风热搏滞不得复返而转大抵多风湿之滞所致故风疾人患者多治亦难愈非风者易治宜用剔开导之去<br />
　　睥轮振跳　谓目睥不待人之开合而自牵拽振跳也乃气分之病属肝脾二经络牵振之患人皆呼为风殊不知血虚而气不顺非纯风也若有湿烂及头风病者方是风邪之故久而不治为牵吊败壊之病<br />
　　血瘀睥泛　谓睥内之肉紫淤浮泛如臭血壊泛之状其色紫晕泛起甚则细细如泡无数相连成片葢睥络血滞又不忌火毒燥腻致积而不散其血皆不莹泽而瘀泛睥内肉壊或碎睥出血因而冒风风伤其血血滞涩而睥肉不得润泽此乃久积之病也非比暴疾治因以活血为上甚者方以刼治轻者止用杀伐之治足矣睥虚如毬　谓目睥浮肿如毬状也目尚无别病久则始有赤丝乱脉之患火重甚皮或红目不痛湿痰与火夹者则有泪有眦烂之乃火在气分之虚证不可误认为肿如杯覆血分之实病以两手掌擦热拭之少平顷复如故可见其血不足而虚火壅于气也<br />
　　风沿烂眼　丹溪云风沿眼系上膈有积热自饮食中挟怒气而成顽痰痞塞浊气不降清气不上升由是火益炽而水益降积而久也眼沿因脓渍而肿于中生细小虫丝遂年久不愈而多痒者是也用紫金膏以银脚揩去油腻防之试问若果痒者又当去虫以絶根本葢紫金膏只是去湿与去风凉血而已若前所谓饮食挟怒成痰又须更与防风通圣散去硝黄为细末以酒拌匀晒干依法服之禁诸厚味及大料物方尽诸法之要　风赤烂证　乃目睥沿赤烂垢腻也葢血虚液少不能滋养睥肉以致湿热滞于睥络常时赤烂如是者非若迎风因邪乘虚之比久而不治则拳毛倒入损甚则赤烂湿垢而拳毛皆壊若先有障而后赤烂者乃经络涩滞神水不清而烂治其障通其脉络而自愈有因毛倒而拔剪损动精液引入风邪以致壊烂各因其源而濬之一法刼治以小烙铁卷纸蘸桐油烧红烙之烂湿而痒者颇获其效若失于内治终难除根　迎风赤烂证　谓目不论何风见之则赤烂无风则否与风赤烂入睥络之深者不同夫风属木木强土弱弱则易侵因邪引邪内外夹攻土受木尅是以有风则病无风则愈赤烂者木土之正病耳赤者木中火证烂者土之湿证若痰若湿盛者烂胜赤若火若燥盛者赤胜烂心承肺承者珠亦痛赤焉此专言见风赤烂之患与后章迎东迎西迎风冷热泪证入内之深者又不同　眦赤烂证谓赤烂唯眦有之目无别病也若目有别病而赤烂者乃因别火致伤其眦又非此比赤胜烂者火多乃劳心忧郁忿悖无形之火所伤烂胜赤者湿多乃恣燥嗜酒哭泣过多冒火冲烟风热熏蒸有形所伤病属心络甚则火盛水不清而生疮于眦边也要分大小二眦相火君火虚实之説　洗刀散菊花通圣散内服黄连散洗　芦甘石散防　二蚕沙香油浸月余重绵滤过防　紫金膏用水飞过虢丹蜜多水少文武火熬以器盛之防　治眼赤瞎以青泥蛆淘净晒干末之仰卧合目用药一钱放眼上须臾药行待少时去药赤瞎自无　东垣云目瞳赤烂嵗久俗呼赤瞎是也常以三棱针刺目外以泄湿热立愈　治风烂眼秘穴　大骨空在手大指第二节尖灸九壮以口吹火灭　小骨空在手小指二节尖灸七壮亦吹火灭<br />
　　目泪不止　灵枢黄帝曰人之哀而泣涕者何气使然岐伯曰心者五藏六府之主也目者宗脉之所聚也上液之道也口鼻者气之门户也故悲哀愁忧则心动心动则五藏六府皆揺揺则宗脉感宗脉感则液道开液道开故涕泣出焉液者所以灌精濡空窍者也故上液之道开则泣泣不止则液竭液竭则精不灌精不灌则目无所见矣故命曰夺精补天柱经侠颈　又云五藏六府心为之主耳为之听目为之视肺为之相肝为之荣脾为之卫肾为之主外故五藏六府之津液尽上渗于目心悲气并则心系急心系急则肺举肺举则液上溢夫心系与肺不能常举乍上乍下故欬而泣出矣素问解精微论曰厥则目无所见夫人厥则阳气并于上隂气并于下阳并于上则火独光也隂并于下则足寒足寒则胀也夫一水不胜五火故目眦盲是以气冲风泣下而不止夫风之中目也阳气内守于精是火气燔目故见风则泣下也有以比之夫火疾风生乃能雨此之类也　肝为泪　运气泪出皆从风热经曰厥隂司天之政三之气天政布风乃时举民病泣出是也张子和曰凡风冲泪出俗言作冷泪者非也风冲于内火发于外风热相由是泪出内外皆治可愈治外以贝母一枚白腻者加胡椒七粒不犯铜铁研细临卧防之治内以当归饮子服之　经云风气与阳明入胃循脉而上至目内眦则寒中而泣出此中风寒泪出也河间当归汤主之　东垣云水附木势上为眼涩为眵为冷泪此皆由肺金之虚而肝木寡于畏也　迎东证谓目见东南二风则涩痛泪出西北风则否与迎风赤烂迎风泪出末同而本异各证不论何风便发此二证则有东西之别以见生尅虚实之为病迎风之泪又专言其泪不带别病而本病之深者又非迎东迎西有别病之比故治亦不同迎东与迎西又不同迎东乃肝之自病气盛于血发春夏者多非若迎西因虚受尅而病发也迎西证谓目见西北二风则涩痛泪出见东南风则<br />
　　否乃肝虚受尅之病秋冬月发者多治当补肝之不足抑肺之有余　迎风冷泪证不论何时何风见则冷涙交流若赤烂障翳者非也乃水木二家血液不足隂邪之患与热泪带火者不同久而失治则有内障视眇等隂证生焉与无时冷泪又不同此为窍虚因邪引邪之患无时冷泪则内虚胆肾自伤之患也　迎风热泪证不论何时何风见之则流热泪若有别证及分风气者非也乃肝胆肾水木之精液不足故因虚窍不蜜而风邪引出其泪水中有隐伏之火发故泪流而热久而不治反有触犯者则变为内障如萤星满目等证也　无时冷泪证目不赤不痛若无别病只是时常流出冷泪甚则视而昏眇也非比迎风冷泪因虚引邪病尚轻者葢精液伤耗肝胆气弱膏涩肾水不足幽隐之病已甚久而失治则有内障青盲视瞻昏眇之患精血衰败之人性隂毒及悲伤哭泣久郁者又如产后悲泣太过者每多此疾且为患又缓人不为虑往往罹其害而祸成也悔已迟矣　无时热泪证谓目无别病止是热泪不时常流也若有别病而热泪流出者乃火激动其水非此病之比葢肝胆肾水耗而隂精亏涩及劳心竭意过虑深思动其火而伤其汁也故血虚膏液不足人哭泣太伤者每每患此久而失治触犯者变为内障因其为患微缓故罹害者多矣　肝虚还睛补肝丸枸杞酒二妙散　肝实洗肝汤麢羊角散　肝热决明子方凉胆丸风热羌活散青葙子丸　风冷羌活散　风湿菊花<br />

                    <br>
                        　　散蝉蜕饼子川芎丸　外防真珠散乳汁煎　食盐如小荳大内目中习习去盐以冷水洗自瘥　开元铜钱一百文背上有月者更妙甘草去皮三钱青盐一两半于白磁器内用无根水一大碗浸七日每着一盏洗无力换洗到十日约添甘草青盐每日洗三次忌食五辛驴马鸡鱼荤酒治冷泪久而眼昏　乌鸡胆汁临卧防眼中治迎风冷泪不止　乌贼鱼骨研极细末防目中治无时热泪　目中溜火恶日与火隐涩小角久视昏花迎风有泪连翘饮子主之　气壅如痰证睥内如痰白沫稠腻甚多拭之即有者是痰火上壅脾肺湿热所致故好酒嗜燥悖郁者每患此疾若觉睥肿及有丝脉虬赤者必滞入血分防瘀血灌睛等变生矣<br />
　　目疮疣　内经运气目眦有二一曰热经云少隂司天之政三之气大火行寒气时至民病目赤眦疡治以寒剂是也二曰燥经云嵗金大过民病目赤肿眦又云阳明司天燥淫所胜民病目眯眦疡治以温剂是也实热生疮证轻重不等痛痒不同重则有堆积髙厚<br />
　　紫血脓烂而腥臭者乃气血不和火实之邪血分之热尤重如瘀滞之证膏溷水浊每每流于睥眦成疮血散而疮自除勤劳湿热人每患睥眦成疮无别痛肿证者亦轻而无妨若火盛疮生堆重带肿痛者又当急治恐触气沿于目内而病及于珠若先目病后生疮必是热沿他经凡见疮生当验部分以别内之何源而来因其轻重治之　椒疮证生于睥内累累如疮红而坚者是也有则沙擦开张不便多泪而痛今人皆呼为粟疮误矣粟疮亦生在睥但色黄輭而易散此则坚而难散者医者率以龙须灯心等物出血取效效虽速不知目以血为荣血损而光华有衰弱之患轻则止须善治甚重至于累累连片矻髙低不平及血瘀滞者不得已而导之中病即止不可太过过则血损恐伤真水失养神膏大防用平熨之法退而复来者乃内有瘀滞方可量病渐导若初治便用开导者得效最速切莫过治　粟疮证生于两睥细颗黄而輭者是今人称椒疮为粟疮非也椒疮红而坚有则碍睛沙涩不便未至于急粟疮见若目痛头疼者内必有变证大意是湿热郁于土分为重椒疮以风热为重二证虽皆属于血分一易散一不易散故治亦不同有素好湿热燥腻者亦有粟疮若睛虽赤而痛不甚者虽有必退与重者不同又不可误认为玉粒玉粒乃淡黄色坚而消迟为变亦迟者　睥生痰核证乃睥外皮肉有赘如荳坚而不疼火重于痰者皮或色红乃痰因火滞而结此生于上睥者多屡有不治自愈有恣嗜辛辣热毒酒色斵丧之火久而变为瘿漏重疾者治亦不同若初起刼治则顷刻平复矣木疳证【前见】　火疳证生于睥眦气轮在气轮为害尤急葢火之实邪在于金部火尅金鬼贼之邪故害最急初起如椒疮榴子一颗小而圆或带横长而圆如小赤荳次后渐大痛者多不痛者少不可误认为轮上一颗如赤荳之证因瘀积在外易消者此则从内而生也　土疳证谓睥上生毒俗呼偷针眼是也有一目生又一目者有止生一目者有邪微不出脓血而愈者有犯触辛热燥腻风沙烟火为漏为吊败者有窍未实因风乘虚而入头脑俱肿目亦赤痛者其病不一当随宜治之巢氏曰凡眼内眦头忽结成疱三五日间便生脓汁世呼为偷针此由热气客在眦间热于津液所成但其势轻者小小结聚汁溃热歇乃瘥谨按世传眼眦初生小疱视其背上即有细红防如疮以针刺破眼时即瘥故名偷针实解太阳经结热也人每试之有验然巢氏但其所因而不更分经络其诸名实所过者多矣【治偷针眼方南星生为末三钱生地黄不拘多少一处研成膏贴眼阳两边肿自消　又方生姜捣细盫之泪出即愈】金疳证初起与玉粒相似至大方变出祸患生于睥内必碍珠涩痛以生障翳生于气轮者则有珠痛泪流之苦子后午前阳分气升之时尤重午后入隂分则痛畧清宁久而失治违戒反触者有变漏之患　水疳证忽然一珠生于睥眦气轮之间者多若在风轮目必破损有虚实大小二证实者小而痛甚虚者大而痛缓状如黒荳亦有横长而圆者与木疳相似但部分稍异色亦不同黒者属水青緑蓝碧者属木久而失治必变为漏头风人每有此患风属木肝部何以病反属水葢风行水动理之自然头风病目每伤瞳神之精膏被风攻郁郁久则火胜其清液为火击散走随其所伤之络结滞为疳也疳因火滞火兼水化化因邪胜不为之清润而反为之湿热湿热相而为漏矣故水疳属肾与胆也倪仲贤论血气不分混而遂结之病曰轻清圆健者<br />
　　为天故首象天重浊方厚者为地故足象地飘腾往来者为云故气象云过流循环者为水故血象水天降地升云腾水流各宜其性故万物生而无穷阳平隂秘气行血随各得其调故百骸理而有余反此则天地不降升云水不腾流各不宜其性矣反此则隂阳不平秘气血不行随各不得其调矣故曰人身者小天地也难经云血为荣气为卫荣行脉中气行脉外此血气分而不混行而不阻也明矣故如云腾水流之不相杂也大抵血气如此不欲相混混则为阻阻则成为结结则无所去还故隐起于皮肤之中遂为疣病然各随经络而见疣病自上眼睫而起者乃手少隂心脉足厥隂肝脉血气混结而成也初起时但如荳许血气衰者遂止不复长亦有久止而复长者盛者则渐长长而不已如杯如盏如碗如斗皆自荳许致也凡治在初须择人神不犯之日大要令病者食饱不饥先汲冷井水洗眼如氷勿使气血得行然后以左手持铜筋按眼睫上右手翻眼皮令转转则疣肉已突换以左手大指按之勿令得动移复以右手持小眉刀尖畧破病处更以两手大指甲捻之令出则所出者如荳许小黄脂也恐出而根不能断宜更以眉刀尖断之以井水再洗洗后则无恙要在手疾为巧事毕须投以防风散结汤数服即愈此病非手法则不能去何则为血气初混时药自可及病者则不知其为血气混也比结则药不能及矣故必用手法去去毕则又以升发之药散之药手皆至庶几了事漏睛　眦头结聚生疮流出脓汁或如涎水粘睛上下不痛仍无翳膜此因心气不宁并风热停留在脸中宜服五花丸白薇丸　歌曰原因风热睑中停凝结如脓似泪倾驱毒除风无别病黄连膏子防双睛合用糖煎散三和散蜜花散　倪仲贤论热积必溃之病曰积者重叠不解之貌热为阳阳平为常阳淫为邪常邪则行行则病易见易见则易治此则前篇淫热之病也深邪则不行不行则伏因伏而又伏日渐月聚势不得不为积也积已久久积必溃溃始病见病见则难治难治者非不治也为邪积久比溃已深何则溃犹败也知败者庶可以救其病隐涩不自在稍觉眊矂视物微昏内眦穴开窍如针目按之则沁沁脓出有两目俱病者有一目独病者目属肝内眦属膀胱此葢一经积邪之所致也故曰热积必溃之病又曰漏睛眼者是也竹叶防经汤主之大便不鞕者减大黄为用蜜剂解毒丸主之不然药悮病久终为祸害　大眦漏证大眦之间生一漏时流血水其色紫晕肿胀而疼病在心部火之实毒治法宜补北方防南方　小眦漏证小眦间生一漏时流血色鲜红病由心包络而来相火横行之失治则神膏损而明丧矣当于北方中补而抑之　隂漏证不论何部生漏但从黄昏至天晓则痛胀流水作青黒色或腥臭不可闻日间则稍可非若他证之长流乃幽隂中有伏隐之火随气升而来故遇隂分即病重治当温而清之　阳漏证不论何部分生漏但日间胀痛流水其色黄赤遇夜则稍可非若他漏长流也治当补正气清金火　正漏证有漏生于风轮或正中或畧偏病至此目亦危矣若初发破浅则流出如痰白膏犹为可救至于日久而深则流血青黒膏汁损及瞳神即有金丹妙药难挽先天二五元精丧明必矣病属肝肾二部目窍于肝主于肾故曰正漏耳　偏漏证漏生在气轮金坚而位傍为害稍迟故曰偏漏其流如稠浊白水重则流脓久而失治水泄膏枯目亦损矣　外漏证生于两睥之外或流脓或流稠臭水胀痛则流出不胀则畧止其害目迟于各漏久而失治则睥壊气泄膏水耗损目亦壊矣　窍漏证乃目傍窍中流出薄稠水如脓腥臭拭之即有久则目亦糢糊也人嗜燥耽酒痰火湿热者每患此疾久而不治亦有暗伤神水耗涩神膏之害与气壅如痰相似彼轻此重如痰乃在外水不清睑内欲出不得出者此则从内邪气熏蒸而出欲罢不能者治亦深浅迟速不同<br />
　　能逺视不能近视　东垣云能逺视不能近视者阳气有余隂气不足也乃血虚气盛血虚气盛者皆火有余元气不足火者元气谷气真气之贼也元气之来也徐而和细细如线邪气之来也而强如巨川之水不可遏也　海藏云目能逺视责其有火不能近视责其无水法当补肾地芝丸主之　秘要云隂精不足阳光有余病于水者故光华发见散乱而不能收敛近视治之在心肾心肾平则水火调而隂阳和顺隂阳和顺则收敛发用各得其宜夫血之所化为水在身为津液在目为膏汁若贪淫恣欲饥饱失节形脉甚劳过于悲泣皆斵耗隂精隂精亏则阳火盛火性炎而发见隂精不能制伏挽回故越于外而逺照不能治之而反触激者有内障之患<br />
　　能近视不能逺视　东垣云能近视不能逺视者阳气不足隂气有余乃气虚而血盛也血盛者隂火有余也气虚者元气虚弱也此老人桑榆之象也　海藏云目能近视责其有水不能逺视责其无火法宜补心局方定志丸主之　秘要云此证非谓禀受生成近觑之病乃平昔无病素能逺视而忽然不能者也葢阳不足隂有余病于火者故光华不能发越于外而偎敛近视耳治之在胆肾胆肾足则神膏厚神膏厚则经络润泽经络润泽则神气和畅而阳光盛矣夫气之所用谓之火在身为运用在目为神光若耽酒嗜燥头风痰火忿怒暴悖者必伤神损气神气弱必发用衰发用衰则经络涩滞经络涩滞则阳气偏胜而光华不能发达矣目妄见　灵枢大惑论帝曰予尝上清泠之台中堦而顾匍匐而前则惑予私异之窃内怪之独瞑独视安心定气久而不解独独披发长跪俛而视之复久之不已也卒然自上何气使然岐伯曰五藏六府之精气皆注于目而为之精精之窠为眼骨之精为瞳子筋之精为黒眼血之精为络其窠气之精为白眼肌肉之精为约束里撷筋骨血气之精而与脉并为系上属于脑后出于项中故邪中于项因逢其身之虚其入深则随眼系以入于脑入于脑则脑转脑转则引目系急目系急则目以转矣邪中其精其精所中不相比也则精散精散则视岐故见两物　又云目者五藏六府之精也荣卫魂魄之所常营也神气之所生也故神劳则魂魄散志意乱是故瞳子黒睛法于隂曰眼赤脉法于阳也故隂阳合转而睛明也目者心之使也心者神之舍也故神精乱而不转卒然见非常处精神魂魄散不相得故曰惑也帝曰予疑其然予每之东苑未曽不惑去之则复予唯独为东苑劳神乎何其异也岐伯曰不然也心有所喜神有所恶卒然相感则精气乱视误故惑神移乃复是故闻者为迷甚者为惑　素问云夫精明者所以视万物别白黒审长短以长为短以白为黒如是则精衰矣【东垣益气聪明汤之类主之】神光自见证谓目外自见神光出现每如电闪掣甚则如火熖霞明时发时止与视瞻有色之定者不同乃隂精亏损清气怫郁府太伤孤阳飞越神光欲散内障之重者非若萤星痰火之轻也　黒夜精明证夫人体天地之隂阳昼明夜晦理之常也今晦冥之中倐忽见物是背于隂阳矣乃水火不交精华闗格乖乱不和阳光飞越之害不能培养隂精以留制阳光而自以为精华之盛至于光坠而盲始悔之不已晚乎　视正反邪证谓物本正而目见为邪也乃隂阳偏胜神光欲散之阳胜隂者因恣辛嗜酒怒悖头风痰火气伤之病隂胜阳者因色欲哭泣饮味经产血伤之病此内之府郁滞有偏而气重于半边故发见之火亦偏而不正耳治用培其本而伐其标久而失治内障成焉　视定反动证谓物本定而目见为动也乃气分火邪之害水不能救之故上旋晕振掉不定光华欲坠久则地石亦觉振动而不定内障成矣恣酒嗜燥头风痰火人隂虚血少者屡有此患　云麓漫抄云淮南陈吉老儒医也有富翁子忽病视正物皆以为斜几案书席之类排设整齐必更移令斜自以为正以至书冩尺牍莫不皆然父母甚忧之更歴数医皆不谙其疾或以吉老告遂以子往求治既诊脉后令其父先归留其子设乐开宴酬劝无算至醉乃罢扶病者坐轿中使人舁之髙下其手常令倾倒展转久之方令登榻而卧达旦酒醒遣之归家前日斜视之物皆理正之父母跃然而喜且询治之之方吉老云令嗣无他疾醉中尝闪倒肝之一叶搭于肺上不能下故视正物为斜今复饮之醉则肺胀展转之间肺亦垂下矣药安能治之哉富翁厚为之酬　视物颠倒证谓目视物皆振动而倒植也譬之环舞后定视则物皆移动而倒植葢血气不正隂阳反复真元有伤隂精衰弱阳邪上干虚而运掉有一年数发有一月数发者若发一视倒而视冥不醒者神光坠矣须因其所发时令及别其因虚因风因痰因火而治之若以风不足为虑反斵丧而激触者内障之患终莫能迯　九灵山房集云元末四明有吕复别号沧洲翁深于医道临州道士萧云泉眼中视物皆倒植请治于复复问其因萧曰某尝大醉尽吐所饮酒熟睡至天明遂得此病复切其脉左闗浮促即告之曰当伤酒大吐时上焦反覆致倒其胆腑故视物皆倒植此不内外因而致内伤者也治当复吐以正其胆遂以藜芦蒂为麤末用水煎之使平旦顿服以吐为度吐毕视物如常　视一为二证谓一物而目视为二即内经所谓视岐也乃精华衰乱偏隔败壊病在肾胆肾胆真一之精不足而阳光失其主倚故视一为二若目赤痛者乃火壅于络隂精不得升运以滋神光故反为阳邪错乱神光而岐其视譬诸目痛时见一灯火为二三灯也　许学士云荀牧仲尝谓予曰有人视一物为两医作肝气盛故见一为二服防肝药皆不验此何疾也予曰孙真人曰灵枢有云目之系上属于脑后出于项中云云则视岐故见两物也令服驱风入脑药得愈视瞻有色证非若萤星云雾二证之细防长条也乃<br />
　　目凡视物有大片甚则通行当因其色而别其证以治之若见青緑蓝碧之色乃肝肾不足之病由隂虚血少精液衰耗胆汁不足气弱而散故视亦见其色怯弱证人眼前每见青緑色益见其隂虚血少之故也若见黄赤者乃火土络有伤也痰火湿热人每有此患夫隂虚水少则贼火得以燥烁而清纯太和之气为之乖戾不和故神光乏滋运之化源而视亦因其本而见其色也因而不能滋养反有触犯者内障生焉若见白色者病由金分元气有伤及有痰沫阻滞道路者皆有此患若视有大黒片者肾之元气大伤胆乏所养不久盲矣视赤如白证谓视物却非本色也因物着形之病与视瞻有色空中气色不同或观太阳若氷轮或覩灯火反粉色或视粉墙如红如碧或看黄纸似緑似蓝等类此内络气郁府不和之故当因其色而别之以如何藏府乘侮之为病而施治　光华晕大证谓视日与灯烛皆生红晕也甚则通红而人物在灯光之下亦大矣皆是实火阳邪发越于上之害诸络必有滞涩轻者晕小而淡重者晕大而浓治虽外证已退目视尚有晕者阳邪未平隂精未盛犹宜滋养化源而尅制其火耳　道山清话云张子顔少卿晚年常目光闪闪然中有白衣人如佛相者子顔信之弥谨乃不食肉不饮酒然体而多病矣一日从汪寿卿求脉寿卿一见大惊不复言但投以大丸数十小丸千余粒祝曰十日中服之当尽却以示报既如期视所见白衣人衣变黄而光无所见矣乃欲得肉食又思饮酒又明日俱无所见觉气体异他日矣乃诣寿卿以告寿卿曰吾固知矣公脾初受病为肺所乘心脾之母也公既多疑心气不固自然有所覩吾以大丸实其脾小丸补其心肺为脾之子既不能胜其母其病自愈也　北梦琐言曰有少年苦晕眼花常见一镜子赵卿诊之曰来晨以鱼鲙奉及期延于内从容久饥客退方得攀接俄而擡上施一瓯芥醋更无他味少年饥甚闻芥醋香径啜之逡巡再啜遂觉胸中豁然眼花不见卿曰郎君吃鱼鲙太多芥醋不快又有鱼鳞在胸中所以眼花故权诳而愈其疾也　视直如曲证梦溪笔谈云有一人家妾视直物如曲弓界尺之类视之皆如钩医僧奉真亲见之<br />

                    <br>
                        　　闭目不开　足太阳之筋为目上纲足阳明之筋为目下纲热则筋纵目不开<br />
　　目直视　视物而目睛不转动者是也若目睛动者非直视也伤寒直视者邪气壅盛冒其正气使神气不慧藏府之气不上荣于目则目为之直视伤寒至于直视为邪气已极证已逆多难治经曰衂家不可发汗发汗则额上陷脉急直视不能眴不能眠以肝受血而能视亡血家肝气已虚目气已弱又发汗亡阳则隂阳俱虚所致此虽错逆其未甚也逮狂言反目直视又为肾絶直视摇头又为心絶皆藏府气脱絶也直视讝语喘满者死下利者亦死又剧者发狂则不识人循衣摸牀惕而不安微喘直视脉濇者死皆邪气盛而正气脱也　素问曰少阳终者其百节纵目睘絶系王注曰睘谓直视如惊貎【睘音琼】目系絶故目不动而直视目上视　经云瞳子髙者太阳不足戴眼者太阳已絶太阳之脉其终也戴眼反折瘈疭　针灸法见中风<br />
　　目为物所伤　倪仲贤论曰志于固者则八风无以窍其隙本于密者则五藏何以受其邪故生之者天也召之者人也虽生弗召莫能害也为害不已召之甚也生气通天论曰风者百病之始也清静则肉腠闭拒虽有大风苛毒弗之能害隂阳应象论曰邪风之至疾如风雨故善治者治皮毛夫肉腠固皮毛密所以为害者安从来也今为物所伤则皮毛肉腠之间为隙必甚所伤之际岂无七情内移而为卫气衰惫之原二者俱召风安得不从故伤于目之上下左右者则目之上下左右俱病当总作除风益损汤主之伤于眉骨者病自目系而下以其手少隂有隙也加黄连除风益损汤主之伤于额者病自抵过而上伤于耳中者病自鋭眦而入以其手太阳有隙也加柴胡除风益损汤主之伤于额交巅耳上角及脑者病自内眦而出以其足太阳有隙也加苍术除风益损汤主之伤于耳后耳角耳前者病自客主人斜下伤于颊者病自鋭眦而入以其手少阳有隙也加枳壳除风益损汤主之伤于头角耳前后及目鋭眦后者病自鋭眦而入以其足少阳有隙也加龙胆草除风益损汤主之伤于额角及巅者病自目系而下以其足厥隂有隙也加五味子除风损益汤主诸有热者更当加黄芩兼服加减地黄丸伤甚者须从权倍加大黄防其败血六节藏象论曰肝受血而能视此葢滋血养血复血之药也此治其本也又有为物暴震神水遂散更不复治故并识之于此　惊振外障【前见】　惊振内障证因病目再被撞打变成内障日夜疼痛淹淹障子赤膜绕目不能视三光亦如久病内障宜补肝丸补肾丸石决明丸及皂角丸合生熟地黄丸　物损真睛证谓被物触打径在风轮之急者物大则状大物小则状小有黄白二色黄者害速白者稍迟若尖细之物触伤浅小者可治可消若麤厉之物伤大而深及缺损神膏者虽愈亦有瘢痕若触及破膏者必有膏汁或青黒色或白色如痰者流出为害尤急纵然急治瞳神虽在亦难免欹侧之患绽甚而瞳神已去者不治物有尖小而伤深膏破者亦有细细黒颗如蟹睛出愈后有瘢且如草木刺金石屑苗叶尖针尖触在风轮浅而结颗黄者状如粟疮急而有变白者状如银星为害稍缓每见耘苗人竹木匠往往误触竹丝木屑苗叶在风轮而病者若飞之物重大而打破风轮者必致青黄牒出轻而膏破者膏汁流出黒颗为蟹睛又轻而伤浅者黒膏未出有白膏流出状如稠痰凝在风轮欲流不流嫩白如凝脂者此是伤破神珠外边上层气分之精膏也不可误认为外障若视昏者瞳神有大小欹侧之患久而失治目必枯凸大凡此病不论大小黄白但有泪流赤胀等证者急而有变珠疼头痛者尤急素有痰火风湿斵丧之人病已内积未至于发今因外伤而激动其邪乘此为害痛甚便涩者最凶又如木竹芒刺误触断在风轮膏内者必晓夜胀痛难当急宜取出物若麤大入深者于此损处必有膏出为蟹睛治亦有瘢取迟膏水滞结障生者物去而治障障自退障若大而厚者虽退亦有迹失取而攻损瞳神者不治若刺伤断在气轮皮内取迟者必有瘀血灌胀取去物而先导之后治余证大抵此证物尖细者伤亦小易退而全好麤大者伤亦大难退而有迹小者能大大者损目风轮最急气轮次之其小物所触浅细者年少精强及善于防养性情纯缓之人亦有不治而愈者必其内外别无他证也　振胞瘀痛证谓偶被物撞打而血停滞于睑睥之间以致胀痛也缓而失治则胀入珠内瘀血灌睛而睛有损壊之患状亦与胀如杯覆同外治开导敷治亦同内治不同葢胀如杯覆因火从内起而后壅滞此因外触凝滞脉道阻塞而后灌及神珠或素有痰火风邪因而激动乘虚为患又当验其形证丝络各随其经而治之　触伤真气证乃被物撞打而目珠痛痛后视复如故但过后渐觉昏冥也葢打动珠中真气络涩滞而郁遏精华不得上运损及瞳神而为内障之急若初觉昏暗速治之以免内障结成之患若疾已成瞳神无大小欹侧者犹可拨治内宜调畅气血无使凝滞【此证既成即惊振内障】　飞丝入目证谓风飏游丝偶然撞入目中而作痛也若野蚕蜘蛛木虫之丝患尚迟若遇金蚕老鹳丝其目不出三日迸裂今人但患客风暴热天行赤热痛如针刺一应火实之证便呼为天丝眼不知飞丝入目乃人自知者但回避不及不意中被其入也入目之时亦自知之倐然而痛泪涌难开岂可以之混治他证乎　治飞丝入目方头垢防入眼中　柘树浆防了锦里筯头蘸水于眼上缴拭涎毒　火麻子一合杵碎井水一碗浸搅却将舌浸水中涎沫自出神效一方用茄子叶碎杵如麻子法尤妙　飞丝入眼眼肿如眯痛涩不开鼻流清涕用京墨脓磨以新笔涂入目中闭目少时以手张开其丝自成一块看在眼白上却用绵轻轻惹下则愈如未尽再涂　物偶入睛证谓偶然被物落在目中而痛也凡人被物入目不可乘躁便擦须按住性待泪来满而擦则物润而易出如物性重及有芒刺不能出者急令人取出不可揉擦擦则物愈深入而难取若深入须翻上睥取之不取则转运阻碍气滞血凝而大变芒刺金石棱角之物失取碍久及擦重者则壊损轮膏如痕凝脂等病轻则血瘀水滞为痛为障等病有终不得出而结于睥内者必须翻而寻看因其证而治之此与眯目飞伤不同飞细沙擦眯已成证者此则未成证若已成证则大同小异终彼轻而此重也　眯目飞证因出行间风吹沙土入目频多揩拭以致气血凝滞而为病也初起涩湿赤脉次后泪出急涩渐渐重结为障翳然有轻重赤白亦因人之感受血气部分或时令之寒热不同耳或变或不变亦随人之戒触所致当辨形证别经络而施治之治眯目盐与豉置水中浸之视水其查立出一物落眼中用新笔蘸缴出又方浓研好墨防眼立出　治稻麦芒入眼取蛴螬以新布覆目上待蛴螬从布上摩之其芒出着布上<br />
　　伤寒愈后之病　倪仲贤曰伤寒病愈后或有目复大病者以其清阳之气不升而余邪上走空窍也其病瘾涩赤胀生翳羞明头脑骨痛宜作羣队升发之剂饵之数服斯愈伤寒论曰冬时严寒万类深藏君子固密不伤于寒触目之者乃名伤寒其伤于四时之气者皆能为病又生气通天论曰四时之气更伤五藏五藏六府一病则浊隂之气不得下清阳之气不得上今伤寒时病虽愈浊隂清阳之气犹未来复浊隂清阳之气未复故余邪尚炽不休走上而为目之害也是以一日而愈者余邪在太阳二日而愈者余邪在阳明三日而愈者余邪在少阳四日而愈者余邪在太隂五日而愈者余邪在少隂六日而愈者余邪在厥隂七日而复是皆清阳不能出上窍而复受其害也当以助清阳上出则愈人参补阳汤主之羌活胜风汤主之加减地黄丸主之搐鼻碧云散亦宜用也忌大黄芒硝苦寒通利之剂犯之不可复治<br />
　　姙娠目病　其病多有余要分血分气分气分则有如旋胪泛起瞳神散大等证血分则有如瘀血凝脂等病葢其否隔隂阳涩滞与常人不同为病每多危急人不知虑屡见临重而措手不及者内伐又恐伤胎泄气不伐又源不澄病不去将奈何吁能知其胎系固否善施内防外刼之治则百发百中矣<br />
　　产后目病　产则百脉皆动气血俱伤太虚不足邪易以乘肝部发生之气甚弱血少而胆失滋养精汁不盛则目中精膏气液皆失化源所以目病者多然轻重内外不同有劳瞻竭视悲伤哭泣而为无时冷热泪内障昏眇等证有窍不密引入风邪为湿烂头风者有因虚沐髪湿气归脑而为内障诸病者有因虚劳役恣辛嗜热及患热病而伤目血为外障者皆内不足所致善知爱防者疾微而不变不知保养反纵斵丧则变重不一大抵产后病宜早治莫待其久久则气血定而病深治亦不易其外证易知者人皆知害而早治其内证害缓者人多忽之比其成也为无及之悔者多矣【叅有目痛条亡血过多之病】<br />
　　因风证　谓患风病人目疾也风在五行为木在藏为肝在窍为目本乎一气久风则热胜热胜则血弱风久必郁郁则火生火性炎上故患风人未有目不病者然各因其故而发有日浅而郁未深为偏防歪斜者有入脾而睥反湿胜而赤烂者有血虚筋弱而振搐者有不禁反伤精神及恣燥嗜热助邪乖乱清和融纯之气氤郁而为内障者有风盛血滞结为外障如努肉等证者加以服饵香燥之药耽酒纵辛隂愈亏而火愈烁病变瘀变重者治各因其证而伐其本内外常刼不同大抵风病目者当去风为先不然目病虽退而复来虽治至再至三风不住目病终无不发之理<br />
　　因毒证谓人生疮痬肿毒累及目病也夫六阳火燥有余水不能制致妄乱无拘气滞血壅而始发疮痬肿毒火性炎上目窍髙火所从泄浊能害清理之自然肝胆清净融和之府疮毒痈疽浊乱之邪邪既炽盛侵搅清和因素斵丧肝肾有亏隂虚血少胆之精汁不光化源弱而目络少滋故邪得乘虚入目而为害若病目正在病毒之时治毒愈而目亦愈若毒愈而目不愈者乃邪入至髙之深处难以自退当濬其流澄其源因而触激甚者有瘀滞之变<br />
　　因他证　谓因患别病而害及目也所致不同有隂病而隂自伤有阳病而阳自损有寒病热药太过伤其神气有热病寒药太过耗其精血补者防之防则损其元防者补之补则助其邪针砭之泄散真气炮灸之激动火邪实实虚虚损不足益有余之故不同亦各因人触犯感受藏府经络衰旺随其所因而入为病内外轻重不等当验其标而治其本譬如伤寒阳证热郁蒸损瞳神内证也热盛血滞赤痛泪涩者外证也隂证脱阳目盲内证也服姜附温热之剂多而火燥赤涩者外证也疟疾之热损瞳神内证也火滞于血而赤涩外证也防利后昏眇为谷气乏土府清纯之气伤不能发生长养津液耗而膏汁不得滋润内证也山岚瘴气目昏者邪气蔽正气外证也蛊胀中满赤痛者隂虚难制阳邪内证也气证多怫郁弱证多昏花皆内证也痰证之腻沫火证之赤涩皆外证也余仿此　梦灵丸明目生熟地黄丸合皂角丸茺蔚子丸<br />
　　痘疹余毒证　痘疹为毒最重为自禀受以来蕴积恶毒深久之故古称曰百嵗疮谓人生百嵗之中必不能免一发则诸经百脉清纯太和之气皆为其扰乱一畨正气大虚而邪得以乘之各因所犯而为疾况目又清纯之最者通于肝胆肝胆为清浄之府邪正不并立今受浊邪熏灼则目有失发生长养之源而病亦易侵皆由人不能救而且害之之故也或于病中食物太过懐藏太暖误投热药多食甘酸而致病者或于病后因虚未复恣食辛辣燥腻竭视劳瞻好烘多哭冲冒风沙烟瘴而致病者有为昏流泪之内证者有为赤烂星障之外证者有余邪蕴积为凝脂黄膜花翳蟹睛等证之重而目凸者有余邪偶流为赤丝羞明微星薄翳等证之轻而病自消者轻重浅深亦各随人之犯受所患不一当验其证而审其经以治之不可执一反有激变之祸葢痘疹之后人同再造比之常人不同若有所悮贻害终身行斯道者宜加谨焉大抵治之早则易退而无变迟则虽无变恐血气凝定即易治之证亦退迟矣今人但见痘后目疾便谓不治不知但瞳神不损者纵久逺亦有可治之理惟久而血定精凝障翳沉滑涩损者则不治耳　倪仲贤云癍疹余毒所害者与风热不制之病稍同而异总以麢羊角散主之便不鞭者减硝黄未满二十一日而病作者消毒化癍汤主之　海藏云东垣先生治癍后风热毒翳膜气晕遮睛以防青丸子防之大效初觉易治　余详见痘疹门<br />
　　时复证　谓目病不治忍待自愈或治失其宜有犯禁戒伤其脉络遂致深入又不治之致夹不得发散之故或年之月月之日如花如潮至朝而发至期而愈久而不治及因激发遂成大害未发者问其所发之时令以别病本在何经位已发者当验其形证丝脉以别其何部分然后治之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷十六<br />
<子部,医家类,证治准绳><br />
　　钦定四库全书<br />
　　证治凖绳卷十七<br />
　　明　王肯堂　撰<br />
　　凖绳<br />
　　七窍门<br />
　　耳<br />
　　耳属足少隂肾经【中藏曰肾者精神之舍性命之根外通于耳素问曰肾在窍为耳肾和则耳能闻五音矣又曰肾者主为外使之逺听视耳好恶以知其性故耳好前居牙车者肾端正注牙车即颊车穴也在耳下曲颔端陷中耳偏髙者肾偏倾耳髙者肾髙耳后陷者肾下耳坚者肾坚耳薄不坚者肾胞珠白耳薄而黒或白者肾败也】又属手少隂心经【素问曰南方赤色入通于心开窍于耳又曰手少隂之络会于耳中】又属手太隂肺经【李东垣曰耳本主肾而复能聴声者声为金是耳中有肺水土生于申也王太仆曰手太阴肺络会于耳中肺虚则少气不能报息而耳聋】又属足厥阴肝经【素问曰肝病气逆则耳聋不聪朱丹溪曰耳聋属热少阳厥隂热多】又属手足少阳三焦胆手太阳小肠经之会【灵枢曰少阳根于窍阴结于窻茏者耳中也素问曰一阳独啸少阳厥也其终者耳聋注啸耳中鸣如啸声也胆及三焦脉皆入耳故气逆上则耳中鸣又曰少阳主胆其脉循脇络于耳故伤寒三日少阳受之则胸脇痛而耳聋九日少阳病衰耳聋微闻○灵枢曰手太阳所生病者耳聋目黄】又属手足阳明大肠胃经【素问曰头痛耳鸣九窍不利肠胃之所生也○灵枢曰聋而痛者取手阳明聋而不痛者取足少阳○又曰耳者宗脉之所聚也胃中空则宗脉虚虚则下溜脉有所竭者故耳鸣】又属足太阳膀胱经【素问曰太阳所谓耳鸣者阳气万物盛上而跃故耳鸣也】又属手足少隂心肾太隂肺脾足阳眀胃经之络【素问曰此五络皆属于耳中上络左角邪客之则病】耳前属手足少阳三焦胆足阳眀胃经之会【素问曰上部人耳前之动脉注在耳前陷者中动应于手手少阳脉气之所行也】耳后属手足少阳三焦胆经之会【李东垣曰少阳者邪出于耳前后也○按此语并证上文】耳下曲颊属足少阳胆阳明大肠经之会又属手太阳小肠经【灵枢曰手太阳当曲颊】曲颊前属足少阳胆阳明大肠经之会前寸许属手阳明大肠经曲颊后属足少阳胆经【灵枢曰足少阳在耳下曲颊之后】　保命集云夫耳者以窍言之水也以声言之金也以经言之手足少阳俱防其中也有从内不能听者主也有从外不能入者经也有若蝉鸣者有若钟声者有若火熇熇然者各随经见之其间虚实不可不察也假令耳聋者何谓治肺肺主声鼻塞者肺也何谓治心心主臭如推此法皆从受气于始肾受气于巳心受气于亥肝受气于申肺受气于寅脾受气于四季此治法皆生长之道也　赵以徳曰耳者肾之窍足少隂经之所主然心亦寄窍于耳在身十二经脉中除足太阳手厥隂外其余十经脉络皆入耳中盖肾治内之隂心治外之阳合天地之道精气无处而不交通故清净精明之气上走空窍耳受之而听斯聪矣因此耳属二藏之窍也于是诸经禀其隂阳五行精眀者皆上入之所以宫商角徴羽之五音从斯辨矣经曰积阳为天积隂为地清阳出上窍是也若二气不调则交通不表故阳气者闭塞地气者冐明而阳气之闭塞者或因烦劳隂虚气浮或因卫气不下循脉积聚于上或得于邪风与阳并盛或因热淫之胜或因三焦之火独光而耳中浑浑焞焞或因经藏积热所致或因大怒气上而不下夫如是者皆由心气虚实不调虚则不能治其阳下与隂交实则恃阳强而与隂絶经曰至阴虚天气絶是也而地气之冐明者或忧愁不解隂气闭塞不与阳通或内外湿饮痞隔其气不得升降则耳中亦浑浑焞焞或肾精脱若热病之精脱二者尺脉絶则死或耳中因二气不和结干耵聍塞之夫如是皆由肾气不和虚则隂气微不能上交于阳而阳是暴实则隂气逆不纳其阳也灵枢曰肾气通于耳肾和则能闻五音五藏不和则七窍不通故凡一经一络有虚实之气入于耳中者皆足以乱二藏主窍之精明至于聋聩此言暴病者也若夫久聋者于肾亦有虚实之异左肾为隂主精右肾为阳主气精不足气有余则聋为虚其人痩而色黒筋骨健壮此精气俱有余固藏闭塞是聋为实乃髙夀之兆也二者皆禀赋使然不须治之又有乍聋者经曰不知调隂阳七损八益之道早衰之节也其年五十体重耳目不聪明矣此亦无治也唯暴聋之病与隂阳隔絶之未甚经脉欲行而未通冲击其中鼔动听戸随其气之微甚而作嘈嘈风雨诸声者则可随其邪以为治补不足泻有余务使隂阳和平自然清净之气上走耳中而听斯聪矣曰若子所表言水火同开此窍何原病式之非温补耶曰心在窍为舌以舌非孔窍因寄窍于耳则是肾为耳窍之主心为耳窍之客以五藏开窍于面部分隂精阳气言之在肾肝居隂故耳目二窍隂精主之在心肺脾居阳故口舌鼻三窍阳气主之所以隂精主者贵清凉而恶烦热阳气主者贵温暖而恶寒凉洁古老人尝有是论信耳目之不可以温补也　仁斋直指云肾通乎耳所主者精精气调和肾气充足则耳闻而聪若劳伤气血风邪袭虚使精脱肾惫则耳转而聋又有气厥而聋者有挟风而聋者有劳伤而聋者葢十二经脉上络于耳其隂阳诸经适有交并则臓气逆而为厥厥气搏入于耳是为厥聋必有时乎晕之证耳者宗脉之所附脉虚而风邪乘之风入于耳之脉使经气否而不宣是为风聋必有时乎头痛之证劳役伤于血气淫欲耗其精元痩悴力疲昏昏愦愦是为劳聋有能将适得所血气和平则其聋暂轻其或日就劳伤风邪停滞则为久聋之证矣外此又有耳触风邪与气相击其声嘈嘈眼或见火谓之虚鸣热气乘虚随脉入耳聚热不散脓汁出焉谓之脓耳人耳间有津液轻则不能为害若风热抟之津液结成核塞耳亦令暴聋谓之耵耳前是数者肾脉可推风则浮而盛热则洪而实虚则涩而濡风为之疎散热为之清利虚为之调飬邪气并退然后以通耳调气安肾之剂主之　风虚耳聋排风汤桂星散羊肾羮鱼脑膏磁石丸姜蝎散　风热耳聋犀角饮子芍药散犀角散伏神散　耳聋皆属于热少阳厥隂热多宜开痰散风热通圣散滚痰丸之类　耳因郁聋以通圣散内加大黄酒煨再用酒炒三次后入诸药通用酒炒　厥聋和剂流气饮加石菖蒲每服三钱以生姜防白同煎食后服沉香降气汤或苏子降气汤不换金正气散指迷七气汤轻者吞来复丹重者吞养正丹凡治耳聋皆当调气　气逆耳聋有三肝与手太阳少阳也经云肝气逆则头痛耳聋不聪颊肿又云太阳所谓浮为聋者皆在气也罗谦甫云手太阳气厥而耳聋者其候聋而耳内气满也手少阳气厥而耳聋者其候耳内浑浑焞焞此皆气逆而聋也治法宜四物汤吞龙荟丸降火及复元通气散调气是也　耳聋有湿痰者防榔神芎丸下之　耳聋面颊黒者为精脱肾虚罗谦甫云经曰精脱者则耳聋夫肾为足少隂之经乃藏精而气通于耳耳者宗脉之所聚也若精气调和则肾藏强盛耳闻五音若劳伤气血兼受风邪损于肾藏而精脱者则耳聋也然五藏六府十二经脉有络于耳者其隂阳经气有相并时并则藏气逆名之曰厥厥气相入于耳之脉则令聋其肾病精脱耳聋者其侯颊颧色黑手少阳之脉动则气厥逆而耳聋者其候耳内浑浑焞焞也手太阳厥而耳聋者其候聋而耳内气满也宜以烧肾散主之烧肾散益肾散补肾丸苁蓉丸肉苁蓉丸桑螵蛸汤<br />

                    <br>
                        　　肾虚有寒者宜之　本事地黄汤肾虚有热者宜之耳聋少气嗌干者为肺虚东垣曰藏气法时论云肺虚则少气不能报息耳聋嗌干注云肺之络会于耳中故聋此説非也盖气虚必寒盛则气血俱濇滞而不行也耳者宗气也肺气不行故聋也宜生脉散嚼下蜡弹丸耳聋多恐者为肝虚经云肝虚则目防防无所见耳<br />
　　无所闻善恐治法用四物汤加防风羌活柴胡菖蒲茯神等分煎汤服二十余贴却用姜蝎散开之本草云肝虚则生姜补之是也　劳聋宜益气聪明汤　头目不清清神散　气闭不通通气散秘降气汤加菖蒲外治通神散通耳法追风散萆麻丸雄黄散透耳筒鲫鱼胆膏蝎稍膏防胆丸鸡卵方炙方驴脂方醋附方尿方干地龙方鱼脑膏　久聋萆麻子丸天雄鸡子方通气散水银方大蒜方胜金透闗散　暴聋蒲黄膏龙脑膏川椒巴荳菖蒲松脂以腊熔为筒子内耳中一日一易或用雄黄一钱巴荳肉一个研细葱延和作锭子纸卷塞耳中或用凌霄花叶杵自然汁滴耳中罗谦甫云夫卒耳聋者由肾气虚为风邪所乘于经络随其血脉上入耳正气与邪气相故令卒聋也娄全善云暴聋皆是厥逆之气经云暴厥而聋偏塞闭不通内气暴薄也又云少阳之厥暴聋是也宜于前厥聋条求其治法　运气耳聋有四　一曰湿邪伤肾三焦聋经云太阴在泉湿淫所胜民病耳聋浑浑焞焞治以苦热是也　二曰燥邪伤肝聋经云歳金太过燥气流行肝木受邪民病耳聋无所闻是也　三曰火邪伤肺聋经云歳火太过炎暑流行肝金受邪民病耳聋是也　四曰风火炎扰于上聋经云少阳司天之政风热防布云物沸腾民病聋暝三之气炎暑至民病热中聋瞑治以寒剂是也　耳鸣经云耳者宗脉之所聚也故胃中空则宗脉虚虚则下溜脉有所竭故耳鸣补客主人手大指爪甲上与肉交者也又云上气不足耳为之苦鸣补足外踝下留之又云脑为髓之海其输上在百会下在风府髓海不足则脑转耳鸣审守其输调其虚实又云液脱者脑髓消胫痠耳数鸣凡此皆耳鸣之属虚者也经云太阳所谓耳鸣者阳气万物盛上而跃故耳鸣也又云厥隂司天风行太虚云物揺动目转耳鸣三之气天政布气乃时举民病耳鸣又云厥隂之脉耳鸣头又云少阳所至为耳鸣治以凉寒凡此皆耳鸣之属实者也　王汝言云耳或鸣甚如蝉或左或右或时闭塞世人多作肾虚治不效殊不知此是痰火上升郁于耳中而为鸣郁甚则壅闭矣若遇此证但审其平昔饮酒厚味上焦素有痰火只作清痰降火治之大抵此证多先有痰火在上又感恼怒而得怒则气上少阳之火客于耳也若肾虚而鸣者其鸣不甚其人多欲当见劳怯等证　丹溪云耳鸣因酒过者用大剂通圣散加枳殻柴胡大黄甘草南星桔梗青皮荆芥如不愈用四物汤薛新甫云若血虚有火用四物加山栀柴胡若中气<br />
　　虚弱用补中益气汤若血气俱虚用八珍汤加柴胡若怒便聋而或曰耳属肝胆经气实用小柴胡加芎归山栀虚用八珍汤加山栀若午前甚者阳气实热也小柴胡加黄连山栀阳气虚用补中益气汤加柴胡山栀午后甚者隂血虚也四物加白术茯苓若肾虚火动或痰盛作渴者必用地黄丸　胃中空宗脉虚上气不足皆参茋为君柴升佐之　耳中閧閧然是无隂也又液脱者脑髓消胫痠耳数鸣宜地黄丸　肾虚耳中潮声蝉声无休止时妨害听闻者当坠气补肾正元饮咽黑锡丹间进安肾丸有热者龙齿散　肾藏风耳鸣夜间睡着如打战鼓更四肢抽掣痛耳内觉有风吹竒痒宜黄茋丸　肾者宗脉所聚耳为之窍血气不足宗脉乃虚风邪乘虚随脉入耳气与之搏故为耳鸣先用生料五苓散加制枳殻橘红紫苏生姜同煎吞青木香丸散邪疎风下气续以芎归饮和养之　耳中耵聍耳鸣耳聋内有汚血宜柴胡聪耳汤　余法与耳聋相防用之外治麝香散吴茱茰散及乌头烧灰菖蒲等分末之绵包塞耳或用生地黄截塞耳数易之以瘥为度　耳肿痛属少阳相火经云少阳之胜耳痛治以辛寒是也生犀丸犀角饮子解热饮子　耳内痛生疮用黍粘子汤　耳湿肿痛用凉膈散加酒炒大黄黄芩酒浸防风荆芥羌活服之更以脑多麝香少湿加枯矾吹入耳中丹铅续录云王万里时患耳痛魏文靖公劝以服青<br />
　　盐鹿茸煎雄附为剂且言此药非为君虚损服之曷不观易之坎为耳痛坎水藏在肾开窍于耳而水在志为恐恐则伤肾故为耳痛气阳运动常显血阴流行常幽血在形如水在天地间故坎为血卦是经中已着病证矣竟饵之而良愈　外治白龙散杏仁膏菖蒲挺子或用穿山甲二片土狗子二个夹在穿山甲内同炒焦黑色为度入麝香少许同研细吹一字于耳内【亦治耳聋】或用草乌削如枣核大蘸姜汁塞耳内【一方不用姜汁】或用郁金研细末每以净水调一字倾入耳却急倾出或用油胡桃肉为末狗胆汁和为丸如桐子大绵裹安耳中或用食盐炒热用枣麫蒸熟青花布包定枕之　耳痒沈存中云予为河北察访使时病赤目四十余日黒睛傍黯赤成疮昼夜痛楚百疗不瘥郎官邱革相见问予病目如此曽耳中痒否若耳中痒即是肾家风有四生散疗肾风每作二三服即瘥闾里号为圣散子予传其方合服之午时一服临卧一服目反大痛至二鼓时乃能眠及觉目赤稍散不复痛矣更进三四服遂平安如常是时孙和甫学士帅镇阳闻予説大喜曰吾知所以自治目矣向久病目尝见吕吉甫防政云顷目病久不瘥因服透氷丹乃瘥如其言修合透氷丹一剂试服了二三十服日遂愈乃知透氷丹亦疗肾风耳　圣恵云有人耳痒一日一作可畏直挑剔出血稍瘉此乃肾臓虚致浮毒上攻未易以常法治也宜服透氷丹勿饮酒啖湿麫蔬菜鸡猪之属能尽一月为佳不能戒无效　停耳罗谦甫云耳者宗脉之所聚肾气之所通足少隂之经也若劳伤气血热气乘虚入于其经邪随血气至耳热气聚则生脓汁故谓之停耳也内服柴胡聪耳汤通气散蔓荆子散外用红绵散松花散白莲散麝香散杏仁膏矾石散葱涎膏菖蒲散竹蛀散蝎倍散立效散香附散三黄散二圣散　如壮盛之人积热上攻耳中出脓水不瘥用无忧散送雄黄丸泻三四五行瘥　耳内疮罗谦甫云耳内生疮者为足少隂是肾之经也其气通于耳其经虚风热乗之随脉入于耳与气相故令耳门生疮也曽青散主之黄连散亦可　内服黍粘子汤薛新甫云耳疮属手少阳三焦经或足厥隂肝经血虚风热或肝经燥火风热或肾经风火等因若发热焮痛属少阳厥隂风热用柴胡栀子散　内热痒痛属前二经血虚用当归川芎散若寒热作痛属肝经风热用小柴胡汤加山栀川芎若内热口干属肾经虚火用加味地黄丸如不应用加减八味丸余当随证治之　冻耳成疮方柏叶三两微炙为末杏仁四十九枚汤浸去皮研成膏乱髪两鸡子大食盐乳香各半两细研黄蜡一两半清油一斤右先煎油令沸即下乱髪以消尽为度次下诸药煎令焦黄滤去滓更以绵重滤过再以慢火煎之后下乳香黄蜡等搅令稠稀得所于磁器盛每用鹅翎旋取涂之　又方柏白皮榆白皮桑白皮杏仁【汤浸去皮】各二两甘草一两羊脑髓半斤右剉以手脑髓煎令黄滤去滓于磁器盛每用鹅翎蘸药涂之　虫入耳薛新甫云先君尝睡间有虫入耳痛瞀将生姜擦猫鼻其尿自出取尿滴耳内虫即出而愈又有百户张锦谓予曰耳内生疮不时作痛痛而欲死痛止如故诊其脉皆安静予谓非疮也话间痛忽作予度其有虫入耳令回急取猫尿滴耳果出一臭虫遂不复痛或用麻油滴之则虫死难出或用炒芝麻枕之则虫亦出但俱不及猫尿之速也　治百虫入耳　蓝汁　葱汁　韭汁莴苣汁　鸡冠血　酸醋　香油　稻秆灰汁　俱灌入耳中　桃叶挼细塞耳　白胶香烧烟熏入耳　猪肉少许炙香置耳孔邉　麻油作煎饼侧卧以耳枕之以火照之　以刀两口于耳上相击作声　水银一<br />
　　大荳倾入耳中欹耳孔向下于耳上击铜器物数声白矾雄黄等分为细末香油调成膏每用皂角子大塞耳　川椒为末一钱醋半盏浸良久少少滴耳中　用口气尽力吸出最妙　蜒蝣入耳立騐散　碙砂胆矾等分研细鹅翎管吹一字入耳中虫化为水　鸡一只去毛足以油煎令黄筋穿作孔枕之　绿矾为末水调灌耳　雄黄为末醋调灌耳　蜗牛一个捶碎置耳邉牛乳一盏少少灌入耳内若入腹者饮一二升当化<br />
　　为黄水　驴乳三合灌耳中其虫从左耳入右耳出蜈蚣入耳用煎鸡枕之或用炙猪肉掩两耳　韭汁或姜汁灌耳中　蜈蚣及蚁入耳用猪脂一指大炙令香安耳边即出又用生姜汁灌耳中即出　大蒜汁亦可蚁入耳捣韭汁灌　大蒜汁亦可　鲮鲤甲烧灰为<br />
　　末水调滤过滴入耳中　飞蛾入耳酱汁灌入耳即出或以鹅管极气吸之出或击铜器于耳边　苍蝇入耳最害人速用皂角子虫研烂生鳝血调灌入耳中　蚤虱入耳痛菖蒲为末炒乘热以绵裹着耳边　水入耳以薄荷汁防立劾治耳中有物不可出以麻绳剪令头散傅好胶着耳中使其物粘之徐徐即出<br />
　　鼻<br />
　　頞中【頞亦作齃鼻山根也俗呼鼻梁】属足阳明胃经督脉之会【素问曰胆移热于脑则辛頞鼻渊传为衂蔑瞑目注足太阳膀胱脉起目内眦上頞交巅络脑阳明脉起于鼻交頞中旁约太阳之脉今脑热则足太阳逆与阳明之脉俱盛薄于頞中故頞辛鼻渊頞辛者鼻酸痛也鼻渊者浊涕下而不止如水泉也热盛则阳络溢阳络溢故衂衂者鼻出汗血也又谓之蔑血出甚则阳明太阳脉衰不能荣养于目故目瞑暗也】鼻属手太隂肺经【素问曰西方白色入通于肺开窍于鼻畏热灵枢曰肺病者喘息鼻张又曰肺虚则鼻塞不利和则能知香臭矣乔岳曰肺絶则无涕鼻孔黒燥肝逆乘之而色青东垣曰伤风鼻中气出麄合口不开肺气通于天也】又属手少隂心经【李东垣曰鼻本主肺而复能闻香臭者鼻中有心庚金生于已也素问曰五气入鼻藏于心肺心肺有病而鼻为之不利也】又属手足阳明大肠胃经督脉之交会【刘河间曰伤风寒于腠理而为鼻塞者寒能收敛阳气不通畅也素问曰伤寒二日阳明受之阳明主肉其脉挟鼻故鼻干不得卧王海藏曰石膏发汗辛寒入手太隂经仲景治伤寒阳明经证乃用之者何也盖胃脉行身之前而为胃肺之室邪热在阳明则肺受火制故用辛寒以清肺所以号为白虎汤也素问又曰运气阳明所至为鼽嚏注鼽鼻室也嚏喷嚏也】其在小儿面部谓之明堂【灵枢曰脉见于气口色见于明堂者鼻也明堂广大者夀小者殆况加疾哉○按此语即相家贵隆准之説也然须视其面部何如愚尝见明堂虽小与面相称者夀可八十要不可执一论也】属足太隂脾经【素问曰脾热病者鼻先赤】挟鼻孔两旁五分【名迎香穴】属手足阳明大肠胃经之防直两目瞳子【名巨髎穴】属足阳明胃经隂蹻脉之防　余处无恙独鼻尖色青黄者其人必为淋也鼻尖微白者亡血也赤者血热也黄者小便难也<br />
　　鼻塞　皆属肺经云肺气通于鼻肺和则鼻能知香臭矣又云五气入鼻藏于心肺心肺有病而鼻为之不利也又云西方白色入通于肺开窍于鼻藏精于肺又云肺主臭在藏为肺在窍为鼻是也　东垣曰金匮真言论云西方白色入通于肺开窍于鼻藏精于肺夫十二经脉三百六十五络其气血皆上走于面而走空窍其精阳气上走于目而为睛其别气走于耳而为听其宗气出于鼻而为鼻难经云肺气通于鼻肺和则能知香臭矣夫阳气宗气者皆胃中生发之气也其名虽异其理则一若因饥饱劳役损脾胃生发之气既弱其营运之气不能上升邪塞孔窍故鼻不利而不闻香臭也宜养胃气实营气阳气宗气上升鼻管则通矣又一説难经云心主五臭肺主诸气鼻者肺窍反闻香臭者何也葢以窍言之肺也以用言之心也因卫气失守寒邪客于头面鼻亦受之不能为用是不闻香臭矣故经曰心肺有病鼻为之不利洁古曰视听明而清凉香臭辨而温暖者是也治法宜先散寒邪后补卫气使心肺之气得交通则鼻利而闻香臭矣丽泽通气汤主之　眼多眵泪温肺汤　咳嗽上喘御寒汤　目中澑火气寒血热泪多脐下冷阴汗足痿弱温卫汤　耳鸣口不知谷味气不快四肢困倦行步不正髪脱落食不下膝冷阴汗带下喉中介介不得卧口舌嗌干太息头不可回顾项筋急脊强痛头旋眼黒头痛呵欠嚏喷温卫补血汤　人参汤　辛夷散　増损通圣散　辛夷汤　醍醐散　通闗散　防风汤　排风散　荜澄茄丸　皆治鼻塞之剂宜审表里寒热而用之　小蓟一把水二升煮一升去查温服　外治通草散菖蒲散蒂散蒺藜汁葫芦酒或用生葱分作三叚早用葱白午用葱管中截晚换葱管末稍一截塞入鼻中令透里方效　王汝言曰鼻塞不闻香臭或但遇寒月多塞或畧感风寒便塞不时举发者世俗皆以为肺寒而用解表通利辛温之药不效殊不知此是肺经素有火邪火郁甚则喜得热而恶见寒故遇寒便塞遇感便发也治法清肺降火为主而佐以通气之剂若如常鼻塞不闻香臭者再审其平素只作肺热治之清金泻火清痰或丸药噙化或末药轻调缓服久服无不効矣此予所亲见而治验者其平素原无鼻塞旧证一时偶感风寒而致窒塞声重或流清涕者自作风寒治薛新甫云前证若因饥饱劳役所伤脾胃发生之气不能上升邪害空窍故不利而不闻香臭者宜养脾胃使阳气上行则鼻通矣补中益气汤之类是也　孙氏姑鼻不闻香臭有年矣后因他疾友人缪仲淳为处方每服用桑白皮至七八钱服久而鼻塞忽通　鼻塞久而成齆盖由肺气注于鼻上荣头面若上焦壅滞风寒客于头脑则气不通冷气停滞搏于津液脓涕结聚则鼻不闻香臭遂成齆也内服芎防散山茱茰丸外用赤龙散通顶散雄黄散黄白散通草散<br />
　　鼻鼽　谓鼻出清涕也　内经运气鼻鼽有二　一曰火攻肺虚鼻鼽经云少隂司天热气下临肺气上从鼽衂鼻窒又云少隂司天热滛所胜民病鼽衂嚏呕又云少阳司天火淫所胜甚则鼽衂又云少阳之复烦躁鼽嚏又云少隂司天客胜则鼽嚏又云嵗金不及炎火乃行民病鼽嚏又云金不及曰从革从革之纪其病嚏咳鼽衂治以诸寒是也　二曰金助肺实鼻鼽经云阳明所至为鼽嚏治以温剂是也　孙一奎曰大肠肺之府也胃五臓之所受气者也经曰九窍不利肠胃之所生也鼻主无形者经曰清气通于天又曰鼻主天气设肠胃无痰火积热则平常上升之气皆清气也从火热主令之嵗何尝病耶若肠胃素有痰火积热则其平常上升之气皆氲而为浊矣金职司降喜清而恶浊今受浊气熏蒸凝聚既久壅遏郁结而为涎涕至于痔珠瘜肉之类皆由积久燥火内燔风寒外束队道壅塞气血升降被其妨碍浇培弥厚犹积土而成阜也即非火热主令之嵗有不病者乎治者无拘于运气之説可也　细辛散本事通草丸三因辛夷散千金细辛膏川椒散塞鼻柱膏皆温热之剂真是脑冷者乃可用　白芷丸有外感者可服　丹溪云肥人鼻流清涕乃饮食痰积也苍术片芩南星川芎白芷辛夷甘草或末或丸皆可白汤下<br />

                    <br>
                        　　鼻渊　谓鼻出浊涕也　经云胆移热于脑则辛頞鼻渊鼻渊者浊涕不止也传为衂蔑瞑目【又云泣涕者脑也故脑渗为涕】故得之气厥也王太仆注云脑液下渗则为浊涕涕下不止如彼水泉故曰鼻渊也頞谓鼻頞也足太阳脉起于目内眦上頞交巅上入络脑足阳眀脉起于鼻交頞中傍约太阳之脉今脑热则足太阳逆与阳明之脉俱盛薄于頞中故鼻頞酸痛也热盛则阳络溢阳络溢则衂出汗血也血出甚阳明太阳脉衰不能荣养于目故目瞑厥者气逆也皆由气逆而得之宜服防风汤　运气鼻渊皆属热经云少隂之复甚则入肺咳而鼻渊治以苦寒是也　仲景云肺中寒者吐浊涕　原病式曰夫五行之理微则当其本化甚则兼其鬼贼故经曰亢则害承乃制也易曰燥万物者莫熯乎火以火炼金热极而反化为水故其热极则反汗出也由是肝热甚则出泣心热甚则出汗脾热甚则出涎肺热甚则出涕肾热甚则出唾经曰鼻热甚则浊涕又曰胆移热于脑则辛頞鼻渊故凡痰涎涕唾稠浊者火热盛极消烁致之也或言鼽为肺寒者误也但见鼽涕鼻窒遇寒则甚遂以为然岂知伤寒皮毛则腠理致宻热气拂郁而病愈甚也　三因苍耳散严氏辛夷散皆表剂也　丹溪治鼻渊药南星半夏苍术白芷神麴酒芩辛夷荆芥　娄全善治一中年男子右鼻管流浊涕有秽气脉小右寸滑左寸涩先灸上星三里合谷次以酒芩二两苍术半夏各一两辛夷细辛川芎白芷石膏人参葛根各半两分七贴服之全愈此乃湿热痰积之证也　孙一奎云尝以防风通圣散除硝黄其滑石石膏减半倍加辛夷花先服三五贴再用此为丸每服七十丸早晚白汤吞服半斤则瘳矣　抑金散　戴复庵云有不因伤冷而涕多涕或黄或白或时带血如脑髓状此由肾虚所生不可过用剂宜补脑散仍以黑锡丹紫灵丹灵砂丹　亦有痰气者宜南星饮　头风鼻涕下如白带宜辛夷丸　久患鼻脓极臭者以冷水调百草霜末服治脑漏验方人参白术川芎当归各一钱黄茋防风各七分陈皮八分白芷木通各五分辛夷四分细辛升麻炙甘草各三分水煎食后半饱服　又方川芎二钱防风一钱二分白芷荆芥穗黄芩石膏各一钱细辛升麻木通各七分藁本桔梗各五分甘草三分末之每七钱加煅过黄鱼脑中骨三钱茶清调下虚人加人参麦门冬　鼻中时时流臭黄水甚者脑亦时痛俗名控脑砂有虫食脑中用丝藤近根三五尺许烧存性为细末酒调服即愈　又方沉香少许宿香去白二钱雄黄皂角各少许白牛毛橙叶焙干各二钱右为细末吹入鼻中倘有少血出不妨血出加炒山栀子　灸法会在鼻心直上入髪际二寸再容豆是穴灸七壮又灸通天在会上一寸两傍各一寸灸七壮左灸左右臭灸右俱臭俱灸曾用此法灸数人皆于鼻中去臭积一块如朽骨臭不可言去此全愈<br />
　　鼻瘜肉　韩氏医通云贵人鼻中肉赘臭不可近痛不可揺束手待毙余但以白矾末加碙砂少许吹其上顷之化水而消与胜湿汤加泻白散二帖愈此厚味拥湿热蒸于肺门如雨霁之地突生芝菌也　肺虚而壅鼻生瘜肉不闻香臭羊肺散　胃中有食积热痰流注宜星半苍术酒芩连神麴辛夷细辛白芷甘草消痰积之药内服外用蝴蝶矾二钱细辛一钱白芷五分为末绵裹纳鼻中频换　辛夷膏轻黄散黄白散二丁散丁散地龙散皆外治之药<br />
　　鼻疮　内服乌犀丸　甘露饮　黄连阿胶丸　外治地黄煎　辛夷膏　杏仁研乳汁傅<br />
　　乌牛耳垢傅　黄蘗苦参防榔为末猪脂调傅　青黛槐花杏仁研傅<br />
　　鼻疳蚀　椿根汤　乌香散　蓝靛傅令徧日十度夜四度立瘥<br />
　　鼻干无涕　犀角散　桑根白皮散　吹鼻散<br />
　　鼻痛　气道壅塞故痛内服人参顺气散　外傅白芷散　风冷于肺藏上攻于鼻则令鼻痛没药散　肺受风面色枯白颊时赤皮肤干燥鼻塞干痛此为虚风白藓皮汤　鼻塞眼昏疼痛脑闷葫芦酒　卒食物从鼻中缩入脑中介介痛不出以牛脂或羊脂如指头大内鼻中以鼻吸取脂入须防脂消则物逐脂俱出也鼻赤　一名酒齄鼻乃血热入肺也肺气通于鼻为清气出入之道路多饮酒人邪热熏蒸肺叶伏留不散故见于鼻或肺素有风热虽不饮酒其鼻亦赤谓之酒齄盖俗名也宜一味折二泔食后冷饮或以枇杷叶拭去毛不须涂炙剉细煎浓汤候冷调消风散食后临卧进亦可服升麻防风散泻青丸　秘方用枇杷叶【去毛】大山栀苦参苍术【米泔浸炒】各等分为末每服一钱半酒调白滚汤咽下晚服之去右边赤早服之去左边赤其効如神外用硫黄入大菜头内煨碾涂之或以生白矾研末<br />
　　每洗面时置掌中滴酒擦患处数日即白或以白盐常擦或以牛马耳垢水调傅或以生半夏末水调傅或以青黛槐花杏仁研傅或以杏仁一味乳汁研傅或用硫黄一两白果烧灰一钱琥珀叄分轻粉五分白矾五分各为末用烧酒一碗入酒壶将前药装内封固悬空锅内热汤浸壶慢火顿一二时取出放冷日用烧酒涂夜用沉底药末傅<br />
　　鼻紫黒　丹溪云诸阳聚于头则面为阳中之阳鼻居面中央而阳明起于頞中一身之血运到面鼻阳部皆为至清至精之气矣酒性善行而喜升大热而有峻急之毒多酒之人酒气熏蒸面鼻血得酒为极热热血得冷为隂气所汚浊凝结滞而不行宜其先为紫而后为黑色也须用融化滞血使得流通滋生新血可以运化病乃可愈予尝以酒制四物汤加酒炒片芩陈皮生甘草酒红花生姜煎调下五灵脂末饮之气弱形肥者加酒黄茋无有不应【入好酒数滴为引使】<br />
　　口<br />
　　口者脾之所主胃大肠脉之所挟经云中央黄色入通于脾开窍于口藏精于脾又云脾主口在藏为脾在窍为口又云脾气通于口脾和则口能知五味矣此脾之主于口也又经云胃足阳明之脉挟口下交承浆又云大肠手阳明之脉挟口交人中此胃大肠之脉挟于口也　脾热则口甘肝热则口酸心热则口苦肺热则口辛肾热则口咸胃热则口淡　口甘生地黄药黄连及三黄丸　口苦柴胡黄芩黄连苦参龙胆草及小柴胡汤加麦门冬酸枣仁地骨皮逺志　内经曰有病口苦名曰胆瘅乃肝主谋虑胆主决断盛汁七合是清净之府取决于胆胆或不决为之恚怒则气上逆胆汁上溢故口苦或热甚使然也龙胆泻肝汤主之　口酸黄连龙胆【泻肝】神麴萝卜【消食郁】　口辛黄芩栀子【泻肺】药【泻脾】麦门【清心】　口淡白术半夏生姜茯苓【燥脾渗湿】　口咸知母乌贼鱼骨【淡胃】　口涩黄芩【泻火】葛根【生津】防风薄荷【疎风】括蒌茯苓【行痰】　口糜内经云膀胱移热于小肠膈肠不便上为口糜东垣云好饮酒人多有此疾易老用五苓散导赤散相合服之神効　经云少隂之复火气内发上为口糜治以苦寒胡黄连散必効散皆苦寒之剂以辛温佐之　口糜野蔷薇根煎汤潄之良　口疮有二一曰热经云少阳司天火气下临肺气上从口疡是也二曰寒经云嵗金不及炎火乃行复则寒雨暴至隂厥且格阳反上行病口疮是也　或问口疮如何得之曰经云膀胱移热于小肠膈肠不便上为口糜盖小肠者心之府也此举由邪热之端耳心属君火是五藏六府之火主故诸经之热皆应于心心脉布舌上若心火炎上熏蒸于口则为口舌生疮脾脉布舌下若脾热生痰热涎相从相火上炎亦生疮者尤多二者之病诸寒凉剂皆可治但有涎者兼取其涎然则有用理中汤加附子以治者又何如曰夫火有虚实因诸经元有热而动者谓之实无热而动者谓之虚实则正治寒凉之剂是也虚则从治如此用温热是也理中汤者因胃虚谷少则所胜肾水气之逆而乘之反为寒中脾胃衰虚之火被迫炎上作为口疮故用参术甘草补其土姜附散其寒则火得所助接引其退舍矣至圣济聪録有谓元藏虚冷上攻口疮者用巴防白芷髙良姜末猪腰煨服又有用丁香胡椒松脂细辛末苏木汤调涂疮上及不任食者用当归附子白蜜含咽者有用生附涂脚心者有用吴茱茰末醋熬膏入生地龙末涂两足心者若此之类皆是治龙火按寒水上迫心肺之阳不得下降故用温热之剂或散于上或散于下或从隂随阳所攸利者也胃中有热脉洪大宜服凉膈散甘桔汤加芩三补丸<br />
　　金花丸潄以黄连升麻汤傅以緑袍散蜜蘗散丹溪用西浆水徐徐饮之如无以皮烧灰噙之外用细辛黄蘗末掺取涎　胡氏方以好墨研蝼蛄极细傅之立効按此治膀胱移热于小肠者之正剂也盖蝼蛄専走小肠膀胱而通利膈肠者因力峻气猛隂虚气上致疮者戒勿用唯体实有热在上焦者宜之　张子和治一男子病口疮数年上至口中至咽嗌下至胃腕皆痛不敢食热物一涌一泄一汗十去其九次服黄连解毒汤十余日皆释【以上治实热】　服凉药不愈者此酒色过度劳役不睡舌上光滑而无皮或因忧思损伤中气虚火泛上无制用理中汤甚者加附子或官桂噙之　薛新甫云口疮上焦实热中焦虚寒下焦隂火各经传变所致当分别治之如发热作汤饮冷实热也轻则用补中益气汤重则用六君子汤饮食少思大便不实中气虚也用人参理中汤手足逆冷肚腹作痛中气虚寒也用附子理中汤晡热内热不时而热血虚也用八物加丹皮五味麦门冬发热作渴唾痰小便频数肾水亏也用加减八味丸食少便滑面黄肢冷火衰土虚也用八味丸日晡发热或从腹起隂虚也用四物参术五味麦门不应用加减八味丸若热来复去昼见夜伏夜见昼伏不时而动或无定处或从脚起乃无根之火也亦用前丸及十全大补加麦门五味更以附子末唾津调搽涌泉穴若防用寒凉损伤生气为害匪轻【以上治虚火】　治少阴口疮半夏散声絶不出者是寒遏絶阳气不伸半夏制一两桂乌头各一字同煎一盏分二服　治太隂口疮甘矾散以甘草二寸白矾栗子大含化咽津　治赤口疮乳香散以乳香没药各一钱白矾半钱铜緑少许研为末掺之　治白口疮没药散以乳香没药雄黄各一钱轻粉半钱巴荳霜少许为末掺之　口疮久不愈以五倍末搽之或煎汤潄或煎汤泡白矾或胆矾漱盖酸能收敛　戴复庵云下虚上盛致口舌生疮若用镇坠之药以降气汤或盐水下养正丹或黑锡丹仍于临卧热汤洗足炒拣净吴茱茰小撮拭足了便乘炒热置足心用绢片紥之男左女右<br />
　　口臭常熟严文靖公年逾七十未断房室日服温补之药无算兼以人参煮粥苁蓉作羮致滋胃热满口糜烂牙齿动揺口气臭秽殆不可近屡进寒凉清胃之药不効有欲用姜桂反佐者请决于予予曰用之必大剧主用加减甘露饮八剂而平　香薷煮浓汁含之　噙鸡舌香即沉香花如无沉香可代　口中如胶而臭知母地骨皮桑白皮山栀麦门冬甘草盐汤噙早起汲井中第一汲水即黄华水含之吐弃厠下即瘥　心气不足口臭益智仁加甘草少许为末干咽或汤防　张子和治一男子二十余嵗病口中气出臭如登厠夫肺金本主腥金为火所乘火主臭应便如是也久则成腐腐者肾也此亢极则反兼水化也病在上宜涌之以茶调散涌而去其七分夜以舟车丸濬川散下五七行比旦而臭防【药性犷悍不宜轻用】　罗谦甫治梁济民膏粱多饮因劳心过度肺金有伤以致气出腥臭涕唾稠粘咽嗌不利口苦干燥以加减泻白散主之难经云心主五臭入肺为腥臭此其一也因洪饮大热之气所伤从心火刑于肺金以桑白皮地骨皮苦微寒降肺中伏火而补气为君以黄芩知母苦寒治气腥臭清利肺气为臣肺欲収急食酸以收之五味子酸温以收肺气麦门冬甘寒治涕唾稠粘口苦干燥为佐桔梗辛温体轻浮治痰逆利咽膈为使也<br />
　　齿<br />
　　齿统属足少隂肾经【素问曰丈夫五八肾气衰髪堕齿槁又曰肾热者色黒而齿槁少隂终者面黒齿长而垢】　齿分上下龂【亦作龈齿根肉也】上龂属足阳明胃经【素问曰邪客于足阳明之经令人鼽衂上齿寒针经曰上片痛喜寒而恶热取足阳明之原冲阳穴在两足跗上五寸骨间动脉中注爿判也左半为爿右半为片朱丹溪曰当灸三里穴三里足阳明经之合穴也在两膝下外侧辅骨下三指地离防骨外一指许两筋间宛宛也】下龂属手阳明大肠经【张洁古曰秦艽去下牙痛及除本经风湿针经曰下爿痛喜热而恶寒取手阳明之原合谷穴在两手大指次指岐骨间陷中朱丹溪曰当灸三间穴三间手阳明经之俞穴也在两手大指次指本节后内侧骨上缝中赤白肉际】　男子八嵗肾气实而齿生更三八真牙生五八则齿槁八八而齿去矣女子亦然以七为数葢肾主骨齿乃骨之余髓之所养也故随天癸之盛衰也足阳眀之支者入于上齿手阳明之支者入于下齿若骨髓不足阳明脉虚则齿之诸病生矣何以言之阳明金也齿属肾水也阳明之支入齿间此乃母气荣卫其子也故阳明实则齿坚牢阳明虚则齿浮动所以齿痛者乃阳明经有风冷湿热之邪乘虚而入聚而为液为涎与齿间之气血相搏击而痛也若热涎壅盛则肿而痛也热不盛则齿龂微肿而根浮也有虫牙痛者由湿热生虫蚀其根而作痛也有齿间血出者由阳明之支有风热之邪入齿龂搏于血故血出也有齿龋者亦以阳眀入风热之邪搏齿龂气血腐化为脓出臭汁谓之齿龋亦曰风龋有齿防者是虫蚀齿至龂脓烂汗臭也有齿挺者由气热传入脉至齿龂间液沫为脓气血竭肉龂消故齿根露而挺出也有齿动揺者阳明脉虚气血不荣故齿动揺也有齿歴蠧者由骨髓气血不能荣盛故令牙齿黯黑谓之歴齿其齿黄黑者亦然以此而言岂非诸齿病皆因阳明之所致哉　东垣云夫齿者肾之标口者脾之窍诸经多有会于口者其牙齿是手足阳明之所过上龂于坤土乃足阳明胃脉之所贯络也止而不动下龂嚼动而不休手阳明大肠脉之所贯络也手阳明恶寒饮而喜热足阳明喜寒饮而恶热故其病不一牙者肾之标亦喜寒寒者坚牢为病不同热甚则齿动龈断袒脱作痛不已故所治疗不同也有恶热而作痛者有恶寒而作痛者有恶寒又恶热而作痛者有恶寒饮少热饮多而作痛者有恶热饮少寒饮多而作痛者有牙齿动揺而作痛者有齿袒而作痛者有齿龂为疳所蚀缺少血出而作痛者有齿龂肿起而作痛者有脾胃中有风邪但觉风而作痛者有牙上多为虫所蚀其齿缺少而色变为虫牙痛者有胃中气少不能于寒袒露其齿作痛者有牙齿疼痛而臭秽之气不可近者痛既不一岂可一药而尽之哉　刘宗厚云头面外冐风寒或口吸寒冷致牙疼者皆外因也实热隂虚火动骨蒸所致气鬰血热虫蛀皆内因也硬物所支打击等致皆不内外因也　薛新甫云湿热甚而痛者承气汤下之轻者清胃散调之大肠热而龈肿痛者清胃散治之重则调胃汤清之六郁而痛者越鞠丸解之中气虚而痛者补中益气汤补之思虑伤脾而痛者归脾汤调之肾经虚热而痛者六味丸补之肾经虚寒而痛者还少丹补之重则八味丸主之其属风热者独活散不愈茵蔯散风寒入脑者羌活附子汤病证多端当临证制宜　牙痛有风毒热壅龋蛀肾虚未辨何证俱用消风散揩抹诸证皆宜香附炒黒三分炒盐一分研匀揩用如常　风寒湿犯脑痛项筋急牙齿揺肉龈袒脱疼痛宜羌活散　冬月时风寒湿头疼项筋急牙齿动揺疼痛宜麻黄散　大寒犯脑连头痛齿亦痛宜细辛散白芷散蝎稍散　牙齿寒痛用牢牙地黄散擦或露蜂房川椒【去目炒】等分为麤末煎潄或荔枝殻或核烧灰存性擦痛处　牙痛用清凉药便痛甚者从治之用荜拨川椒薄荷荆芥细辛樟脑青盐为末擦牙上　得热而痛得凉则止者以辛凉药治之东垣治刘经歴内子年三十余病齿痛不可忍须骑马外行口吸凉风则痛止至家则痛复作此湿热之邪也足阳明贯于上齿手阳明贯于下齿阳明多血多气又加以膏梁之味助其湿热故为此痛因立一方不须骑马出外当令风寒之气常生于齿间以黄连梧桐律之苦寒新薄荷叶荆芥穗之辛凉四味相合而作风寒之气治其湿热更以升麻之苦平引入阳明经为使牙齿骨之余以羊胫骨灰补之为佐麝香少许入内为引用名曰馘鬼散为细末擦之神効又以调胃承气汤去芒硝加黄连以治其本服之下三五行其病良愈不复作　风毒牙痛内服独活散外用皂角寸节实之以盐火煨熟汤泡通口漱吐下涎沫　风毒及热壅上攻牙龈痛或齿缝有红肉努出宜消风散食后临卧入茶防仍入荆芥防风白芷蜂房之属煎冷频频漱口　若热壅甚牙肿连颊痛不可忍宜金沸草散去麻黄加薄荷如其数三因方云一妇人牙痛治疗不効口颊皆肿以金沸草散大剂煎汤熏漱而愈　阳明热牙疼大黄炒焦黑存性香附亦然为末入青盐少许擦无时　因服补胃热药致上下牙疼痛不可忍牵引头脑满面发热大痛阳明之别络入脑喜寒恶热乃手阳明经中热甚而作其齿喜冷恶热清胃汤主之　仓公治齐中大夫病龋齿灸左手阳明脉苦参汤日漱三升五六日愈　寒热皆痛当归龙胆散益智木律散　寒多热少者微恶热饮大恶寒饮宜草荳防散　热多寒少者微恶寒饮大恶热饮宜麝香散立効散　上片牙痛升麻散　下片牙痛白芷散　平昔多食肉人口臭牙齿动揺欲落或血出不止乃内伤湿热膏梁之疾也宜神功丸牢牙散调胃承气去硝加黄连汤　肾虚牙浮而痛甚则憎寒壮热全具如欲脱之状宜安肾丸八味丸还少丹间进黑锡丹　病齿非肿非痛虚不能嚼食用局方嘉禾散姜煎食后一服次以地骨皮煎汤漱之候空心以羊腰子一对切片勿令断以防丝椒末青盐蒺藜去刺末固元散二钱拌匀掺于腰子肉以荳防叶或荷叶包褁煨令熟食之服经两日顿觉快利饮食如故　擦药用牢牙散　引涎止痛方枯矾露蜂房【微炙】等分为末每服二钱水煎乘热煠牙冷即吐之或用蟾酥银硃掺和为丸如萝卜子大每用一丸搽患处便不痛至三丸吐浓涎数口全愈　塞耳方雄黄定痛膏透闗散及巴岂一粒煨黄熟去殻用蒜一瓣切一头作盖剜去中心入巴岂其中以葢合之用绵裹随患左右塞耳中　常用刷牙牢牙散白牙散麝香刷牙散羊胫骨灰散长春散沉香散朱砂散妙应散龋蛀海藏云牙齿等龋数年不愈当作阳明畜血治之桃仁承气汤为细末炼蜜丸如桐子大服之好饮过者多得此疾屡服有効　蛀牙痛用巴荳一粒烂研【一方香油灯上烧过】搓乳香细末丸之塞蛀孔中　内藜芦细末于孔中勿咽津　用不蛀皂角一锭去皮子却于每皂子处安巴荳一粒盐泥固济烧灰研细末用剜耳子抄少许填入蛀孔内　雄雀粪绵裹塞孔内日一二易　芦荟白胶香塞蛀孔内　松脂鋭如锥者塞孔中少顷虫出脂上　芦荟四分炒研细先用盐揩净齿傅少许　鹤虱枝挿患处　芜荑仁安蛀齿上有缝就以窒之　吴茱茰雄黄各等分樟脑乳香各少许末之擦痛处　鹤虱细辛白芷干茄等分为末措痛处如有蛀孔用饭丸药末塞孔中　虫蚀牙根肉腐用棘针烧取沥频傅之或煮汁含之亦可煮郁李根白皮浓汁含　温米醋漱出虫自愈　香白芷细辛煎漱　天仙子烧烟用竹筒抵牙引烟熏之即虫死不再发　用小瓦片置油拌榧子烧烟阁在水碗上以漏斗覆之以蛀牙受漏斗口中烟其牙内虫如针者皆落水碗中　蛀牙有孔疼痛不断根者用雄黄乳香各一钱樟脑少许末之黄蜡为丸随孔大小纳一丸以铁打条一尺五寸长如筯小头大作一勾头如钳尾状火烧红笔管筒住只留勾头勿令热伤唇舌须先以筯挑开口唇然后以头勾炷荡药上须容开觉热为度以水漱之神効　有牙虫已出其孔穴空虚而痛者宜用乳香少许火炙令輭以实之　牙龂宣露用括蒌根二两砂锅内甘草水煮輭取出令干鸡舌香十枚白芷半两麝香一分右为细末每用少许揩牙误咽无妨　蚯蚓矢水和为泥火烧令赤研如粉腊月猪脂和傅上日三次永瘥一方同入磁瓶内黄泥固济煻火煨烧一夜冷取出细研用如常法揩牙生地黄一斤于木臼内捣碎入盐二合和之上用白麫裹可厚半寸以来煨于煻灰火中断烟始成去焦麫入麝香一分同研末每用少许贴齿根上　蔓荆子生地黄地骨皮青蒿各一两郁李根皮二两每服半两水煎热含冷吐　牙齿动揺东垣云还少丹常服牢牙齿地黄丸亦好　隂虚内热者甘露饮　外用五灵膏宣牙膏五倍子散生姜地黄汁制皂角散土蒺藜散黒铅砂贴搽　生地细剉绵裹着齿上咂之日三四并咽津効　牙齿不生用黑豆三十枚牛粪火内烧令烟尽取出细研入麝香少许研匀先以针挑破不生处令血出却涂药在上不可见风忌酸咸物　雄鼠矢三七枚麝香半钱同研细揩齿　露蜂房散　川升麻散<br />

                    <br>
                        　　唇<br />
　　唇属足太隂脾经【素问曰脾者仓廪之本营之居也其华在唇灵枢曰脾者主为卫使之迎粮视唇舌好恶以知吉凶故唇上下好者脾端正唇偏举者脾偏倾揭唇者脾髙唇下纵者脾下唇坚者脾坚唇大而不坚者脾脆脾病者唇黄脾絶者唇四面肿又曰唇舌者肌肉之本也足太隂气絶则脉不荣肌肉脉不荣则肌肉輭肌肉輭则舌萎人中满人中满则唇反唇反者肉先死甲笃乙死木胜土也】又属足阳明胃经【灵枢曰足阳明所生病者口防唇胗注所生病者血也胗古疹字唇疡也又曰阳明气至则齧唇中藏曰胃中热则唇黒】又属手少隂心经【珠曰上下唇皆赤者心热也上唇赤下唇白者肾虚而心火不降也】又属手太隂肺经【钱仲阳曰肺主唇白白而泽者吉白如枯骨者死唇白当补脾肺葢脾者肺之母也母子皆虚不能相营其名曰怯故当补若深红色则当散肺虚热】侠口统属冲任二脉【灵枢曰冲任二脉皆起于胞中上循背里为经络之海其浮而外者循腹右上行会于咽喉别而络唇口故气血盛则充肤热肉血独盛则澹渗皮肤而生毫毛妇人数脱血足气有余血不足冲任之脉不营唇口所以无须也】上唇侠口属手阳明大肠经下唇侠口属足阳明胃经　燥则干热则裂风则瞤寒则揭若唇肿起白皮皱裂如蚕茧名曰茧唇有唇肿重出如茧者有本细末大如茧如瘤者或因七情动火伤血或因心火授脾经或因厚味积热伤脾大要审本证察兼证补脾气生脾血则燥自润火自除风自息肿自消若患者忽畧治者不察妄用消毒之药或用药线结去反为翻花败证矣　肾虚唇茧时出血水内热口干吐痰体痩宜济隂地黄丸　肝经怒火风热脾唇肿裂或患茧唇宜柴胡清肝散　胃火血燥唇裂为茧或牙龂溃烂作痛宜清胃散或加芍芎柴胡可治脾胃肝胆经热　风热脾唇口瞤皱或头目或四肢浮肿如风状宜用羌活散　风热客于脾经唇燥烈无色宜泻黄饮子　中气伤损唇口生疮恶寒发热肢体倦怠宜补中益气汤　思虑伤脾血耗唇皱宜归脾汤　意思过度蕴热于脾沈裂无色唇燥口干生疮年久不愈内服五福化毒丹外用橄防烧灰末猪脂调涂或用核中仁细研傅之又硫黄白矾灰朱砂水银麝香黄蘗为末和水银磁器中猎月猪脂和如泥光净拭唇却以膏涂之又八月蓝叶绞汁洗不过二日瘥又诃子肉五倍子等分为末干贴又黄连一分干姜半分炮为细末傅之又大铜钱四文石上磨以猪脂磨取汁涂又蛇蜕灰晚蚕蛾末油调敷又以甑上滴下汗傅之白荷花瓣贴之皆神効　唇白灯散或皂角末少许水调涂　风湿入脾唇口瞷动揭头目痛结核浮肿用薏苡仁炒防己赤小荳炒甘草炙等分姜煎圣恵独活散加白敛黄茋枳殻或升麻饮外用松脂半两大黄白敛赤小荳胡粉各二钱半为细末鸡子清调涂　脾热唇焦枯无润泽宜生地黄煎　冬月唇干拆血出方桃仁捣烂猪脂调涂　唇舌肌者肉之本也唇反者肉先死<br />
　　舌<br />
　　舌属手少隂心经【素问曰心在窍为舌畏寒内经曰心气通于舌心和则舌能知五味矣病则舌卷短颧赤其脉坚而长乔岳曰心絶则舌不能収及不能语】又属足太隂脾经【李东垣曰舌者心也复能知味是舌中有脾也灵枢曰足太隂之正贯舌中素问曰中央黄色入通于脾故病在舌本灵枢又曰足太隂是动则病舌本强所生病者舌本痛又曰刺舌下中脉太过血出不止为瘖注舌下脉脾脉也瘖不能言也　孙景思曰舌者心气之所主脾脉之所通二藏不和风邪中之则舌强不能言壅热攻之则舌肿不能转更有重舌木舌舌肿出血等证皆由心脾二经风热所乘而然也】又兼属足阳眀胃经【张鸡峯曰脾胃主四肢其脉连舌本而络于唇口胃为水谷之海脾气磨而消之由是水谷之精化为营卫以养四肢若起居失节饮食不时则致脾胃之气不足而营卫之养不周风邪乗虚而干之则四肢与唇口俱痹语言蹇涩久久不治变为痿疾经云治痿独取阳明谓足阳明也治法宜多用脾胃药少服去风药则可安矣】又属足少阴肾经【灵枢曰足少隂之正直者系舌本舌纵涎下烦悗取足少隂珠曰舌之下窍肾之津液所朝也注下窍亷泉穴也一名舌本在颔下结喉上素问曰刺足少阴脉重虚出血为舌难以言】又属足厥隂肝经【灵枢曰肝者筋之合也筋者聚于隂器而脉络于舌本】　舌主尝五味以荣养于身资于脾以分布津液于五藏故心之本脉系于舌根脾之络脉系于舌旁肝脉循阴器络于舌本心脾虚风热乗之则为病　风寒湿所中则舌卷缩而不能言宜小续命汤挟热升麻汤加桔梗漱之碧雪傅之　七情所郁则舌肿满不得息宜本事方乌星姜末贴手足心　心热则裂而疮木舌重舌宜三黄丸真蒲黄掺之三因龙石散三黄丸末水调贴脚心升麻汤加桔梗参黄芩又白矾大黄朴硝擦漱又醋调五灵脂末乌贼骨真蒲黄末涂之服散肝经实热之药　脾热则滑而胎脾闭则白胎如雪宜薄荷汁白蜜姜片揩之肝壅则血上涌宜蒲黄或槐花末掺之服清肝之药　薛新甫云如口舌肿痛或状如无皮或发热作渴为中气虚热宜清热补气汤　若眼如烟触体倦少食或午后益甚为隂血虚热宜清热补血汤若咽痛舌疮口干足热日晡益甚为肾经虚火宜六<br />
　　味丸　若四肢逆冷恶寒饮食或痰甚眼赤为命门火衰宜八味丸　若发热作渴饮冷便闭为肠胃实火宜凉膈散　若发热恶寒口干喜汤食少体倦为脾经虚热宜加味归脾汤　若舌本作强顋颊肿痛为心脾壅热宜参升麻汤　若痰盛作渴口舌肿痛为上焦有热宜清热化痰汤　若思虑过度口舌生疮咽喉不利为脾经血伤火动宜加味归脾汤　若恚怒过度寒热口苦而舌肿痛为肝经血伤火动宜小柴胡汤加丹皮山栀血虚者用八珍加参术柴胡山栀丹皮虚甚须加炮姜　舌肿痛舌根肿胀为重舌舌肿而不柔和者为木舌风寒伤于心脾令人憎寒壮热齿浮舌肿痛宜金沸草散漱口吐一半吃一半　治舌肿黄药汤或乱髪烧灰水调下外用釜底煤研细醋调傅舌上下脱去更傅能先决去血竟傅之尤佳一方用盐等分井花水调傅　硼砂细末切生姜蘸药揩舌肿处即退　萆麻取油蘸纸撚烧烟熏之愈　好胆矾研细傅之　舌上肿硬出血海螵蛸蒲黄各等分研细井花水调傅　木舌肿胀马牙硝丸牛黄散参散飞矾散防虫散百草霜散　重舌用一味真蒲黄末掺之又用皂角刺煅朴硝少许研匀先以手蘸水擦口内并舌上下将药掺之涎出自消又用五灵脂一两去砂石研末米醋一大碗煎逐旋噙漱口又用皂角不蛀者四五挺去皮炙令干荆芥穗少许研细末以米醋调涂肿处又以蛇蜕烧灰研细少许傅之　乌犀膏　牛黄散　黄药汤　亦可以铍刀刺之出血愈　三因云凡舌肿下必有噤虫状如蝼蛄卧蚕有头尾其头小白可烧铁烙烙头上即消不急治能杀人　东垣云亷泉一穴一名舌本在颔下结喉上治舌下肿难言舌纵涎出口噤舌根急缩下食难刺疟论云舌下两脉者防泉也刺禁论云刺舌下脉太过血不止为瘖刺节真邪论云取防泉穴血变而止以明宜出血禁用针或问取防泉穴二説不同一説取颔下结喉上一説取舌下两脉何者为当荅曰舌本者乃舌根蒂也若取舌下两脉是取舌稍也舌标也此法误也当取颔下者为当此舌根也况足阳明之脉根于厉兑结于防泉颔下乃足阳明之所行也若取舌下两脉非足阳眀经也戊与癸合防泉足少隂也治涎下解云胃中热上溢亷泉开故涎下当出血泻胃中热又知非舌下两脉也颔下结喉上者为准矣胀论曰防泉玉英者津液之道路也　张戴人治南隣朱老翁年六十余嵗身热数日不已舌根肿起和舌尖亦肿肿至满口比原舌大三倍一外科以燔针刺其舌两旁下亷泉穴病势转凶将至颠嶻戴人曰血实者宜决之以防针磨令锋极尖轻砭之日砭八九次出血约一二盏如此者三次渐觉血少痛减肿消夫舌者心之外候也心主血故血出则愈又诸痛痒疮疡皆属心火燔针艾火皆失此义也　薛新甫云凡舌肿胀甚宜先刺舌尖或舌上或边傍出血泄毒以救其急惟舌下亷泉穴此属肾经虽宜出血亦当禁针慎之　舌强三因矾石散治风寒湿舌强不能语　牛黄散治舌肿强又用蛇蜕烧存性全蝎等分为细末傅之　舌卷经云邪客手少阳之络令人喉痹舌卷口干心烦臂外防痛手不及头刺手中指次指爪甲上去端如韭叶各一痏又云手阳明之筋其病支痛转筋舌卷治在燔针刼刺以知为数以痛为输又云厥阴络者甚则舌卷卵上缩又云肝者筋之合也肝脉弗荣则筋急筋急则引舌与卵故唇青舌卷卵缩则筋先死庚笃辛死　舌疮风热口中干燥舌裂生疮宜甘露饮括蒌根散甘露丸外傅芦荟散参散緑云散并以白矾末化汤洗足　曽有舌上病疮久蚀成穴累服凉剂不効后有教服黑锡丹遂得渐愈此亦下虚故上盛也　又有舌无故常自痹者不可作风治由心血不足理中汤加当归服之　舌出不收心经热甚及伤寒热毒攻心及伤寒后不能调摄往往有之宜用珍珠末氷片等分傅之即収或用巴荳一枚去油取霜用纸撚卷之内入鼻中舌自收【此治伤寒后不能调摄者】　治一妇人产子舌出不能收令以朱砂末傅其舌乃令作产子状以二女掖之乃于壁外潜累盆盎置危处堕地作声声闻而舌卷矣　舌纵涎下多唾　素问口问篇黄帝曰人之涎下者何气使然岐伯曰饮食者皆入于胃胃中有热则虫动虫动则胃缓胃缓则防泉开防泉开故涎下补足少隂　萧炳治口角流涎不止口自防邪手足痿輭用神滋隂丸通天愈风汤清心道痰丸清心牛黄丸　娄全善治宣文炳口流涎不止喜笑舌瘖脉洪大用连芩蘗栀白术苍术半夏竹沥姜汁服之五日涎止笑息【流涎者自然流出也】　仲景云大病瘥喜出唾久不了了者胃上有寒当以丸药温之宜理中丸东垣云多唾或唾白沫者胃口上停寒也药中加益智仁　自齧舌灵枢经黄帝曰人之自齧舌者何气使然岐伯曰此<br />
　　厥逆走上脉气皆至也少隂气至则齧舌少阳气至则齧颊阳明气至则齧唇矣视主病者则补之<br />
　　证治准绳卷十七<br />
<子部,医家类,证治准绳><br />
　　钦定四库全书<br />
　　证治准绳卷十八<br />
　　明　王肯堂　撰<br />
　　准绳<br />
　　七窍门<br />
　　面<br />
　　面统属诸阳【灵枢曰诸阳之会皆在于面】又属足阳明胃经【素问曰五七阳明脉衰面始焦髪始堕六八衰竭面焦髪鬓颁白灵枢曰邪中于面则下阳明中藏曰胃热则面赤如醉人素问又曰己食如饥者胃疽面肿曰风注胃阳明之脉行于面故耳】又属足太阴膀胱经【灵枢曰足太阳之上血多气少则面多少理血少气多则面多肥肉而不泽血气和则美色俱有余则肥泽俱不足则痩而无泽】又统属手少隂心经【素问曰心者生之本神之变也其华在面又曰心之合脉也其荣色也】又以五色候五藏故面青属肝【素问曰生于肝如以缟裹绀故青欲如苍璧之泽不欲如蓝注缟缯之精白者绀深青扬赤色又曰青如翠羽者生如草兹者死注兹滋也如草初生之色也】赤属心【素问曰生于心如以缟裹朱故赤欲如白裹朱不欲如赭注赭赤土也又曰赤如鸡冠者生如衃血者死注衃血凝血也】黄属脾【素问曰生于脾如以缟裹括蒌实故黄欲如罗裹雄黄不欲如黄土又曰黄如蟹腹者生如枳实者死】白属肺【素问曰生于肺如以缟裹红故白欲如鵞羽不欲如盐又曰白如豕膏者生如枯骨者死】黑属肾【素问曰生于肾如以缟裹紫故黒欲如重漆色不欲如地苍又曰黒如乌羽者生如炲者死注炲煤也　又曰五藏六府固尽有部视其五色黄赤为热白为寒青黒为痛】　灵枢邪气藏府病形篇黄帝曰首面与身形也属骨连筋同血合于气耳天寒则裂地淩水其卒寒或手足懈惰然而其面不裂何也岐伯答曰十二经脉三百六十五络其血气皆上于面而走空窍其精阳气上走于目而为睛其别气走于耳而为聴其宗气上出于鼻而为臭其浊气出于胃走唇舌而为味其气之津液皆上熏于面而皮又厚其肉坚故天热甚寒不能胜之也　叶氏曰手足六阳之经皆上至于头而唯阳明胃脉起鼻交頞中入上齿中侠口环唇循颊车上耳前过客主人故人之面部阳明之所属也其或胃中有热则面热升麻汤加黄连胃中有寒则面寒升麻汤加附子若风热内甚而上攻令人面目浮肿或面鼻紫色或风刺疹随其证而治之　李氏云风邪入皮肤痰饮渍府藏则面防脾应见于面肺应皮毛二经风湿搏而为热湿故面生疮　面肿为风宜用羌活防风升麻白芷牛蒡子之属外杵杏仁如膏傅之余见水肿门　面寒面热丹溪云面热火气因郁热面寒属胃虚东垣云饮食不节则胃病胃病则气短精神少而生大热有时而火上行独燎其面针经云面热者足阳明病欬逆停息不得卧面热如醉此为胃热上冲熏其面<br />
　　茯苓桂枝五味子甘草汤加大黄以利之　罗谦甫疗杨郎中之内五十一嵗身体肥盛患头目昏闷面赤热多服清上药不効诊其脉洪大有力内经云面热者足阳明病脉经云阳明经气盛有余则身已前皆热况其人素膏粱积热于胃阳明多血多气木实则风热上行诸阳皆会于头目故面热之病生矣先以调胃承气汤防钱加黄连三钱犀角一钱踈下一两行彻其本热次以升麻加黄连汤去经络中风热上行如此则标本之邪俱退矣　又治尼长老六十一嵗身体痩弱十月间病头面不耐寒气弱不敢当风行诸治不効诊之其脉皆细而防其人年髙素食茶果而已阳明之经本虚脉经云气不足则身以前皆寒栗又加看诵损气由此胃气虚经络之气亦虚不能上荣头面故恶风寒先以附子理中汤温其中气次以升麻汤加附子主之　或曰升麻加黄连汤治面热升麻加附子汤治面寒有何依据答曰出自仲景云岐子注伤寒论中辨葛根汤云尺寸脉俱长者阳明受病也当二三日发以其脉夹鼻络目故身热目疼鼻干不得卧此阳明经受病也始于鼻交頞中从头至足行身之前为表之里阳明经标热本实从标脉浮而长从本脉沉而实阳明为病主蒸蒸而热不恶寒身热为标病阳明本实者胃中燥鼻干目疼为本病阳明为肌肉之本禁不可发汗在本者不禁下发之则变黄证太阳主表荣卫是也荣卫之下肌肉属阳明二阳并病葛根汤主之卫者桂枝荣者麻黄荣卫之中桂枝麻黄汤各半主之荣卫之下肌肉之分者葛根汤主之又名解肌汤故阳明为肌肉之本非专于发汗止汗之治桂枝麻黄两方互并为一方加葛根者便作葛根汤故荣卫肌肉之次也桂枝芍药生姜甘草大枣止汗麻黄桂枝生姜甘草发汗葛根味薄独加一味者非发汗止汗也从葛根以解肌故名葛根汤钱仲阳制升麻汤治伤寒瘟疫风热壮热头痛肢体痛疮疹已发未发用葛根为君升麻为佐甘草芍药安其中气朱奉议作活人书将升麻汤列作阳明经解药予诊杨氏妇阳明经标本俱实先攻其里后泻经络中风热故用升麻汤加黄连以寒治热也尼长老阳明经标本俱虚先实其里次行经络故用升麻汤加附子以热治寒也仲景乃羣方之祖信哉　面青难经云肝外证面青善洁善怒　面尘运气面尘有二一曰燥金制肝经云阳明司天燥淫所胜民病嗌干面尘又云阳明在泉燥淫所胜病嗌干面尘又云金鬰之发嗌干面尘宜治以湿剂是也二曰火经云少阳之复厥气上行面如浮尘目乃瞤瘈治以寒剂是也　针灸面尘皆取肝胆二经经云肝足厥隂之脉是动病甚则嗌干面尘脱色又云胆足少阳之脉是动病甚则面微有尘皆视盛虚热寒陷下取之也　面赤难经云心外证面赤口干善笑东垣云面赤为邪气怫鬰在经宜表不宜下　仲景云下利脉沉而迟其人面赤身有微热下利清谷者以郁冐汗出而解此面赤亦表而解也　运气面赤皆冐寒经云太阳司天寒淫所胜民病面赤目黄治以热剂是也　针灸面赤皆取心主经云心主手厥隂之脉是动则病面赤目黄视盛虚热寒陷下取之也　治面赤用好蘗剉碎肆两人乳浸拌匀以日晒干再浸拌匀如此六七次为妙然后为细末临卧清茶或汤调下二钱有竒効　面黄难经云脾外证面黄善噫善思善味　素问云阳明经终者口目动作善惊妄言色黄　治法见黄疸门　面白难经云肺外证面白善嚏悲愁不乐欲哭　血脱者色白天然不泽其脉空虚　肺病面白不悦则为脱气脱血脱津脱液脱精脱神巴防丸主之脉者寒也或面白善或面色恶皆寒也以羌活防风甘草藁本四味泻足太阳少加附子以通其脉面色恶悲恐者更加桂附　太阳终者戴眼反折瘛疭其色白絶汗出　少阳终者耳聋百节皆纵目睘絶系其色青白　面黒难经云肾外证面黒善恐欠　罗谦甫治一妇人年几三十忧思不已饮食失节脾胃有伤面色黧黑不泽环唇尤甚心悬如饥状又不欲食气短而促大抵心肺在上行荣卫而光泽于外宜显而藏肝肾在下养筋骨而强于内当隠而不见脾胃在中主传化精微以灌四旁冲和而不息其气一伤则四藏失所忧思不已气结而不行饮食失节气耗而不足使隂气上溢于阳中故黑色见于面又经云脾气通于口其华在唇今水反来侮土故黑色见于唇此阴阳相反病之逆也上古天真论云阳明脉衰于上面始焦故知阳明之气不足非助阳明生发之剂无以复其色故以冲和顺气汤主之内经曰上气不足推而之以升麻苦平葛根甘温自地升天通行阳明之气为君人之气以天地之风名之气留而不行者以辛散之防风辛温白芷甘辛温以散滞气为臣苍术苦辛蠲除阳明经之寒白药之温酸安太隂经之怯弱十剂云补可去弱人参羊肉之属人参黄茋甘草甘温补益正气为臣至真要大论云辛甘发散为阳生姜辛热大枣甘温和荣卫开腠理致津液以复其阳气故以为使每服早饭后午饭前取阳升之时使人之阳气易达故也数服而愈　孙兆治一人满面黑色相者断其死孙诊之曰非病也乃因登溷感非常臭气而得去至臭无如至香令用沉檀碎劈焚于炉中安帐内以熏之明日面色渐变旬日如故盖肾臭腐属水脾臭香属土今夫厠臭者腐臭也故闻之则入肾而面黒沉香者香臭也故熏之则脾土胜肾水而色还也　浙全夫人忽日面上生黑斑数防日久满面俱黒徧求医治不効忽遇一草泽医人云夫人中食毒治之一月平复后校其方止用生姜汁服之问其故云食斑鸠盖此物常食半夏苗中毒故以姜解之　针灸面黑有二法其一取胃经云胃足阳明之脉是动则病洒洒振寒顔黒其二取肾经云足少隂之脉是动则病饥不欲食面如漆柴视盛虚热寒陷下取之也　少隂终者面黒齿长而垢腹胀闭　太隂终者腹胀闭不得息善噫呕逆则面赤不逆则面黒皮毛黒　洗面药七白散白敛白术白牵牛白附子白芷白药白僵蚕面上细疮常出黄水桃花阴干加当归或杏花作末<br />

                    <br>
                        　　洗面　面上热毒恶疮檗连散涂　面上五色疮用盐汤绵浸塌疮上日五六度易瘥　面上黄水疮并目生疮三月三日桃花隂干为末食后熟水下方寸七日三良　面上豆痕或斑防黡蜜陀僧细末夜以人乳汁调傅有効　面上粉刺用不语唾涂之或捣兎丝子汁涂之或以白矾末少许酒调涂之　斗门方治黑防令人面色好白僵蚕黑牵牛北细辛麤末作澡豆去小儿胎秽　面里皮痛何首乌末姜汁调成膏傅之帛盖以火炙鞋底热熨之　面赤酒生附子川椒野葛少许剉醋浸一宿取出用猪脂同煎以附子黄为度去滓时时涂之又硫黄半两蜗牛殻自死枯干小者为上木香各半两虢丹半两俱为末杏仁半两去皮研膏入腊月猪脂调成膏夜卧时用浆水先洗面令干以药涂患处平明洗去湿癣以米泔水洗却上前药指破面用生姜自然汁调轻粉傅破处更无瘢瑕<br />
　　颊顋<br />
　　防【頄也俗呼颧骨】属手足少阳三焦胆手太阳小肠经之防又属手少阴心经【灵枢曰心病者颧赤乔岳曰心絶则虚阳上发面赤如脂○按如脂者如女人以粉傅面以丹傅颧也夫白者肺之候丹者心之候发明谓之火克金是从所不胜来者为贼邪其病不治故脉诀云面赤如妆不久居也】又属足少阴肾经【灵枢曰肾病者颧与顔黒】　颊【面旁也】属手足少阳三焦胆手太阳小肠足阳明胃经之会【素问曰少阳之脉色荣颊前热病也注足少阳部在颊色赤色也前当依甲乙经作筋灵枢曰邪气中于颊则下少阳又曰少阳气至则齧颊素问又曰少阳之厥则暴聋颊肿而热○又曰上部地两颊之动脉注在鼻孔下两旁近于巨髎穴之分动应于手足阳明脉气之所行也巨髎直两目瞳子】又属足厥阴肝经【素问曰肝病气逆则颊肿】其在小儿面部左颊属足厥阴肝经【素问曰肝热病者左颊先赤】右颊属手太隂肺经【素问曰肺热病者右颊先赤】颊侧【蕃也】属足少阳胆阳明胃经之会　頥【本作臣中也】属足阳明胃经【素问曰阳明虚则寒栗鼓颔终则口耳动作注曰耳动作谓目睒睒而鼓颔也】又属足少阴肾经【素问曰肾热病者颐先赤】侠颐属足阳明胃经【素问曰病上冲喉者治其渐渐者上侠颐也注阳明之脉渐上頥而环唇故名侠頥为渐即大迎穴也在曲颔下一寸三分骨陷中动脉】内经取治面颊肿痛有三法　其一取手阳明经云顑痛刺足阳明曲周动脉见血立已不已按人迎于经立已又云厥胸满面肿唇漯漯然暴言难甚则不能言取足阳明又云厥头痛面若肿起而烦心取之足阳明太阴为烦心也又云顑痛刺手阳明与顑之盛脉出血是也　其二取手太阳经云手太阳之脉是动则颔肿不可以顾所生病者目黄颊痛视盛虚热寒陷下取之也其三取手足太阳经云三焦手少阳之脉所生病者<br />
　　颊痛又云胆足少阳之脉所生病者颔肿视盛虚热寒陷下取之也又云肝气逆则头痛耳聋颊痛取血者葢取足少阳之血也　丹溪治朱奶两顋热肿隔壅之病也用干葛桔梗一钱半升麻一钱苏叶一钱半甘草炙七分薄荷一钱姜一片水煎服　东垣云咽痛颔肿脉洪大面赤者羌活胜湿汤加黄芩桔梗甘草各半钱治之如耳鸣目黄颊颔肿颈肩臑肘臂外后廉痛面赤脉洪大者以羌活防风甘草藁本通其经血加黄芩黄连消其肿以人参黄茋益其元气而泻其火邪　两顋肿以细辛草乌等分为末入蚌粉以猪脂调傅肿处或用醋调赤小荳末傅之亦妙口含白梅置腮边良久肿退出涎患消矣消时肿必先向下　痄腮用栢叶车前草栢子仁杵碎热傅患处或用鸡子清调赤小荳末【详见科】平江陈氏因惊惧后常用手指甲拄掐两颊遂两颊<br />
　　破损心中懊憹不安脉数而实诸药不愈用活幼口议牛黄清心凉膈丸数服如失　三因方凡伸欠颊车蹉但开不能合以酒饮之令大醉睡中吹皂角末搐其鼻嚏透即自止<br />
　　咽喉<br />
　　咽【在喉之前所以咽物杨上善谓喉咙之后属咽者非】属手太阳小肠少阴心足太隂脾厥隂肝经之会【素问曰咽主地气地气通于嗌足太隂脉布胃中络于嗌故病则腹满而嗌干　灵枢曰足太阴之正上结于咽】又属足少阴肾经【灵枢曰足少隂所生病者口热舌干咽肿上气嗌干及痛素问曰邪客于足少隂之络令人嗌痛不可内食无故善怒气上走贲上注贲鬲也贲上贲门也难经胃为贲门旧注气奔而上者非朱丹溪曰手足隂阳合生见证曰咽肿足少隂厥隂】又属足阳明胃经【灵枢曰阳明之脉上通于心上循咽出于口】又属足厥阴肝少阳胆经【素问曰肝者中之将也取决于胆咽为之使　灵枢曰足少阳之正上挟咽出颐颔　素问又曰一阴一阳代絶此阴气至心上下无常出入不知喉咽干燥病在脾土注一隂厥阴脉一阳少阳脉并木之气也木克土故咽喉病虽在脾土实由肝胆之所为也】侠咽属手少隂心足太隂脾经之会　喉【在咽之后所以候气】属手太阴肺足阳明胃少阴肾厥隂肝经任脉之会【灵枢曰手太隂之正出缺盆循喉咙素问曰喉主天气天气通于肺谓之肺系】又属手少阴心少阳三焦经【灵枢曰手少隂之正上走喉咙出于面素问曰心咳之状咳则心痛喉中介介如哽状甚则咽肿喉痹　张洁古曰三焦通喉喉和则声鸣利不和则暴瘖热闭素问又曰邪客于手少阳之络令人喉痹舌卷口干心烦又曰运气少阳所至为喉痹耳鸣呕涌　又曰一隂一阳结谓之喉痹注一隂手少隂心也一阳手少阳三焦也二脉并络于喉气热内结故为喉痹】又属手足阳明大肠胃手少阳三焦经之合【灵枢曰手阳明之正上循喉咙出缺盆又曰喉痹不能言取足阳明能言取手阳明素问曰手阳明少阳厥逆发喉痹嗌肿痓注痓谓骨强而不随也朱丹溪曰手足隂阳经合生见证曰喉痹手足阳明手少阳】又属足太阴脾经【千金方曰喉咙者脾胃之也】喉咙后属足厥阴心包经结喉两旁应手大动脉【名人迎脉一名五会】属足阳明胃经【内经曰颈侧侠喉之动脉人迎人迎足阳明胃脉也阳明者常动注动谓动于结喉旁也素问曰其脉之动常左小而右大左小常以藏右大常以候府　按此动字与上文不同谓左右手二脉之动也】人迎后属手阳明大肠经　经云咽喉者水谷之道也喉咙者气之所以上下者也会厌者音声之戸也悬雍者音声之闗也咽与喉会厌与舌此四者同在一门而其用各异喉<br />
　　以纳气故喉气通于天咽以纳食故咽气通于地防厌管乎其上以司开阖掩其厌则食下不掩其喉必错必舌抵上腭则会厌能闭其喉矣四者交相为用阙一则饮食废而死矣　或问咽喉有痹有肿二者之外又有纒喉风乳蛾生疮诸病何邪致之何经病之与治法大畧愿闻其説曰十二经脉皆上循咽喉尽得以病之然统其所属者乃在君相二火何则经曰喉主天气咽主地气又曰诸逆冲上皆属于火是也盖肺主气天也脾主食地也于是喉纳气咽纳食纳气者从金化纳食者从土化金性燥土性湿至于病也金化变动为燥燥则涩涩则闭塞而不仁故在喉谓之痹土化变动为湿湿则泥泥则塞胀而不通故在咽谓之肿痹肿之病虽少异然一时火郁于上焦致痰涎气血聚结于咽喉也自其咽肿形状分之则有纒喉风乳蛾之名纒喉风者其肿透达于外且麻且痒且痛乳蛾者肿于咽两旁名双乳蛾一边肿者名单乳蛾喉痹之暴发暴死者名走马喉痹内经又有嗌塞咽喉干者亦皆因诸经所致中间虽有经气之寒热不等其为火证一也大抵治法视火微甚微则正治甚则反治撩痰出血三者随宜而施或更于手大指少商出血行气若肿达于外者又必外傅以药予尝治是证毎用鹅翎蘸米醋缴喉中摘去其痰盖醋味酸能収其痰随翎而出又能消积血若乳蛾甚而不散上以小刀就蛾上刺血用马牙硝吹防咽喉以退火邪服射于青黛甘桔栀芩矾石恶实大黄之类随其攸利为方以散上焦之热外所傅药如生地龙韭根伏龙肝之类皆可用若夫生疮或白或赤其白者多涎赤者多血大率与口疮同例如蔷薇根皮黄檗青黛煎噙细咽亦佳　凡经云喉痹者谓喉中呼吸不通言语不出而天气闭塞也云咽痛云嗌痛者谓咽喉不能纳唾与食而地气闭塞也云喉痹咽嗌痛者谓咽喉俱病天地之气并闭塞也盖病喉痹者必兼咽嗌痛病咽嗌痛者未必兼喉痹也　喉痹作痛或有疮或无疮初起通用甘桔汤不効加荆芥壹钱半重名如圣汤或如圣汤中更加连翘黍粘子各壹分防风竹茹半分或甘露饮　喉痹恶寒及寸脉小弱于闗尺者皆为表证宜甘桔汤半夏桂枝甘草汤详寒热发散之若水浆不得入口者用解毒雄黄丸四五粒以极酸醋磨化灌入口内吐出浓痰却服之间以生姜自然汁一蚬殻噙下之神効　娄全善云喉痹恶寒者皆是寒折热寒闭于外热郁于内姜汁散其外寒则内热得伸而愈矣切忌胆矾酸寒等剂防喉反使其阳郁结不伸又忌硝黄等寒剂下之反使其阳下陷入里则祸不旋踵矣韩祗和云寸脉弱小于关者宜消隂助阳东垣云两寸脉不足乃阳气不足故用表药提其气升以助阳也或三部俱小弱亦用其法也　喉痹乡村病皆相似者属天行运气之邪治必先表散之亦大忌酸药防之寒药下之郁其邪于内不得出也其病有二　其一属火经云少阳所至为喉痹又云少阳司天之政三之气炎暑至民病喉痹治宜仲景桔梗汤或面赤斑者属阳毒宜阳毒诸方汗之　其二属湿经云太隂之胜火气内郁喉痹又云太隂在泉湿淫所胜病嗌肿喉痹治宜活人半夏桂枝甘草汤或面青黒者属阴毒宜阴毒诸方汗之　娄全善云洪武戊辰春乡村病喉痹者甚众盖前年终之气及当年初之气二火之邪也予累用甘桔汤加黄连半夏僵蚕黍粘子根等剂发之挟虚者加参茋归辈水浆不入者先用解毒雄黄丸醋磨化之灌喉痰出便用生姜汁灌之却用上项药无不神验若用胆矾等酸寒防过者皆不治盖邪郁不出故也　三因方治卒喉痹不得语小续命汤加杏仁七个煎甚妙活人半夏桂枝甘草汤治暴寒中人咽痛此外感风寒作喉痹者之治法也喉痹不恶寒者及寸脉大滑实于闗尺者皆属下证<br />
　　宜硝石青黛等寒药降之或白矾等酸剂收之也韩祗和云寸脉大于闗尺者宜消阳助隂东垣云两寸脉实为隂盛阳虚下之则愈故予每用此法治急喉痹如鼓应桴或三部俱实亦可用其法也　外台疗喉痹神验朴硝壹两细细含咽汁立愈或含黄檗片或咽莱腹汁或吹蠡鱼胆或噙李实根及玉钥匙玉屑无忧散清心利膈汤碧玉散防风散追风散皆寒降之剂也　白矾末或用乌鸡子清调灌或枯而吹之用灯盏底油脚灌下或同马屁勃等分为细末以鹅翎吹入喉中或用一握金烧灰拌炒青色为度吹入患处或用牙皂和霜梅为末噙之或用鸭觜胆矾末以筯蘸药防患处及开闗散七寳散皆酸收之剂也　丹溪治风热痰喉痹先以千缗汤次以四物汤加黄檗知母养隂则火降矣　七情郁结气塞不通宜五香散　血壅而为痹宜取红蓝花汁服之无鲜者则浓煎绞汁亦得或用茜草壹两煎服或用杜牛膝捣自然汁和醋服或用马鞭草捣自然汁服或用射干切壹片含咽汁皆破血之剂也　喉闭者先取痰蒂散解毒雄黄丸乌犀膏或用鹅翎蘸桐油探吐之或用射干逆流水吐之或用逺志去心为末每半钱水小半盏调服口含竹管或用皂角揉水灌下或用返魂草根【即紫苑】一茎净洗入喉中取寒痰出更以马牙硝津咽之或用土乌药【即矮樟根】醋煎先噙后咽　牙闗闭者搐鼻取之备急如圣散一字散或用巴荳油染纸作撚子防火吹灭以烟熏入鼻中即时口鼻涎流牙闗开矣　经云寒气客于会厌卒然如哑宜玉粉丸陈藏器每治臓寒咽闭吞吐不利用附子去皮脐炮裂以蜜涂炙令蜜入内含之勿咽　急喉痹有声如鼾有如痰在喉响者此为肺絶之候速宜参膏救之用姜汁竹沥放开服如未得参膏或先煎独参汤救之服早者十全七八次则十全四五迟则十不全一也　治喉痹逡巡不救方皂荚去皮子生半两为末以筯头防少许在肿痛处更以醋糊调药末厚涂项上须防便破血出瘥　针法治喉闭刺少商出血立愈孙兆治文潞公喉肿刺之呕出脓血升余而愈娄全善治一男子喉痹于太溪穴刺出黒血半盏而愈由是言之喉痹以恶血不散故也凡治此病暴者必先发散发散不愈次取痰取痰不愈次去汚血也　咽嗌痛咽唾与食则痛者是也经云形苦志苦病生于咽嗌治之以百药又云肝者<br />
　　中之将也取决于胆咽为之使　丹溪云咽痛必用荆芥阴虚火炎上者必用参气虚人参加竹沥血虚四物加竹沥　阴气大虚阳气飞越痰结在上遂成咽痛脉必浮大重取必濇去死为近宜补阴敛阳人参一味浓煎汤细细饮之【此证皆是劳嗽日久者有之如用实喉痹条下诸方无益有害】　咽疮多虚火游行无制客于咽喉宜用人参蜜炙黄檗荆芥治之　实热咽痛三黄丸或用黄连荆芥薄荷为末蜜姜汁调噙或山豆根噙之及用黄檗黄连大黄水调涂足心与患处及龙麝聚圣丹祛毒牛黄丸咽喉备急丹　浮热表散之増损如圣汤利膈汤桔梗汤　散之不已则收之或单用硼砂或和胆矾白僵蚕白霜梅和噙或用百药煎去黒皮硼砂甘草生白矾等分为细末每服一钱食后米饮调细细咽下　戴云热壅咽痛或嗽中带血者宜金沸草散佐以辰砂化痰丸　咽喉痛用诸冷药不効者宜枳南汤　有咽痛服冷剂反甚者宜用姜汁详见嗽门然生疮损了者戒勿用用之辣痛又能散不收　若热壅上焦咽喉疼痛而吞咽干物不若常时之润睡觉口舌全无津液者如圣汤加人参半钱参七分或佐以碧云散鸡苏丸有上证兼心头烦躁辰砂五苓散　咽痛妨闷咽物则微痛不宜寒药过泄之用括蒌一个白僵蚕微炒半两桔梗七钱半甘草炒二钱为细末每用少许干掺咽喉中若肿痛左右有红或只一壁红紫长大水米难下用此散一钱朴硝一钱和匀掺喉中咽津如喉中生赤肿或有小白头疮用前散一钱七白矾细研半钱干掺　内经运气咽嗌痛皆属寒云太阳在泉寒淫所胜民病嗌痛颔肿是也三因方蜜附子治感寒咽门闭不能咽大附子一枚生去皮脐切作大片蜜涂炙令黄噙咽津甘味尽更以附子片涂蜜炙用之　咽痛用诸药不効者此非咽痛乃是鼻中生一条红线如髪悬一黑泡大如樱珠垂挂到咽门而止口中饮食不入须用深取牛膝根直而独条者洗净入好醋三五滴同研细就鼻孔滴二三防入去则丝断珠破其病立安　乳蛾一名悬痈罗青散粉香散参散射干丸烧盐散马牙硝散射干散硼砂散启闗散　咽喉生疮黄茋散桃红散琥珀犀角膏救命散牛蒡子丸硼砂散　咽喉如有物噎塞经云胆病者善太息口苦呕宿汁嗌中介介然数唾取阳陵泉又云心咳之状喉中介介如梗状取心之俞【太陵】仲景云妇人咽中如有炙脔半夏厚朴汤主之　射干散含化龙脑丸木香散络石汤四味汤杏仁煎丸　有人患纒喉风食不能下大麦麫作稀糊咽之　咽喉塞鼻中疮出及干呕头痛食不下生鸡子一个开头取白去黄着米醋拌煨溏火顿沸起擎下沸定须频三度就热饮醋尽不过一二次瘥　王医师法冬月于临卧时食生莱菔三五片无咽喉之疾<br />

                    <br>
                        　　诸物梗喉　三因方煮薤白令半熟以线定手执线头少嚼薤白咽之度薤白至哽处便牵引梗即出矣秘方用倾银炉上倒挂灰尘砂糖和丸咽之自下　骨梗槿树叶油马屁勃砂糖三味熬膏为丸噙化　苎麻根杵烂丸如弹子大将所梗物煎汤化下　以犬吊一足取其涎徐徐咽之　剪刀草如野茨菰生于篱堑间其根白研之则如胶用顺水吞下即吐出骨不过两三口効　研萱草根顺水下亦佳　朴硝研对入鸡苏丸如弹子大含化不过三四丸　南硼砂井花水洗涤含化最輭骨　贯众浓煎一盏半分叄服连进片时一咯骨自出　鱼骨哽以皂角少许吹入鼻中得哽出细茶五倍子等分为末吹入咽喉立愈　食橄防即下或用其核为末顺流水下　鱼骨在肚中刺痛煎茱茰汁一盏饮之骨輭而出　鸡骨骾用水帘草捣汁饮之骨自消　野苎根洗净捣烂如泥每用龙眼大如被鸡骨所伤鸡羮化下鱼骨所伤鱼汤化下　稻芒糠谷哽喉将鹅吊一足取涎徐徐咽下即消或取荐头草嚼亦妙　吞钉铁金银铜钱等物但多食肥肉自随大便而下　吞钱及铁物在喉不得下南烛根烧细末汤调一钱下之　吞铁或针用饧糖半斤浓煎艾汁调和服或用磁石磨如核大钻眼以线穿令吞喉间针自引出磁石须隂阳家用验者　张子和治一小儿误吞钱在喉中不下以净白表纸卷实如筯以刀纵横乱割其端作鬅鬙之状又别取一筯针钩于其端令不可脱先下咽中轻提轻抑探之觉钩入于钱窍然后以纸卷纳之咽中与钩尖相抵觉钩尖入纸卷之端不碍肌肉提之而出　吞钱烧炭末白汤调服数匙即出　或服蜜升许　或食荸荠茨菰其钱自化　或用艾一把水五升煎至一升顿服即下　或用百部根四两酒一升渍一宿温服一升日再　吞钗取薤白曝令萎黄煮使熟勿切食一大枣即出　吞钱钗及镮饴糖一片渐渐食之　吞髪绕喉不出取自乱髪作灰白汤调服一钱陈无择云凡治哽之法皆以类推如鸬鷀治鱼鲠磁石治针哽髪灰治髪哽狸虎治骨哽亦各从其类也<br />
　　四肢<br />
　　阳主四肢经云四肢者诸阳之本也又云阳受气于四肢是也阳实则肢肿经云结阳肿四肢是也阳虚则肢满经云冬气满在四肢是也　脾主四肢经云四肢皆禀气于胃而不得至经必因于脾乃得禀者是也　脾实则四肢不举经云脾脉太过为病在外则令人四肢不举者是也　脾虚则四肢不用经云脾藏肉形不足则四肢不用又云四肢懈惰此脾精之不行是也治见痿及中风　五藏有邪留在支节经云肺心有邪其气留于两肘肝有邪其气留于两股脾有邪其气留于两髀肾有邪其气留于两膝是也治见痛痹　运气四肢不举皆属湿经云土太过曰敦阜敦阜之纪其病腹满四肢不举是也<br />
　　筋【转筋】<br />
　　灵枢经筋篇云足太阳之筋起于足小指上结于踝邪上结于膝其下循足外侧结于踵上循跟结于腘其别者结于踹外上腘中内亷与腘中并上结于臀上挟脊上项其支者别入结于舌本其直者结于枕骨上头下顔结于鼻其支者为目上网下结于頄【音求】其支者从腋后外防结于肩髃其支者入腋下上出缺盆上结于完骨其支者出缺盆邪上出于頄其病小指支跟肿痛腘挛脊反折项筋急肩不举腋支缺盆中纽痛不可左右揺治在燔针刼刺以知为数以痛为输名曰仲春痹足少阳之筋起于小指次指上结外踝上循胫外防结于膝外防其支者别起外辅骨上走髀前者结于伏兔之上后者结于尻其直者上乘防季脇上走腋前防系于膺乳结于缺盆直者上出腋贯缺盆出太阳之前循耳后上额角交巅上下走颔上结于頄支者结于目眦为外维其病小指次指支转筋引膝外转筋膝不可屈伸腘筋急前引髀后引凥即上乗防季脇痛上引缺盆膺乳颈维筋急从左之右右目不开上过右角并蹻脉而行左络于右故伤左角右足不用命曰维筋相交治在燔针刼刺以知为数以痛为输名曰孟春痹也　足阳明之筋起于中三指结于跗上邪外上加于辅骨上结于膝外亷直上结于髀枢上循脇属脊其直者上循髀结于膝其肢者结于外辅骨合少阳其直者上循伏兎上结于髀聚于隂器上腹而布置缺盆而结上颈上挟口合于頄下结于鼻上合于太阳太阳为目上网阳明为目下网其支者从颊结于耳前其病足中指支胫转筋脚跳坚伏兎转筋髀前肿防疝腹筋急引缺盆及颊卒口僻急者目不合热则筋纵目不开颊筋有寒则急引颊移口有热则筋弛纵缓不胜收故僻治之以马膏膏其急者以白酒和桂涂之其缓者以桑钩钩之即以生桑灰置之坎中髙下以坐等以膏熨急颊且饮美酒噉美炙肉不饮酒者自强也为之三附而已治在燔针刼刺以知为数以痛为输名曰季春痹也　足太隂之筋起于大指之端内侧上结于内踝其直者络于膝内辅骨上循阴股结于髀聚于阴器上腹结于脐循腹里结于肋散于胸中其内者着于脊其病足大指支内踝痛转筋痛膝内辅骨痛阴股引髀而痛阴器纽痛下引脐两脇痛引膺中脊内痛治在燔针刼刺以知为数以痛为输名曰孟秋痹也　足少阴之筋起于小指之下并足太隂之筋邪走内踝之下结于踵与太阳之筋合而上结于内辅之下并太阳之筋而上循阴股结于阴器循脊内夹膂上至项结于枕骨与足太阳之筋合其病足下转筋及所过而结者皆痛及转筋病在此者主癎瘛及痉在外者不能俛在内者不能仰故阳病者腰反折不能俛阴病者不能仰治在燔针刼刺以知为数以痛为输在内者熨引饮药此筋折纽纽发数甚者死不治名曰仲秋痹也　足厥阴之筋起于大指之上上结于内踝之前上循胫上结内辅之下上循阴股结于阴器络诸筋其病足大指支内踝之前痛内辅痛阴股痛转筋阴器不用伤于内则不起伤于寒则隂缩入伤于热则纵挺不收治在行水清阴气其病转筋者治在燔针刼刺以知为数以痛为输名曰季秋痹也　手太阳之筋起于小指之上结于腕上循臂内防结于肘内鋭骨之后弹之应小指之上入结于腋下其支者后走腋后防上绕肩胛循颈出走太阳之前结于耳后完骨其支者入耳中直者出耳上下结于颔上属目外眦其病小指肢肘内鋭骨后防痛循臂阴入腋下腋下痛腋后亷痛绕肩胛引颈而痛应耳中鸣痛引颔目瞑良久乃得视颈筋急则为筋瘘颈肿寒热在颈者治在燔针刼刺之以知为数以痛为输其为肿者复而鋭之本支者上曲牙循耳前属目外眦上颔结于角其痛当所过者支转筋治在燔针刼刺以知为数以痛为输名曰仲夏痹也　手少阳之筋起于小指次指之端结于腕上循臂结于肘上绕臑外防上肩走颈合手太阳其支者当曲颊入系舌本其支者上曲牙循耳前属目外眦上乘颔结于角其病当所过者即支转筋舌卷治在燔针刼刺以知为数以痛为输名曰季夏痹也　手阳眀之筋起于大指次指之端结于腕上循臂上结于肘外上臑结于髃其支者绕肩胛挟脊直者从肩髃上颈其支者上颊结于頄直者上出手太阳之前上左角络头下右颔其病当所过者支痛及转筋肩不举颈不可左右视治在燔针刼刺以知为数以痛为输名曰孟夏痹也　手太阴之筋起于大指之上循指上行结于鱼后行寸口外侧上循臂结肘中上臑内防入腋下出缺盆结肩前髃上结缺盆下结胸里散贯贲合贲下抵季脇其病当所过者支转筋痛甚成息贲脇急吐血治在燔针刼刺以知为数以痛为输名曰仲冬痹也　手心主之筋起于中指与太隂之筋并行结于肘内廉上臂隂结腋下下散前后挟脇其支者入腋散胸中结于臂其病当所过者支转筋前及胸痛息贲治在燔针刼刺以知为数以痛为输名曰孟冬痹也　手少隂之筋起于小指之内侧结于鋭骨上结肘内廉上入腋交太阴挟乳里结于胸中循臂下系于脐其病内急心承伏梁下为肘网其病当所过者支转筋筋痛治在燔针刼刺以知为数以痛为输其成伏梁唾血脓者死不治经筋之病寒则反折筋急热则筋弛纵不收隂痿不用阳急则反折隂急则俛不伸焠刺者刺寒急也热则筋纵不收无用燔针名曰季冬痹也　足之阳明手之太阳筋急则口目为噼眦急不能卒视治皆如右方也　形乐志苦病生于筋治之以熨引　诸筋病皆属于节经云诸筋者皆属于节又云手屈而不伸者病在筋是也　肝主诸筋经云肝主筋又云在藏为肝在体为筋又云酸生肝肝生筋筋生心是也　筋病忌风忌食酸辛忌久行经云风伤筋燥胜风酸伤筋辛胜酸又云酸走筋筋病无多食酸又云多食辛则筋急而爪枯又云久行伤筋是也　转筋　经云足太阳之下血气皆少则善转筋踵下痛　丹溪云转筋皆属血热四物汤黄芩红花苍术南星有筋转于足大指转上至大腿近腰结了乃因奉养厚饮食感寒而作加酒芩苍术红花南星姜煎服　仲景云转筋之为病其臂脚直脉上下行微转筋入腹者鸡矢白散主之用鸡矢白一味为散取方寸匕以水六合和温服　圣惠方治肝虚转筋用赤蓼荳叶切作三合水一盏酒三合煎至四合去查温分二服孙尚药治脚转筋疼痛挛急松节贰两细剉如米粒<br />
　　乳香壹钱右件药用银石器内慢火炒令焦只留壹分性出火毒研细每服壹钱至贰钱热木酒调下同是筋病皆治之　外台治转筋取故绵以酽醋浸甑中蒸及热用绵裹病人脚令更易勿停瘥止　丹溪云转筋徧身入肚不忍者作极咸盐汤于槽中暖浸之　灵枢四时气篇转筋于阳治其阳转筋于阴治其阴皆焠刺之娄全善云此则经所谓以痛为输之法盖用火烧燔针刼刺转筋之时当察转筋之痛在何处在阳刺阳在阴刺阴随其所痛之处刺之故曰以痛为输也若以一针未知则再刺之以知觉应効为度故曰以知为数也窦太师云转筋而疼炙承山而可治　霍乱转筋已<br />
　　见霍乱门此谓不霍乱而筋自转<br />
　　骨<br />
　　肾主骨在体为骨在藏为肾又云肾之合骨也其荣发也　又云少阴者冬脉也伏行而濡骨髓也　骨病忌食甘苦久立经云多食甘则骨痛而髪落又云苦走骨骨病无多食苦又云久立伤骨是也　骨病不屈经云手屈而不伸者病在筋伸而不屈者病在骨在骨守骨在筋守筋是也　骨度详灵枢骨度篇骨空详素问骨空篇<br />
　　肉<br />
　　脾主肉经云脾主肉在体为肉在藏为脾又云邪在脾胃则病肌肉痛是也　脾病在谿经云北方黒色入通于肾故病在谿谿者肉之小会也　素问气穴论帝曰愿闻谿谷之会也岐伯曰肉之大会为谷肉之小会为谿肉分之间谿谷之会以行荣卫以会大气邪溢气壅脉热肉败荣卫不行必将为脓肉消骨髓外破大腘留于节凑必将为败积寒留舍荣卫不居卷肉缩筋肋肘不得伸内为骨痹外为不仁命曰不足大寒留于谿谷也谿谷三百六十五穴会亦应一嵗其小痹淫溢循脉往来微针所及与法相同　形乐志乐病生于肉治之以针石　湿伤肉甘伤肉经云湿伤肉风胜湿甘伤肉酸胜甘又云甘走肉肉病无多食甘又云多食酸则肉胝防而唇揭是也　坐乐伤肉经云久坐伤肉又云形乐志乐病生于肉治之以针石是也<br />
　　皮肤<br />
　　素问皮部篇黄帝问曰余闻皮有分部脉有经纪筋有结络骨有度量其所生病各异别其分部左右上下阴阳所在病之始终愿闻其道岐伯对曰欲知皮部以经脉为纪者诸经皆然阳明之阳名曰害蜚上下同法视其部中有浮络者皆阳明之络也其色多青则痛多黒则痹黄赤则热多白则寒五色皆见则寒热也络盛则入客于经阳主外阴主内少阳之阳名曰枢持上下同法视其部中有浮络者皆少阳之络也络盛则入客于经故在阳者主内在阴者主出以渗于内诸经皆然太阳之阳名曰闗枢上下同法视其部中有浮络者皆太阳之络也络盛则入客于经少阴之阴名曰枢儒【一作檽】上下同法视其部中有浮络者皆少隂之络也络盛则入客于经其入经也从阳部注于经其出者从隂内注于骨心主之隂名曰害肩上下同法视其部中有浮络者皆心主之络也络盛则入客于经太阴之阴名曰闗蛰上下同法视其部中有浮络者皆太阴之络也络盛则入客于经凡十二经络脉者皮之部也是故百病之始生也必先于皮毛邪中之则腠理开开则入客于络脉留而不去传入于经留而不去传入于府廪于肠胃邪之始入于皮也泝然起毫毛开腠理其入于络也则络脉盛色变其入客于经也则感虚乃陷下其留于筋骨之间寒多则筋挛骨痛热多则筋弛骨消肉烁防破毛直而败帝曰夫子言皮之十二部其生病皆何如岐伯曰皮者脉之部也邪客于皮则腠理开开则邪入客于络脉络脉满则注于经脉经脉满则入舍于府藏也故皮者有分部不与而生大病也帝曰善　皮肤属肺经云肺之合皮也其荣毛也又云肺主皮毛在藏为肺在体为皮毛是也　毛折爪枯为手太阴絶经云手太阴者行气温于皮毛者也气不荣则皮毛焦皮毛焦则津液去皮絶者津液既去则爪枯毛折毛折者毛先死矣<br />
　　皮肤痛　属心实经云夏脉者心也夏脉太过则病身热肤痛为浸淫　运气皮肤痛皆属火邪伤肺经云少隂在泉热淫所胜病寒热皮肤痛又云少隂司天火淫所胜热上皮肤痛又云少隂之复咳皮肤痛治以诸寒是也　针灸皮肤痛取肺经云邪在肺则病皮肤痛寒热上气喘汗出咳动肩背取之膺中外腧背三节五椎之傍以手疾按之快然乃刺之取之缺盆中以越之是也【升麻汤】<br />
　　皮肤索泽　即仲景所谓皮肤甲错盖皮肤涩而不滑泽者是也　三阳为病发寒热其传为索泽王注云索尽也精血枯涸故皮肤润泽之气皆尽也　运气皮肤索泽属燥伤胆气经云阳明在泉燥淫所胜病体无膏泽治以苦寒是也　仲景云五劳虚极羸瘦腹满不能饮食食伤忧伤饮伤房室伤饥伤劳伤经络荣卫伤内有干血肌肤甲错两目黯黑缓中补虚大黄防虫丸主之　咳有微热烦满胸中甲错是为肺痈苇茎汤主之尺肤麤如枯鱼之鳞者水泆饮也　针灸皮肤索泽<br />
　　取足少阳经云足少阳之脉是动则病体无膏泽视盛虚热寒陷下取之也<br />
　　髭发<br />
　　内经云肾者主蛰封藏之本精之处也其华在髪　肾之合骨也其荣髪也多食甘则骨痛而髪落【王注云甘益脾胜于肾肾不胜故骨痛而髪落】　女子一七嵗肾气实齿更髪长五七阳明脉衰面始焦髪始堕丈夫八嵗肾气实髪长齿更五八肾气衰髪堕齿槁　巢氏病源云足少阳胆之经其荣在须足少隂肾之经其华在髪冲任之脉为十二经之海谓之血海其别络上唇口若血盛则荣于头髪故须髪美若血气衰弱经脉虚竭不能荣润故须髪脱落帝曰妇人无须者无气血乎岐伯曰冲脉任脉皆起<br />

                    <br>
                        　　于胞中上循胸里为经络之海其浮而外者循腹上行防于咽喉别络唇口今妇人之生有余于气不足于血以其数脱血也【女人月月而经通故曰数脱血】冲任之脉不荣口唇故须不生焉又曰人有伤于隂之气絶而不起隂不用然其须不去宦者独去其故何也岐伯曰宦者去其宗筋伤其冲脉血泻不复皮肤内结唇口不荣故须不生有人未尝有所伤不脱于血其须不生何也曰此天之所不足也禀冲任不盛宗筋不成有气无血唇口不荣故须不生　髭须黄赤者多热多气白者少血少气黑色者多血少气美眉者太阳多血通髯极须者少隂多血美须者阳明多血此其时然也<br />
　　髪黄白　张天师草还丹　七寳美髯丹　单用自己髪不足则父子一气者又不足则无病童男女髪与胎髪用皂角水洗净无油气为度入新锅内上用小锅盖之盐泥固口勿令泄气桑柴慢火煆三炷香冷定取出研为细末每用壹贰分空心酒调下　揩齿变白髪方酸石榴皮一个泥裹烧令通赤候冷去泥用茄子根与槐枝同烧令烟絶急以器葢之候冷用槐枝马齿苋墙上生者好不令人见采薄荷石膏五倍子烧熟用升麻各壹两为末揩牙不但变白为黒亦且坚牙甚妙　东垣青丝散　西岳石碑方　防白生黒良日正月四日二月八日三月十三四月十六五月二十六月二十七月二十八八月十九九月二十五十月一日十一月十一日十二月十日早起防之永不白又正月五日十三日二月八日十八日三月三日四月十三二十五五月五日十五日六月十四二十四七月十八二十八八月九日十日九月八日十八日十月十三二十三十一月十日十二月十六日已上月日并用午时前防之凡防时先以水于石上磨丁香汁候拔了急手傅于毛孔中即生黒者　李卿换白髪方云刮老生姜皮壹大升于铛中以文武火煎之不得令过沸其铛唯得多油腻者尤佳更不须洗刮便以姜皮置铛中密封固济勿令通气令一精细人守之地色未分时便须煎之缓缓不得令火急如其人稍疲即换人看火一伏时即成置磁鉢中研极细李方虽曰一伏时若火候匀至日西即药成也使时以小簪脚蘸取如麻子大先于白髪下防药讫然后防之再防以手指熟撚之令入肉第四日当有黑者生神效<br />
　　发落不生　东垣云脉气弱皮毛枯稿髪脱落黄茋建中汤主之髪脱落及脐下痛四君子汤加熟地黄丹溪治胡氏子年十七八嵗髪脱不留一茎饮食起居如常脉微而濇轻重皆同此厚味成热湿痰在膈间又日多吃梅酸味収湿热之痰随主升之气至于头熏蒸髪根之血渐成枯槁遂一时尽脱遂以补血升散之药用防风通圣散去芒硝唯大黄三度酒炒兼以四物汤酒制合和作小剂煎以灰汤入水频与之两月余后诊其脉湿热渐解停药淡味调飬又二年髪长如初而愈　甜叶治人无髪捣汁涂之即生　滋荣散　三圣散　治髪落不生令长麻子壹升熬令黒压油以傅头髪上千金云麻叶桑叶二味以泔煮沐髪七次可长六尺　眉毛堕落生半夏羊矢烧焦等分为末姜汁调涂　又用七月乌麻花隂干为末生乌麻油浸每夜傅之乌麻即秋麻是也<br />
　　腋<br />
　　腋　谓臂下脇上际也属手厥阴心包络经【丹溪云手足阴阳合生见证曰腋肿手厥隂足少阳】又属足厥隂肝经【灵枢曰肝有邪其气留于两腋】　腋前属手太隂肺经　腋后属少隂心经　腋下属足厥阴肝经　下六寸属足太阴脾之大络【灵枢曰脾之大络名曰大包出渊腋下三寸布胸脇注大包渊腋并穴名穴各有二渊腋在腋下三寸宛宛中举臂取之】<br />
　　腋肿　内经针灸腋肿有二法　其一取胆经云胆足少阳之脉所生病者缺盆中肿痛腋下肿是也　其二取心经云心主手厥隂脉是动则痛手心热腋肿皆视虚实寒热陷下施补泻疾留灸也<br />
　　腋气　亦曰狐臭有窍诸药鲜能除根止堪塞窍耳用铜青好者不拘多少米醋调成膏先用皂角煎汤洗净腋下以轻粉掺过却使上件涂之立効<br />
　　蛊毒<br />
　　凡蛊毒有数种曰蛇毒蜥蜴毒虾蟆毒蜣蜋草毒等皆是变乱元气人有故造作之者即谓之蛊也多因饮食内行之与人祸患祸患于他则蛊主吉利所以人畜事之中其毒者心腹绞痛如有物囓或吐下血皆如烂肉或好卧闇室不欲光明或心性反常乍嗔乍喜或四肢沉重百节痠疼或乍寒乍热身体习习而痹胸中满闷或头目痛或吐逆不定或面目青黄甚者十指俱黒诊其脉缓大而散皆其候也然其毒有缓有急急者仓卒或数日便死缓者延引歳月逰走肠内蚀五藏尽则死凡入蛊乡见人家门限屋梁絶无尘埃洁净者其家<br />
　　必畜蛊当用心防之如不得已吃其饮食即潜地于初下筯时收藏一片在手尽吃不妨少顷却将手蔵之物埋于人行十字路下则蛊反于本家作閙蛊主必反来求或食时让主人先动筯或明问主人云莫有蛊麽以筯筑卓而后食如是则蛊皆不能为害　南方有蛊毒之乡于他家饮食即以犀角搅之白沫起即为有毒无沫者即无毒也　欲知蛊主姓名者以败鼓皮烧作末令病人饮服方寸匕须防自呼蛊家姓名可语之令呼唤将去则愈治之亦有方　验蛊法令病人唾于水内沉者是蛊浮者即非或令含黑荳验之若荳胀皮脱者是蛊荳不胀皮不脱即非又初虞世方云嚼黒荳不腥嚼白矾味甜皆中毒之候也　凡初中蛊在膈上者用归魂散吐之已下膈者雄朱丸下之　吐利后犹觉前后心刺痛拘急咽中如茅刺者此是取利后气之候也更不须再服吐利药但服桔梗散自然平复　西溪丛话云泉州一僧能治金蚕蛊毒如中毒者先以白矾末令尝不涩次食黒荳不腥乃中毒也即浓煎石榴皮汁饮之即吐出有虫皆活无不愈者李晦之云凡中毒以白矾茶芽捣为末冷水服　广南挑生杀人以鱼肉延客对之行厌胜法鱼肉能反生于人腹中而人以死相传谓人死阴役于其家昔雷州推官符昌言于乾道五年亲勘一公事买肉置之盘中俾囚作法以验其术有顷肉果生毛何物淫鬼乃能尔也然解之亦甚易但觉有物在胸膈则急服升麻以吐之觉在腹中急服郁金以下之雷州镂板印行者葢得之于囚也　夷坚志云陈可大知肇庆府肋下忽肿起如痈状顷之大如盌识者云此中挑生毒也俟五更以菉荳嚼试若香甘则是已而果然使捣川升麻取冷熟水调贰大盏服之遂洞下泻出生葱数茎根茎皆具肿即消续煎平胃散调补且食白粥经旬复常　雷州康财妻为蛮巫用鸡挑生值商人杨一者善医与药服之食顷吐积肉壹块剖开筋膜中有生肉鸡形已具康诉于州捕巫寘狱而呼杨令具疾证及所用药畧云凡吃鱼肉果汤茶皆可挑初中毒觉胸腹稍痛明日渐加搅刺满十日则内物能动腾上则胸痛沉下则腹痛积而痩悴其候也在上鬲则取之法用热茶一瓯投胆矾半钱于中候矾化尽通口呷服良久以鸡翎探喉中即吐出毒物在下鬲则泻之以米饮下郁金末叄钱毒即泻下乃以人参白术各半两为末同无灰酒半升纳瓶内慢火熬半日许度酒熟取出温服之日壹杯五日乃止　佛説解蛊毒神呪凡在旅中饮食先黙念七遍其毒不行呪曰　姑苏琢磨耶琢　吾知蛊毒生四角　父是穹隆穷　母是<br />
　　耶舍女　眷属百千万　吾今悉知汝　摩诃萨摩诃凡见饮食上有蛛丝便莫吃　又法每遇所到处念<br />
　　药王万福七遍亦騐　灸蛊毒法当足小指尖灸三炷即有物出酒上得者酒出肉果上得者肉果上出飰上得者飰出余如方<br />
　　诊　脉诀云凡脉尺寸数形又似钗直吐转増此患蛊毒急须救脉逢数輭病延生　经云脉浮濇而疾者生微细者死洪大而速者生<br />
　　虫<br />
　　虫由湿热郁蒸而生观之日中有雨则禾节生虫其理明矣善乎张戴人推言之也曰水火属春夏湿土属季夏水从土化故多虫焉人患虫积多由饥饱调燮失宜或过餐鱼鲙白酒或多食牛羊或误啖鼈苋中脘气虚湿热失运故生寸白诸虫或如蚯蚓或似鼈小儿最多大人间有其候心嘈腹痛呕吐涎沫面色痿黄眼眶鼻下青黒以致饮食少进肌肉不生沉沉黙黙欲眠微有寒热如不早治相生不已古人云虫长一尺则能害人虫若贯串杀人甚急治法追虫取积以剪红丸尊神丸遇仙丹　夫人腹中有尸虫此物与人俱生而为人大害尸虫之形状似大马尾或如薄筋依脾而居乃有头尾皆长三寸又有九虫一曰伏虫长四分二曰蚘虫长一尺三曰白虫长一寸四曰肉虫状如烂杏五曰肺虫状如蚕六曰胃虫状如虾蟆七曰弱虫状如瓣八曰赤虫状如生肉九曰蛲虫至细防形如菜虫状伏虫则羣虫之主也蚘虫贯心杀人白虫相生子孙转多其母转大长至四五丈亦能杀人肉虫令人烦满肺虫令人咳嗽胃虫令人呕吐胃逆喜哕弱虫又名膈虫令人多唾赤虫令人肠鸣蛲虫居胴肠之间多则为痔剧则为因生疮痍即生诸痈疽癣瘘瘑疥龋虫无所不为人亦不必尽有有亦不必尽多或偏有或偏无类妇人常多其虫凶恶人之极患也常以白筵草沐浴佳根叶皆可用既是香草且是尸虫所畏也　凡欲服补药及治诸病皆须去诸虫并痰饮宿澼醒除尽方可服补药不尔必不得药力　凡得伤寒及天行热病腹中有热又人食少肠胃空虚三虫行作求食蚀人五藏及下部若齿龂无色舌上尽白甚者唇里有疮四肢沉重忽忽喜眠当数看其上唇内有疮唾血唇内如粟疮者心内懊憹痛闷此虫在上蚀也九虫皆由藏府不实脾胃皆虚杂食生冷甘肥油腻醎藏等物节宣不时腐败停滞所以发动又有神志不舒精魄失守及五藏劳热又病余毒气血积郁而生或食果与畜兽内藏遗留诸虫子类而生虫之为候呕恶吐涎口出清沫痛有去来乍作乍止寸白虫色白形损人精气力乏腰痛蛲虫细如菜虫能为痔漏疮疥癣痈疽等患寸白蛲蚘是三者皆九虫数中之一物也外此又有儿童疳虫昏睡烦燥鼻烂汁臭齿龂生疮下利黒血虫食下部为狐下唇有疮虫食其藏为惑上唇有疮　三虫者谓长虫赤虫蛲虫也乃有九种而蛲虫及寸白人多病之寸白从食牛肉饮白酒所成相连一尺则杀人服药下之须结里溃然出尽乃佳若断者相生未已更宜速治之蛲虫多是小儿患之大人亦有其病令人心痛清朝口吐汁烦躁则是也其余各种种不利人人胃无不消者宜服九虫丸以除之　蛔虫者是九虫之一也长一尺亦有长五六寸或因藏府虚弱而动或因食甘肥而动其发动则腹中痛发作种聚行来上下痛有休息亦攻心痛腹中热口中喜涎及吐清水贯伤心者则死诊其脉腹中痛其脉法当沉弱今反洪而大则蛔虫也　蚘虫九虫之数人腹中皆有之小儿失乳而哺早或食甜过多胃虚虫动令人腹痛恶心口吐清水腹上有青筋火煨史君子与食以殻煎汤送下甚妙然世人多于临卧服之又无日分多不验唯是于月初四五间五更服之至日午前虫尽下可以和胃温平药一两日调理之不可多也九虫在人腹中月上旬头向上中旬横之下旬头向下故中下旬用药即不入虫口所以不验也牛马之生子上旬生者行在母前中旬生者并肩而行下旬生者后随之猫之食鼠亦然上旬食上段中旬中段下旬下段自然之理物皆由之而莫知之　客座新闻云青阳夏戚宗杨家素业医任江隂训科有儒生之父患腹胀求其诊视乃曰脉洪而大湿热生虫之象况饮食如常非水肿蛊胀之证以石榴皮椿树各东行根加防榔三味各五钱用长流水煎空心顿服之少顷腹作大痛泻下长虫一丈许遂愈　本事方云肺虫如蚕能杀人居肺叶之内蚀人肺系故成瘵疾由是欬嗽咯血声嘶药所不到治之为难道藏经中载诸虫头皆向下唯自初一至初五以前虫头向上故用药多取効者此也又姚寛西溪丛话云五臓虫皆上行唯有肺虫下行最难治用獭爪为末调药于初四初六日治之此日肺虫上行也二説小异姑两存之以备防考　泊宅编永州通判防军员毛景得竒疾每语喉中必有物作声相应有道人教令诵本草药名至蓝而黙然遂取蓝捩汁而饮之少顷吐出肉块长一寸余人形悉具自后无声　陈正敏遯斋闲覧载杨勔中年得异疾每发言应答腹中有小声效之数年间其声浸大有道人见而惊曰此应声虫也久不治延及妻子宜读本草遇虫不应者当取服之勔如言读至雷丸虫无声乃顿服之遂愈正敏后至长沙遇一丐者亦有是疾还而观之甚众教使服雷丸丐者亦愈　丁志记齐州上曹席进孺招所亲张彬秀才为馆舍彬嗜酒每夜必置数升于牀隅一夕忘设至夜半大渴求之不可得忿闷呼躁俄顷呕吐一物于地旦起视之见牀下肉块如肝而黄上如蜂窠犹微动取酒沃之唧唧有声始悟平生酒病根本亟投诸火中后遂不饮　庚志记赵子山字景髙寓居邵武军天王寺苦寸白虫为挠医者戒云是疾当止酒而以素所躭嗜欲罢不能一夕醉于外舍归已夜半口干咽燥仓卒无汤饮适廊庑下有瓮水月色下照莹然可掬即酌而饮之其甘如饴连饮数酌乃就寝迨晓虫出盈席觉心腹顿寛宿疾遂愈一家皆惊异验其所由葢寺仆日织草履浸红藤根水也　吴少师在闗外尝得疾数月间肌肉消瘦每日饮食下咽少时腹如万虫攒攻且痒且痛皆以为劳瘵也张鋭是时在成都吴遣驿骑招致鋭到兴元既切脉戒云明日早且忍饥勿啖一物俟鋭来为之计旦而往天方剧暑白请选一健卒趋往十里外取行路黄土一银盂而令厨人旋治麫将午乃得食才放筯取土至于是温酒一升投土搅其内出药百粒进于吴饮之觉肠胃掣郁几不堪忍急登溷鋭密使别坎一穴便掖吴以行须臾暴下如倾秽恶斗许有马蝗千余宛转盘结其半已困死吴亦惫甚扶憇竹榻上移时方餐粥一器三日而平始信去年正以夏夜出师中涂躁渴命候兵持马盂挹涧水甫入口似有物焉未暇吐之则径入喉矣自此遂得病鋭曰虫入人肝脾里势须滋生常日遇食时则聚丹田间吮咂精血饱则散处四肢苟惟知杀之而不能扫尽故无益也鋭是以请公枵腹以诱之此虫喜酒又久不得土味乘饥毕集故一药能洗空之耳吴大喜厚赂以金帛送之归【泻出后宜以四物汤加黄耆煎服生血调理】蔡定大戡之子康积苦寸白为孽医者使之碾防榔细末取石榴东引根煎汤调服之先炙肥猪肉一大脔寘口中嚼咀其津膏而勿食云此虫惟月三日以前其头向上可用药攻打余日即头向下纵有药皆无益虫闻肉香咂啖之意故空羣争赴之觉胸中如万箭攻攒是其候也然后饮前药蔡悉如其戒不两刻腹中雷鸣急登厠虫下如倾命仆以杖挑拨皆聨绵成串几长数丈尚蠕蠕能动举而抛于溪流宿患顿愈<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷十八<br />
<子部,医家类,证治准绳><br />
　　钦定四库全书<br />
　　证治凖绳卷十九<br />
　　明　王肯堂　撰<br />
　　类方<br />
　　诸中门<br />
　　卒中防厥<br />
　　苏合香丸　疗传尸骨蒸殗殜肺痿疰忤鬼气卒心痛霍乱吐利时气鬼魅瘴疟赤白防痢瘀血月闭痃癖丁肿惊癎鬼忤中人小儿吐乳大人狐狸等病白术　青木香　乌犀角【屑】香附子【炒去毛】朱砂【研水飞】诃梨勒【煨取皮】白檀香　安息香【另末无灰酒一升熬膏】沉香　麝香【研】丁香　荜拨【各二两】龙脑【研】苏合香油【入安息香膏内各一两】薰陆香【别研一两】<br />
　　右为细末入研药匀用安息香膏并炼白蜜和剂每服旋丸如梧桐子大早朝取井华水温泠任意化服四丸老人小儿化服一丸温酒化服亦得并空心服之用蜡纸裹一丸如弹子大绯绢袋当心带之一切邪神不敢近<br />
　　易简三生饮　治卒中昏不知人事口眼防斜半身不遂咽喉作声痰气上壅无问外感风寒内伤喜怒或六脉沉伏或指下浮盛并宜服之兼治痰厥饮厥及气虚晕悉有神效但口开手散眼合遗尿声如鼾鼻者难治<br />
　　南星【一两】川乌【去皮】生附子【各半两】木香【二钱半】<br />
　　右防咀毎服半两水二盏姜十片煎至六分去查温服或口噤不省人事者用细辛皂角各少许为细末以芦管吹入鼻中候喷嚏其人少苏然后进药痰涎壅盛者每服加全蝎四枚仍用养正丹镇坠之一方气盛人止用南星【半两】木香【一钱】加生姜七片名星香散一方气虚人用生附子并木香如前数煎名附香饮亦有天雄代附子者并治卒中始作无不尅效　因气中以净汤化苏合香丸乘热灌服仍用前药汁浓磨沉香一呷许再煎一沸服之候服前药已定审的是风方用醒风汤小续命汤之类　中寒则用附子理中汤姜附之类　中湿则白术酒术附汤之类皆可用　中暑不録于此痰饮厥逆气虚晕止守本方<br />
　　胜金丸【本事】治中风忽然昏倒若醉形体昏闷四肢不收风涎潮于上膈气闭不通<br />
　　生薄荷【半两】猪牙皂角【二两捶碎水一升二味一处浸取汁研成膏】苽蔕【末一两】梨芦【二两】硃砂【半两研】<br />
　　右将朱砂末二分与二味末研匀用膏子搜和丸如龙眼大以朱砂为衣温酒化下一丸甚者二丸以吐为度得吐即醒不醒者不可治必用方论中风无吐法引金虎碧霞为戒且如辛防涎生声如引锯牙闗急气闭不行汤药不能入命在须臾者执以无吐法可乎但不当用银粉药恐损脾坏人四肢尔【罗谦甫方有粉霜铅粉无梨芦治注同】<br />
　　治急中风口闭涎上欲垂死者一服即瘥<br />
　　江子【二粒去皮膜】白矾【如拇指大一块为末】<br />
　　右将二味在于新瓦上煆令江子焦赤为度炼蜜丸如芡实大每服一丸用绵裹放患人口中近喉处良久吐痰立愈【更防中风门口禁条】<br />
　　附还魂汤【千金】治卒感忤鬼击飞尸诸奄忽气絶无复觉或已死绞口口噤不开去齿下汤汤入口不下者分病人发左右捉踏肩引之药下复增取尽一升须臾立苏<br />
　　麻黄【三两】桂心【二两】甘草【一两】杏仁【七十粒】<br />
　　右防咀水八升煑取三升分三服【肘后方云张仲景方无桂心只三味】中风<br />
　　小续命汤【千金】通治八风五痹痿厥等疾以一嵗为总六经为别春夏加石膏知母黄芩秋冬加官桂附子药又于六经别药内随证细分加减自古名医不能越此<br />
　　麻黄【去节】人参【去芦】黄芩【去腐】药　甘草【炙】川芎　杏仁【去皮尖炒】防己　官桂【各一两】防风【一两半】附子【炮去皮脐半两】<br />
　　右除附子杏仁外为粗末后入二味和匀每服五钱水一盏半生姜五片煎至一盏去滓稍热服食前附云岐子加减法　如精神恍忽加茯苓逺志　心烦多惊者加犀角屑【半两】　骨节间烦痛有热者去附子倍药　骨间冷痛倍用桂枝附子　燥闷小便涩者去附子倍药入竹一合煎　脏寒下痢者去防己黄芩倍附子白术【一两热痢不可用附子】　脚弱加牛膝石斛【各一两】　身疼痛加秦芄【一两】　腰痛加桃仁杜仲【各半两】　失音加杏仁【一两】　如或歌笑语无所不及者用麻黄【三两】人参桂枝白术【各二两】无附子防风生姜有当归【一两】　自汗者去麻黄杏仁加白术　春加麻黄【一两】　夏加黄芩【七钱】　秋加当归【四两】　冬加附子【半两】<br />
　　疎风汤【洁古】治表中风邪半身不遂麻木语言微涩季春初夏宜服<br />
　　麻黄【三两去节】杏仁【炒去皮】益智仁【各一两】炙甘草　升麻【各半两】<br />
　　右防咀每服五钱水一小碗煎至六分去查温服脚蹬热水葫芦候大汗出去葫芦冬月忌服<br />
　　三化汤【洁古】<br />
　　厚朴【姜制】大黄　枳实　羌活【各等分】<br />
　　每服三两水三升煎至一升半终日服以微利则止<br />
　　麻仁丸【见大便不通】<br />
　　大秦艽汤【洁古】<br />
　　秦艽　石膏【各二两】甘草　川芎　当归　药羌活　独活　防风　黄芩　白术　白芷　茯苓　生地黄　熟地黄【各一两】细辛【半两】<br />
　　右十六味防咀每服一两水二盏煎至一盏去滓温服无时如遇天阴加生姜七片煎如心下痞毎服一两加枳实一钱煎此是秋冬药如春夏加知母一两<br />
　　羌活愈风汤【洁古】疗肝肾虚筋骨弱语言难精神昏愦是中风湿热内弱者是为风热体重也或瘦一臂肢偏枯或肥而半身不遂或恐而健忘喜以多思思忘之道皆精不足也故心乱则百病生心静则万病息此药能安心养神调阴阳无偏胜<br />
　　羌活　甘草【炙】防风　防己　黄茋　蔓荆子川芎　独活　细辛　枳殻　麻黄【去根】地骨皮人参　知母　甘菊花　白芷　薄荷叶　枸杞子　当归　杜仲【炒】秦艽　柴胡　半夏　前胡厚朴【姜制】熟地黄【各二两】白茯苓　黄芩【各三两】生地黄苍术　石膏　药【各四两】官桂【一两】<br />
　　右三十三味重七十五两防咀毎服一两水三钟煎至一钟温服　天阴加生姜三片煎空心一服临卧再煎查服俱要食逺空心咽下二丹丸为之重剂临卧咽下四白丸为之轻剂立其法是动以安神静以清肺<br />
　　假令一气之微汗用愈风汤三两加麻黄一两匀作四服每服加生姜五七片空心服以粥投之得微汗<br />
　　则佳　如一旬之通利用愈风汤三两加大黄一两亦匀作四服每服加生姜五七片临卧煎服得利为度<br />
　　此药常服之不可失于四时之辅　如望春大寒之后本方中加半夏人参柴胡各二两木通四两谓迎而夺少阳之气也　如望夏谷雨之后本方中加石膏黄芩知母各二两谓迎而夺阳明之气也　如季夏之月本方中加防己白术茯苓各二两谓胜脾土之湿也　如初秋大暑之后本方中加厚朴二两藿香桂各一两谓迎而夺大阴之气也　如望冬霜降之后本方中加附子官桂各一两当归二两谓胜少阴之气也　如得春气候减冬所加药四时加减类此虽立此四时加减更宜临病之际审证之虚实土地之所宜邪气之多少此药具七情六欲四气无使五藏偏胜及不动于荣衞如风袐服之则永不燥结久泻服之能自调适初觉风气能便服此药及新方中天麻丸各一料相为表里乃治未病之圣药也<br />
　　若已病者更宜常服无问男女小儿风癎急慢惊风皆可服之如解利四时伤寒随四时加减服<br />
　　四白丹【洁古】清肺气养魄谓中风者多昏冒气不清利也兼能下强骨髓<br />
　　白术　砂仁　白茯苓　香附　防风　川芎甘草　人参【各半两】白芷【一两】羌活　独活　薄荷【各二钱半】藿香　白檀香【各一钱半】知母　细辛【各二钱】甜竹叶【二两】麝香【一钱另研】龙脑【另研】牛黄【另研各半钱】<br />
　　右为末蜜丸每两作十丸临卧服一丸分五七次细嚼之煎愈风汤送下<br />
　　二丹丸【见健忌　前方清肺此方安神清中清者归肺以助天真清中浊者坚强骨髓浊中之清者荣养于神浊中之浊者荣华腠理】<br />
　　天麻丸【洁古】风能动而多变因热胜则动宜以静胜躁是养血也宜和是行荣衞壮筋骨也非大药不能治附子【一两炮】天麻【酒浸三宿晒干】牛膝【酒浸一宿焙干】萆薢【另研】参【各六两】杜仲【七两炒去丝】当归【十两全用】羌活【十两或十五两】生地黄【十六两】独活【五两】<br />
　　右为末炼蜜丸桐子大每服五七十丸病大者加至百丸空心食前温酒或白汤下平明服药日高饥则食不饥且止大忌壅塞失于通利故服药半月稍觉壅塞微以七宣丸疎之使药再为用也牛膝萆薢强壮筋骨杜仲使筋骨相着羌活防风治风要药当归地黄养血和荣衞参主用附子佐之行经也　如风癎病不能愈者吐论厚朴丸出洁古家珍其本方后另有此病加添药如中风自汗昏冒发热不恶风寒不能安卧此是风热烦燥泻青丸主之如小便少不可以药利之既自汗津液外泄小便内少若利之使荣衞枯竭无以制火烦热愈甚俟热退汗止小便自行也兼此证属阳明经大忌利小便须识之<br />
　　泻青丸　治中风自汗昏冒发热不恶寒不能安卧此热烦燥之故也【见头痛】<br />
　　至宝丹【和利】治卒中急风不语中恶气絶中诸物毒暗风中热疫毒阴阳二毒山岚瘴气毒虫毒水毒产后血晕口鼻血出恶血攻心烦燥气喘吐逆难产闷乱死胎不下已上诸疾并用童子小便一合生姜自然汁三五滴入小便内温过化下三丸至五丸神效又疗心肺积热伏热呕吐邪气攻心大肠风秘神魂恍惚<br />
　　头目昏眠睡不安唇口干燥伤寒狂语<br />
　　人参　天竺黄　生乌犀屑【研】朱砂【研飞】雄黄【研飞】生玳瑁屑【研】琥珀【研各一两】麝香【研】龙脑【研各钱半】　金箔【半入药半为衣】银箔【研各五十片】牛黄【研】天南星【水煮软切片各半两】安息香【一两半为末以无灰酒搅澄飞过滤去沙土大约得净数一两火熬成膏】<br />
　　右将生犀玳瑁为细末入余药研匀将安息香膏重汤煮烊入诸药中和搜成剂盛不津器中并旋丸如桐子大用人参汤化下三丸至五丸又疗小儿诸癎急惊心热卒中客忤不得眠睡烦燥风涎搐搦每三嵗儿服二丸人参汤化下<br />
　　活命金丹【宝鉴】治中风不语半身不遂肢节顽麻痰涎上潮咽嗌不利饮食不下牙闗急口噤及解一切酒毒药发热腹胀大小便不利胷膈痞满上实下虚气闭面赤汗后余热不退劳病诸药不治无问男女老幼皆可服<br />
　　贯众　甘草　板蓝根　干葛　甜硝【各一两】川大黄【一两半】牛黄【研】珠子粉　生犀角　薄荷【各五钱】辰砂【四钱研末为衣】麝香【研】桂　青黛【各三钱】龙脑【研二钱】<br />
　　右为末与研药和匀蜜水浸蒸饼为剂每两作十丸朱砂为衣就湿用真金箔四十片为衣腊月修合瓷器收贮多年不坏如疗风毒茶清化下解毒药新汲水化下汗后余热劳病及小儿惊热并用薄荷汤化下已上并量大小加减服之<br />
　　射干汤　治肝经受病多汗恶风善悲嗌干善怒时憎女子目下青黄色可治急炙肝腧百壮更宜行经顺气若目下大段青黒一黄一白者不可治<br />
　　射干　白药【各一两】薏苡仁【二两】桂心　牡蛎　石膏【各半两】<br />
　　右为防咀每服五钱水二盏煎至一盏去滓不拘时温服<br />
　　犀角散　治肝中风流注四肢上攻头面疼痛言语謇涩上焦风热口眼防斜脚膝痛无力<br />
　　犀角屑　石膏【各一两】羌活【去芦】麢羊角屑【各七钱半】人参【去芦】甘菊花　独活【去芦】黄耆【去芦】芎防白术　黄芩天麻　枳殻【去　麸炒】当归【去芦】酸枣仁　防风【去芦】白芷【各半两】甘草【炙二钱半】<br />
　　右防咀每服五钱水一盏生姜五片煎至六分去滓温服无时<br />
　　治肝中风心神烦热言语蹇涩不得眠卧<br />
　　竹涩　荆　葛根汁【各三合】生姜汁　白蜜【各一合】<br />
　　右五味相调和令匀每温服一合宜频频饮之<br />
　　逺志汤　治心经受病多汗恶风善怒赤色口不能言但得偃卧不可转侧闷乱冒絶汗出风中于心也唇<br />
　　色正赤犹可治急灸心腧百壮或青黄不定面色防防战栗动者不可治<br />
　　逺志【去心二钱半】人参【去芦】石菖蒲　羌活【去芦】细辛【洗去苗】麻黄【根各半两】赤药　白术【各一两】<br />
　　右为细末每服二钱煎小麦汤下不拘时日进二服<br />
　　牛黄散　治心藏中风恍惚恐惧闷乱不得睡卧语言错乱<br />
　　牛黄【另研】麝香【另研】犀角屑　羚羊角屑　龙齿【另研】防风　川升麻　独活　人参【去芦】沙参　茯神【去】天麻　甘草【灸】白鲜皮　逺志【去心】天竺黄【另研各二钱半】龙脑【另研一钱】朱砂【水飞】铁粉【另研】麦门冬【去心各半两】<br />
　　右为细末研令匀每服二钱煎麦门冬汤调下不拘时<br />
　　麻黄散　治心藏中风虚寒颤心惊掣悸语声混浊口防冒昧好笑<br />
　　麻黄【去节】白术　防风　芎防　甘草【灸】汉防己【各半两】当归【去芦】人参【去芦】逺志【去心】川升麻　桂心　茯神【去本】羌活【去芦各七钱半】<br />
　　右防咀每服五钱水一中盏姜五片煎至五分去滓入荆半合更煎一二沸温服无时<br />
　　茯神散　治心脏中风精神不安语涩昏闷四肢沉重茯神【去木】羌活　麻黄【去节】龙齿【另研各一两】赤药　甘草【灸各半两】蔓荆子　薏苡仁　麦门冬【去心】人参【去芦】防风　逺志【去心】犀角屑【各七钱半】<br />
　　右防咀每服四钱水一盏半生姜四片煎至一盏去滓温服不拘时<br />
　　犀角丸　治心脏中风言语颠倒神思错乱头面心胸烦热或时舌强语涩惊悸不安<br />
　　犀角屑　羚羊角屑　天麻　防风【去芦】逺志【去心】羌活【去芦】沙参【去芦】茯神【去木】川升麻　天门冬【去心】葳防【去皮】参【各七钱半】牛黄【另研】麝香【另研各二钱半】龙齿【另研】铁粉【另研】硃砂【各一两水飞】金箔【研】银箔【研各五十片】<br />
　　右为细末入研令匀炼蜜和捣五七百下丸如梧子大每服五十丸薄荷汤下不拘时<br />
　　石斛酒　治心脏中风下注腰脚除头面游风兼补虚损<br />
　　石斛【四两】黄耆【去芦】人参【去芦】防风【各一两半】丹砂【水飞】杜仲【去麄皮剉】牛膝【酒浸】<br />

                    <br>
                        　　五味子　白茯苓【去皮】山药　山茱萸　萆薢【各二两】细辛【去苗一两】天门冬【去心】生姜【各三两】薏苡仁　枸杞子【各半升】<br />
　　右防咀酒五斗同浸一宿每服二三合加至一升酒力须要相续不可断絶<br />
　　白术汤　治脾经受病多汗恶风身体怠堕四肢不动不能饮食口色黄者可治其状但踞而腹满通身黄色口吐咸水风中于脾也急灸脾腧百壮目下及手足青色者不可治<br />
　　白术【去芦】厚朴【姜制】防风【各一两】附子【炮去皮脐】橘皮【去白】白鲜皮　五加皮【各半两】<br />
　　右防咀每服五钱水二盏生姜五片煎一盏半去滓温服无时<br />
　　防风散　治脾藏中风手足缓弱舌强语涩胷膈烦闷志意恍惚身体沉重<br />
　　防风【去芦】麻黄【去节】人参【去芦】芎防　附子【炮去皮脐】桂心黄蓍【去芦】赤茯苓【去皮】酸枣仁　白术　独活【去芦】桑白皮【剉】麢羊角屑【各七钱半】甘草【炙半两】<br />
　　右为防咀每服四钱水一中盏姜五片煎至六分去滓温服不拘时<br />
　　七圣散　治脾藏中风心腹烦燥头面微肿泠汗频出枳殻【去瓤麸炒】天麻【各一两】川大黄　地骨皮　白蒺藜芎防【各半两】薏苡仁【七钱半】<br />
　　右为细末每服二钱温水调下不拘时忌食生冷油腻猪鸡<br />
　　五味子汤　治肺经受病多汗恶风时咳短气昼瘥夜甚其状偃卧胸满息促冒闷风中于肺也其鼻两边下至于口上至于眉色白急炙肺腧百壮若色黄其肺已伤化而为血不可治也若妄掇空指地拈衣摸床如此数日必死矣<br />
　　五味子　杏仁【炒去皮尖】桂心【各半两】防风　炙甘草赤药　川芎【各一两】川椒【二钱半】<br />
　　右防咀每服五钱水二盏煎至一盏半去滓温服不拘时<br />
　　萆薢散　治肾经受病则多汗恶风而浮肿脊骨痛不能行立肌肤变色但坐而腰痛此风中肾经也视脇下左右上下有赤黄色如如饼饼者可治急痰肾腧百余壮齿黄发须直面如土色者不可治<br />
　　萆薢【酒浸】狗脊　杜仲【去皮剉炒】白茯苓【去皮各一两】何首乌天雄【炮去皮脐】泽泻【各半两】<br />
　　右为细末每服二钱米饮调下无时<br />
　　独活散　治肾藏中风腰脊疼痛不得俛仰两脚冷痹缓弱不随头昏耳聋语音浑浊四肢沉重<br />
　　独活【去芦】附子【炮去皮脐】当归【去芦】防风　天麻　桂心【各一两】枳殻【去瓤麸炒】川芎　甘菊花　山茱萸【去核】黄蓍<br />
　　丹参【去芦】牛膝【酒浸】萆薢【酒浸】甘草【炙】细辛【去苗】菖蒲　白术【各半两】<br />
　　右防咀每服四钱水一盏半生姜五片煎至一盏去滓温服无时<br />
　　风中腑兼中脏治騐　张安抚年六十一嵗己未冬月患半身不遂语言謇涩心神昏愦烦燥自汗表虚恶风如洒氷雪口不知味鼻不闻香臭耳闻　音则惊怖小便频多大便结燥欲用大黄之类下之则平日饮食减少不敢用不然则又满闷昼夜不得瞑目而寐最苦于此约有三月余凡三易医病全不减至庚申三月七日又因风邪加之痰咽干燥疼痛不利唾多中脘气痞似噎予因思经云风寒伤形忧恐忿怒伤气气伤脏乃病脏病形乃应又云人之气以天地之疾风名之此风气下防入阴中不能生发上行则为疾矣又云形乐志苦病生于脉神先病也邪风加之邪入于经动无常处前证互相出现治病必求其本邪气乃复论时月则宜升阳补脾胃泻风木论病则宜实表里养衞气泻肝木润燥益元气慎怒是治其本也宜以加减冲和汤主之<br />
　　柴胡　黄蓍【各五分】升麻　当归　甘草【炙各三分】半夏黄蘗【酒洗】黄芩　陈皮　人参　药【各二分】<br />
　　右防咀作一服水二盏煎至一盏去查温服自汗加黄蓍五分五味子二十粒昼夜不得睡乃因心事烦扰心火内动上乘阳分衞气不得交人阴分故使然也以硃砂安神丸服之由是昼亦得睡十日后安抚曰不得睡三月有余今困睡不已莫非它病生乎予曰不然衞气者昼则行阳二十五度夜则行阴二十五度此衞气交入阴分徇其天度故安抚得睡也何病之有焉止有眼白睛红隐涩难开宜以当归连翘汤洗之<br />
　　黄连　黄檗【各五分】连翘【四分】当归　甘草【各三分】<br />
　　右作一服水二盏煎一盏时时热洗十三日后至日晡微有闷乱不安于前冲和汤又加柴胡三分以升少阳之气饮三服至十五日全得安卧减自汗恶寒燥热胸膈痞元小便多服药后小便减少大便一二日一行鼻闻香臭口知味饮食如常脉微而柔和按之微有力止有　　中妨闷防厌后肿舌赤早晨语言快利午后微涩宜以参升麻汤治之<br />
　　升麻　黄连【各五分】黄芩【炒四分】连翘　桔梗【各三分】鼠粘子　参　甘草　僵蚕【各二分】防风【一分】<br />
　　右防咀总作一服水二盏煎至七分去滓稍热噙潄时时咽之前证良愈止有牙齿无力不能嚼物宜以牢牙散治之<br />
　　羊胫骨灰　升麻【各二钱】生地黄　黄连　石膏【各一钱】白茯苓　人参【各五分】梧桐泪【三分】<br />
　　右为细末入麝香研匀临卧擦牙后以温水漱之安抚初病时右肩臂膊痛无主持不能举动多汗出肌肉瘦不能正卧卧则痛甚经云汗出怛阻使人偏柘余思针经云虚与实隣决而通之又云留瘦不移节而刺之使经络通和血气乃复又云防下者炙之为阳气下防入阴中肩膊时痛不能运动以火导之火引而上补之温之已上证皆宜炙刺为此先刺十二经之井穴于四月十二日右肩臂上肩井穴内先针后炙二七壮及至炙疮发于枯瘦处渐添肌肉汗出少肩臂微有力至五月初八日再炙左肩井次于尺泽穴各炙二十八壮引气下行与正气相接次日臂膊又添气力自能摇动矣时值仲夏暑热渐盛以清肺饮子补肺气养脾胃定心气<br />
　　白药【五分】人参　升麻　柴胡【各四分】　天门冬麦门冬【各三分】陈皮【二分半】甘草【生二分炙二分】黄芩　黄檗【各二分】<br />
　　右防咀作一服水二盏煎至一盏去滓温服食后汗多加黄蓍五分后以润肠丸治其胸膈痞满大便涩滞<br />
　　麻子仁【另研泥】大黄【酒煨各一两半】当归尾　枳实【麸炒】白药药　桃仁泥　升麻【各半两】人参　生甘草　陈皮【各三钱】木香　槟榔【各二钱】<br />
　　右除桃仁麻仁外为末却入二仁泥蜜和丸如桐子大每服七八十丸温水食前服初六日得处暑节暑犹未退宜微收实皮毛益胃气秋以胃气为本以益气调荣汤主之药中加时药使邪气不能伤也人参【三分为臣益气和中】陈皮【二分为佐顺气和中】熟地【二分为佐养血润燥泻阴火】白芍【四分胃佐补脾微收治肝水之邪】白术【三分为佐养胃和中厚肠胃】升麻【二分为使使阳明气上升兹荣百脉】当归【二分为佐和血润燥】黄蓍【五分为君实皮毛止自汗益元气】半夏【三分佐疗风痰强胃进食】甘草【二分炙为佐引用调和胃气温中益气】柴胡【二分为使引少阳之气使出于胃中乃　行于天上】麦门冬【三分为佐犹有暑气未退故加之安肺气　秋分节不用】<br />
　　右防咀作一服水二盏煎至一盏去滓温服忌食幸热之物反助暑邪秋气不能收正气得复而安矣<br />
　　四物汤【见鼻衂】<br />
　　小便不利三因白散子　治肾肝中风涎潮壅塞不语呕吐痰沫头目晕兼治阴证伤寒六脉沉伏及霍乱吐泻小便淋不通<br />
　　大附子【去皮脐生】滑石【桂府者各半两】制半夏【七钱半】<br />
　　右为末毎服二钱水二盏姜七片蜜半匙煎七分空心泠服霍乱加藿香小便不利加木通灯心茒根煎<br />
　　痰涎壅盛二陈汤【见痰饮】<br />
　　星香汤【易简】治中风痰盛服热药不得者<br />
　　南星【八钱】木香【一钱】<br />
　　每服四钱水一盏姜十片煎七分不拘时温服<br />
　　藿香正气散　治伤寒头疼憎寒壮热或感湿气霍乱吐泻常服除山岚瘴气伏暑吐泻脚转筋　加香薷扁豆黄连名藿薷汤<br />
　　大腹皮　白芷　茯苓　苏茎叶　藿香【各三两】厚朴　陈皮【去白】白术　苦梗　半夏【各二两】炙甘草【一两】<br />
　　右防咀每服三钱姜三片枣一枚煎热服<br />
　　四君子汤【见虚劳】<br />
　　养正丹【见气】<br />
　　青州白丸子【和剂】治男妇手足瘫痪风痰壅盛呕吐涎沫及小儿惊风妇人血风<br />
　　半夏【生七两水浸洗】南星【生三两】白附子【生二两】川乌【生半两去皮脐】<br />
　　右为末以生绢袋盛于井花水内摆出如未出者更以手揉出如有滓更研再入绢袋摆尽为度置磁益中日晒夜露至晓撇去旧水别用井水搅又晒至来日早再换新水搅如此法春五日夏三日秋十日冬十日去水晒干后如玉片研细以糯米粉煎粥清丸菉豆大姜汤下二十丸无时　如瘫痪风温酒下小儿惊风薄荷汤下三五丸<br />
　　碧霞丹　治卒中急风晕僵什痰涎壅塞心神迷闷牙闗急目晴上视及五种癎病涎潮搐搦<br />
　　石绿【研九度飞十两】附子尖　乌头尖　蝎稍【各七十个】<br />
　　右三味为末入石绿令匀麪糊为丸如鸡头实大每服急用薄荷汁化下一丸更入酒半合温暖服之须臾吐出痰涎然后随证治之如牙闗急斡开灌之立騐<br />
　　口噤稀涎散　治中风不语牙闗急单蛾双蛾<br />
　　江子仁【六粒每粒分作两半】牙皂【三钱切片】明矾【一两】<br />
　　右先将矾化开却入二味搅匀待矾枯为末每用三分吹入诸病皆愈痰涎壅盛者以五分灯心汤下喉中之痰逆上者即吐隔间者即下<br />
　　凡中风口噤不能开用白盐梅揩齿即能开<br />
　　风眼防斜清阳汤【东垣】治口防斜颊顋急胃中火盛汗不出而小便数<br />
　　黄蓍　当归身　升麻【各二钱】葛根【一钱半】炙甘草红花　黄檗【酒】桂枝【各钱】苏木　生甘草【各五分】<br />
　　防咀作一服酒三盏煎至一盏三分去滓稍热食前服讫以火熨摩急处即愈夫口防筋急者是筋脉血络中大寒此药少代燔针刼刺破恶血以去凝结内泄冲脉之火炽<br />
　　秦艽升麻汤【宝鉴】治中风手足阳明经口眼防斜四肢拘急恶风寒<br />
　　升麻　葛根　甘草【炙】药　人参【各半两】秦艽白芷　防风　桂枝【各三钱】<br />
　　每服一两水二盏连须葱根白三茎煎至一盏去滓稍热服食后服药毕避风寒卧得微汗出则止<br />
　　半身不遂顺风匀气散【良方】治中风中气半身不遂口眼防斜先宜服此<br />
　　白术【四钱】人参　天麻【各一钱】沉香　白芷　紫苏木瓜　青皮　甘草【炙各半钱】乌药【三钱】<br />
　　分作二贴每贴水二盏生姜三片煎八分温服二滓并煎风气腰痛亦宜服之<br />
　　虎骨散【简易】治半身不遂肌肉干瘦为偏枯忌用麻黄发汗枯津液惟此方润筋去风<br />
　　当归【二两】赤药　续断　白术　藁本　虎骨【各一两】乌蛇肉【半两】<br />
　　为细末每服二钱食后温酒调下骨中烦疼加生地黄【一两】藏寒自利加天雄【半两】<br />
　　虎胫骨酒【济生】治中风偏枯不随一切诸风挛拳<br />
　　石斛【去根】石楠叶　防风　虎胫骨【酥炙】当归　茵芋叶　杜仲【炒】川牛膝　芎防　狗脊【燎去毛】川续断巴防【去心各一两】<br />
　　右剉如豆囊药以酒一斗渍十日每热服一盏无时<br />
　　黄蓍酒　治风湿痹身体麻皮肤瘙痒筋脉拘挛言语蹇涩手足不遂时觉不仁【见着脾】<br />
　　治半身不遂口眼防斜头目晕痰火炽盛筋骨时疼此乃原于血虚血热挟痰挟火经络肌表之间先已有其病根后因感冒风寒或过嗜醇酒膏梁而助痰火或恼怒而逆肝气遂有此半身不遂之证其在于经络肌表筋骨之间尚未入藏府并以此方治之葢此方有补血活血之功不致于滞有健脾燥湿消痰<br />
　　之能不致于燥又清热运动疎风开经络通腠理内固根本外散病邪王道剂也多服见效<br />
　　白术　川芎【各一钱半】南星　半夏　药　茯苓天麻【各一钱】牛膝　川当归　生地黄　熟地黄酸枣仁　黄芩　橘红【各八分】羌活　防风　桂【各六分】红花　甘草【炙各四分】黄檗【三分】<br />
　　水煎入竹姜汁侵晨服<br />
　　失喑不语地黄饮子【宣明】治舌瘖不能言足废不能用肾虚弱其气厥不至舌下<br />
　　熟地黄　巴防【去心】山茱萸【去核】肉苁蓉【酒浸焙】石斛附子【炮】五味子　白茯苓　菖蒲　逺志【去心】官桂麦门冬【去心各等分】<br />
　　右为末每服三钱生姜五片枣一枚薄荷七叶水一盏半煎八分服无时<br />
　　涤痰汤　治中风痰迷心窍舌强不能言<br />
　　南星【姜制】半夏【汤洗七次各二钱半】枳实【麸炒】茯苓【去皮各二钱】橘红【一钱半】石菖蒲　人参【各一钱】竹茹【七分】甘草【半钱】<br />
　　右作一服水二钟生姜五片煎一钟食后服<br />
　　凉隔散【见发热】<br />
　　加味转舌膏<br />
　　连翘　逺志　薄荷　柿霜【各一两】石菖蒲【六钱】栀子【炒】防风　桔梗　黄芩【酒炒】明粉　甘草　酒大黄【各五钱】犀角　川芎【各三钱】<br />
　　右为末蜜炼丸弹子大硃砂五钱为衣食后临卧薄荷汤嚼下一丸<br />
　　解语汤　【一方有石菖蒲逺去】<br />
　　羌活　防风　天麻　肉桂　川芎　南星　陈皮　酸枣仁　白芷　当归　人参　甘草　羚羊角【各等分】<br />
　　水煎入竹半盏再一二沸服<br />
　　诃子汤【见瘖】<br />
　　正舌散【宝鉴】治中风舌强语涩<br />
　　雄黄【研】荆芥穗【各等分】<br />
　　右为末每服二钱豆淋酒调下<br />
　　茯神散【宝鉴】治证同前<br />
　　茯神心【炒一两】薄荷【焙二两】蝎稍【去毒五钱】<br />
　　右为末每服一二钱温酒调下<br />
　　治中风不语　取尿少许防于舌神效<br />
　　取尿法【置于新荷叶上以猪髪鼻内戮之立效】<br />
　　清心散<br />
　　青黛　硼砂　薄荷【各二钱】牛黄　氷片【各三分】<br />
　　右为末先以蜜水洗舌后以姜汁擦舌将药末蜜水调稀搽舌本上<br />
　　身痛铁弹丸【和剂】治卒防中风神志昏愦牙闗急目睛直视手足瘈疭口面防斜涎潮语涩筋挛骨痛瘫痪偏枯或麻木不仁或瘙痒无常应是风疾及打扑伤损肢节疼痛皆治之通经络活血脉<br />
　　乳香【另研】没药【另研各一两】川乌头【炮去皮脐为末一两半】五灵脂【酒浸淘去砂石晒干四两为末】麝香【细研一钱】<br />

                    <br>
                        　　右先将乳香没药于阴凉处细研次入麝次入药末再研匀滴水和丸如弹子大毎服一丸食后临卧薄荷酒磨化服<br />
　　十味剉散【易简】治中风血弱臂痛连及筋骨举动艰难附子【二两炮】当归【洗】黄蓍【炙】白芍药【各二两】川芎　防风　白术【各一两半】肉桂【一两】茯苓　熟地黄【各七钱半】<br />
　　每服四钱水一盏姜八片枣三枚煎食后临卧服<br />
　　蠲痹汤　治风湿相搏身体烦疼手足冷痹四肢沉重【见痹】<br />
　　至圣保命金丹【宝鉴】治中风口眼防斜手足亸曳语<br />
　　言謇涩四肢不举精神昏愦痰多<br />
　　贯众【一两】生地黄【七钱】大黄【半两】青黛　板蓝根【各三钱】朱砂【研】牛黄【研】蒲黄　薄荷【各二钱半】硃子【研】龙脑【研各一钱半】麝香【研一钱】<br />
　　右十二味为末研药　　蜜丸芡实大金箔为衣每用一丸细嚼茶清送下新汲水亦　如病人嚼不得用薄荷汤化下无时此药镇坠痰涎大有神效<br />
　　牛黄清心丸【和剂】治诸风缓纵不随语言謇涩心怔健忘恍惚去来头目冒胸中烦郁痰涎壅塞精神昏愦又治心气不足神志不定惊恐怕怖悲忧惨慼虚烦少睡喜怒无时或发狂癫神情昏乱<br />
　　白芍药　麦门冬【去心】黄芩　当归【去苗】防风【去苗】白术【各一两半】白茯苓【去皮】柴胡　桔梗　芎防　杏仁【去皮尖双仁麸炒黄别研各一两二钱半】神麯【研】蒲黄【炒】人参【去芦各二两半】羚羊角【屑】麝香【研】龙脑【研各一两】肉桂【去麤皮】大豆黄卷【碎炒】阿胶【碎炒各一两七钱半】白敛　干姜【炮各七钱半】牛黄【研一两二钱】犀角屑【二两】雄黄【研飞八钱】干山药【七两】甘草【剉炒五两】金箔【一千二百片内四百片为衣】大枣【一百枚蒸热去皮核研成膏】<br />
　　右除枣杏仁金箔二角屑及牛黄雄黄脑麝四味外<br />
　　为细末入余药和匀用炼蜜与枣膏为丸每两作十丸金箔为衣每服一丸温水化下食后服小儿惊癎即酌度多少以竹叶汤温下<br />
　　防风通圣散【见晕】<br />
　　三一承气汤【宣明】治伤寒大承气汤证腹满实痛调胃承气汤证谵语下利小承气汤证内热不便三一承气汤合而为一也及治中风僵什风癎发作并皆服之此下剂也<br />
　　大黄【锦纹者】芒硝　厚朴【去皮】枳实【各半两】甘草【一两】<br />
　　水一钟半生姜三片煎至七分内硝煎二沸去滓温服不拘时以利为度<br />
　　防风丸【和剂】治一切风及痰热上攻头痛恶心项背拘急目旋晕心怔烦闷手足无力骨节疼痹言语蹇涩口眼瞤动神思恍惚痰涎壅滞昏愦健忘虚烦少睡防风【洗】川芎　天麻【去苗酒浸一宿】甘草【炙各二两】朱砂【研为衣半两】<br />
　　右为末炼蜜为丸每两作十丸以朱砂为衣每服一丸荆芥汤化服茶酒嚼下亦得无时<br />
　　犀角丸【和剂】除三焦邪热疎一切风气治风盛痰实头目昏重肢节拘急痰涎壅滞肠胃燥涩大小便难黄连【去须】犀角【镑各十两】人参【去芦二十两】大黄【八十两】黒牵牛【一百二十两炒别捣取粉六十两】<br />
　　右与牵牛粉合和为细末炼蜜丸梧子大每服十五丸至二十丸临卧温汤下更量虚实加减<br />
　　排风汤【和剂】治男妇风虚冷湿邪气入藏狂言妄语精神错乱肝风发则面青心闷吐逆呕沫脇满头重耳不闻人声偏枯筋急曲拳而卧心风发则面赤翕然而热悲伤瞠怒目张呼唤脾风发则面黄身体不仁不能行步饮食失味梦寐倒错与亡人相随肺风发则面白欬逆唾脓血上气奄然而极肾风发则面黒手足不随腰痛难以俯仰痹冷骨疼若有此候令人心惊志意不定恍忽多忘服此汤安心定志聪耳明<br />
　　目通藏府诸风疾<br />
　　白鲜皮　当归【酒浸一宿】肉桂【去麄皮】芍药【白者】杏仁【去皮尖防炒】甘草【炒】防风　芎防　白术【各二两】独活　麻黄【去根节】茯苓【去皮各三两】<br />
　　右为麤末每服三钱水一盏半姜四片煎八分去滓温服不拘时<br />
　　八风散【和剂】治风气上攻头目昏肢体拘急烦疼或皮肤风疮痒痛乃治寒壅不调鼻塞声重<br />
　　藿香【去土半斤】白芷　前胡【去芦各一斤】黄蓍【去芦】甘草【炙】人参【去芦各二斤】羌活【去芦】防风【去芦各三斤】<br />
　　右为细末每服二钱水一盏入薄荷少许煎至七分去滓食后温服腊茶清调一大钱亦得小儿虚风乳香腊茶清调下半钱更量儿大小加减服<br />
　　骨碎补丸【和剂】治肝肾风虚上攻下疰筋脉拘挛骨节疼痛头面浮肿手臂少力腰背强痛脚膝缓弱屈伸不利行履艰难<br />
　　荆芥穗　白附子【炮】牛膝【酒浸焙干】肉苁蓉【酒浸一宿切片焙】骨碎补【去毛炒】威灵仙【去苗】缩砂仁【各半两】地龙【去土微炒】没药【各二钱半】自然铜【醋淬九遍】草乌头【炮去皮脐】半夏【汤洗七次各半两】<br />
　　右为细末酒煮麪糊为丸如梧子大每服五丸至七丸温酒下妇人醋汤或当归酒下姙娠不宜服<br />
　　乌荆丸【见下血】<br />
　　大三五七散【和剂】治八风五痹瘫痪亸曳口眼防斜眉角牵引项背拘强牙闗急心中愦闷神色如醉遍身发热骨节烦疼肌肉麻木腰膝不仁皮肤瞤动或如虫行又治阳虚头痛风寒入脑目旋运转如舟船之上耳内蝉鸣或如风雨之声应风寒湿痹脚气缓弱等疾<br />
　　山茱萸　干姜【炮】茯苓【去皮各三片】细辛【一斤八两】防风【四斤】附子【炮去皮剂三十五枚】<br />
　　右为细末温酒调下二钱食前服<br />
　　四生散【和剂】治男妇肝肾风毒上攻眼赤痒痛不时羞明多泪下疰脚膝生疮及遍身风癣服药不騐居常多觉两耳中痒<br />
　　黄蓍　川羌活　蒺藜【沙苑者】白附子【各等分生用】<br />
　　右为细末每服二钱薄荷酒调下如肾藏风下疰生疮以猪腰批开入药二钱合定纸裹煨热空心细嚼以盐酒送下<br />
　　省风汤【和剂】治卒急中风口噤全不能言口眼防斜筋脉挛急抽撁疼痛风盛痰实旋晕僵仆头目重胸膈烦满左瘫右痪手足麻痹骨节烦疼步履艰辛恍忽不定神志昏愦一切风证可预服之<br />
　　防风　南星【生用各四两】半夏【白好者水浸洗生用】黄芩【去麄皮】甘草【生用各二两】<br />
　　右防咀每服四大钱水二大盏姜十片煎一中盏去滓温服无时<br />
　　四生丸【和剂】治左瘫右痪口眼防斜中风涎急半身不遂不能举者悉皆疗之<br />
　　五灵脂【去石】骨碎补　川乌头【去皮尖】当归【各等分】<br />
　　右为细末用无灰酒打麪糊为丸如桐子大每服七丸渐加至十五丸温酒下服此药莫服灵宝丹恐药无效<br />
　　轻脚丸　治左瘫右痪脚弱不能行履<br />
　　木龞子【别研】白胶香【别研】白芍药【各二两】草乌【去皮尖四两】赤小豆【一两别研为末打糊】<br />
　　右末之赤豆糊为丸如梧子大每七丸加至十丸温酒或木汤下病在上食后临卧服病在下空心服忌热物少时<br />
　　伏虎丹【和剂】専治左瘫右痪<br />
　　生干地黄　蔓荆子　白僵蚕【炒去丝各二钱半】五灵脂【去皮半两】踯躅花【炒】南星　白胶香　草乌【炮各一两】<br />
　　末之酒煑半夏末为糊丸如龙眼大每一丸分四服酒吞下日进二服【此建康乌衣巷有老人姓钟素好道因酒患风百治无效一日忽有道人至授此方药服之道人忽不见已而病除乃知仙方】<br />
　　换腿丸【和剂】治肾经虚弱下注腰膝或当风取凉冷气所乘沉重少力移步迟缓筋脉挛痛不能屈伸脚心隐痛有妨履地大治干湿脚气赤肿痛楚发作无时呻吟难忍气满喘促举动艰难面色黧黒传送秘涩并皆疗之<br />
　　薏苡仁　石楠叶　南星【洗姜制炒】川牛膝【酒浸焙】肉桂【去麄皮】当归【去芦】天麻【去苗】附子【炮去皮脐】羌活　防风【去叉】石斛【去根】萆薢【微炙】黄蓍【蜜炙】续断【各两】　苍术【米泔浸一两半】槟榔【半两】干木瓜【四两】<br />
　　右为细末麪糊丸梧子大每服三十丸至五十丸空心温酒或木瓜汤下日二三服常服舒筋轻足永无脚气之患【昔有人患此疾服之一月脚力顿健委有换腿之功】<br />
　　左经圆【和剂】治左瘫右痪手足颤掉言语謇涩浑身疼痛筋脉拘挛不得屈伸项背强直下疰脚膝行履艰难及跌扑闪肭外伤内损常服通经络活血脉疎风顺气壮骨轻身<br />
　　生黒豆【一斤以　蝥二十一枚去头足同煮候豆胀为度去之取豆焙干】川乌【炮去皮脐二两】乳香【研一两】没药【一两半】草乌【炮四两】<br />
　　右为末醋糊为丸如梧子大每服三十丸温酒下不拘时<br />
　　木瓜丸【和剂】治肾经虚弱下攻腰膝沉重少力腿脚肿痒疰破生疮脚心瘾痛筋脉拘挛或腰膝缓弱步履艰难举动喘促面色黧黒大小便秘涩饮食减少无问久新并宜服之<br />
　　熟地黄【洗焙】陈皮【去白】乌药【各四两】黒牵牛【三两炒】石楠藤杏仁【去皮尖】当归　苁蓉【酒浸焙】干木瓜　续断<br />
　　牛膝【酒浸各二两】赤芍药【一两】<br />
　　右为细末酒糊为丸如桐子大空心木瓜汤吞三十五丸温酒亦得<br />
　　犀角防风汤【统防】治一切诸风口眼防斜手足亸拽语言謇涩四肢麻木<br />
　　犀角【磨水临服时入】防风　甘草【炙】天麻　羌活【各五分】滑石【一钱五分】石膏【七分】麻黄　独活　山栀【各五分】荆芥连翘　当归　黄芩　全蝎【炒】薄荷　桔梗　白术　细辛【各四分】<br />
　　水二钟姜五片煎一钟稍热服取汗大便秘结加大黄【一钱】<br />
　　追风如圣散【统防】治男妇诸般风证左瘫右痪半身不遂口眼歪斜腰膝疼痛手足顽麻语言謇涩行步艰难遍身疮癣上攻头目耳内蝉鸣痰涎不利皮肤搔痒偏正头风无问新旧及破伤风角弓反张蛇犬咬伤金刃所伤血出不止敷之立止<br />
　　川乌　草乌　苍术【各四两】金针石斛【一两】川芎　白芷　何首乌　细辛　当归　防风　麻黄　荆芥　全蝎　天麻　藁本【各五钱】甘草【三两】人参【三钱】两头尖【二钱】<br />
　　右为细末每服半钱七临卧茶清下温酒亦可不许多饮酒服后忌一切热物饮食一时恐动药力<br />
　　蠲风饮子【止传】治中风瘫痪口眼防斜及一切手足赤注疼痛肢节挛急麻痹不仁<br />
　　防风【去芦】杜仲【去麄皮姜汁炒】羌活　白芷　川当归【酒洗去芦】川芎　白芍药　生地黄【酒浸】川牛膝【去芦酒浸】秦芄【去芦】何首乌　萆薢　苍术【米泔浸一宿】白术　木通　大枫子【肉】威灵仙　血藤【即】　防己　丁公藤【各一两】荆芥穗　海桐皮【去麄皮】五加皮　南星【煨制】半夏【汤炮七次】赤茯苓【去皮】橘红　桑寄生　天麻　僵蚕【炒去丝觜】钩藤【各半两】薄桂【去麄皮】草乌【去皮尖】甘草节　川乌【去皮脐炮】猪牙皂角【各二钱半】两头尖　阴地蕨【一名地茶】大蓟小蓟　理省藤　桑络藤【各一两半】生姜【一两另捣细】<br />
　　右各切细用无灰好酒二斗五升以磁礶盛酒浸药皮纸十数重封口冬半月夏七日秋春十日每清晨午前午后临卧各服一大白盏忌鸡猪鱼羊驴马飞禽鰕蟹等肉味及煎煿油腻水菓生冷花麦热麪一切动气发风之物<br />
　　稀莶丸【济生】治中风口眼防斜时吐涎沫语言蹇涩手足缓弱<br />
　　稀莶草【一名火锨草生于沃欀间带猪苓气者是】<br />
　　右五月五日六月六日采叶洗净不拘多少九蒸九曝每蒸用酒蜜洒之蒸一饭顷日干为末炼蜜丸桐子大每服百丸空心温酒米饮任下<br />
　　一方每稀莶一斤加四物料各【半两】川乌【一钱半】羌活防风【各二钱】<br />
　　拯济换骨丹【元戎】治半身不遂口眼防斜手足不仁言语謇涩或骨痛连髓或痹袭皮肤或中急风涎潮不言精神昏涩行步艰难筋脉拘急左瘫右痪一切风疾槐莱　人参　桑白皮　苍术　白芷　何首乌蔓荆子　威灵仙　防风【各二两】五味子　苦参香附　川芎【各一两】麝香【二钱】龙脑【二钱另研一本无】<br />
　　右一十四味为细末入麝香令匀又用麻黄十斤去根节天河水三石三斗熬至六斗滤去滓再煎至二升半入银石器内熬成膏入前药和匀杵三五千下每一两作十丸朱砂为衣每服一丸先捣碎酒一盏自晨浸至晚食后临卧搅匀服之神清无睡是药之騐再服须更隔五日服之如中风无汗宜服若体虚自汗服之是重亡津液也若风盛之人当于密室温卧取汗<br />
　　搜风顺气丸【圣惠】治三十六种风七十二般气去上热下冷腰脚疼痛四肢无力多睡少食渐渐羸瘦顔色不完黄赤恶疮下疰口苦无味憎寒毛耸节年症癖气块丈夫阳事断絶女子久无子嗣久患寒疟吐逆泻利变成劳疾百节痠疼小儿老人皆可服补精驻顔疎风顺气<br />
　　车前子【二两半】白槟榔　火麻子【微炒去殻另研】郁李仁【汤泡去皮研】兔丝子【酒浸焙炮晒干】牛膝【酒浸二宿】干山药【各三两】枳殻【去　麸炒】防风【去叉】独活【各一两】锦纹大黄【五钱半生半熟】<br />
　　右为末炼蜜丸桐子大每服二十丸酒茶米饮任下百无所忌早晨临卧各一服服经一月消食二月去肠内宿滞三月无倦少睡四月精神强胜五月耳目聪明六月腰脚轻健一年百病皆除老者返少如服药觉藏府微动以羊肚肺羮补之久患肠风便血服之除根如颤语謇涩及瘫痪服之随即平复酒后一服宿醒消尽百病不生孕妇勿服<br />
　　愈风丹　治足三阴亏损风邪所伤致肢体麻木手足不随等证<br />
　　天麻　牛膝【酒浸焙】萆薢　参【各六两】杜仲【七两】羌活【十四两】熟地黄　当归　生地黄【各一斤】独活【五两】肉桂【三两】<br />
　　右为末炼蜜丸桐子大用白汤下五七十丸<br />
　　史国公浸酒方　【専治左瘫右痪四肢顽麻骨节酸疼诸般寒湿风气】<br />
　　当归　虎胫骨【酒浸一日焙干酥炙】羌活　鼈甲【炙】萆薢防风【去芦义】秦芄　川牛膝　松节　晚蚕砂【各二两】枸杞子【五两】干茄根【八两饭上蒸熟】<br />
　　用无灰酒一斗绢袋盛药入酒内封十日取饮时不可面向坛口恐药气冲人头面饮酒不可间断饮尽药滓晒干为末米糊丸梧子大空心酒下五十丸忌食发风动气之物<br />

                    <br>
                        　　中寒<br />
　　苏合香丸【见卒中】<br />
　　五积散【和剂】治感冒寒邪头疼身痛项背拘急恶寒呕吐或有腹痛又治伤寒发热头疼恶风无问内伤生冷外感风寒及寒湿客于经络腰脚痠疼及妇人经血不调或难产并治<br />
　　白芷　茯苓　半夏【汤洗七次】当归　川芎　甘草【炙】肉桂　芍药【各三两】枳殻【去瓤麸炒】麻黄【去节根】陈皮【去白各六两】桔梗【去芦十二两】厚朴【去麄皮姜制】干姜【各四两爁】苍术【泔浸去皮二十四两】<br />
　　右防咀每服四钱水一盏姜三片葱白三根煎七分热服冒寒用煨姜挟气则加茱萸妇人调经催产则加艾醋<br />
　　姜附汤【发明】治中寒口噤四肢强直失音不语忽然晕倒口吐涎沫状如暗风手足厥冷或复烦燥兼治阴证伤寒大便自利而发热者<br />
　　干姜　熟附子【各四分】<br />
　　右防咀每服四钱水一盏半煎至七分去滓温服或虑此药性大燥即以附子理中汤相继服饵姜附本治伤寒经下后又复发汗内外俱虚身无大热昼则烦燥夜则安静不呕不渴六脉沉伏并宜服此不知脉者更宜审之兼治中脘虚寒久积痰水心腹冷痛霍乱转筋四肢厥逆　一方附子汤以生用者名曰白通汤内加白术倍之甘草减半名生附子白术汤治中风湿昏闷恍惚腹胀满身重手足瘈疭漐漐自汗失者不语便利不禁　一方用姜附汤加麻黄白<br />
　　术人参甘草等分名附子麻黄汤治中寒湿昏晕缓弱腰脊强急口眼防噼语声浑浊胸腹防胀气上喘急不能转动更宜审而用之<br />
　　附子理中汤<br />
　　干姜【炮】白术　人参　甘草【炙各二钱半】附子【炮二钱】<br />
　　水二钟煎八分食前温服<br />
　　不换金正气散【和剂】治四时伤寒温疫时气头疼壮热腰背拘急山岚瘴气寒热往来霍乱吐泻藏府虚寒下痢赤白<br />
　　苍术【制】橘皮【去白】半夏麴【炒】厚朴【姜制】藿香【各二钱】甘草【炙一钱】<br />
　　右作一服水二钟生姜五片红枣二枚煎至一钟去滓食前稍热服忌生冷油腻毒物若出逺方不服水土尤宜服之<br />
　　来复丹【和剂】治上盛下虚里寒外热伏暑泄泻如水硝石【一两同硫黄为末入甆碟内以防火炒用栁箆搅不可火大过恐伤药力再研极细名二气末】太阴精石【研飞】舶上硫黄【透明者各一两】五灵脂【水澄去沙晒干】青皮【去白】陈皮【去白各二两】<br />
　　右用五灵脂二橘皮为末次入精石末及前二气末拌匀好醋打糊为丸豌豆大每服三十丸空心米饮下<br />
　　苏合香丸【见卒中】<br />
　　郤暑散【得效】<br />
　　赤茯苓【去皮】甘草【生各四两】寒食麪　生姜【各一斤】<br />
　　右为细末每服二钱不拘时新汲水或白汤调服<br />
　　香薷饮【和剂】治伏暑引饮口燥咽干或吐或泻并皆治之一方又加黄连四两用姜汁同炒令黄色名黄连香薷散如有搐搦加羌活煎服<br />
　　香薷【去土一斤】白扁豆【微炒半斤】厚朴【去皮姜汁炙熟半斤】<br />
　　右防咀每服三钱水一盏入酒少许煎七分沉泠不拘时服<br />
　　香薷汤【和剂】<br />
　　白扁豆【炒】茯神　厚朴【去麄皮剉姜汁炒各一两】香薷【二两】甘草【炙半两】<br />
　　右为细末每服二钱不拘时沸汤防服盐防亦得<br />
　　大顺散【和剂】治冒暑伏热引饮过多脾胃受湿水谷不分霍乱呕吐藏府不调<br />
　　甘草【剉寸长三十斤】干姜　杏仁【去皮尖炒】肉桂【去麄皮各四斤】<br />
　　右先将甘草用白砂炒及八分黄熟次入干姜同炒令姜裂次入杏仁同炒令杏仁不作声为度用筛筛浄后入桂一处捣罗每服二钱水一钟煎七分温服如烦燥井花水调服不拘时以沸汤防服亦得<br />
　　枇杷叶散【和剂】治中暑伏热烦渴引饮呕哕恶心头目昏<br />
　　枇杷叶【去平炙】陈皮【汤浸去瓤焙】丁香　厚朴【去皮涂姜汁炙各半两】麦门冬【去心】白茅根　干木瓜　甘草【炙各一两】香薷【七钱半】<br />
　　右捣罗为末每服二钱水一盏生姜三片煎七分温服温汤调服亦得如烦燥用井花水调下小儿三嵗以下可服半钱更量大小加减<br />
　　二气丹【济生】治伏暑伤冷二气交错中脘痞结或泻或呕<br />
　　硝石　硫黄【各等分】<br />
　　右为末于银石器内火炒令黄色再研用糯米糊丸如桐子大每服四十丸不拘时新井水送下<br />
　　星香散【见中风】<br />
　　缩脾饮【和剂】消暑气除头渴<br />
　　缩砂仁　乌梅肉【浄】草菓【煨去皮】甘草【各四两炙】干葛【剉】白扁豆【去皮炒各二两】<br />
　　右服四钱水一碗煎八分水沉冷服以解烦或欲热欲温任意服代熟水饮之极妙<br />
　　苍术白虎汤【见伤暑】<br />
　　补中益气汤【见劳倦】<br />
　　生脉散【医录】治热伤元气肢体倦怠气短懒言口干作渴汗出不止或湿热大行金为火制絶寒水生化之源致肢体痿软脚欹眼黒最宜服之<br />
　　人参【五钱】五味子　麦门冬【各三钱】<br />
　　右水煎服<br />
　　大黄龙丸【百一】治中暑身热头疼状如脾寒或烦渴呕吐昏闷不食<br />
　　舶上硫黄　硝石【各一两】白矾　雄黄　滑石【各半两】白麪【四两】<br />
　　右五味研末入麪和匀滴水丸如梧子大每服三十丸新井水下管见云有中暍昏死灌之立苏<br />
　　地榆散【良方】治中暑昏迷不省人事欲死并治血痢地榆　赤芍药　黄连【去须】青皮【去白各等分】<br />
　　右为末每服三钱浆水调服如无只以新汲水亦得若血痢水煎服<br />
　　中湿<br />
　　除湿汤【百一】治寒湿所伤身体重着腰脚酸疼大便溏泄小便或涩或利<br />
　　半夏麯【炒】厚朴【姜制】苍术【米泔制各二两】藿香叶　陈皮【去白】白茯苓【去皮各一两】甘草【炙七钱】白术【生用一两】<br />
　　右防咀每服四钱水一盏姜七片枣一枚煎七分食前温服<br />
　　白术酒【三因】治中湿骨节疼痛<br />
　　右用白术一两酒三盏煎一盏不拘时频服不能饮酒以水代之<br />
　　中气<br />
　　苏合香丸【见卒中】<br />
　　八味顺气散【济生】凡中风人先服此药顺气次进治风药白术　白茯苓　青皮【去白】香白芷　陈皮【去白】天台乌药　人参【各一两】炙甘草【半两】<br />
　　右为细末每服三钱水一盏煎七分温服<br />
　　木香调气散【和剂】治气滞胸膈虚痞恶心宿冷不消心腹刺痛<br />
　　白荳蔲仁　丁香　檀香　木香【各二两】藿香叶炙甘草【各八两】缩砂仁【四两】<br />
　　右为细末每服二钱入盐少许沸汤不拘时防服<br />
　　四七汤【见气】　　　　　星香散【见中风】<br />
　　三和丹即养正丹黒锡丹来复丹<br />
　　中食<br />
　　藿香正气散【见中风】　　　八味顺气散【见中气】<br />
　　加减平胃散【东】治脾胃不和不思饮食心腹脇肋胀满刺痛口舌无味胸满短气呕哕恶心噫气吞酸面色痿黄肌体瘦弱怠惰嗜卧体重节痛常多自利或发霍乱及五噎八噫隔气皮胃等证<br />
　　厚朴【去麄皮姜制炒三斤二两】苍术【去麄皮米泔浸五斤】陈皮【三斤二两去白】甘草【剉炒三十两】<br />
　　右为细末每服二钱水一盏姜三片枣二枚同煎至七分去滓温服或去姜枣带热服空心食前入盐一捻沸汤防服亦得常服调气暖胃化宿食消痰饮辟风寒冷湿四时非常之气　如小便赤涩加白茯苓泽泻　米谷不化饮食伤多加枳实　胃中气不快心下痞气加枳殻木香　脾胃困弱不思饮食加人参黄蓍　心下痞闷腹胀者加厚朴甘草减半　遇夏加炒黄芩　遇雨水湿润时加茯苓泽泻　如有痰涎加半夏陈皮　凡加时除苍术厚朴依例加之如一服五钱有痰用半夏一两　咳饮食减少脉细加归身黄蓍脉洪大缓加黄芩黄连　大便硬加大黄三钱芒硝二钱先嚼麸炒桃仁烂以药送下<br />
　　海藏加减平胃散例　若泄泻脾湿加茯苓丁香白术为调胃散一法加藿香半夏　加干姜为厚朴汤若温疫时气二毒伤寒头痛壮热加连须葱白五寸豆豉三十粒煎二三沸取微汗出愈　若五劳七伤脚手心热烦燥不安百节痠疼加柴胡　若痰疟痢加姜制半夏　若小肠气痛加香　若水气肿满加桑白皮　若妇人赤白带下加黄蓍　若酒伤加丁香　若饮冷伤加高良姜　若滑脱泄泻加肉豆蔲　若风痰四肢沉困加荆芥　若腿膝冷痛加牛膝　若浑身虚肿拘急加地骨皮　若腿膝湿痹加兔丝子　若白痢加呉茱萸　赤痢加黄连　若头风加藁本　若转筋霍乱加樟木皮　若七邪六极耳鸣梦泄盗汗四肢沉重腿膝痿弱妇人宫藏久冷月事不调者加桂枝　若胃塞呕吐多加生姜一法加茯苓丁香各三两　若气不舒快中脘痞塞加砂仁香附三两生姜煎服　若与五苓散相半为对金饮子　若与六一散相合为黄白散　若与钱氏异功散相合为调胃散　若饮食进退加神麯麦芽冬月加呉茱萸川椒干姜桂为呉茱萸汤　若加藁本桔梗为和解散治伤寒吐利　若加藿香半夏为不换金正气散　若疟疾寒热者加柴胡　若小肠气痛者加苦楝蘹香<br />
　　中恶<br />
　　苏合香丸【见卒中】<br />
　　调气平胃散<br />
　　木香　乌药　白豆蔲仁　檀香　砂仁【各一钱】藿香【一钱二分】苍术【一钱半】厚朴【姜汁炒】陈皮【各一钱】甘草【五分】<br />
　　水二钟生姜三片煎八分食前服伤暑<br />
　　白虎加苍术汤<br />
　　前方内去人参加苍术【二两】増水作四服<br />
　　香薷饮　　　　　　香薷汤【俱见中暑】<br />
　　六和汤【澹寮】治心脾不调气不升降霍乱吐泻寒热交作伤寒阴阳不分冒暑伏热烦闷或成痢疾中酒烦渴畏食<br />
　　香薷【二钱】缩砂仁　半夏【汤洗七次】杏仁【去皮尖】人参【去芦】甘草【炙各五分】赤茯苓【去皮】藿香【去土】白扁豆【姜汁畧炒】厚朴【姜制】木瓜【各一钱】<br />
　　水二钟姜五片红枣一枚煎一钟不拘时服<br />
　　五苓散【见消渴】<br />
　　消暑丸【和剂】治伏暑引饮脾胃不利<br />
　　半夏【一斤用醋五升煑干】甘草【生用】茯苓【去皮各半斤】<br />
　　右为末姜汁煑糊丸无见生水如桐子大每服五十丸不拘时热汤送下【中暑为患药下即苏　伤暑发热头痛服之尤妙　夏月常服止渴利小便虽饮水多亦不为害应是暑药皆不及此　若痰饮停节并用生姜汤下入夏之后不可缺此】<br />
　　枇杷叶散　　　　　　来复丹<br />
　　郤暑散【俱见中暑】　　　　　小半夏茯苓汤【见痰饮】<br />
　　平胃散【见中食】　　　　　理中汤【见霍乱】<br />
　　春泽汤【即五苓散加人参一钱】　　缩脾饮【见中暑】<br />
　　藿香正气散【见中风】　　　苏合香丸【见卒中】<br />
　　胃苓饮【即平胃散五苓散并用】　　辰砂五苓散【即五苓散加辰砂等分桂减三之一】酒煮黄连丸【和剂】治伏暑发热呕吐恶心并治隔热解酒毒厚肠胃<br />
　　黄连【去须十二两】好酒【五斤】<br />
　　右将黄连以酒煮干研为末滴水丸如梧桐子大每服三五十丸空心熟水送下<br />
　　益元散即天水散　治伤寒表里俱热烦渴口干小便不通及霍乱吐泻下利肠澼偏主石淋及妇人产难催生下乳神效<br />
　　桂府滑石【腻白者六两】粉草【一两研烂】<br />
　　右为极细末每服三钱白汤调下新水亦得加薄荷末少许名鸡苏散加青黛末少许名若玉散治疗并<br />
　　同但以避世俗之轻侮耳<br />
　　十味香薷饮【百一】消暑气和脾胃<br />
　　香薷【一两】人参【去芦】陈皮【汤炮去白】白术　白茯苓　白扁豆【炒去殻】黄蓍【去芦】干木瓜　厚朴【姜汁制炒黑色】炙甘草【各半两】<br />
　　右为细末每服二钱不拘时热汤或冷水调下<br />
　　三黄丸【见发热】　　　　养胃汤【见疟】<br />
　　四君子汤【见虚劳】　　　　星香散【见中风】<br />
　　消风散【见晕】　　　　　二陈汤【见痰饮】<br />
　　白虎汤　　　　　　　调胃承气汤【并见发热】<br />
　　三黄石膏汤<br />
　　黄连【二钱】黄檗　山栀　参【各一钱】黄芩　知母【各一钱五分】石膏【三钱】甘草【七分】<br />
　　右水煎服<br />
　　清暑益气汤<br />
　　黄蓍【一钱半汗少减五分】苍术【一钱半】升麻【一钱】人参【去芦】白术陈皮　神麯　泽泻【各五分】甘草【炙】黄蘗【酒浸】葛根青皮【去瓤】当归身　麦门冬【去心各三分】五味子【九粒】<br />
　　水二大盏煎至一盏去滓食逺稍热服剂之多少临时斟酌<br />
　　黄蓍人参汤<br />
　　黄蓍【一钱如自汗过多者加一钱】人参【去芦】白术【各五分】苍术【半钱无汗一钱】橘皮【不去白】甘草【炙】当归身【酒洗】麦门冬【去心各二分】黄蘗【酒洗】神麯【炒各三分】升麻【六分】五味子【九粒】<br />
　　水二盏煎至一盏去滓稍热食逺或空心服之忌酒湿麪大料物之类及过食冷物　如心下痞闷加黄连【二三分】　胃脘当心痛减大寒药加草豆蔲仁【五分】脇下痛或缩急加柴胡【二三分】　头痛目中溜火加黄连【二三分】川芎【三分】　头目不清利下壅上热加蔓荆子【三分】藁本【二分】细辛【一分】川芎【三分】生地黄【二分】　如气短精神少梦寐间困乏无力加五味子【九粒】　大便涩滞隔一二日不见者致食少食不下血中伏火而不得润也加当归身生地黄【各五分】桃仁【三粒去皮尖另研】麻子仁【研泥五分】如大便通行所加之药勿再服　如大便又不快利勿用别药少加大黄【煨半钱】如又不利非血结血秘而不通也是热则生风其病人必显风证单血药不可复加止常服黄蓍人参汤只用羌活【半两】防风【半两】二味以水四盏煎至一盏去滓空心服之大便必大走也一服便止　胸中气滞加青皮并去白陈皮倍之去其邪气此病本元气不足惟当补元气不当泻之气滞太甚或补药太过或人心下有忧滞郁结之事更加木香【二分或三分】砂仁【二分或三分】白豆蔲仁【二分】与正药同煎服　腹痛不恶寒者加芍药【半钱】黄芩【二分】却减五味子<br />
　　人参益气汤【见着痹】<br />
　　清燥汤【东垣】<br />
　　黄蓍【一钱半】黄连【去须】苍术　白术【各一钱】陈皮【五分】五味子【九粒】白茯苓　人参　升麻【各三分】当归【一钱二分】泽泻【五分】柴胡　麦门冬　生地黄　神麯【炒】猪苓　黄檗【酒制】甘草【炙各二分】<br />

                    <br>
                        　　每服半两水二盏煎一盏去滓稍热空心服<br />
　　泼火散　治伤暑烦燥口苦舌干头痛恶心不思饮食昏迷欲死者即中暑门地榆散<br />
　　水葫芦丸　治冒暑毒解烦渴<br />
　　川百药煎【三两】人参【二钱】麦门冬　乌梅肉　白梅肉干姜　甘草【各半两】<br />
　　右为细末麪糊为丸如鸡头实大含化每服一丸夏月出行可度一日<br />
　　香薷丸【和剂】治大人小儿伤暑伏热燥渴瞀闷头目昏胸膈烦满呕哕恶心口苦舌干肢体困倦不思饮食或发霍乱吐利转筋<br />
　　香薷【去根一两】紫苏【去麄梗】干木瓜　藿香【洗去沙土】茯神【去木各五钱】甘草【炙赤色】檀香【剉】丁香【各二钱半】<br />
　　右为细末炼蜜和丸每两作三十丸每服一丸至二丸细嚼温汤下<br />
　　伤湿<br />
　　除湿汤【见中湿】<br />
　　肾着汤【三因】治肾虚伤湿身重腰冷如坐水中不渇小便自利<br />
　　干姜【炮】茯苓【各四两】甘草【炙】白术【各二两】<br />
　　每服四钱水一盏煎七分空心温服<br />
　　渗湿汤【和剂】治寒湿所伤身体重着如坐水中小便赤涩大便溏泄<br />
　　苍术　白术　甘草【炙各一两】茯苓【去皮】干姜【炮各二两】橘红丁香【各二钱半】<br />
　　每服四钱水一盏枣一枚姜三片煎七分食前去滓温服<br />
　　五苓散【见消瘅】　　　　　戊巳丸【见泄泻】<br />
　　败毒散【活人】<br />
　　羌活　独活　前胡　柴胡　芎防　枳殻　白茯苓　桔梗　人参【已上各一两】甘草【半两】<br />
　　右为细末每服二钱水一盏入生姜二片煎至七分温服或沸汤防亦得治伤寒温疫风湿风拘踡风痰头疼目四肢痛増寒壮热项强睛疼及老人小儿皆可服或瘴烟之地或瘟疫时行或人多风痰或处卑湿脚弱此药不可阙也日二三服以知为度烦热口干加黄芩<br />
　　桂枝汤【仲景】<br />
　　桂枝　芍药　生姜【各三两】甘草【二两炙】大枣【十二枚擘】<br />
　　右防咀以水七升微火煮取三升去滓适寒温服一升服已须防歠热稀粥一升余以助药力温覆令一时许遍身漐漐微似有汗者益佳不可令如水流漓病必不除若一服汗出病差停后服不必尽剂<br />
　　五积散【见中寒】　　　　　防己黄蓍汤【见身重】<br />
　　五痹汤【见痹】　　　　　　青木香丸【见气】<br />
　　清热渗湿汤<br />
　　黄檗【盐水炒二钱】黄连　茯苓　泽泻【各钱】　苍木　白术【各一钱半】甘草【五分】<br />
　　水二钟煎八分服　如单用渗湿去黄连黄檗加橘皮干姜<br />
　　拈痛汤【见身体痛】<br />
　　术附汤　治风湿相搏身体疼痛不能转侧不呕不渴大便坚硬小便自利及风虚头目重甚者不知食味此药暖肌补中助阳气止自汗【见心痛】<br />
　　伤燥<br />
　　滋燥养荣汤　治皮肤皴揭筋燥爪干<br />
　　当归【酒洗二钱】生地黄　熟地黄　白芍药　秦艽黄芩【各一钱五分】防风【一钱】甘草【五分】<br />
　　右水煎服<br />
　　大补地黄丸　治精血枯涸燥热<br />
　　黄檗【盐酒炒】熟地黄【酒蒸各四两】当归【酒洗】山药　枸杞子【甘州佳各三两】知母【盐酒炒】□茱萸肉　白芍药【各两】　生地黄【二两五钱】肉苁蓉【酒浸】参【各一两五钱】<br />
　　右为细末炼蜜丸如桐子大每服七八十丸空心淡盐汤送下<br />
　　清凉饮子　治上焦积热口舌咽鼻干燥<br />
　　黄芩　黄连【各二钱】薄荷　参　当归　芍药【各一钱五分】甘草【一钱】<br />
　　用水二钟煎至八分不拘时服　大便秘结加大黄【二钱】<br />
　　导滞通幽汤　治大便燥涩<br />
　　润肠丸【俱见大便不通】　　　　八正散【见淋】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷十九<br />
<子部,医家类,证治准绳><br />
　　钦定四库全书<br />
　　证治凖绳卷二十<br />
　　明　王肯堂　撰<br />
　　类方<br />
　　诸中门<br />
　　伤饮食<br />
　　葛花解酲汤【东垣】治饮酒太过呕吐痰逆神烦乱胸膈痞塞手足颤摇饮食减少小便不利<br />
　　青皮【去瓤三钱】木香【五分】橘红　人参　猪苓【去皮】白茯苓【各一钱半】神麯【炒】泽泻　干姜　白术【各二钱】白豆葛花　砂仁【各五钱】<br />
　　右为极细末每服三钱白汤调服但得微汗则酒病去矣此盖不得已而用之岂可恃此饮成病自损元气惟病酒者宜之<br />
　　五苓散【见消瘅】<br />
　　瓜蒂散　治大满大实气上冲逆上部有脉下部无脉填塞闷乱者用之如尺寸俱盛者宜用备急丸瓜蒂【炒】赤小豆【煮等分】<br />
　　右为细末每服二钱温浆水调下取吐为度仲景以香防七合煮汁和散一七服之若不至两尺脉絶者不宜便吐此药恐损元气令人胃气不复若止胸中窒塞闷乱不通以物探之得吐则已如探不去方以此剂吐之<br />
　　治中汤即理中汤加陈皮青皮等分<br />
　　红丸子【和剂】壮脾胃消宿食去膨胀<br />
　　京三棱【浸软切片】蓬莪术【煨】青皮【去白】陈皮【去白各五斤】干姜【炮】胡椒【各三斤】<br />
　　右为末用醋麪糊丸如梧桐子大矾红为衣每服三十丸食后姜汤送下小儿临时加减与服<br />
　　易简红丸子【修合治疗之法并见局方】<br />
　　蓬术　三棱　橘皮　青皮　胡椒　干姜　阿魏　矾红<br />
　　右每服六十丸姜汤下大治大人小儿脾胃之证极有神效但三棱蓬术本能破症消癖其性猛烈人不以此为常服之剂然今所用者以生产之处隔絶二药不得其真乃以红蒲根之类代之性虽相近而功力不同应老弱虚人小儿姙妇以其治病不能伤耗真气但服之兼疑此药须是合令精致用好米醋煮陈米粉为丸若修合之时云阿魏矾红名小橘皮煎治寻常饮食所伤中脘痞满服之应手而愈　大病之后谷食难化及治中服停醋并生姜汤下　脾寒疟疾生姜橘皮汤下　心腹胀痛紫苏橘皮汤下脾疼作楚菖蒲汤下　酒疸谷疸遍身昏黄大麦汤下　两脇引乳痛沉香汤下　酒积食积面黄腹胀时或干呕煨姜汤下　妇人脾血作楚及血症气块经血不调或遇时不来并用醋汤咽下寒热往来者尤宜服之　产后状如癫癎者此乃败血上攻迷乱心神所致当以此药热醋汤下其效尤速　男子妇人癫疾未必皆由心经蓄热亦有因胆气不舒遂致痰饮上迷心窍故成斯疾若服凉剂过多则愈见昏乱常以此药衣以辰砂用橘叶煎汤咽下名小镇心丸　姙妇恶阻呕吐全不纳食百药不治惟此最妙乃佐二陈汤服之但人疑其堕胎必不信服每易名用之时有神效但恐姙妇偶尔损动必归咎此药耳<br />
　　大七香丸【和剂】治脾胃虚冷心膈噎塞渐成膈气脾泄泻利反胃呕吐<br />
　　香附子【二两】麦蘖【一两】丁香皮【三两半】缩砂仁　藿香官桂　甘草　陈皮【各二两半】甘松　乌药【各六钱半】<br />
　　右十味为末蜜丸弹子大每服一丸盐酒盐汤任嚼下忌生冷肥腻物<br />
　　小七香丸【和剂】温中快膈化积和气治中酒呕逆气膈食噎茶酒食积小儿疳气<br />
　　甘松【八两】益智仁【六两】香附子【炒】丁香皮　甘草【炙各十二两】蓬术【煨】缩砂仁【各二两】<br />
　　右为末蒸饼为丸菉豆大每服二十丸温酒姜汤熟水任下<br />
　　上二黄丸【东垣】治伤热食痞闷兀兀欲吐烦乱不安黄芩【二两】黄连【酒洗一两】升麻　柴胡【各三钱】甘草【二钱】枳实【炒半两】<br />
　　右为末汤浸蒸饼丸每服五七十丸白汤下<br />
　　枳术导滞丸【东垣】治伤湿热之物不得旋化而作痞满闷乱不安<br />
　　黄芩　茯苓　白术　黄连【各三钱】泽泻【二钱】枳实【麸炒去瓤】神麯【炒各五钱】大黄【煨一两】<br />
　　右为末汤浸蒸饼为丸食逺白汤下五十丸<br />
　　保和丸【丹溪】治食积酒积<br />
　　山查肉【二两】半夏【姜制】橘红　神麯　麦芽【炒】白茯苓【各一两】莱服子【炒】连翘　黄连【各半两】<br />
　　右为末滴水为丸加白术【二两】名大安丸<br />
　　枳术丸【洁古】治痞积消食强胃【海藏云本仲景枳术汤也今易老改为丸治老幼虚弱饮食不化或藏府软弱者】<br />
　　枳实【去瓤麸炒一两】白术【二两】<br />
　　右为末荷叶裹烧饭为丸如桐子大每服五十丸白术汤下服白术者本意不取其食速化但久服令人胃气强实不复伤也<br />
　　麯蘖枳术丸　治强食所致心胸满闷不快<br />
　　神麯【炒】麦蘖【炒】枳实【去瓤麸炒各一两】白术【二两】<br />
　　右制服如枳术丸<br />
　　木香枳术丸　破滞气消饮食开胃进食<br />
　　木香　枳实【各一两】白术【二两】<br />
　　亦照前法丸服<br />
　　防榔丸　消宿食破滞气<br />
　　防榔【三钱】木香　人参【各二钱】陈皮【五钱】甘草【一钱】<br />
　　右为末蒸饼丸每服二三十丸食前白汤下<br />
　　木香防榔丸【见气】<br />
　　三黄枳术丸【丹溪】治伤肉食湿麪辛辣厚味之物填塞闷乱胸膈不快<br />
　　黄芩【二两】黄连【酒炒】大黄【煨】神麯【炒】白术　陈皮【各一两】<br />
　　右为末汤浸蒸饼为丸如菉豆大每服五十丸白汤下<br />
　　除湿益气丸【东垣】治伤湿麪心腹满闷肢体沉重<br />
　　枳实【炒】白术　黄芩【生用】神麯【炒各一两】红花【三钱】萝卜子【炒半两】<br />
　　右为末荷叶烧饭丸每服五十丸白汤下<br />
　　白术丸　治伤豆粉湿麪油腻之物<br />
　　白术　半夏【制】神麯【炒】枳实【炒各一两】橘红【七钱】黄芩【半两】枯白矾【三分】<br />
　　右为末汤浸蒸饼为丸量所伤多少加减服之如素食多用干姜故以黄芩泻之<br />
　　附治食索粉片积方用紫苏浓煎汁加杏仁泥服之即散<br />
　　半夏枳术丸　治因冷食内伤　一方有泽泻一两为小便淋故也<br />
　　半夏【姜制】枳实【炒各一两】白术【二两】<br />
　　右为末荷叶烧饭为丸桐子大每服五十丸白汤下<br />
　　木香干姜枳术丸　破滞气消寒饮食<br />
　　木香【三钱】干姜【炮五钱】枳实【炒一两】白术【一两半】<br />
　　右为末荷叶烧饭为丸食前白汤下五十丸<br />
　　丁香烂饭丸　治食伤太阴又治卒心胃痛<br />
　　丁香　木香　广茂【炮】京三棱【炮】甘草【各一钱炙】丁香皮　甘松【净】缩砂仁　益智仁【各三钱】香附子【半两】<br />
　　右为末汤浸蒸饼为丸如菉豆大每服三十丸白汤下或细嚼亦可<br />
　　感应丸【和剂】治中虚积冷气弱有伤停积胃脘不能传化或因气伤冷或因饥饱食饮酒过多心下坚满两脇胀痛心腹大痛霍乱吐泻大便频数后重迟涩久痢赤白浓血相杂米谷不化愈而复发又治中酒呕吐痰逆恶心喜睡头旋胸膈痞满四肢倦怠不思饮食不拘新旧冷积并皆治之<br />
　　南木香　肉豆蔲　丁香【各一两半】干姜【炮一两】巴豆【七十粒去皮心膜研出油】杏仁【一百四十粒汤炮去皮尖研】百草霜【二两】<br />
　　右前四味为末外入百草霜研与巴豆杏仁七味同和匀用好黄蜡六两溶化成汁以重绢滤去滓更以好酒一升于银石器内煮蜡数沸倾出候酒冷其蜡自浮于上取蜡秤用丸春夏修合用清油一两铫内熬令香熟次下酒煮蜡四两同化成汁就铫内乘热拌和前项药末秋冬修合用清油一两半同煎煮熟成汁和匮药末成剂分作小锭油纸裹放旋丸服之每三十丸空心姜汤下<br />
　　雄黄圣饼子【脾胃】治一切酒食所伤心腹满不快<br />
　　巴豆【一百枚去油膜】雄黄【半两】白麪【十两炒乂罗过】<br />
　　右二味为细末同麪和匀用新汲水搅和作饼如手大以水再煮候浮于汤上看硬软揑作饼子每服五七饼加至十饼十五饼嚼食一饼利一行二饼利二行食前茶酒任下<br />
　　木香防榔丸【宝鉴】治一切气滞心腹痞满脇肋胀闷大小便涩滞不快利者<br />
　　木香　防榔　青皮【去白】陈皮【去白】枳殻【麸炒】广茂【煨切】黄连【各一两】黄檗【去麄皮】香附【拣炒】大黄【炒各三两】黒牵牛【生取头末四两】<br />
　　右为末滴水丸如豌豆大每服三五十丸食后姜汤送下加至微利为度<br />
　　消积集香丸【宝鉴】治寒饮食所伤心腹满闷疼痛及消散积聚痃癖气块久不愈者<br />
　　木香　陈皮　青皮　京三棱【炮】黒牵牛【炒】白牵牛【炒】茴香【炒各半两】巴豆【半两不去皮用白米一勺同炒米黒去米】<br />
　　右为末醋糊丸如桐子大每服七丸至十丸温姜汤下无时以利为度忌生冷硬物<br />
　　备急丹　治心腹百病卒痛如锥刺及胀痛下气皆治之【易老名独行丸脾胃论名备急大黄丸】<br />
　　川大黄末　干姜末　巴豆【去皮心研去油用霜】<br />
　　右各等分和合一处研匀炼蜜丸臼内杵子百下如泥丸如小豆大夜卧温水下一丸如下气实者加一丸如卒病不计时候妇人有胎不可服<br />
　　神保丸【和剂】治心膈痛腹痛血痛肾气脇下痛大便不通气噎宿食不消<br />
　　木香　胡椒【各二钱半】巴豆【十粒去皮心膜研】干蝎【七枚】<br />
　　右四味为末汤浸蒸饼为丸麻子大朱砂三钱为衣每服五丸心膈痛柿蒂灯心汤下腹痛柿蒂煨姜煎汤下血痛炒姜醋汤下肾气脇下痛香酒下大便不通蜜汤调防榔末一钱下气噎木香汤下宿食不消茶酒浆饮任下<br />
　　三棱消积丸【脾胃】治伤生冷硬物不能消化心腹满闷神麯【炒】京三棱【炮】广茂【炮各七钱】蘹香【炒】青皮　陈皮【各五钱】丁皮　益智【各三钱】巴豆【和米皮炒焦去米五钱】<br />
　　右为末醋麪糊为丸如桐子大每服十丸至二十丸温姜汤下食前服量虚实加减得更衣止后服<br />
　　神应丸【元戎】治伤一切冷物潼乳腹痛肠鸣飱泄【许学士云此方得之王景长之家近世名医多用即知此方乃古方也惟此为真局方高殿前家亦非也本方虽云秘者能下泄者能止用之少効子反覆本草味药性但言巴豆得火者良子改法为神应丸】<br />
　　木香【一钱】丁香【别研】干姜【炮】百草霜【研细各半两已上四味为末和匀】杏仁【半两】巴豆【半两炒去油尽微存性】蜡【二两醋煮去垢先备下】<br />
　　右同研为泥上四味和匀重罗细入泥中熔化蜡入小油半两同药研及数百回后至凝可搓作挺蜡纸封裹每挺可重一钱米饮下<br />
　　獭肝丸　治食鱼鲙不消生瘕常欲食鲙者<br />
　　獭骨肝肺　大黄【各八分】芦根　鹤骨【各七分】桔梗【五分】干姜　桂心【各四分】螌蝥【二十一枚炙】<br />

                    <br>
                        　　右为细末炼蜜和丸酒服十丸至十五丸日再瘥<br />
　　治食鲙在心胷问不化吐不出速下除之久成症病方【仲景】<br />
　　陈皮【一两】大黄　朴硝【各二两】<br />
　　右三味用水一大升煮取半升顿服消<br />
　　又用马鞭草捣汁饮　又饮姜叶汁一升亦消　又可服吐药吐之<br />
　　治食狗肉不消心下坚或腹胀口干大渴心急发热狂妄语或洞下方<br />
　　右用杏仁一升去皮研以沸汤三升和绞汁三服狗肉原片皆出浄<br />
　　又方以芦根水煮汁饮之消<br />
　　当归四逆汤【见厥】　　　　通脉四逆汤【见泄泻】<br />
　　理中丸【见痞】　　　　　五积散【见中寒】<br />
　　养胃汤【见伤暑】　　　　芎芷香苏饮【见脚气】<br />
　　和解散【和剂】治四时伤寒头痛烦燥自汗咳嗽吐利厚朴【去麄皮姜汁制】陈皮【洗各四两】藁本　桔梗　甘草【各半斤】苍术【去皮一斤】<br />
　　右为麤末每服三钱水一盏半姜三片枣二枚煎七分不拘时热服<br />
　　冲和汤即参苏饮加木香<br />
　　半夏茯苓汤【见痰饮】　　　理中汤【见霍乱】<br />
　　缩脾饮【见中暑】　　　　　酒煑黄连丸【见伤暑】<br />
　　枳实半夏汤【和剂】<br />
　　枳实　半夏【各等分】加麦蘖<br />
　　毎服七钱水二盏姜五片煎八分温服无时<br />
　　麯蘖丸　治酒积癖不消心腹胀满噫酸啘逆不食脇肋疼痛<br />
　　神麯【炒】麦蘖【炒各一两】黄连【半两剉同巴豆三粒炒黄去巴豆】<br />
　　右为细末沸汤搜和丸如梧桐子大每服五十丸食前姜汤下<br />
　　酒症丸　治饮酒过度头旋恶心呕吐酒停遇酒即吐久而成癖者<br />
　　雄黄【如皂角子大】巴豆【不去油皮】蝎稍【各十五枚】<br />
　　右研细入白麪五两半水和丸如豌豆大候稍干入防炒香将一丸放水中浮即去防每服二丸温酒下茶亦可<br />
　　饮酒令无酒气方【千金下同】<br />
　　干蔓青根二七枚三徧蒸为末取两钱许酒后水服<br />
　　治恶酒健嗔方　取其人牀上尘和酒饮之　空井中倒生草烧灰饮之勿令知<br />
　　断酒方　酒七升着瓶中熟朱砂半两着酒中急塞瓶口安着猪圏中任猪摇动经七日取酒尽饮<br />
　　又方　故氊中葈耳子七枚烧作灰黄昏时暖一杯酒呪言与病狂人饮也勿令知之后不喜饮酒也<br />
　　又方　白猪乳汁一升饮之永不饮酒<br />
　　又方　鸬鷀屎烧灰水服方寸匕永断<br />
　　又方　白死蛴螬干末和酒与饮永世闻酒名即呕神騐<br />
　　又方　酒客吐中肉七枚阴干烧末服之<br />
　　法制陈皮　消食化气寛利胸膈美进饮食<br />
　　香【炒】甘草【炙各二两】青盐【炒一两】干生姜　乌梅肉【各半两】白檀香【二钱半】<br />
　　右六味为末外以陈皮半斤汤浸去白净四两切作细条子用水一大盌煎药末三两同陈皮条子一处慢火煮候陈皮极软控干少时用干药末拌匀焙干每服不拘多少细嚼温姜汤下无时<br />
　　法制防榔　治酒食过度胸膈膨满口吐清水一切积聚<br />
　　鸡心防榔【一两切作小块】缩砂【取仁】白豆蔲【取仁】丁香【切作细条】粉草【切作细块各一两】橘皮【去白切作细条】生姜【各半斤切作细条】盐【二两】<br />
　　右件用河水两碗浸一宿次日用慢火砂锅内煮干焙干入新瓶收每服一撮细嚼酒下或为细末汤调服亦可<br />
　　伤劳倦<br />
　　补中益气汤【东垣】<br />
　　黄蓍【病甚热甚者一钱】人参【三分有嗽去之】甘草【炙五分】当归身【酒制】橘皮　升麻　柴胡【各二分】白术【三　薛新甫常用分　方蓍参术各一钱半归一钱橘七分柴升各五分】<br />
　　水二盏煎至一盏量气弱气盛临病斟酌水盏大小去滓食逺稍热服如伤重者不过二服而愈若病久者以权立加减法治之【详见论中】<br />
　　硃砂安神丸【见虚烦】<br />
　　小建中汤【即桂枝芍药汤】<br />
　　桂枝【去麄皮】甘草【炙】生姜【切各三两】芍药【六两】大枣【十二枚擘】胶饴【一斤】<br />
　　右六味以水七升煮取三升去滓内胶饴更上微火消解温服一升日三服呕家不可用建中汤以甜故也<br />
　　理中汤【见霍乱】　　　　平胃散【见中食】<br />
　　抵当汤丸【俱见畜血】　　　　神圣复气汤【见腹痛】<br />
　　白术附子汤<br />
　　白术　附子【炮】陈皮　苍术【制】厚朴【制】半夏【汤泡】茯苓【去皮】泽泻【各一两】猪苓【去皮半两】肉桂【四钱】<br />
　　每服五钱水一盏生姜三片煎至半盏食前温服量虚实加减<br />
　　草豆丸【见心痛】　　　　清暑益气汤【见伤暑】<br />
　　当归补血汤【宝鉴】<br />
　　黄蓍【一两】当归【二钱酒洗】<br />
　　右防咀作一服水三盏煎至一盏去滓温服食前<br />
　　治虚寒育气汤以下诸方散见各门及衞生宝鉴中不复繁引<br />
　　兎丝子丸【和剂】治肾气虚损五劳七伤脚膝痠疼面色黧黒目耳鸣心忡气短时有盗汗小便滑数<br />
　　兎丝子【酒炮制】鹿茸　【炙去毛】泽泻　石龙芮【去土】肉桂附子【炮去皮各一两】石斛【去根】熟地黄　白茯苓　牛膝【酒浸焙】山茱萸肉　续断　防风　杜仲【制】肉苁蓉【酒浸焙】补骨脂【去毛酒炒】荜澄茄　巴防肉　沉香　蘹香【炒各七钱半】五味子　川芎　桑螵蛸【酒浸炒】覆盆子【各半两】<br />
　　右为细末酒煮麪糊丸如桐子大每服三十丸酒温盐汤任下<br />
　　十补丸　治肾脏虚冷面黒足寒耳聋膝软小便不利附子【炮】五味子【各二两】山茱萸肉　山药　牡丹皮鹿茸【制】桂心　茯苓　泽泻【各一两】<br />
　　右为末炼蜜丸如桐子大每服六七十丸盐汤下<br />
　　治虚热人参黄蓍散诸方亦散见虚劳各门及宝鉴中不服繁引<br />
　　调中益气汤【东垣】<br />
　　黄蓍【一钱】人参　甘草【炙】当归　白术【各半钱】白芍药柴胡　升麻【各三分】橘皮【二分】五味子【十五粒】<br />
　　水二盏煎至一盏去滓温服食前<br />
　　升阳顺气汤【东垣】<br />
　　黄蓍【一两】半夏【三钱汤洗七次】草豆【二钱】神麯【一钱五分炒】升麻当归身　柴胡　陈皮【已上各一钱】甘草【炙】黄蘖【已上】<br />
　　【各五分】人参【去芦三分】<br />
　　右防咀每服三钱水二钟生姜三分煎至一钟去滓温服食前<br />
　　升阳补气汤【东垣】<br />
　　厚朴【姜制五分】升麻　羌活　白芍药　独活　防风甘草【炙】泽泻【已上各一钱】生地黄【一钱半】柴胡【二钱半】<br />
　　右为麤末每服五钱水二盏生姜二片枣二枚煎至一盏去滓食前大温服<br />
　　门冬清肺饮【东垣】<br />
　　紫苑茸【一钱五分】黄耆　白芍药　甘草【各一钱】人参【去芦】麦门冬【去心各五分】当归身【三分】五味子【三粒】<br />
　　右分作二服每服水二盏煎至一盏去滓食后温服<br />
　　大阿胶丸【见吐血】　　　　人参清镇丸【见咳嗽】<br />
　　皂角化痰丸【见痰饮】　　　白术和胃丸即和中丸【见不能食】<br />
　　虚劳<br />
　　仲景大黄防虫丸　结在内者手足脉必相失宜此方然必兼大补剂琼玉膏之类服之<br />
　　大黄【十分古以二钱半为一分当是二两半蒸】黄芩【二两】甘草【三两】桃仁【一升】杏仁【一升】地黄【一两】芍药【四两】干漆【一两】防虫【一升】水蛭【百枚】蛴螬【一升】防虫<br />
　　右十二味末之炼蜜为丸小豆大酒饮服五丸日三服<br />
　　陈大夫传仲景百劳丸【见畜血】<br />
　　四君子汤　治真气虚弱及短气脉弱<br />
　　白术　人参　黄耆　茯苓【各等分】<br />
　　右为麤末每服五钱水一盏煎至七分食逺温服【一方无黄蓍有甘草减半加陈皮各异功散加陈皮半夏名六君子汤】<br />
　　四物汤　益荣衞滋气血<br />
　　熟地黄【补血如脐下痛非此不能除乃通肾经之药也】川芎【治风泄肝木也如□虚头痛非此不能除乃通肝经之药】芍药【和血理脾如腹中虚痛非此不能除乃通脾经之药也】当归【如血刺痛非此不能除乃通肾经之药】<br />
　　右为麤末水煎　又春则防风四物加防风倍川芎夏则黄芩四物加黄芩倍药　秋则门冬四物<br />
　　加天门冬倍地黄　冬则桂枝四物加桂枝倍当归若血虚而腹痛微汗而恶风四物茂桂谓之腹痛<br />
　　六合　若风加秦艽羌活谓之风六合　若发热而烦不能睡卧加黄连栀子谓之热六合　若中湿身沉重无力身凉微汗加白术茯苓谓之湿六合若气虚弱起则无力尫然而倒加厚朴陈皮谓之气六合　若虚寒脉微自汗气难布息便清白加干姜附子谓之寒六合　若身热脉燥头昏项强者加柴胡黄芩　若因热生风者加川芎柴胡防风　若目赤防发作云翳疼痛不可忍宜四物龙胆汤【方见眼目门】若疮疾加荆芥酒煎常服　若虚烦不得睡加竹<br />
　　叶人参　若虚热四物与参苏饮相合名补心汤主之　若烦燥大渴加知母石膏　若阴虚致热与血相搏口舌干渴饮水加瓜蒌麦门冬　若诸痛有湿者宜四物与白术相半加天麻茯苓穿山甲酒煎若四肢肿痛不能行动四物苍术各半汤主之　若呕者加白术人参生姜　若水停心下微吐逆者加猪苓茯苓防己　若治燥结四物与调胃承气汤各半为玉烛散　若脏闭涩者加大黄桃仁　若老人风袐加青皮等分煎　若流湿润燥宜四物理中各半汤　若滑泻者加官桂附子　若血痢加胶艾煎若腹胀加厚朴枳实　若虚劳气弱咳嗽喘满宜<br />
　　厚朴六合四物汤四两厚朴姜制一两枳实防炒半两　若血气上冲心腹肋下满闷宜治气六合四物汤四两加木香防榔各一两　若发热热者加干姜炒黒牡丹皮白芍药柴胡　若虚壮热似伤寒者加人参柴胡　四物与桂枝麻黄白虎柴胡理中四逆茱萸承气凉膈等皆可作各半汤此易老用药大畧也　四物汤加减治妇人杂病方二十六道见妇人部　四物汤加减治姙娠伤寒方名六合汤一十五道见伤寒部　四物汤加减调经方七道见调经<br />
　　八物汤【偶方四物四君子二方和合也】<br />
　　白术　茯苓　人参　黄蓍　当归　芍药　川芎　熟地黄<br />
　　右为散每五钱水二盏煎至一盏去滓食后温服<br />
　　十全大补散　治男子妇人诸虚不足五劳七伤不进饮食久病虚损时发潮热气攻骨脊拘急疼痛夜梦遗精面色痿黄脚膝无力喘嗽中满脾肾气弱五心烦闷并皆治之<br />
　　肉桂　甘草　芍药　黄蓍　当归　川芎　人参　白术　茯苓　熟地黄【各等分】<br />
　　右为麤末每服二大钱水一盏生姜三片枣二枚煎至七分不拘时温服【肉桂芍药甘草小建中汤也黄蓍与此三物即黄蓍建中汤也人参茯苓白术甘草四君子汤也川芎芍药当归地黄四物汤也以其气血俱衰隂阳并弱法天地之成数故名十全散】<br />
　　圣愈汤　治一切失血或血虚烦渇燥热睡卧不宁或疮证脓水出多五心烦热作渴等证<br />
　　熟地黄【生者白制】生地黄　当归【酒拌各一钱】人参　黄蓍【炒】川芎【各二钱】<br />
　　右水煎服<br />
　　金刚丸　　　　牛膝丸　　　煨肾丸【并见痿】<br />
　　六味丸【一名地黄丸一名肾气丸】治肾经不足发热作渴小便淋闭气壅痰头目晕眼花耳聋咽燥舌痛齿牙不固腰腿痿软自汗盗汗便血诸血失音水泛为痰血虚发热等证其功不能尽述<br />
　　熟地黄【八两杵膏】山茱萸肉　干山药【各四两】牡丹皮白茯苓　泽泻【各三两】<br />
　　右各另为末和地黄膏加炼蜜丸桐子大每服七八十丸空心食前滚汤下<br />
　　八味丸　治命门火衰不能生土以致脾胃虚弱饮食少思大便不实脐腹疼痛夜多漩溺等证即六味丸加肉桂附子【各一两】<br />
　　加减八味丸　治肾水不足虚火上炎发热作渴口舌生疮或牙龈溃烂咽喉作痛或形体憔悴寝汗发热五脏齐损即六味丸加肉桂【一两】五味子【二两】<br />
　　黒地黄丸【保命　加五味子为肾气丸】治阳盛阴衰脾胃不足房室虚损形瘦无力面多青黄而无常色此补气益胃之剂也<br />
　　苍术【一斤油浸】熟地黄【一斤】五味子【半斤】干姜【秋冬一两夏半两春七钱】<br />
　　右为细末枣肉丸如梧子大食前米饮或酒服百丸治血虚久痔甚妙经云肾若燥急食辛以润之此药开腠理生津液通气又五味子酸以收之此虽阳盛而不燥热乃是五脏虚损于内故可益血收气此药类象神品方也<br />
　　还少丹【杨氏】　大补心肾脾胃一切虚损神志俱耗筋力顿衰腰脚沉重肢体倦怠血气羸之小便浑浊干山药　牛膝【酒浸】逺志【去心】山茱萸【去核】白茯苓【去皮】五味子　巴防【酒浸去心】肉苁蓉【酒浸一宿】石菖蒲　楮实杜仲【去麄皮姜汁酒拌同炒断丝】舶香【各一两】枸杞子　熟地黄【各二　此据宝鉴所定攷杨氏原方山药牛膝两　　各一两半茯苓茱萸楮实杜仲五味巴防苁蓉逺志香各一两菖蒲地黄枸杞各半两】<br />
　　右为细末炼蜜同枣肉为丸如桐子大每服三十丸温酒或盐汤下日三服食前五日觉有力十日精神爽半月气壮二十日目明一月夜思饮食冬月手足常暖久服令人身体轻健筋骨壮盛悦泽难老更看体候加减如热加山栀子【一两】心气不宁加麦门冬【一两】少精神加五味子【一两】阳弱加续断【一两】常服固齿无瘴疟妇人服之容顔悦泽暖子宫去一切病<br />
　　和中丸【见不能食】<br />
　　续断汤【济生下同】治肝劳虚寒脇痛胀满挛缩烦闷眼昏不食<br />
　　川续断【酒浸】川芎　当归【酒浸去芦】陈皮【去白】半夏【制】干姜【炮各一两】肉桂【不见火】炙甘草【各半两】<br />
　　防咀每服四钱水一盏姜五片煎服无时<br />
　　麢羊角散　治肝劳实热两目赤涩烦闷热壅<br />
　　麢羊角【镑】柴胡【去芦】黄芩　当归　决明子　羌活赤芍药　炙甘草【各等分】<br />
　　煎服法同前续断汤<br />
　　逺志饮子　治心劳虚寒梦寐惊悸<br />
　　逺志【去心】茯神【去木】肉桂　人参　酸枣仁【炒】黄蓍当归【酒浸各一两】甘草【炙半两】<br />
　　煎服法同前<br />
　　酸枣仁汤　治心肾水火不交精血虚耗痰饮内蓄怔忡恍惚夜卧不安<br />
　　酸枣仁【炮去皮炒一两半】逺志肉　黄蓍　莲肉【去心】罗参当归【酒浸焙】白茯苓　茯神【各一两】陈皮【净】粉草【炙各】<br />
　　【半两】<br />

                    <br>
                        　　防咀每服四钱水一盏半姜二片枣一枚瓦器煎七分日三服临卧一服<br />
　　黄芩汤　治心劳实热口疮烦渴小便不利<br />
　　泽泻　栀子仁　黄芩　麦门冬【去心】木通　生地黄　黄连　甘草【炙各等分】<br />
　　每服四钱水一盏姜五片煎服无时<br />
　　白术散　治脾寒虚劳呕吐不食腹痛泄泻胸满喜噫白术　人参　草果仁　厚朴【制】肉豆【麪里煨熟取出去麪用豆蔲】陈皮【浄】木香　麦蘖【炒各一两】甘草【炙半两】<br />
　　防咀每服四钱水一盏姜五片枣一枚煎服无时<br />
　　小甘露饮　治脾劳实热身体眼目悉黄舌干咽喉肿痛<br />
　　黄芩　升麻　茵蔯　栀子仁　桔梗【炒】生地黄石斛　甘草【炙各等分】<br />
　　每服四钱水一盏姜五片同煎温服无时<br />
　　温肺汤　治肺劳虚寒心腹泠痛胸脇逆满气穿背痛饮食即吐虚乏不足<br />
　　人参　钟乳粉　制半夏　肉桂【不见火】橘红　干姜【炮各一两】木香【不见火】甘草【炙各半两】<br />
　　煎服法同前<br />
　　三母汤　治肺劳实热面目浮肿咳喘急烦热颊赤眉节多痛乍寒乍热<br />
　　知母　贝母【去心膜】杏仁【去皮尖炒】甜葶【炒各半两】制半夏秦艽　橘红【各一两】炙甘草【半两】<br />
　　煎服法同前<br />
　　羊肾丸　治肾劳虚寒面肿垢黒腰脊引痛屈伸不利梦寐惊悸小便白浊<br />
　　熟地黄【酒蒸焙】杜仲【炒】兎丝子【酒蒸别研】石斛【去根】黄蓍续断【酒浸】肉桂　磁石【煆醋淬】牛膝【酒浸去芦】沉香【别研】五加皮【洗】山药【炒各一两】<br />
　　右为细末用雄羊肾两对以葱椒酒煮烂入少酒糊杵丸如梧子大每七十丸空心盐汤送下<br />
　　地黄丸　治肾劳实热腹胀耳聋常梦大水<br />
　　生地黄　赤茯苓　参　石菖蒲　人参　黄蓍　逺志肉【甘草煮】炙甘草【各一两】<br />
　　防咀每服四钱水一盏姜五片煎服无时<br />
　　木瓜散　治筋虚极脚手拘挛十指甲痛数转筋甚则舌卷卵缩唇青面黒<br />
　　木瓜【去子】虎胫骨【酥炙】五加皮【洗】当归【酒浸】桑寄生　酸枣仁【制】人参　栢子仁　黄蓍【各一两】炙甘草【半两】<br />
　　煎服法同前<br />
　　五加皮汤　治筋实极咳则两脇下痛不可转动并脚心痛不可忍手足爪甲青黒四肢筋急<br />
　　羌活　羚羊角【镑】赤芍药　防风　五加皮【洗】秦艽　枳实【麸炒去穰】甘草【炙各半两】<br />
　　煎服法同前<br />
　　茯神汤　治脉虚极咳则心痛喉中介介如梗状甚则咽肿<br />
　　茯神【去木】人参　逺志【甘草煮去心】通草　麦门冬【去心】黄蓍　桔梗【炒】甘草【炙各等分】<br />
　　防咀每服四钱水一盏姜五片煎服无时<br />
　　麦门冬汤　治脉实极气衰血焦发落好怒唇口赤甚麦门冬【去心】逺志【甘草煮去心】人参　黄芩　生地黄【洗】茯神　石膏【煆各一两】甘草【炙半两】<br />
　　煎服法同前<br />
　　半夏汤　治肉虚极体重连肩脇不能转动则咳胀满痰饮大便不利<br />
　　制半夏　白术　人参茯苓　陈皮【净】附子【炮】木香　肉桂　大腹皮　炙甘草【各等分】<br />
　　煎服法同前<br />
　　薏苡仁散　治肉实极肌肤淫淫如防走津液开泄或时痳痹不仁<br />
　　薏苡仁　石膏【煆】川芎　肉桂　防风　防己羚羊角【镑】赤芍药　杏仁【去皮麸炒】甘草【炙各等分】<br />
　　煎服法同前<br />
　　紫苑汤　治气虚极皮毛焦枯四肢无力喘急短气紫苑茸【洗】干姜【炮】黄蓍　人参　五味子　钟乳粉　杏仁【麸炒去皮】甘草【炙各等分】<br />
　　防咀每服四钱水一盏姜五片枣一枚煎服无时<br />
　　前胡汤　治气实极胸胸不利咳逆短气呕吐不食前胡　制半夏　杏仁【制炒】紫苏子【炒】枳实【麸炒】净陈皮　桑白皮【炙】甘草【炙各等分】<br />
　　防咀每服四钱水一盏姜五片煎服无时<br />
　　鹿角丸　治骨虚极面肿垢黒脊痛不能久立血气衰惫发落齿枯甚则喜唾<br />
　　鹿角【二两】牛膝【酒浸焙去芦一两半】<br />
　　右为细末炼蜜丸如梧子大每服七十丸空心盐汤下<br />
　　参汤　治骨实极面色焦枯隐曲膀胱不通牙齿脑髓苦痛手足酸疼大小便袐<br />
　　参　生地黄【洗】制枳殻　车前子　黄蓍　当归【酒浸】麦门冬【去心】白芍药【各一两】炙甘草【半两】<br />
　　防咀每服四钱水一盏姜五片煎服无时<br />
　　磁石丸　治精虚极气瘦悴梦中走泄后遗不已小小便白浊甚则阴痿<br />
　　磁石【二两煆醋淬】肉苁蓉【酒浸焙】鹿茸【酒蒸】续断【酒浸】杜仲【姜炒】赤石脂【煆】巴防【去心】栢子仁【炒另研】熟地黄【酒蒸焙】山茱萸肉　兎丝子【酒蒸另研】韭子【炒各一两】<br />
　　右为细末酒糊丸梧子大每服七十丸空心盐酒盐汤任下<br />
　　石斛汤　治精实极眼视不明齿焦发落通身虚热甚而胸中烦闷夜梦遗精<br />
　　小草　石斛　黄蓍　麦门冬【去心】生地黄【洗】白茯苓　参【各一两】甘草【炙半两】<br />
　　防咀每服四钱水一盏姜五片煎服无时<br />
　　人参养荣汤【和剂】治脾肺俱虚发热恶寒肢体瘦倦食少作泻等证若气血虚而变见诸证勿论其病勿论其脉但用此汤其病悉退<br />
　　白芍药【一钱五分】人参　陈皮　黄蓍【蜜炙】桂心　当归白术　甘草【炙各一钱】熟地黄　五味子【炒杵】茯苓【各七】<br />
　　【分半】逺志【五分去心】<br />
　　右姜枣水煎服<br />
　　双和汤【和剂】治虚劳养气血<br />
　　白芍药【七两半】熟地黄【酒洗】黄蓍【去芦蜜炙】当归【去芦洗酒浸焙】川芎【各三两】炙甘草　肉桂【不见火各二两二钱半】<br />
　　右为末每服三钱水一盏姜三片枣一枚煎七分空心温服<br />
　　七珍散【见不能食】<br />
　　乐令建中汤【和剂】治脏腑虚损身体消瘦潮热自汗将成劳瘵此药大能退虚热生血气<br />
　　前胡　细辛【净】黄蓍【蜜涂炙】人参　桂心　橘皮【去白】当归【洗去土】白芍药　茯苓【去皮】麦门冬【去心】甘草【炙各一两】半夏【汤洗七次切七钱半】<br />
　　每服四钱水一盏姜四片枣一枚煎七分不拘时热服<br />
　　究原双补丸【简易】治一切虚损五劳七伤面目黧黒唇口干燥目暗耳鸣夜梦惊恐四肢痠疼<br />
　　鹿角霜【三两】黄蓍【炙】沉香　熟地黄【洗再蒸】兎丝子【酒浸蒸焙】覆盆子【去皮蒂】人参【去芦】宣木瓜　白茯苓【去皮】五味子【炒】薏苡仁【炒】肉苁蓉【洗酒浸】石斛【去根炒】当归【去芦酒浸】泽泻【去土蒸各一两】麝香【一钱另研】朱砂【半两为衣别研】<br />
　　右为末炼蜜丸如桐子大每服七十丸空心盐汤送下<br />
　　十四味建中汤【和剂】治荣衞失调气血不足积劳虚损形体羸瘠短气嗜卧欲成劳瘵<br />
　　当归【酒浸焙】白芍药　白术　麦门冬【去心】甘草【炙】肉<br />
　　苁蓉【酒浸】人参　　　　　　　　　　　【□】川芎　肉桂　附子【炮】黄蓍【炙】制半夏　熟地黄【酒蒸焙】茯苓【各等分】<br />
　　防咀每服三钱水一盏姜三片枣一枚空心温服<br />
　　参术膏　治中风虚弱诸药不应或因用药失宜耗伤元气虚证蜂起但用此药补其中气诸证自愈人参　白术【各等分】<br />
　　右水煎稠汤化服之<br />
　　黄蓍鼈甲散【见咳血】<br />
　　人参散【本事】治邪热客经络痰嗽烦热头目昏痛盗汗倦怠一切血热虚劳<br />
　　黄芩【半两】人参　白术　茯苓　赤芍药　半夏麯柴胡　甘草　当归　干葛【各一两】<br />
　　每服三钱水一盏姜四片枣二枚煎七分不拘时温服<br />
　　易简逍遥散【元】治血虚劳倦五心烦热肢体疼痛头目昏重心怔颊赤口燥咽干发热盗汗减食嗜卧及血热相　月水不调脐腹胀痛寒热如疟又疗室女荣衞不和痰嗽潮热肌体羸瘦渐成骨蒸【加山栀牡丹皮为加味逍遥散】<br />
　　白茯苓　白术　当归　白芍药　柴胡【各一两】甘草【半两】<br />
　　右防咀每服四钱水一钟煨生姜一块切片煎至六分去滓热服无时<br />
　　清骨散　専退骨蒸劳热<br />
　　银柴胡【一钱五分】胡黄连　秦艽　鼈甲【醋炙】地骨皮青蒿　知母【各一钱】甘草【五分】<br />
　　水二钟煎八分食逺服　血虚甚加当归芍药生地嗽多加阿胶麦门冬五味子<br />
　　秦艽扶羸汤　治肺痿骨蒸已成劳嗽或寒或热声嗄不出体虚自汗四肢怠惰<br />
　　软柴胡【二钱】人参　鼈甲【醋炙】秦艽　当归【酒洗】紫苑半夏【各一钱】地骨皮【一钱半】甘草【五分】<br />
　　热甚者加青蒿汗多加黄蓍去半夏生姜水二钟姜三片乌梅大枣各一枚煎七分食后服<br />
　　保真汤　治劳证体虚骨蒸服之决补<br />
　　当归　生地黄　熟地黄　黄蓍【蜜水炙】人参　白术　甘草　白茯苓【各五分】天门冬【去心】麦门冬【去心】白芍药　黄檗【盐水炒】五味子　知母　软柴胡　地骨皮　陈皮【各一钱】莲心【五分】<br />
　　水二钟姜三片枣一枚煎八分食逺服<br />
　　茯苓补心汤【见鼻衂】　　鹿茸橘皮煎丸【见不能食】<br />
　　三才封髓丹【宝鉴】降心火益肾水滋阴养血润补不燥天门冬【去心】熟地黄　人参【各半两】黄檗【三两】砂仁【一两半】甘草【七钱半炙】<br />
　　右六味为末面糊丸桐子大每服五十丸用苁蓉半两切作片酒一盏浸一宿次日煎三四沸去滓空心食前送下<br />
　　天真丹【宝鉴】治下焦阳虚<br />
　　沉香　穿心巴防【酒浸】蘹香【炒】萆薢【酒浸炒】葫芦巴【炒香】破故纸【炒香】琥珀杜仲【防炒去丝】黒牵牛【盐炒去盐各一两】官桂【半两】<br />
　　右十味为未用浸酒打糊为丸如桐子大每服五十丸空心温酒送下盐汤亦得<br />
　　天真丸【御药】治一切亡血过多形槁肢羸食饮不进肠胃滑泄津液枯竭乆服生血养气暖胃驻顔<br />
　　精羊肉【七觔去筋膜脂皮批开入下药末】肉苁蓉【十两】当归【十　二两　洗去芦】山药【湿者去皮十两】天门冬【去心焙干一斤】<br />
　　右四味为末安羊肉内裹防用无灰酒四缾煮令酒尽再入水二升煮候肉糜烂再入　黄蓍末【五两】人参末【三两】白术末【二两】　熟糯米饭焙干作饼将前后药末和丸梧子大一日二次服三百丸温酒下如难丸用蒸饼五七枚焙干入臼中杵千下丸之<br />
　　生脉散【见中暑】<br />
　　三才丸<br />
　　天门冬　地黄　人参【各等分】<br />
　　右为末炼蜜丸空心服<br />
　　霞天膏【见积聚】　　　　滚痰丸【见痰饮】<br />
　　倒仓法【见积聚】　　　　当归龙荟丸【见脇痛】<br />
　　柴胡饮子【宝鉴】解一切肌骨蒸热寒热往来及伤寒发汗不解或汗后余热劳复或妇人经病不快产后但有此证并宜服之<br />
　　黄芩　甘草【炙】大黄　芍药　柴胡　人参　当归【各半两】<br />
　　剉散每服四钱水一盏姜三片煎至六分去滓温服<br />
　　防风当归饮子【保命】治烦热皮肤索泽食后煎服宜以此饮下地黄丸<br />
　　柴胡　人参　黄芩　甘草　防风　大黄　当归　芍药【各半两】滑石【二钱】<br />
　　右防咀每服五钱水一盏半姜三片煎七分温服如痰嗽加半夏如大便黄米谷完出惊悸溺血淋闭欬血衂血自汗头痛积热肺痿后与大金花丸<br />
　　大金花丸<br />
　　黄檗　黄芩　黄连　山栀【各一两】<br />
　　右为细末水丸小豆大每服一百丸温水下日二三服　或大便实加大黄　自利如中外热者此药作散煎服名解毒汤　腹痛呕吐欲作利者每服解毒汤半夏加半夏茯苓厚朴各三钱姜三片　如白脓后重下利后重者加大黄三钱<br />
　　麦煎散　治少男室女骨蒸黄瘦口臭肌热盗汗妇人风血攻产四肢<br />
　　赤茯苓　当归　干漆　鼈甲【醋炙】常山　大黄【煨】柴胡　白术　生地黄　石膏【各一两】甘草【半两】<br />
　　右为末每服三钱小麦五十粒水煎食后临卧服若有虚汗加麻黄根一两<br />
　　秦艽鼈甲散【宝鉴下同】治骨蒸壮热肌肉消瘦舌红颊赤气麤困倦盗汗<br />
　　鼈甲【一两去裙醋炙】柴胡　地骨皮【各一两】秦艽　知母当归【各半两】<br />
　　右为麤末毎服半两水一盏入乌梅一枚青蒿五叶同煎至七分去滓温服临卧空心各一服【元戎地骨皮枳殻散有枳殻各等分无青蒿有桃栁枝头各七个姜二片又去秦艽当归加贝母为柴胡鼈甲散大便硬者服之大便溏者半气半血服逍遥散】<br />
　　人参地骨皮散　治藏中积冷营中热按之不足举之有余阴不足而阳有余也<br />
　　茯苓【半两】知母　石膏【各一两】地骨皮　人参　柴胡生地黄【各一两五钱】<br />
　　右防咀每服一两生姜三片枣一枚水煎细细温服间服生精补虚地黄丸<br />
　　人参柴胡散即前人参散无黄芩<br />
　　火郁汤　　　　　　柴胡升麻汤【俱见发热】<br />
　　猪肚丸<br />
　　牡蛎【煆】白术【各四两】苦参【三两】<br />
　　右为细末以猪肚一具煮极烂剉研如膏和丸如桐子大每服三十丸米饮送下日三四服此药神应瘦者服之即肥莫测其理<br />
　　传尸劳<br />
　　芎归血余散【直指】<br />
　　室女顶门生发【一小团井水洗去油腻法醋浸一宿日中晒干纸燃火烧存性】真川芎【半两】当归【三钱】木香　桃仁【水浸去皮焙各二钱】安息香雄黄【各一钱】全蝎【二枚】江上大鲤鱼头【生截断一枚醋炙酥】<br />
　　右为末分作四肢每服井水一大碗净室中煎七分入红硬降真香末半钱烧斗斗符入药月初五更空心向北目天呪曰瘵神瘵神害我生人吾奉　帝敕服药保身急急如律令呪五遍面北服药毕南面吸生气入口腹中烧降香置床厎下午时又如前服药<br />
<br />
<br />
　　鼈甲生犀散【直指】治瘵疾杀瘵虫取出恶物<br />
　　天灵盖【一具男者色不赤可用女者色赤勿用以檀香煎汤候泠洗呪曰雷公灵电公圣逄传尸即须应急急如律令呪七遍讫次用酥炙黄】生鼈甲【一枚去裙酥炙黄】虎长牙【二枚醋炙酥如无则用牙闗骨半两】安息香　桃仁【水浸去皮焙】防榔【鸡心者各半两】生犀角　木香　甘遂　降真香　干漆【杵碎炒烟略尽存性】阿魏【酒浸研各三两】雷丸【二钱】穿山甲【取四趾醋炙焦】全蝎【两个】蚯蚓【十条生碎和药】<br />

                    <br>
                        　　右件为末每服半两先用豉心四十久粒东向桃李桑梅小稍各二茎长七寸生蓝青七叶青蒿一小握葱白连根洗五茎石臼内同杵用井水一碗半煎取一盏入童子尿一盏内药末煎取七分入麝一字月初旬五更空心温服即以被覆汗恐汗中有细虫软帛拭之即焚其帛少时必泻虫以净桶盛急钳取虫付烈火焚之并收入磁器中瓦片传雄黄盖之泥和灰扎埋深山絶人行处<br />
　　天灵盖散【即前方之变】<br />
　　天灵盖【两指大洗呪炙如前法】防榔【如鸡心者五枚为末】阿魏【五钱细碎】辰砂【另研】麝香【另研各二钱半】安息香【铜刀子切入乳钵内研同诸药拌和七钱半】连珠甘遂【五钱为末一方不用此味】<br />
　　右六味研极细和令匀每服三大钱用后汤使下薤白【二七茎】青蒿【二握】甘草【二茎五寸许】葱白【二七茎】桃枝【以下并用向东南嫩者】栁枝　桑白皮【一云桑枝】酸石榴根【一云枝各二握七寸许】<br />
　　右八味须选净洁处采用童子小便四升于银石器内以文武火煎至一升滤云滓分作三盏将前药末调下五更初服男患女煎女患男煎服药后如觉欲吐即用白梅肉止之五更尽觉藏腑鸣须转下虫及恶物黄水异粪异物若一服未下如人行五七里又进一服至天明更进一服并温吃如泻不止用龙骨黄连等分为末熟水调下五钱次吃白梅粥补之<br />
　　五痨麝香散　治男子妇人传尸骨蒸实热<br />
　　天灵盖【二钱半】柴胡【一两】犀角屑【半两】甘草【三寸患人中指长男左女右】东引桃枝　青蒿东引栁枝　石榴皮【四味各一握】阿胶　薤白　葱白【各七寸】麝香【二钱半】<br />
　　右为末用童便二升半浸药一宿明日早晚煎至升半去滓服之若男病女煎女病男煎忌猫鸡犬驴马僧尼孕妇生人孝子见之煎成分为三服入防榔末三分温服初服约人行三五里逺便再进一服倘恶心以白梅含止之服三五服病止即泻出异物若虫如头发马尾身赤口黒身上如螘行不可名状泻后葱粥饮之之同时药煎补五藏茯神散　忌风一月忌食油腻湿麪咸味并牛猪鸡鸭犬等物服此药无不当日瘥凡天下治劳服之亦须累日及年犹未全去病源者不似此方至年逺重病不过两剂如病未多即一剂饮子便当服此<br />
　　茯神散　不问逺年近日取效下虫红色便可治肚下黑次之肚下白色是食髓也万不一瘥补方服此白茯神　苓苓　人参　逺志【去心】龙骨　肉桂甘草　陈皮【各一两】当归　五味子【各一两半】黄蓍【二两】大枣【五十六枚】<br />
　　右为散分作八服每服入枣七枚生姜二钱用水一升半煎至一升趋前药后吃亦空心服神效<br />
　　补肝藏劳极金明散<br />
　　人参　知母　茯苓　秦艽【去芦】丁香　甘草【炙】石膏【煆各等分】<br />
　　右为细末每服二钱水一盏葱白三寸同煎至八分通口服<br />
　　补心藏劳极守灵散<br />
　　白茯苓　丁香　诃子【各一两去核】桔梗　芍药　羌活　甘草【炙各二钱五分】<br />
　　右为细末每服二钱入银耳环一只葱白三寸同煎至八分通口服<br />
　　补脾藏劳极魂停散<br />
　　白药子　桔梗　人参　诃子皮　茯苓　甘草【炙】丁香【各等分】<br />
　　右为细末每服二钱水一盏入蜜一匙同煎至八分通口服<br />
　　补肺藏劳极虚成散<br />
　　枳实【去瓤麸炒】秦艽【去芦】白茯苓　芍药　麻黄【去节】胡索　当归【洗净】香【炒各半两】甘草【二钱半炙】<br />
　　右为极细末每服二钱水一盏银环一对蜜五防煎至八分通口服<br />
　　补肾藏虚劳育婴散<br />
　　香附子【二钱半炒】黑附子【一枚炮】白蒺藜【二钱半去角】木香【一钱】白茯苓【半两】甘草【一钱炙】<br />
　　右为细末每服二钱水一盏姜七片葱白同煎至七分空心服<br />
　　紫河车丹　治飞虫鬼疰虚劳羸瘦喘气其法取首胎男子者以皂角水洗净次以铫子内用米醋渫洗控干将一小小焙笼以纸周围密糊不令失火气或无小焙笼只用小蓝子去系密糊安紫河车于上用烈火焙更将葢子葢之焙令极干约只有十二三文重候极干更入后药<br />
　　人参【一两半】白术【炒】白茯苓　茯神　当归　熟地黄【各一两】木香【半两】乳香【另研】没药【各四钱】朱砂【二钱另研】麝香【二分】<br />
　　右为细末诸药和匀以红酒糊为丸如桐子大每服五十丸煎人参汤下空心服之日午四服或炼蜜为丸亦亦<br />
　　犀角紫河车丸【宝鉴】治传尸劳三月必平复其余劳证只消数服神效<br />
　　紫河车【一具用米泔浸一宿洗净焙干】鼈甲【酥炙】桔梗【去芦】胡黄连芍药　大黄　败鼔皮心【醋炙】贝母【去心】龙胆草　黄药子　知母【各二钱半】芒硝　犀角【镑】蓬术【各一钱半】朱砂【研二钱】<br />
　　右为细末炼蜜丸如梧子大朱砂为衣空心食前温酒服二十丸如膈热食后服重病不过一料<br />
　　秘方鬼哭饮子　専取传尸劳虫<br />
　　天灵葢【醋炙】鼈甲【醋炙】软柴胡【各二钱半】木香【一钱二分】鼓心【醋炙黄】安息香　阿魏　甘草【各一钱】桃仁【去皮尖另研十一枚】贯众【二钱半】青蒿【半握】<br />
　　右十一味细切杵为麤末先以童便二升隔夜浸露星月下至四更时煎至八分去滓分作三服每服调蜈蚣散一钱五更初温服稳卧至三防又进一服至日出时觉腹中欲利如未利再进一服已利勿服<br />
　　蜈蚣散<br />
　　赤脚蜈蚣【以竹筒盛姜汁浸焙干一条】乌鸡粪【二钱半先将鸡于五日内以火麻子餧之然后取其粪用】防榔【二钱半】辰砂【一钱二分半】麝香【一钱另研】<br />
　　右以五味为细末和匀入前煎药内服凡合药宜六甲建除日忌妇人孝服鸡犬见之亦不可令患者知如利下恶物并虫急用火烧其病者所穿衣服被褥尽烧之食葱粥将息以复元气务要清心静养<br />
　　发热<br />
　　三黄丸【东垣】治丈夫妇人三焦积热上焦有热攻冲眼目赤肿头项肿痛口舌生疮中焦有热心膈烦燥饮食不美下焦有热小便赤涩大便袐结五藏俱热即生痈疖疮痍及治五般痔疾肛门肿痛或下鲜血黄连【净】黄芩【净】大黄【各十两】<br />
　　右为细末炼蜜丸如梧子大每服三十丸食后热水吞下视藏府虚实加减小儿积热亦宜服【一方用脑麝为衣丸如豆大夜间噙化一二丸亦好】<br />
　　泻白散【钱氏】<br />
　　桑白皮【炒黄】地骨皮【各一两】甘草【炒半两】<br />
　　右为细末每服二钱水一盏入粳米百粒煎食后服易老加黄连【海藏云治肺热传骨蒸热自宜用此以直泻之用山栀黄芩方能泻热但当以气血分之】<br />
　　凉膈散　治大人小儿积热烦燥多渴面热唇焦咽燥舌肿喉闭目赤鼻衂领颊结硬口舌生疮胆语狂妄肠胃燥涩便溺闭结睡卧不安一切风壅<br />
　　栀子仁　连翘　薄荷　黄芩　甘草【各一两半】大黄芒硝【各半两】<br />
　　右为麤末每一两水二盏竹叶七片煎至一盏去滓入蜜少许食后服加姜煎亦得去六经热减大黄芒硝加桔梗甘草人参防风治肺经邪热咳有痰加半夏凉膈与四物各半服能益血泄热名双和散钱氏去连翘加藿香石膏为泻黄散【宝鉴连翘四两硝黄各二两余各一两】<br />
　　本事方　治大人小儿五藏积热烦燥多渴唇裂喉闭目赤鼻颔结硬口舌生疮阳明证伤寒发狂见鬼谵语大小便闭一切风壅并皆治之<br />
　　山栀仁　甘草　赤芍药【各一两】大黄　朴硝　连翘　薄荷叶　干葛【各二两】<br />
　　右为散每服二钱水一盏天竹叶七片蜜三匙同煎至七分去滓食后服唯阳明证伤寒忌下【此药局方亦载缘味数与用药大段不同予侄妇忽患热病欲死付之一服即效后来累服累騐幸勿忽】<br />
　　白虎汤【仲景】<br />
　　知母【六两】石膏【一觔碎】甘草【二两】粳米【六合】<br />
　　右四味以水一斗煮米熟汤成去滓温服一升日三服<br />
　　地骨皮散【钱氏】治壮热作渴<br />
　　地骨皮　茯苓　甘草　柴胡　半夏　人参知母【各等分】<br />
　　右为末每服一二钱水煎<br />
　　泻心汤【钱氏】<br />
　　黄连一两去须为极细末每服一字至半钱一钱临卧温水调下【海藏云易老单方泻心汤出于此乃实邪也实则泻其心】<br />
　　导赤散【钱氏　丹溪云导赤散正少阳药也】<br />
　　生地黄　木通　甘草【各等分】<br />
　　右同为末每服三钱水一盏入竹叶七片同煎至五分食后温服【一本用黄芩不用甘草】<br />
　　朱砂安神丸【见虚烦】<br />
　　钱氏安神丸<br />
　　麦门冬【去心焙】马牙硝　白茯苓　干山药　寒水石【研】甘草【各半两】硃砂【一两研】龙脑【一字研】<br />
　　右为细末炼蜜为丸如鸡头实大每服半丸砂糖水化下无时<br />
　　千金地黄丸【本事】治心热<br />
　　黄连【四两为末】生地黄【半觔研取汁连滓拌黄连末和匀晒干用】<br />
　　右再为细末炼蜜丸桐子大门冬汤下三十丸<br />
　　门冬丸　治心经有热<br />
　　麦门冬【一两去心】黄连【半两】<br />
　　右为细末蜜丸如桐子大食后熟水下三十丸<br />
　　清心丸【海藏】治热<br />
　　黄檗【二两生用】麦门冬【去心】黄连【各一两】龙脑【一钱】<br />
　　右为末炼蜜丸如桐子大每服十丸临卧门冬酒下或薄荷汤亦得<br />
　　黄连清膈丸【东垣】治心肺间有热及经中热<br />
　　麦门冬【去心一两】黄连【去芦五钱】鼠尾黄芩【净剉三钱】<br />
　　右为细末炼蜜丸如菉豆大每服二十丸温水送下无时<br />
　　朱砂凉膈丸【东垣】治上焦虚热肺脘咽膈有气如烟抢上黄连　山栀子【各一两】人参　茯苓【各五钱】朱砂【三钱另研】脑子【五分另研】<br />
　　右为细末炼蜜丸如梧子大朱砂为衣熟水送下五七丸日进三服食后<br />
　　火府丹【见淋】<br />
　　泻黄散【钱氏】<br />
　　藿香【七钱】山栀仁【一两】石膏【半两】甘草【二两】防风【四两】<br />
　　右剉同蜜酒微炒香为细末每服二钱水一盏煎清汁饮【海藏云此剂泻肺热】<br />
　　调胃承气汤【仲景】<br />
　　大黄【去皮酒浸四两】甘草【炙二两】芒硝【半升】<br />
　　右三味防咀以水三升煮取一升去滓内芒硝更上火微煮令沸少少温服<br />
　　人参黄蓍散【见血】　　　补中益气汤【见劳倦】<br />
　　泻青丸【见中风】　　　　　柴胡饮子【见虚劳】<br />
　　当归龙荟丸【见脇痛】<br />
　　囘金丸【丹溪】伐肝经火亦审虚实用之<br />
　　黄连【六两】呉茱萸【一两】<br />
　　右为末粥丸<br />
　　佐金丸　佐肺金以伐肝木之邪<br />
　　片芩【六两】呉茱萸【汤洗三次一两】<br />
　　右为末粥丸如桐子大每服三五十丸白术陈皮煎汤下<br />
　　六味地黄丸【见虚劳】<br />
　　四顺饮子【一名清凉散】<br />
　　大黄【蒸】甘草【炙】当归【酒洗】芍药【各等分】<br />
　　右防咀每服五钱用水一盏半薄荷叶同煎至七分去滓温服<br />
　　桃仁承气汤【见畜血】<br />
　　桔梗汤【海藏】<br />
　　桔梗　连翘　山栀子　薄荷　黄芩　甘草【各等分】<br />
　　右为麤末竹叶白水煎温服汗之热服　春倍加防风羌活　夏倍加黄芩知母　季夏淫两倍加羌活秋加桂五钱　冬加桂一两亦可以意消息随证<br />
　　加减而用之<br />
　　清神散【和剂】消风壅化痰涎治头目面热<br />
　　檀香【剉】人参【去芦】羌活【去苗】防风【去芦各一两】薄荷【去土】甘草荆芥穗【各二两】石膏【研四两】细辛【去苗焙五钱】<br />
　　右为末沸汤防服二钱或入茶末防服【此方虚热可用】<br />
　　龙脑饮子【和剂】治蕴积邪热咽喉肿痛眼赤口疮心烦鼻衂【上中二焦药也】<br />
　　砂仁　括蒌根【各三两】藿香叶【二两四钱】石膏【四两】甘草【蜜炙六两】栀子【微炒十二两】<br />
　　右为末每服二钱至三钱新汲水入蜜调下<br />
　　龙脑鸡苏丸　治上焦热除烦解劳去肺热咳衂血热惊悸脾胃热口甘吐血肝胆热泣出口苦肾热神志不定上而酒毒膈热消渴下而血滞五淋血崩等疾薄荷【一觔】麦门冬【去心二两】甘草【一两半】生地黄【六两另末】黄连【一两】新蒲黄【炒】黄蓍　阿胶【炒】人参【各二两已上俱末】木通【二两】银柴胡【二两剉同木通沸汤浸一日夜绫取汁】<br />
　　右为细末好蜜二觔先煎一两沸然后下生地黄末不住手搅时加木通柴胡汁慢火熬膏勿令火膏成然后加前药末和丸如豌豆大每服二十丸白汤下　虚劳虚烦栀子汤下　肺热黄芩汤下　心热悸动恍惚人参汤下　吐咳唾衂四血去心麦门冬汤下　汗热防风汤下　肾热黄檗汤下【已上并食后临卧服】治五淋及妇人漏下车前子汤下　痰者姜汤<br />
　　下　茎中痛者蒲黄滑石水一钟调下　气逆橘皮汤下　室女虚劳寒热潮作柴胡人参汤下<br />
　　洗心散　治心肺积热风壅上攻头目昏痛肩背拘急肢节烦疼口苦唇焦咽喉肿痛痰涎壅滞涕唾稠粘小便赤涩大便袐滞<br />
　　白术【一两半】麻黄　当归　荆芥　芍药　甘草大黄【各六两】<br />
　　右为细末每服二钱水一盏入生姜薄荷少许同煎至七分温服<br />
　　泻脾散即泻黄散<br />
　　贯众散【宝鉴】解一切诸热毒或中食毒酒毒药毒并皆治之<br />
　　黄连　贯众　甘草　骆驼蓬【各三钱】<br />
　　右为末每服三钱泠水调下<br />
　　大承气汤【见大便不通】　　　立效散<br />
　　八正散　　　　　　石苇散【俱见淋】<br />
　　三才封髓丹【见虚劳】　　　滋肾丸【见小便不通】<br />
　　黄连解毒汤【仲景】<br />
　　黄连【七钱半】黄檗　栀子【各半两】黄芩【一两】<br />
　　每服五钱水一盏半煎至一盏去滓热服未知再服<br />
　　雄黄解毒丸【见咽喉】　　　妙香丸【疎决肠胃制伏木火　见癎】木香金铃散【见喘】<br />
　　大黄散【保命】治上焦热而烦不能卧睡<br />
　　山栀仁　大黄　郁金【各半两】甘草【二钱半】<br />
　　右为末每服五钱水煎温服微利则已<br />
　　钱氏地黄丸【即六味地黄丸】<br />
　　柴胡升阳汤【东垣】<br />
　　柴胡　升麻　葛根　独活　羌活【各半两】防风【二钱半】甘草【生二钱炙二钱】人参　白芍药【各半两】<br />
　　右防咀每服半两水三大盏煎至一盏去滓稍热服忌冷物氷水月余<br />
　　火郁汤【东垣】<br />

                    <br>
                        　　升麻　葛根　白芍药　柴胡根【各一两】炙甘草防风【各五钱】<br />
　　右防咀每服三四钱水二大盏入连须葱白三寸煎去滓稍热服<br />
　　三物黄芩汤【见虚烦】　　　十全大补汤【见虚劳】<br />
　　泻血汤【东垣】<br />
　　生地黄【酒洗炒】熟地黄　蒲黄　丹参【酒炒】当归【酒洗】汉防己【酒洗炒】柴胡【去芦】甘草稍【炙】羌活【已上各一两】桃仁【汤浸去皮三钱】<br />
　　右为麤末每服五钱水一盏半煎一盏去滓空心温服<br />
　　退热汤【东垣】治表中虚热或遇夜则甚<br />
　　黄蓍【一钱】柴胡【七分】生甘草　黄连【酒制】黄芩　芍药地骨皮　生地黄【去血热】苍术【各五分】当归身　升麻【各三分】<br />
　　右防咀作一服水二盏煎至一盏去滓食逺温服<br />
　　参苏饮【易简】治感冒发热头疼或因痰饮凝积发以为热并宜服之若感冒发热亦如服养胃汤法以被葢卧连进数服微汗即愈尚有余热更徐徐服之自然平治因痰饮发热但连日频进此药以热退为期不可预止虽有前胡干葛但能解肌耳既有枳殻橘红辈自能寛中快膈不致伤脾兼大治中脘痞满呕逆恶心开胃进食无以逾此毋以性凉为疑一切发热皆能取效不必拘其所因也小儿室女亦宜服之干葛【洗】前胡【去苗】半夏【汤洗七次姜制制炒】人参　茯苓【去皮各七分半】枳殻【去瓤麸炒】木香　紫苏叶　桔梗【去芦】甘草【炙】陈皮【去白各五分】<br />
　　水一盏半姜七片枣一枚煎六分去滓温服不拘时【易简方不用本香只十味】<br />
　　附紫雪【和剂】疗脚气毒遍内外烦热不解口中生疮狂易叫走瘴疫毒疠卒死温疟五尸五疰心腹诸疾防刺切痛及解诸热药毒发邪热卒黄等并解虫毒鬼魅野道热毒又治小儿惊癎百病<br />
　　黄金【一百两】石膏　寒水石　磁石　滑石<br />
　　已上四味各三觔捣碎水一斛煮至四斗去滓入下项犀角屑　麢羊角屑　青木香【捣碎】沉香【捣碎各五两】参【洗焙捣碎】升麻【各一觔】甘草【剉炒八两】丁香【一两捣碎】<br />
　　已上八味入前药汁中再煮取一斗五升去滓入下项朴硝【精者十觔】消石【四觔如阙芒硝亦得每升重七两七钱半】<br />
　　已上二味入前药汁中微火上煎桞木箆搅不住手候有七升投在木盆中半日欲凝入下项<br />
　　朱砂【飞研三两】麝香当门子【一两二钱半研】<br />
　　已上二味入前药中搅调令匀寒之二日<br />
　　右件药成霜雪紫色每服一钱或二钱用冷水调下大人小儿临时以意加减食后服<br />
　　潮热<br />
　　参苏饮【见发热】　　　　小柴胡汤【见往来寒热】<br />
　　茯苓补心汤【见鼻衂】　　十全大补汤<br />
　　养荣汤　　　　　　八珍散即七珍散加白扁豆【俱见虚劳】四物二连汤　治血虚五心烦热昼则明了夜则发热当归　生地黄　白芍药【炒各一钱】川芎【七分】黄连【炒五分】胡黄连【三分】<br />
　　右每服五钱水煎<br />
　　恶寒<br />
　　三黄丸【见发热】　　　　　小柴胡汤【见往来寒热】<br />
　　升阳益胃汤【东垣】<br />
　　黄蓍【二两】半夏【汤洗脉濇者可用】人参【去芦】甘草【炙各一两】独活防风【以秋旺故以辛温泻之】白芍药【何故秋旺用人参白术芍药之类反补旺肺为脾胃虚则肺最受邪故因时而补易为力也】羌活【各五钱】橘皮【四钱不去白】茯苓【小便利不渴者勿用】柴胡　泽泻【不淋勿用】白术【各三钱】黄连【一钱】<br />
　　右防咀每服三钱水三盏姜五片枣二枚煎至一盏去滓温服早饭后午饭前服之禁忌如前渐加至五钱止服药后如小便利而病加増剧是不宜利小便当少去茯苓泽泻若喜食初一二日不可饱食恐胃再伤以药力尚浅胃气不得转运升发也须薄滋味或美食助其药力益升浮之气而滋其胃气慎不可淡食以损药力而助邪气之降沉也可以小役形体使胃与药得转运升发慎勿太劳使气复伤若脾胃得安静尢佳若胃气稍强少食果以助谷药之力经云五谷为养五果为助者也【禁忌如前者服药讫忌语话一二时辰及酒湿麪大料物及冷蒸寒凉淡渗之物】<br />
　　茯苓丸【见臂痛】<br />
　　黄耆补胃汤【东垣】<br />
　　黄蓍【五钱】甘草【三钱】香白芷【二钱五分】藁本　升麻【各二钱】草豆　橘皮【各一钱半】麻黄　当归【各一钱】莲花青皮【七分】柴胡【六钱】黄檗【少许】<br />
　　右防咀每服五钱水二盏煎至一盏去滓稍热食前服<br />
　　桂枝加附子汤【仲景】<br />
　　桂枝【去麄皮四两】附子【三枚炮去皮切作八片】生姜【三两切】甘草【二两炙】大枣【二十枚擘】<br />
　　以水六升煮取二升去滓分温三服<br />
　　桂枝新加汤【又名桂枝芍药半夏生姜汤】<br />
　　桂枝汤内加人参【一两】芍药生姜【各三钱】加水四升<br />
　　巴防丸【发明】治肝肾俱虚收敛精气补真戢阳充悦肌肤进美饮食<br />
　　白术　五味子　川巴防【去心】茴香【炒】熟地黄　肉苁蓉【酒浸】人参　覆盆子　兎丝子【酒浸】牡蛎　益智仁　骨碎补【洗去毛】白龙骨【各等分】<br />
　　右十三味为末蜜丸桐子大焙干每服三十丸食前米饮下日三服此药补精气止汗<br />
　　神珠丹【一名离珠丹】治下焦元气虚弱小腹疼痛皮肤燥涩小便自利足胻寒而逆<br />
　　杜仲【炒去丝】萆薢　巴防【各二两】龙骨【一两】破故纸【三两炒】诃子【五个】胡桃仁【一百二十个】砂仁【一钱另研】<br />
　　右九味为末酒糊丸如桐子大硃砂为衣每服三十丸温酒或盐汤送下【气不化小便不利湿肌润滑热蒸阴少气不化气走小便自利皮肤燥涩为廹津液不能停离珠丹主之数首阳防于内从外而之内也则带数甲终于甲也则带洪壬终于丙也若虚则无火细则有水此二脉从内之外也不宜离珠丹】<br />
　　胡椒理中丸【见痰饮】<br />
　　铁刷汤　治积寒痰饮呕吐不止胸膈不快不下饮食半夏【四钱汤泡】草豆　丁香　干姜【炮】诃子皮【各三钱】生姜【一两】<br />
　　右六味防咀水五盏煎至二盏半去滓分三服无时大吐不止加附子【三钱】生姜【半两】<br />
　　桂附丸【宝鉴】疗风邪冷气入乘心络脏腑暴感风寒上乘于心令人卒然心痛或引背齐乍间乍甚经久不瘥川乌【炮去皮脐】黒附【炮去皮脐各三两】干姜【炮】赤石脂　川椒【去目微炒】桂【去麄皮各二两】<br />
　　右六味为末蜜丸如桐子大每服三十丸温水送下觉至痛处即止若不止加至五十丸以知为度若早服无所觉至午时再服二十丸若久心痛服尽一料终身不发<br />
　　大建中汤　治内虚里急少气手足厥冷小腹挛急或腹满急不能食起即微汗阴缩或腹中寒痛不堪劳唇口干精自出或手足乍寒乍热而烦寃酸疼不能久立多梦寐<br />
　　黄蓍　当归　桂心　芍药【各二钱】人参　甘草【各一钱】半夏【炮焙】黒附子【炮去皮各二钱半】<br />
　　右八味防咀每服五钱水二盏姜三片枣二枚煎至一盏去滓食前温服<br />
　　二气丹　助阳退阴正气和中治内虚里寒冷气攻击心脇腹满刺痛泄利无度呕吐不止自汗时出小便不禁阳气渐微手足厥冷及伤寒阴证霍乱转筋久下冷痢少气羸困一切虚寒痼冷<br />
　　硫黄【细研】肉桂【去麄皮各二钱半】干姜【炮】硃砂【别研为衣各二钱】黒附子【大者一枚去皮脐炮制半两】<br />
　　右为细末研匀麪糊为丸梧子大每服三十丸空心煎艾盐汤下<br />
　　附子理中丸　治脾胃冷弱心腹防疼呕吐泻利霍乱转筋体冷微汗手足厥冷心下逆冷满闷腹中雷鸣饮食不进及一切沉寒痼冷并皆治之<br />
　　人参【去芦】附子【炮去皮脐】干姜【炮】甘草【炙】白术【各等分】<br />
　　右为末炼蜜和丸每一两作十丸每服一丸以水一盏化破煎至七分稍热服食前<br />
　　八味丸　　　　　　还少丹<br />
　　天真丹　　　　　　双和汤【俱见虚劳】<br />
　　定志丸【见惊】<br />
　　益黄散【钱氏】<br />
　　陈皮【一两】青皮　诃子肉　甘草【各半两】丁香【二钱】<br />
　　右为细末每服二钱或三钱水煎服【海藏云此剂泻脾以燥湿】<br />
　　小青龙汤【见咳】　　　　四逆汤【见厥】<br />
　　大已寒丸【和剂】治藏府虚寒心腹防痛泄泻肠鸣自利自汗米谷不化手足厥冷<br />
　　荜拨　肉桂【各四两】干姜【炮】良姜【各六两】<br />
　　右为细末水煮麪糊丸如梧子大每服二十丸米饮汤下食前服<br />
　　往来寒热<br />
　　小柴胡汤【仲景】治伤寒四五日往来寒热胸滞心烦喜呕风温身热少阳发热<br />
　　柴胡【半觔】黄芩　人参　甘草　生姜【各三两】半夏【半觔洗】大枣【十二枚擘】<br />
　　右七味水一斗煮取六升去滓再煎取三升温服一升日三服<br />
　　加味小柴胡汤即前方加山栀牡丹皮<br />
　　柴胡四物汤【保命】治日久虚劳微有寒热脉沉而数川芎　当归　芍药　熟地黄【各一钱半】柴胡【八钱】人参黄芩　甘草　半夏【各三钱】<br />
　　右为末水煎服<br />
　　解风汤【宣明】治中风寒热头目昏肢体疼痛手足麻脾上膈壅滞<br />
　　人参　川芎　独活　甘草　麻黄【去节汤洗焙各一两】细辛【半两】<br />
　　右为末每服三钱水一盏生姜五片薄荷叶少许同煎至八分不拘时服<br />
　　防风汤　治中风寒热<br />
　　防风　甘草　黄芩　桂枝　当归　白茯苓【各一两】秦艽　干葛【各一两半】杏仁【五十枚】<br />
　　右为散水酒姜枣煎服<br />
　　调中汤【宝鉴】<br />
　　白茯苓　干姜　白术　甘草【各等分】<br />
　　每服五钱水一盏半煎七分服<br />
　　地骨皮散【云岐】<br />
　　柴胡　地骨皮　桑白皮　枳殻　前胡　黄蓍【各七钱半】白茯苓　五加皮　人参　甘草　桂心芍药【白条各半两】<br />
　　右每服三钱生姜三片水煎服<br />
　　柴胡散<br />
　　柴胡　黄蓍　赤茯苓　白术【各二两】人参　地骨皮　枳殻【麸炒】桔梗　桑白皮　赤芍药　生地黄【各七钱半】麦门冬【去心三两】甘草【半两】<br />
　　右每服四钱姜五片水煎服<br />
　　柴胡清肝散【见耳衂】<br />
　　佐金丸　治肝火脇肋刺痛往来寒热头目作痛泄泻淋闭一切肝火之证并皆治之【见发热】<br />
　　黄蓍丸　治产后蓐劳寒热进退头目痛骨节痠疼气力虚乏<br />
　　黄蓍　鼈甲　当归【炒各一两】桂心　白芍药　续断川芎　牛膝　苁蓉　沈香　栢子仁　枳殻<br />
　　【各六钱半】五味子　熟地黄【各半两】<br />
　　右为细末炼蜜为丸如桐子大每服四五十丸粥饮下食后<br />
　　抑阴地黄丸【本事】<br />
　　生地黄【三两】柴胡　秦艽　黄芩【各半两】赤芍药【一两】<br />
　　右细末炼蜜丸如桐子大每服三十丸乌梅汤吞下不拘时候日三服昔齐褚澄疗师尼寡妇别制方葢有为也此二种寡居独阴无阳欲心萌而多不遂是以阴阳交争乍寒乍热全类温疟久则为劳尝读史记仓公传济北王待人韩女病腰背痛寒热众医皆以为寒热也仓公曰病得之欲男子不可得也何以知其然胗其脉肝脉出寸口是以知之葢男子以精为主妇人以血为主男子精盛则思室妇人血盛则怀胎夫肝摄血故也厥阴出寸口又上鱼际则阴血盛可知褚澄之言信有为矣【右地黄丸虽曰抑阴实补阴泻阳之剂也】<br />
　　外热内寒外寒内热<br />
　　桂枝汤【见伤湿】　　　　　小柴胡汤【见往来寒热】<br />
　　白虎汤【见发热】<br />
　　桂枝麻黄各半汤<br />
　　桂枝【去麄皮一两六钱六分羡】芍药　生姜【切】甘草【炙】麻黄【各一两去节】大枣【四枚】杏仁【二十四枚汤浸去皮尖及双仁者】<br />
　　右七味以水五升先煮麻黄一二沸去上沫内诸药煮取一升八合去滓温服六合<br />
　　上热下寒上寒下热<br />
　　既济解毒汤【宝鉴】治上热头目赤肿而痛胸膈烦闷不得安临身半以下皆寒足胻尤甚大便微秘<br />
　　大黄【酒煨大便利勿用】黄连【酒炒】黄芩【酒炒】甘草【炙】桔梗【各二钱】柴胡　升麻　连翘　当归身【各一钱】<br />
　　右防咀作一服水二钟煎至一钟去滓食后温服忌酒湿麪大料物及生冷硬物<br />
　　疟<br />
　　桂枝加芍药汤【保命下同】<br />
　　桂枝【三钱】黄蓍　知母　石膏　芍药【各半两】<br />
　　右为麤末每服五七钱水煎<br />
　　桂枝黄芩汤<br />
　　柴胡【一两二钱】黄芩　人参　甘草【各四钱半】半夏【四钱】石膏知母【各五钱】桂枝【二钱】<br />
　　右为麤末依前煎服<br />
　　四逆汤【见厥】　　　通脉四逆汤【见泄泻】芍药甘草汤【见腹痛】桂枝加当归芍药汤即桂枝汤加当归芍药<br />
　　小柴胡汤【见往来寒热】黄芩芍药汤【见滞下】白虎汤【见发热】小建中汤【见劳倦】　异攻散即四君子汤加陈皮<br />
　　四物柴胡苦练附子汤即四物汤加三物【见虚劳】<br />
　　桂枝羌活汤【保命下同】<br />
　　桂枝　羌活　防风　甘草【炙各半两】<br />
　　右为麤末每服半两水一盏半煎至一盏迎发而服之吐者加半夏麯【等分】<br />
　　麻黄羌活汤<br />
　　麻黄【去节】羌活　防风　甘草【炙各半两】<br />
　　同前服法如吐加半夏麯【等分】<br />
　　麻黄黄芩汤<br />
　　麻黄【一两去节】桃仁【三十枚去皮】黄芩【五钱】甘草【炙三钱】桂枝【二钱半】<br />
　　右为细末同前服法桃仁味苦甘辛肝者血之海血受邪则肝气燥经所谓肝苦急急食甘以绥之故桃仁散血缓肝谓邪气深逺而入血故夜发乃阴经有邪此汤发散血中风寒之剂<br />
　　白芷汤<br />
　　白芷【一两】知母【一两七钱】石膏【四两】<br />
　　右为麤末同前法煎服<br />
　　桂枝石膏汤<br />
　　桂枝【五钱】石膏　知母【各一两半】黄芩【一两】<br />
　　右为麤末分作三服水一盏同煎服<br />
　　大柴胡汤<br />
　　柴胡【半觔】黄芩　芍药【各三两】半夏【半升洗】生姜【五两切】枳殻【四枚炙】大枣【十二枚擘】大黄【二两】<br />
　　右七味以水一斗二升煮取六升去滓再煎温服一升日三服<br />
　　大承气汤【见大便不通】　　　桃仁承气汤【见畜血】<br />
　　柴胡桂姜汤<br />
　　柴胡【半觔】桂枝【三两去麄皮】括蒌根【四两】干姜　黄芩　牡蛎【煆各二两】甘草【一两炙】<br />

                    <br>
                        　　右七味以水一斗二升煮取六升去滓再煎取三升温服一升日三服<br />
　　白虎加桂枝汤【金匮】脉经云朝发暮解暮发朝解<br />
　　知母【六两】甘草【炙二两】石膏【一觔】桂【去麄皮三两】粳米【二合】<br />
　　右剉散每五钱水一盏半煎至八分去滓温服汗出即愈<br />
　　蜀漆散【金匮】<br />
　　蜀漆【烧去腥】云母【烧三日夜】龙骨【等分】<br />
　　右杵为散未发前以浆水服半钱七如温疟加蜀漆一盏临发时服一钱七<br />
　　牡蛎汤　治牡疟<br />
　　牡蛎【四两熬】麻黄【去节】蜀漆【各三两】甘草【二两】<br />
　　以水八升先煮蜀漆麻黄去上沫得六升内诸药煮取二升温服一升若吐则勿更服<br />
　　五苓散【见消瘅】　　　　　神佑丸【见痰饮】<br />
　　甘露饮即桂苓甘露饮【见霍乱】<br />
　　人参柴胡饮子【事亲】<br />
　　人参　柴胡　黄芩　甘草　大黄　当归　芍药【各等分】<br />
　　右为麤末每服三钱水一盏生姜三片煎至七分去滓温服<br />
　　平胃散【见中食】　　　　理中汤【见痞】<br />
　　藿香正气散【见中风】　　　不换金正气散【见中寒】<br />
　　对金饮子【和剂】治寒热疟疾愈后调理脾胃<br />
　　橘红【炒赤黄色半觔】厚朴【姜制】苍术【制】甘草【炙各二两】<br />
　　防咀每服四钱水一盏姜三片枣一枚煎服一方加草果倍用苍术名草果平胃散<br />
　　五积散【见中寒】<br />
　　人参养胃汤【和　加桂治感剂　寒发疟】<br />
　　草果　茯苓　人参【去芦各半两】甘草【炙七钱】橘红【七钱半】厚朴【去麄皮姜制】苍术【汤洗炒】半夏【汤洗各一两】藿香【洗去土五钱】<br />
　　右防咀每服四钱水一盏半姜七片乌梅一枚煎至七分去滓热服【脉弱无力或寒多者加干姜附子加脉洪有力热多者加黄芩黄连柴胡朴苍藿香发散也半　茯橘刼痰也人参　虚人最宜】<br />
　　姜附汤　　　附子理中汤【并见中寒】香薷饮【见伤暑】<br />
　　缩脾饮【见中暑】　　消暑丸【见伤暑】　　竹叶石膏汤【见消瘅】除湿汤【见中湿】　　术附汤【见心痛】<br />
　　四兽汤【简易】治食疟诸疟和胃消痰<br />
　　半夏【制】人参　茯苓　白术　橘红　草果　生姜　乌梅　大枣【各等分】甘草【炙减半】<br />
　　右以盐少许淹食顷湿纸厚裹慢火煨香熟每服四钱水一椀煎半温服<br />
　　红丸子【见伤食】<br />
　　洽瘴木香丸【直指】<br />
　　牵牛【一觔淘去浮者焙捣取末四两别顿】鸡心防榔　陈橘红【各二两】青木香　人参　熟附子　厚朴【制】官桂【去麄皮】京三棱　羌活　独活　干姜【炮】甘草【炙】川芎　川大黄【剉焙】芍药【各半两】肉豆防【六个】<br />
　　右为末磁器宻收临用秤牵牛末一两诸药末共一两研和炼蜜丸桐子大每服二十丸橘皮煎汤下以通利为度<br />
　　观音丸【直指】取下暑毒瘴毒<br />
　　圆白半夏【生】乌梅肉　母丁香　川巴豆【不去油每件各十枚】<br />
　　右为末姜麪糊丸麻子大上下以厚纸葢贴有油又再易纸毎服五丸临卧冷水下此方舟人于海角遇一白衣授之<br />
　　清脾饮【济生】治瘅疟脉来数但热不寒或热多寒少口苦咽干小便赤涩<br />
　　青皮　厚朴【姜制】白术　草果仁　柴胡【去芦】茯苓【去皮】黄芩　半夏【汤洗七次】甘草【炙各等分】<br />
　　每服四钱水一盏半生姜三片枣一枚未发前服忌生冷油腻<br />
　　草果饮【和剂】治寒热疟疾初愈服此进食理脾<br />
　　草果仁　紫苏　良姜【炒】川芎　青皮【去白炒】白芷甘草【炒各等分】<br />
　　右防咀每服四钱水一钟姜三片煎热服<br />
　　七枣汤【济生】治五藏气虚阴阳相胜痎疟发作无时或寒多热少或单寒者<br />
　　附子【一枚炮制以盐水浸再炮如此七次不浸去皮脐又方以川乌代附子以水调陈壁土为糊浸炮七次】<br />
　　右分作二服每服水一碗姜七片枣七枚煎七分临发日早温服<br />
　　驱疟饮【和剂】<br />
　　前胡　柴胡【各四两】桂心　桔梗　厚朴　半夏【各三两】黄蓍　干姜【炮】甘草【各二两】<br />
　　每服四钱水一盏半姜三片枣四枚煎七分不拘时温服<br />
　　参苏饮【见发热】<br />
　　柴朴汤<br />
　　柴胡　独活　前胡　黄芩　苍术　厚朴　陈皮　半夏麯　白茯苓　藿香【各一钱】甘草【三分】<br />
　　水二钟生姜五片煎一钟发日五更服　气弱加人参白术　食不尅化加神麯麦芽山查<br />
　　七香丸【见伤食】<br />
　　加味香薷饮<br />
　　香薷【二钱】厚朴【制】扁豆【炒】白术【炒】白芍药【炒】陈皮白茯苓　黄芩【各一钱】黄连【姜汁炙】甘草【炙】猪苓　泽泻【各五分】木瓜【七分】<br />
　　右生姜煎服口渴实者加天花粉葛根知母虚者加五味子麦门冬人参<br />
　　交加双解饮子【和剂】治疟疾辟瘴气神效<br />
　　肉豆蔲　草豆蔲【各二枚一枚用水和麪裹煨一枚生用】厚朴【二寸一半用姜汁浸炙一半生用】甘草【大者二两一半炙用一半生用】生姜【二块如枣大一块湿纸裹煨一块生用】<br />
　　每服分一半用水一碗煎至一大盏去滓空心服<br />
　　雄黄散<br />
　　雄黄　瓜蒂　赤小豆【各等分】<br />
　　右为细末每服半钱温水调下以吐为度<br />
　　小胃丹【见痰饮】<br />
　　鼈甲煎丸【金匮】治疟母<br />
　　鼈甲【炙三两】乌扇【烧】黄芩　鼠妇【熬】大黄　桂枝石韦【去毛】厚朴　紫葳　阿胶【各七钱半】干姜　人参瞿麦　桃仁【各五钱】柴胡　蜣蛝【熬各一两五钱】芍药　牡丹皮　防虫【炒各一两二钱半】蜂窠【炙一两】葶【炒】半夏【各二钱半】赤硝【三两】<br />
　　右二十三味为末取煆灶下灰一斗清酒一斛五斗浸灰候酒尽一半着鼈甲于中煮令泛烂如胶漆绞取汁内诸药煎为丸如桐子大空心服七丸日三服【千金方用鼈甲十二片又以海藻三分大防一分防虫五分无防妇赤硝味以鼈甲煎和诸药为丸】<br />
　　疟母丸<br />
　　青皮　桃仁　红花　神麯　麦芽　鼈甲【醋煮为君】三棱　蓬术　海粉　香附【俱用醋炙】<br />
　　右为末神麯糊为丸如桐子大每服五七十丸白汤下<br />
　　鼈甲饮子【济生】治疟疾久不愈脇下痞满腹中结块名曰疟母<br />
　　鼈甲【醋炙】白术　黄蓍　甘草【炙】菓仁　槟榔　川芎　白芍药　橘红　甘草【炙】厚朴【制各等分】<br />
　　右防咀四钱水一盏姜七片枣一枚乌梅少许煎七分温服无时<br />
　　消癖丸　治疟母停水结癖腹脇坚痛<br />
　　芫花【炒】辰砂【研细等分】<br />
　　右为细末蜜丸小豆大每服十丸浓枣汤下后即服养脾汤<br />
　　碧霞丹【百一】治久疟不愈<br />
　　巴豆【取肉去油别研按东方甲乙木】肉桂【去麄皮研细　按南方丙丁火】硫黄【去砂石细研按中央戊己土】白矾【别研细按西方庚辛金】青黛【别研细按北方壬癸水】<br />
　　右件等分五月一日修治用纸裹以盘盛依前方位排定忌猫犬妇人见之安顿净神前端午日午时用五家粽尖和药令匀丸梧子大令患人以绵裹一丸塞鼻中男左女右于未发前一日安之约度寻常发过少许方除<br />
　　芎归鼈甲饮　治劳疟表里俱虚真元未复疾虽暂止少劳复来<br />
　　川芎　当归　鼈甲【醋炙】茯苓　青皮　陈皮　半夏　芍药<br />
　　右防咀各等分毎贴二两用水二钟生姜五片枣二枚乌梅一枚煎至一钟食逺服热多加柴胡寒多加草菓<br />
　　四将军饮　治寒热疟疾作而仆厥手足俱冷昏不知人此虽一时急用之有验<br />
　　附子【炮去皮二钱】诃子【二钱半】陈皮【三钱】甘草【一钱半】<br />
　　右作一服水二钟生姜七片枣七枚煎至一钟不拘时服<br />
　　袪疟饮　三发后可用因其衰而减之立效<br />
　　知母【去毛净盐酒炒过五钱】贝母【去心丸分】陈皮【去白】山查肉　枳实【去瓤各一钱半】槟榔【八分】柴胡【去苗净七分】紫苏【一钱】甘草【去皮炙三分】<br />
　　用水二钟煎至一钟滓亦用水二钟煎至八分俱露一宿临发日天明服头煎未发前一个时辰服二煎<br />
　　又方　史崇质传云得之四明胡君屡试屡騐<br />
　　黄蓍【蜜炙一钱六分】人参　白术　白茯苓　砂仁　草菓　陈皮【去白】五味子【各一钱】甘草【七分】乌梅【三枚去核】<br />
　　水二钟生姜三片枣二枚煎一钟温服<br />
　　厥<br />
　　参蓍益气汤　治气虚阳厥脉伏手足厥冷<br />
　　人参　黄蓍　白术【各一钱半】五味子【二十粒捶碎】麦门冬【去心】陈皮　炙甘草【各一钱】阳虚加附子【童便煮一钱】<br />
　　水二钟姜三片枣二枚煎八分食前服<br />
　　芎归养荣汤　治血虚阴厥脉伏虚细四肢厥冷当归【酒洗】川芎　白芍药【煨各一钱半】熟地黄　黄檗【酒炒】知母【酒炒各一钱】枸杞子　麦门冬【去心各八分】甘草【五分】<br />
　　水二钟煎八分入竹半盏姜汁二三匙食前服<br />
　　升阳散火汤　治热厥【即柴胡升阳汤见发热】<br />
　　六味丸【壮水之主以制阳光】　　　八味丸【益火之原以消阴翳并见虚劳】四逆汤　治阴证脉沈身痛而厥<br />
　　甘草【炙二两】干姜【一两半炮】附子【一枚去皮破八片生用】<br />
　　右防咀以水三升煮取一升二合去滓分温再服强人可大附子一枚干姜三两<br />
　　白虎汤【见发热】<br />
　　升阳泄火汤【一名补脾胃泻阴火升阳汤】<br />
　　羌活　黄蓍　甘草【炙】苍术【米泔浸去黒皮切片曝干剉碎秤各一两】人参　黄芩【各七钱】柴胡【一两半】黄连【去须酒制半两】升麻【八钱】石膏【少许长夏微用过时去之从权】<br />
　　右防咀每服秤三钱水二盏煎至一盏去滓大温服早饭后午饭前间日服<br />
　　大柴胡汤【见疟】　　附子理中汤【见中寒】　理中汤【见劳倦】滋肾丸【见小便不通】　既济解毒汤【见上热下寒】　大承气汤【见大便不通】加减白通汤【宝鉴】治形寒饮冷大便自利完谷不化脐腹冷痛足胻寒而逆<br />
　　附子【炮去皮】干姜【炮各一两】官桂【去麄皮】甘草【炙】草豆【面裹煨】半夏【汤炮七次】人参　白术【各半两】<br />
　　每服五钱水二盏半生姜五片葱白五根煎一盏三分去滓空心宿食尽温服<br />
　　瓜蒂散【见伤食】　　稀涎散【见中风】　导痰汤【见痰饮】<br />
　　八味顺气散【见中风】　调气散　　　　四七汤【并见气】小续命汤【见中风】　葛花解醒汤【见伤饮】　还魂汤【见卒中】返魂丹　治尸厥不语<br />
　　朱砂【水飞】雄黄【另研水飞】生玳瑁屑　麝香【另研】白芥子【各二钱半】<br />
　　右件药同研如粉于甆器中熔安息香和丸如菉豆大或冲恶不语每服五丸用童便化下小儿热风只服一丸<br />
　　证治凖绳卷二十<br />
<子部,医家类,证治准绳><br />
　　钦定四库全书<br />
　　证治准绳卷二十一<br />
　　明　王肯堂　撰<br />
　　类方<br />
　　诸气门<br />
　　气<br />
　　正气天香散【河间】　治九气<br />
　　乌药【二两】香附末【八两】陈皮　紫苏叶　干姜【各一两】<br />
　　右为细末每服一钱七盐汤调服<br />
　　沉香降气散【约説】　治隂阳壅滞气不升降胸膈痞塞喘促短气又治脾胃留饮噫醋吞酸脇下妨闷<br />
　　沉香【二钱八分】缩砂仁【七钱半】甘草【炙五钱五分】香附子【盐水炒去毛六两二钱五分】<br />
　　右为极细末每服二钱八盐少许沸汤调服不拘时淡姜汤下亦得<br />
　　四七汤【和剂】　治喜怒忧思悲恐惊之气结成痰涎状如破絮或如梅核在咽喉之间咯不出咽不下此七情所为也中脘痞满气不舒快或痰饮呕逆恶心并皆治之<br />
　　半夏【汤泡五次一钱五分】茯苓【去皮一钱二分】紫苏叶【六分】厚朴【姜制九分】<br />
　　水一生姜七片红枣二枚煎至八分不拘时服<br />
　　丁沉透膈汤【见反胃】木香调气散【见中气】补中益气汤　调中益气汤【并见劳倦】十全大补汤【见虚劳】清暑益气汤【见伤暑】四君子汤【见虚劳】四物汤【见鼻衂】<br />
　　七气汤【和剂】　治七情之气郁结于中心腹绞痛不可忍者<br />
　　人参【去芦】肉桂【去皮】甘草【炙各一两】半夏【汤泡七次焙干五两】<br />
　　右防咀每服三钱水一盏姜三片煎至八分食逺服<br />
　　指迷七气汤　治七情相干隂阳不得升降气道壅滞攻冲作疼<br />
　　香附子【二钱】青皮【去白】陈皮【去白】桔梗　蓬术　官桂藿香　益智仁　半夏【汤洗七次】甘草【炙各一钱】<br />
　　水二钟生姜三片红枣二枚煎一钟食逺服<br />
　　三因七气汤【见藿乱】<br />
　　流气饮子　治男子妇人五藏不和三焦气壅心胸痞闷咽塞不通腹脇膨胀呕吐不食上气喘急咳痰盛靣目浮四肢肿大便秘涩小便不通忧思太过郁结不散走注疼痛脚气肿痛并皆治之<br />
　　紫苏叶　青皮【去白】当归　芍药　乌药　茯苓【去皮】桔梗　半夏【汤洗】川芎　黄耆　枳实【麸炒各一钱】防风【去芦】陈皮【去白】甘草【炙】木香　防榔　大腹子【连皮】枳殻【麸炒各半钱】<br />
　　水二钟生姜三片红枣一枚煎至一钟去滓不拘时服<br />
　　大七气汤【见积聚】<br />
　　苏子降气汤【和剂】　治虚阳上攻气不升降上盛下虚痰涎壅盛胸膈噎塞并乆年肺气至效<br />
　　紫苏子【炒】半夏【汤泡各二钱半】前胡【去芦】甘草【炙】厚朴【去皮姜制炒】陈皮【去白各一钱】川当归【去芦一钱半】沉香【七分】<br />
　　水二钟生姜三片煎至一钱钟不拘时服虚冷人加桂五分黄茋一钱<br />
　　秘传降气汤　治男子妇人上热下虚饮食过度致伤脾胃酒色无节耗损肾元水火交攻隂阳闗格遂使气不升降上热则头目昏痰实呕逆胸隔不快咽喉干燥饮食无味下弱则腰脚无力大便袐涩里急后重脐腹冷疼若治以凉则脾气怯弱肠鸣下利治以温则上焦壅热口舌生疮及脚气上攻与乆痢不瘥宜先服此药却以所主药治之气壅耳聋泛热咽疼亦效<br />
　　桑白皮【二两炒】枳殻【汤浸去瓤麸炒】柴胡【去毛芦洗】陈皮【炒黄色】甘草【炒各一两】五加皮【酒浸半日炒黄】骨碎补【燎去毛剉炒】地骨皮【炒黄】桔梗【炒黄】草果【去皮膜净洗炒黄】诃子【炮取肉】半夏【生姜自然汁和成饼再碎炒以上各半两】<br />

                    <br>
                        　　右剉散和匀以碗盛饭甑上蒸一伏时倾出摊令冷収之每服二钱紫苏三叶生姜三片水一盏同煎七分食后通口服痰欬加半夏麯心肺虚每料加人参茯苓【各一两】上膈热加北黄芩【五钱】下部大段虚加少许炮附子煎如使附子多加生姜妇人血虚加当归【一两】<br />
　　四磨汤【济生】　治七情伤感上气喘息妨闷不食<br />
　　人参　防榔　沉香　天台乌药<br />
　　右四味各浓磨水取七分煎三五沸放温空心服或下养正丹尤佳<br />
　　养正丹【和剂】　治上盛下虚气不升降元阳亏损气短身羸及中风涎潮不省人事伤寒隂盛自汗唇青妇人血海乆冷<br />
　　小银　黒锡【去滓净秤与水银结砂子】硫黄【研】硃砂【研细各一两】<br />
　　右用黒盏一只火上熔黒铅成汁次下水银以桞条搅次下硃砂搅令不见星子放下少时方下硫黄末急搅成汁和匀如有焰以醋洒之侯冷取出研极细煑糯米糊丸菉豆大每三十丸盐汤枣汤任下<br />
　　养气丹【和剂】　治诸百损真阳不固上实下虚气不升降或喘或促一切体弱气虚之人妇人血海冷惫诸证禹余粮【火煅醋淬七次半斤为末】代赭石【加上法一斤】紫石英【火煅一次】赤石脂【火煅一次】磁石【火煅醋淬十次各半斤】<br />
　　以上五石各以水再研挹其清者置之纸上用竹筛盛滴尽水候干各用瓦瓶盛贮以盐水纸筋和泥固济隂干以硬炭五十斤分作五处煅此五石末以纸灰盖之火尽再煅如此三次埋地坑内两日出火毒再研细入后药<br />
　　附子【炮二两】肉苁蓉【酒浸一宿焙一两半】蘹香【炒】破故纸【酒炒】木香【不见火】肉桂　肉豆【麯襄煨】巴防肉【盐汤浸】丁香沉香　山药　当归【酒浸一宿焙干】白茯苓　鹿茸【酥炙】逺志【去心】阳起石　【别研】钟乳粉　乳香　没药【并另研】硃砂【或煅或蒸或黄茋当归煮熟】五灵脂【主补虚虚者须保胃气此品要精制净去砂土若过用令人膨饱伤胃已上各一两净作末】<br />
　　右入前药同研极匀用糯米糊丸毎一两作五十丸隂干入布袋内擦光每服二十丸空心温酒姜盐汤任下妇人艾醋汤下<br />
　　复原通气散【和剂】　治气不宣流或成疮疖并闪挫腰脇气滞疼痛<br />
　　舶上茴香【炒】穿山甲【蛤粉炒去粉各用二两】胡索【去皮】白牵牛【炒】陈皮【去白】甘草【炙各一两】南木香【不见火一两半】<br />
　　右为细末每服二钱用热酒调病在上食后服病在下食前服不饮酒者煎南木香汤调<br />
　　木香流气饮【和剂】　治诸气痞塞不通胸膈膨胀靣目虚浮四肢肿满口苦咽干大小便秘<br />
　　半夏【汤浸七次焙二两】青皮【去白】厚朴【姜制去麄皮】紫苏【去梗】香附子【去毛炒】甘草【炙各一斤】陈皮【去白二斤】肉桂【去麄皮不见火】蓬莪术【煨】丁香皮【不见火】大腹皮【制】防榔　麦门冬【去心】木香【不见火】草果仁【各六两】木通【去节八两】藿香叶　赤茯苓【去皮】白芷　白术　干木　人参【去芦】石菖蒲【各四两】<br />
　　右防咀每服四钱水一盏半姜三片枣二枚煎七分热服<br />
　　蟠防散【和剂】　治男妇脾胃虚冷气滞不行攻刺心腹痛连胸脇膀胱小肠肾气及妇人血气刺痛<br />
　　延胡索【三两】肉桂【去麄】干姜【炮各二两】苍术【米泔浸一宿切焙】甘草【炙各半斤】缩砂【去皮】丁皮　防榔【各四两】三棱【煨】蓬术【煨】茯苓【去皮】青皮【去白各六两】<br />
　　右为末每服二钱水一盏连根防白一茎煎七分空心热服<br />
　　分心气饮真方【直指】　治忧思郁怒诸气痞满停滞噎塞不通大小便虚秘<br />
　　紫苏茎叶【三两】半夏【制】枳殻【制各一两半】青皮【去白】陈橘红桑白皮【炒】大腹皮　木通【去节】赤茯苓　南木香防榔　蓬莪木【煨】桔梗　麦门冬【去心】辣桂　香附藿香【各一两】甘草【炙一两二钱半】<br />
　　右剉散毎服三钱水一大盏生姜三片枣二枚灯心十茎煎七分不拘时服【一人瘴疟经年虚肿腹胀食不知饱以此药吞温白丸初则小便数次后则大便尽通其病顿愈】<br />
　　分气紫苏饮　治男子妇人脾胃不和胸膈噎塞脇疼气促喘急心下胀满饮食不思呕逆不止<br />
　　紫苏　五味子【去梗】桑白皮【炙】陈皮【去白】桔梗【去芦】草果仁　大腹皮　茯苓【去皮】甘草【炙各一钱半】<br />
　　水二钟生姜三片煎一钟入盐少许食逺服<br />
　　沉香升降散【御药】　治一切气不升降脇肋刺痛胸膈痞塞<br />
　　沉香　防榔【各二钱半】人参　大腹皮【炒】诃子【各半两煨去核】白术　乌药　香附子【炒】紫苏叶　厚朴【去麄皮姜制】神麯【炒】麦糵【炒各一两】三棱【煨】蓬术【煨】益智仁【各二两】陈皮【去白】姜黄　甘草【炒各四两】<br />
　　右为细末毎服二钱食前用沸汤调服一方加红花<br />
　　木香防榔丸【御药】　踈导三焦寛利胸膈破痰逐饮快气消食<br />
　　木香　防榔　枳殻【麸炒】杏仁【去皮尖炒】青皮【去瓤各一两】半夏麴　皂角【去白酥炙】郁李仁【去皮各一两】<br />
　　右为细末别以皂角四两用浆水一碗搓揉熬膏更入熟蜜少许和丸梧子大毎服五十丸食后姜汤下<br />
　　青木香丸【和剂】　治胸膈噎塞气滞不行肠中水声呕哕痰逆不思饮食常服寛中利膈<br />
　　黒牵牛【二百四十两炒香取末一百二十两】补骨脂【炒香】荜澄茄【各四十两】木香【二十两】防榔【用酸粟米饭里湿纸包火中煨令纸焦去饭四十两】<br />
　　右为细末清水滴为丸如菉豆大每服三十丸茶汤熟水任下<br />
　　沉香化气丸　专治赤白青黄等色痢疾诸般腹痛饮食伤积酒积痰积血积跌扑损伤五积六聚胸膈气逆痞塞胃中积热中满腹胀疟痞茶癖及中诸毒恶气伤寒大便不通下后遗积未尽感时疫气瘴气并诸恶肿疮疡肿毒及食诸般牛畜等物中毒不问妇人男子小儿并皆治之<br />
　　大黄【锦绞者】黄苓【条实者各一两】人参【官拣者去芦】白术【去芦肥者各三钱】沉香【上好角沉水者四钱另为末】<br />
　　右将前四味剉碎用雷竹七浸七曝候干为极细末和沉香末再研匀用竹入姜汁少许为丸如菉豆大硃砂为衣晒干不见火毎服一钱淡姜汤送下小儿六分<br />
　　王氏博济利膈丸　治三焦气不顺胸膈壅塞头目昏涕唾痰涎精神不爽<br />
　　牵牛【四两半生半熟】皂角【不蛀者涂酥炙二两】<br />
　　右为末生姜自然汁糊丸如梧子大毎服二十丸荆芥汤临卧送下<br />
　　一块气丸<br />
　　官桂　胡索　蓬术【炮】砂仁　枳实　黒牵牛【取头末】枳殻　防榔　大黄【醋煮】雷丸　使君子【取肉】白豆冦　丁香【各半两】芫花【酒浸炒】香附子【醋浸】京三棱【炮】陈皮【去白】胡椒【各一两】糖毬　青皮【各一两半】川乌【二钱半酒浸炒】锡灰　大麦芽【用江子炒熟去江子各四两】萝卜子【一两用江子炒熟去江子】江子【一两去油】沉香　木香【各四钱】皂角【半斤去皮醋浸炒】<br />
　　右为末酒糊丸如梧子大每服五七丸诸般病证各随后项汤使下孕妇不可服忌一切热物　妇人一切血气当归酒下　血崩燕子泥汤下　小儿脱肛艾汤下　小儿妳脾橘皮汤下　小儿惊风一嵗一丸薄荷汤下　白痢干姜汤下　小儿脾积史君子猪胆芦荟汤下　赤痢甘草汤下　一切吐逆生姜汤下　心膈膨胀新汲水下　下元冷好酒下　风热闭塞大小便不通井花水豆粉调下　妇人经脉不通红花当归酒下　赤白带下蔓荆子汤下　血昏当归酒下　胎前产后呉茱莄一两重酒一斤煎至二沸下　血块气血等生姜橘皮煎汤入醋少许下常服者淡姜汤下　小女红脉不通红花当归酒<br />
　　下男子小肠气茴香汤下　咳乌梅汤下　腰疼牵牛汤　伤寒葱白汤下<br />
　　神保丸　治诸气刺痛流入背膂及脇下诸药不能治者【见伤食】<br />
　　清咽屑【自制】　治喉中如有物咯之不出咽之不下俗名梅核气仲景所谓咽中如有炙脔者是也四七汤是其主方但汤药入咽即过病所今推广为屑取其缓下<br />
　　半夏【制一两】橘红　川大黄【酒制各五钱】茯苓　紫苏叶真僵蚕【炒】风化硝　桔梗　连翘　诃子肉　杏仁　甘草【各一钱二分】<br />
　　右为末姜汁韭汁和揑成饼晒干筑碎如小米粒大每用少许置舌上干咽之食后临卧为佳<br />
　　郁<br />
　　越鞠丸【丹溪】解诸郁<br />
　　香附　苍术【米泔浸一宿炒】川芎【各二两】山栀【炒】神麴【各一两五钱】<br />
　　为末滴水丸如菉豆大毎服一百丸白汤下<br />
　　气郁汤　治因求谋不遂或横逆之来或贫窘所廹或暴怒所伤或悲哀所致或思念太过皆为气郁其状胸满脇痛脉沉而濇者是也<br />
　　香附【童便浸一宿焙干杵去毛为麄末三钱】苍术　橘红　制半夏【各一钱半】贝母【去心】白茯苓　抚芎　紫苏叶【自污则用子】山栀仁【炒各一钱】甘草　木香　防榔【各五分】<br />
　　生姜五片煎　如胸脇作痛此有血滞也宜参血郁汤治之<br />
　　湿郁汤　治因雨露所袭或岚气所侵或坐卧湿地或汗出衣衫皆为湿郁其状身重而痛倦怠嗜卧遇隂寒则发脉沉而细缓者是也<br />
　　苍术【三钱】白术　香附　橘红　厚朴【姜汁炒】半夏【制】白茯苓　抚芎　羌活　独活【各一钱】甘草【五分】<br />
　　生姜五片水煎<br />
　　虞搏云一男子年二十九三月间房事后骑马渡溪遇深渊沉没幸得马健无事连湿衣行十五里抵家次日増寒壮热肢节烦疼似疟非疟之状一医作虚证治而用补气血药服之月余不效又易一医作劳疗治用四物汤加知檗地骨皮之类及丹溪大补隂丸倍加紫河车服至九月反加满闷不食乃顾倩有乳妇人在家止吃人乳汁四五杯不吃米粒召予诊视六脉皆洪缓重按若牢右手为甚予作湿郁处治用平胃散倍苍术加半夏茯苓白术川芎香附木通砂仁防风羌活加姜煎服黄昏服一贴二更时又进一贴至半夜遍身发红丹如疹片时随没而大汗索粥与稀粥二碗由是前病除减能食仍与前方服三贴后以茯苓渗湿汤倍加白术服二十余贴平安<br />
　　血郁汤　凡七情郁结盛怒呌呼或起居失宜或挫闪致瘀一应饥饱劳役皆能致血郁其脉沉涩而芤其体胸脇常有痛如针刺者是也<br />
　　香附【童便制二钱】牡丹皮　赤麯川通草　穿山甲降真香　苏木　山查肉　大麦芽【炒研各一钱】红花【七分】<br />
　　水酒各一半煎去滓八桃仁去皮泥七分韭汁半盏和匀通口服<br />
　　热郁汤　有隂虚而得之者有胃虚食冷物抑遏阳气于脾土中而得之者其治法皆见发热条中此则治夫非隂虚非阳陷亦不发热而常自蒸蒸不解者也连翘【四钱】薄荷叶　黄芩【各一钱五分】山栀仁【二钱】麦门冬【去心】甘草【五分】郁金【一钱】蒌皮穰【二钱】<br />
　　竹叶七片煎　问何不用苍术香附抚芎曰火就燥燥药皆能助火故不用也<br />
　　痰郁于痰饮门求之食郁于伤食门求之故不着方<br />
　　痞<br />
　　海藏云仲景诸泻心等汤手少隂也以其心下痞故入阳明例<br />
　　大黄黄连泻心汤　治太阳病医发汗遂发热恶寒因复下之心下痞表里俱虚隂阳血气并竭无阳则隂毒复加烧针因胸烦靣青黄肤瞤者难治若色防黄手足温者易愈心下痞按之濡其脉闗上浮者大黄【二两】黄连【一两　加黄芩为伊尹三黄汤】<br />
　　右剉如麻豆沸汤二升渍之须臾绞去滓分温再服<br />
　　附子泻心汤　治心下痞而复恶寒汗出本以下之故心下痞与泻心汤痞不解其人泻而口燥烦小便不利者五苓散主之<br />
　　大黄　黄连　黄芩【各一两】附子【一枚炮去皮切别煮取汁】<br />
　　右四味切三味以沸汤二升渍之绞去滓内附子汁分温再服<br />
　　生姜泻心汤　治伤寒汗出解之后胃中不化心下痞硬干噫食臭胁下有水气腹中雷鸣下利者<br />
　　生姜　半夏【洗各二两】甘草【炙】黄芩　人参【各一两半】干姜黄连【各半两】大枣【六枚擘】<br />
　　右八味以水五斤煮取三升去滓再煎取一斤半温服半斤<br />
　　伊尹甘草泻心汤　治伤寒中风医反下之其人下利日数十行米谷不化腹中雷鸣心下痞硬而满干呕心烦不安医见心下痞谓病不尽复下之其痞益甚此非结热但以胃中虚客气上逆故便硬宜此汤治之<br />
　　甘草【二两】半夏【一两】黄芩　干姜【各三两半】黄连　人参【各半两】大枣【六枚】<br />
　　右七味以水五斤煑取三斤去滓再煎取一斤半温服半斤分三<br />
　　半夏泻心汤　治下痢而不痛者痞也痛即为结胸半夏【半斤泡】黄芩　干姜　人参【各三两】黄连【一两】甘草【炙二两】大枣【十二枚】<br />
　　右七味以水一斗煮取六升去滓再煮取三升分温三服<br />
　　钱氏泻心汤【见发热】<br />
　　黄茋补中汤<br />
　　黄茋　人参【各二钱】甘草　白术　苍术　陈皮【各一钱】泽泻　猪苓　茯苓【各五分】<br />
　　水一钟煎七分温服送下大消痞丸<br />
　　大消痞丸【东垣】　治一切心下痞满积年乆不愈者白术　姜黄【各一两】黄芩【炒焦】黄连【炒各六钱】枳实【麸炒五钱】半夏【汤洗七次】陈皮　人参【各四钱】泽泻　厚朴　砂仁【各三钱】猪苓【二钱五分】干生姜　神麯【炒】炙甘草【各二钱】<br />
　　右为细末汤浸蒸饼为丸如桐子大毎服五七十丸至百丸食逺白汤下<br />
　　黄连消痞丸【东垣】　治心下痞满壅寒不散烦热喘促不宁<br />
　　黄连【一两】黄芩【炒二两】半夏【九钱】枳实【炒七钱】橘红　猪苓【各五钱】茯苓　白术　炙甘草【各三钱】泽泻　姜黄【各一钱】干生姜【二钱】<br />
　　制丸服法同上<br />
　　失笑丸【一名枳实消痞九　东垣】　治右闗脉浮心下湿痞恶食懒倦开胃进食<br />
　　枳实　黄连【各五钱】白术　人参　半夏麴【各三钱】厚朴【炙四钱】干生姜　炙甘草　白茯苓　麦糵【各二钱】<br />
　　右为细末汤蒸饼为丸桐子大每服五七十丸白汤下不拘时量虚实加减服【刘宗厚云以上二方并半夏泻心汤加减法也内有枳实汤四君子五苓平胃等利湿消痞补虚之药也】<br />
　　黄芩利膈丸【东垣】　除胸中热利膈上痰<br />

                    <br>
                        　　黄芩【炒一两】白术　枳殻　陈皮　南星【各三两】半夏黄连　泽泻【各五钱】白矾【五分】<br />
　　右为末水浸蒸饼丸每服三五十丸白汤下食逺服【合加薄荷叶一两明粉二钱】<br />
　　葶丸【一名人参顺气饮子】　治心下痞胸中不利<br />
　　半夏【洗】厚朴【炙】石膏　青皮【已上各五分】当归身【七分】白荳仁　缩砂仁　茵蔯【洒制炒】干葛【已上各一钱】炙甘草　活　黄芩【一半酒洗一半炒】苦葶【酒洗炒】人参柴胡　独活【已上各三钱】<br />
　　右为细末汤浸蒸饼和匀筛子内擦如米大毎服二钱临卧用一口汤下<br />
　　消痞汤【一名木香化滞汤】　治因忧气郁结中脘腹皮里痛心下痞满不思饮食<br />
　　枳实【炒】当归梢【各二分】陈皮　生姜　木香【各三分】柴胡【四分】草豆　炙甘草【各五分】半夏【一钱】红花【少许】<br />
　　试效方有益智三分无木香<br />
　　右为麤末作一服水二盏生姜三片煎至一盏食逺服忌酒湿面<br />
　　理中丸　治胃寒而痞<br />
　　人参　甘草　白术　干姜【已上各三两】<br />
　　右四味捣筛为末蜜和丸如鸡子黄大以沸汤数合和一丸研碎温服之日三四夜二服腹中未热益至三四丸<br />
　　増损理中丸【伤寒】　治太隂下之胷满鞭【诸结胸宜服此】<br />
　　人参　白术【各一两】甘草　黄芩【各半两】枳殻【十二片】<br />
　　右为细末炼蜜丸如弹子大沸汤化一丸　渴者加括蒌根汗出者加牡蛎<br />
　　枳实理中丸【伤寒】　治寒实结胸<br />
　　茯苓　人参　白术　干姜　甘草【各二两】枳实【各十片】<br />
　　右爲细末炼蜜丸如鸡子黄大毎服一丸热汤化下连进二三服<br />
　　活人桔梗枳殻汤　治伤寒痞气胸满欲絶<br />
　　桔梗　枳殻【去瓤炒各三两】<br />
　　右剉水煎分作二服【此手太隂经药也活人书云审知是痞先用此汤无不验也緑枳殻行气下膈故】<br />
　　上清散【一名通气防风汤防】　清利头目寛快胸膈<br />
　　黄茋【三钱】甘草【二钱】人参　葛根【各一钱五分】防风根【一钱】蔓荆子【半钱】<br />
　　右分作二服毎服水一盏半煎至盏去查临卧温服以夹衣盖覆靣首不语须臾汗出为效未服药预一日不语服毕亦一日不语<br />
　　枳术丸【见伤食】<br />
　　回金丸　泻防火行湿与热能开痞结治肝邪补脾土【见发热】防榔丸【见伤食】煮黄丸【见心痛】蒂散【见伤食】二陈汤【见痰饮】平胃散【见中食】五苓散【见消痹】越鞠丸【见郁】挝脾汤【见呕吐】丁沉透膈汤【见反胃】木香流气饮　四七汤【并见气】导痰汤【见痰饮】来复丹【见中署】四君子汤【见虚劳】补中益气汤【见劳倦】木香顺气汤【见胀满但减人参】<br />
　　木香寛中散　治七情伤于脾胃以致胸膈痞满停痰气逆或成五膈之病<br />
　　青皮　陈皮　丁香【各四两】厚朴【制一两】甘草【炙五两】白豆【二两】香附子【炒】砂仁　木香【各一两】<br />
　　右为末每服二钱姜盐汤防服属脾胃虚损之证不可多服当与六君子汤兼服之<br />
　　宣明防榔散　治伤寒隂证下后成痞满而不痛按之虚软<br />
　　防榔　枳殻【各等分】<br />
　　右为末毎服三钱煎黄连汤调下<br />
　　三脘痞气丸【寳鉴】　治三焦痞滞水饮停积脇下虚满或时刺痛<br />
　　木香　白豆仁　青皮【炒】京三棱【炮】橘红【各一两】半夏【汤泡七次二两】防榔　砂仁　沉香　大腹子【各五钱】<br />
　　右为末神麯糊丸梧桐子大毎服五六十丸食后陈皮汤送下<br />
　　平补枳术丸　调中补气血消痞清热<br />
　　白术【三两】白芍【酒炒一两半】陈皮　枳实【去穰炒】黄连【姜汁炒各一两】人参　木香【各五钱】<br />
　　右为末荷叶打米糊为丸如桐子大毎服六七十丸米饮下【方广云白术补脾气为君白芍药补脾血为臣陈皮以和胃枳实消痞黄连清热为佐人参以补元气木香以调诸气为使如此平补气血廓清痰火兼通气道则病邪日消而脾胃日壮矣】<br />
　　济生蒌实丸　治胸膈痞痛彻背脇胀喘急妨闷蒌实【研】枳实【去穰麸炒】桔梗　半夏【各等分】<br />
　　右为末姜汁打糊为丸梧子大每服五七十丸食后淡姜汤下【按此方蒌以润肺涤痰枳殻破滞气半夏豁痰燥湿桔梗开膈载药可谓善治痞闷喘急矣然痰因火动者加黄连尤妙盖黄连佐枳殻消痞甚速】<br />
　　茯苓杏仁甘草汤【仲景下同】<br />
　　茯苓【三两】杏仁【五十枚】甘草【一两】<br />
　　右三味以水一斗煮取五升温服一升日三服<br />
　　橘枳生姜汤<br />
　　橘皮【一斤】枳实【三两】生姜【半斤】<br />
　　右三味以水五升煑取二升分温再服<br />
　　薏苡仁附子散<br />
　　薏苡仁【十五两】大附子【十枚炮】<br />
　　右二味杵为散服方寸匕日三服<br />
　　厚朴大黄汤<br />
　　厚朴【一两】大黄【六两】枳实【四枚剉】<br />
　　右三味以水五升煮取二升分温再服<br />
　　括蒌薤白白酒汤<br />
　　括蒌【一枚捣】薤白【半斤】白酒<br />
　　右三味同煮取二并分温再服<br />
　　括蒌薤白半夏汤<br />
　　括蒌【一枚】薤白【三两】白酒【一斗】半夏【半斤】<br />
　　右四味同煮至四升温服一升日三服<br />
　　枳实薤白桂枝汤<br />
　　枳实【四枚剉】厚朴【四两】薤白【半斤】桂枝【一两】括蒌【一枚捣】<br />
　　右五味以水五升先煑厚朴枳实取二升去滓纳诸药煑数沸分温三服<br />
　　人参汤<br />
　　白术　人参　甘草　干姜【各三两】<br />
　　右四味以水八升煮取三升温服一升日三服<br />
　　利膈散　治胷痹喘息不通<br />
　　人参【去芦】赤茯苓　前胡【各一两】干姜【炮】桂心　甘草【炙各半两】陈皮【去白焙】诃棃勒【去核】白术【各七钱半】<br />
　　右防咀每服五钱用水一大盏姜三片煎至五分去滓不拘时频频温服<br />
　　半夏汤　治胷痹心下坚痞急痛彻背短气烦闷自汗出<br />
　　半夏【汤洗切焙二两半】蒌实【一枚】薤白【切二合】<br />
　　右剉片毎服五钱水二盏生姜三片煎至一盏去滓食前温服日三服<br />
　　呉茱莄散　治胸脾咽喉噎塞不能下食<br />
　　呉茱莄【汤浸焙炒】半夏【汤泡】赤茯苓【去皮】鼈甲【去裙襴酥炙黄】京三棱　前胡【去芦】青皮【去白焙】厚朴【去麄皮姜汁炙】防榔　白术桂心【各一两】枳殻【麸炒半两】<br />
　　右防咀毎服五钱水一大盏姜三片枣三枚煎至五分去滓不拘时稍热服<br />
　　荳汤　治胷痹心下坚痞<br />
　　白荳蔲【去皮】官桂【去麄皮】木香　人参【各半两】京三棱【煨】神麯【炒各一两】陈皮【去白】麦蘗【炒各七钱半】干姜【炮】甘草【炙各二钱半】<br />
　　右防咀毎服三钱水二盏生姜三片盐少许煎至七分去滓食前温服<br />
　　枳实汤　治胷痹心下坚痞胷背拘急心腹不利枳实【麸炒】赤茯苓【去皮】前胡【去芦】陈皮【去白各一两】木香【半两】<br />
　　右防咀每服五钱用水一大盏姜叄片煎五分去滓食前温服<br />
　　半夏汤　治胷痹短气<br />
　　半夏【汤洗焙】柴胡【各半两】赤茯苓【去皮】前胡【去苗】官桂【去麄皮】人参【各七钱半】甘草【炙二钱半】<br />
　　防咀毎服五钱水二盏生姜五片枣三枚擘开煎至一盏去滓不拘时温服<br />
　　熨背散　治胷痹心背疼痛气闷<br />
　　乌头　细辛　附子　羌活　蜀椒　桂心【已上各一两】川芎【一两二钱半】<br />
　　右捣筛以少醋拌帛裹防火炙令暖以熨背上取瘥乃止忌生冷如常法<br />
　　枳实散　治胷痛及背痛<br />
　　枳实【麸炒二两】官桂【去麄皮一两二钱半】<br />
　　右为细末毎服二钱温酒调服橘皮汤调亦可空心日午临卧各一服<br />
　　透膈汤　治脾胃不和中脘气滞胷膈满闷噎塞不通噫气吞酸脇肋刺痛呕逆痰涎食饮不下<br />
　　木香　白荳　缩砂仁　防榔　枳殻【麸炒】厚朴【姜制炒】半夏【汤泡】青皮【去白】陈皮【去白】大黄　朴硝　甘草【炙各一钱】<br />
　　右作一服水二钟姜三片红枣一枚煎至一钟食逺服<br />
　　水肿<br />
　　海藏水气问难<br />
　　经云诸水身半以下肿者当利小便身半以上当发汗经云身半以上天气主之身半以下地气主之天气主之者其在皮也其在皮故汗而发之<br />
　　问曰肌肉之外皮肤之里首至足一身皆肿者当作何治答曰亦宜汗之也与身半以上同法身半以上汗之者尺寸之天地也故汗之肌肉之外皮肤之里一身尽肿者从天而汗之此表里之浮沉凡治之法当如是也肺心肝肾中州已上俱宜汗中州已下皆宜汗如小便利而渴不宜汗不宜下以其重亡津液故也<br />
　　问曰仲景云少隂脉而沉则为痛沉则为水小便则难脉得诸沉当附骨身体肿重水病脉出者死王叔和云水气浮大即延生二者不同何也答曰少隂证当沉故脉出者死也此水附骨以当沉而下出则当防出本部即是得生也此个出字出本部之外故死也经云隂阳俱虚脉出者死与此同意水气浮大即延生者总而言之也五藏六腑上下表里及诸部分俱在其中矣此隂盛而阳虚也故暴出者死何以然少隂沉知周身无阳也水病滞塞不通脉防出阳何以周流于一身养育一体故死也　腹上肿者属厥隂腰肿者属肾<br />
　　水气求责法<br />
　　有沉而有力　有沉而无力　有浮而有力　有浮而无力　中得之亦有有力无力<br />
　　水气脉并药<br />
　　肺沉大肠浮<br />
　　大腹皮　茯苓　甘遂　大防　芫花　旋覆花紫苑　陈皮　桑皮　杏仁　木香　葶　麻黄　栀子　芍药　生姜皮　白术<br />
　　心沉小肠浮<br />
　　桂　枳实　牵牛　芍药　木通<br />
　　脾沉胃浮<br />
　　白术　芍药　生姜　赤小豆　枣　防榔　黄耆　甘草　石膏<br />
　　肝沉胆浮<br />
　　川芎　芍药　细辛<br />
　　肾沉膀胱浮<br />
　　泽泻　茯苓　猪苓　白术　木通　灯草　通草　牡砺　滑石　泽兰　附子　葶　瞿麦车前子　防己<br />
　　海藏集仲景水气例【水气源流并出素问水热宂论】<br />
　　高低内外轻重表里随经补泻要当谨察肺胃肾三经病即瘥也<br />
　　仲景葶大枣泻肺汤【治喘痰涎靣目浮肿】<br />
　　甜葶　苦葶【等分】大枣<br />
　　仲景枳术汤【治心下水结如盘】<br />
　　仲景牡砺泽泻散【治腰下已有水气】<br />
　　仲景生姜泻心汤【治两脇水气腹中雷鸣】<br />
　　仲景甘草附子白术桂枝汤【治隂证自汗身防肿风湿相搏小便不利】仲景真武汤【治少隂三二日不已至四五日腹痛小便不利四肢沉重疼痛则不利此为水气其人或欬或小便利不利而呕者】<br />
　　仲景十枣汤<br />
　　大防　芫花　甘遂【各等分】<br />
　　三花神祐丸　十枣汤加<br />
　　牵牛　大黄　轻粉【水九】<br />
　　除湿丹　神祐丸加<br />
　　乳香　乌药<br />
　　青丹　神祐丸加<br />
　　黄连　黄檗　青黛<br />
　　右已上四味药极有毒不可轻也<br />
　　防己黄茋汤【仲景下同】<br />
　　防己【一两】黄茋【一两二钱半】白术【七钱半】甘草【炙半两】<br />
　　右剉毎服五钱七生姜四片枣一枚水一盏半煎取八分去滓温服良乆再服腹痛加芍药一法洁古用此汤调五苓散治因湿为肿者【又云防己黄茋汤治风水脉浮为在表其人或头汗出表无他证病者但下重从腰已上为和腰以下当肿及身重难以屈伸】<br />
　　越婢汤　加术四两即越婢加术汤【又见痿厥】<br />
　　麻黄【六两】石膏【半两】生姜【三两】大枣【十五枚】甘草【二两】<br />
　　以水六升煑麻黄去上沬内诸药煑取三升分温三服<br />
　　大腹皮散<br />
　　大腹皮　桑白皮　川芎【各二两】汉防己　羌活青皮【去白】大黄【炒】防榔　桂心【各一两】甘草【炙半两】<br />
　　右防咀毎服五钱水一大盏煎五分去滓不拘时温服<br />
　　楮白皮散<br />
　　楮白皮　猪苓【去皮】木通【各二两】紫苏茎叶　桑白皮【各二两】陈皮【去白一两】<br />
　　右防咀每服五钱水一大盏生姜三片煎至六分去滓不拘时温服<br />
　　防己茯苓汤<br />
　　防己　黄茋　桂枝【各三两】茯苓【六两】甘草【二两】<br />
　　水六升煑取二升分温三服<br />
　　蒲灰散【见淋】<br />
　　木香丸<br />
　　木香　苦葫芦子【炒】乳香【各二钱五分】防榔【二枚一生一炮】甘遂【炒令黄】硃砂【细研各半分】<br />
　　为细末以烂饭和分作四十九丸面裹于铫内水煑熟令患人和汁吞之以尽为度清晨服药至午时其水便下不计行数水尽自止<br />
　　海蛤丸<br />
　　海蛤【研】防己【各七钱五分】陈皮【炒去白】郁李仁【去皮炒各半两】赤茯苓【去皮】桑白皮　葶【隔纸炒各一两】<br />
　　右为细末炼蜜和丸如桐子大每服二十丸加至三十丸米饮送下早晚各一服<br />
　　防榔散<br />
　　防榔【半两另研末】商陆　生姜【各一两】桑白皮【一两半】甘草【炙二钱半】<br />
　　右除防榔外用水二大盏煎至一大盏去滓五更初分作二服毎服调防榔末二钱半服至平明当利如末利再服<br />
　　甘草麻黄汤<br />
　　甘草【二两】麻黄【四两】<br />
　　水五升先煑麻黄去上沬内甘草煑取三升温服一升重覆汗出不汗再服慎风寒<br />
　　麻黄附子汤<br />
　　麻黄【三两】甘草【二两】附子【一枚炮】<br />
　　水七升先煑麻黄去上沫内贰味煑取贰升半温服八合日三服<br />
　　杏子汤【未见恐麻黄杏仁甘草石膏汤】<br />
　　五皮汤【和剂】　治风湿客于脾经气血凝滞以致靣目虚浮四肢肿满心腹膨胀上气促急兼治皮水娠胎水<br />
　　五加皮　地骨皮　生姜皮　大腹皮　茯苓皮【各等分　一方如白术磨沉香木香入】<br />
　　右防咀每服三钱水一盏煎七分温服无时<br />
　　五皮散【澹寮】　治他病愈后或疟痢后身体靣目四肢浮肿小便不利脉虚而大此由脾肺虚弱不能运行诸气诸气不理散漫于皮肤肌腠之间故令肿满也此药最宜<br />
　　大腹皮　赤茯苓皮　生姜皮　陈皮　桑白皮【炒各等分】<br />
　　右为麤末毎服五钱水一大盏同煎八分去滓温服不拘时日三服并忌生冷油腻坚硬之物<br />
　　香苏散【寳鉴】　治水气肿小便赤濇<br />
　　陈皮【去白一两】防己　木通　紫苏叶【各半两】<br />
　　右为末毎服二钱水二盏生姜三片煎至一盏去滓食前温服<br />

                    <br>
                        　　除湿汤【见中湿】四磨汤【见气】桂黄汤【鈌】保和丸【见伤食】<br />
　　疏凿饮子【济生】　治水气通身浮肿喘呼气急烦燥多渴大小便不利服热药不得者<br />
　　泽泻　商陆　赤小豆【炒】活【去芦】大腹皮椒目木通　秦芁【去芦】茯苓皮　防榔【各等分】<br />
　　右防咀毎服四钱水一盏姜五片煎七分不拘时温服<br />
　　实脾饮【济生】　治隂水发肿用此先实脾土<br />
　　厚朴【去皮姜制】白术　木【去穰】大腹子　附子【炮】木香【不见火】草果仁　白茯苓【去皮】干姜【炮各一两】甘草【炙半两】<br />
　　右防咀毎服四钱水一盏姜五片枣二枚煎七分不拘时温服<br />
　　五苓散【见消痹】木香流气饮【见气】<br />
　　复元丹【三因】　治脾肾俱虚发为水肿四肢虚浮心腹坚胀小便不通两目下肿<br />
　　附子【炮二两】南木香【煨】茴香【炒】川椒【炒出汗】厚朴【去麄皮姜制】独活　白术【炒】陈皮【去白】呉茱茰【炒】桂心【各一两】泽泻【一两半】肉豆【煨】防榔【各半两】<br />
　　右为细末糊丸如梧桐子大毎服五十丸不拘时紫苏汤送下<br />
　　黒锡丹【见诸逆冲上】苏子降气汤【见气】<br />
　　导滞通经汤【寳鉴】　治脾湿有余及气不宣通面目手足浮肿<br />
　　木香　白术　桑白皮　陈皮【各五钱】茯苓【去皮一两】<br />
　　右防咀毎服五钱水二煎至一盏去查温服空心食前内经曰湿滛所胜平以苦热以苦燥之以淡泄之陈皮苦温理肺气去气滞故以为主桑白皮甘寒去肺中水气水肿胪胀利水道故以为佐木香苦辛温除肺中滞气白术苦甘温能除湿和中以苦燥之白茯苓甘平能止渴除湿利小便以淡渗之故以为使也<br />
　　至元戊寅五月间霖淫积雨不止鲁斋许平仲先生时年五十有八靣目肢体浮肿大便溏多腹胀肠鸣时痛饮食减少命予治之脉得细而缓先生曰年壮时多曽服牵牛大黄药靣目四肢时有浮肿今因隂雨故大发予曰营运之气出自中焦中焦者胃也胃气弱不能布散水谷之气荣养藏腑经络皮毛气行而涩为浮肿大便溏多而腹肿肠鸣皆湿气胜也四时五藏皆以胃气为本五藏有胃气则和平而身安若胃气虚弱不能运动滋养五藏则五藏脉不和平本藏之气盛者其脉独见轻则病甚过则必死故经曰真藏之脉无胃气则死先生之疾幸而未至于甚尚可调补人知服牵牛大黄为一时之快不知其为终身之害也遂用平胃散加白术茯苓草豆防仁数服而腹胀溏泻肠鸣时痛皆愈饮食进止有肢体浮肿以导滞通经汤主之良愈<br />
　　木丸【见中风】<br />
　　分气香苏饮<br />
　　桑白皮【炒】陈皮　茯苓　大腹皮　香附【炒各一钱】紫苏【一钱半】桔梗　枳殻【各八分】草果仁【七分】五味子【十五粒】<br />
　　水二钟姜三片煎八分入盐少许食前服<br />
　　消导寛中汤<br />
　　白术【一钱五分】枳实【麸炒】厚朴【姜制】陈皮　半夏　茯苓山查肉　神麯【炒】麦芽【炒】萝卜子【炒各一钱】<br />
　　水二钟姜三片煎八分服【小便不利加泽泻猪苓】<br />
　　胃苓汤<br />
　　苍术　厚朴【姜汁炒】陈皮　白术　茯苓【各一钱半】泽泻猪苓【各一钱】　甘草【六分】官桂【五分】<br />
　　右水加生姜煎服<br />
　　加味五皮汤　即五皮散内脚肿加五加皮木防己不服水土八胃苓汤<br />
　　消风败毒散<br />
　　人参　独活　柴胡　桔梗　枳殻【麸炒】羌活　茯苓　川芎　前胡　甘草　荆芥　防风【各一钱】<br />
　　水二钟姜三片煎八分食逺服<br />
　　升麻和气散【和剂】<br />
　　干姜【半钱】干葛【一两】大黄【蒸半两】熟枳殻【半钱】桔梗　熟苍术　升麻【各一两】芍药【七钱半】陈皮　甘草【各一两半】当归熟半夏　白芷　茯苓【各二钱】<br />
　　毎服四钱水一盏姜三片灯心十茎煎七分食前温服<br />
　　补中益气汤【见劳倦】六味丸【见虚劳】人参平肺散【见喘】滋隂丸【即益隂肾气丸见目】<br />
　　加减金匮肾气丸　治肺肾虚腰重脚肿小便不利或肚腹肿胀四肢浮肿或喘急痰盛已成虫证其效如神此证多因脾胃虚弱治失其宜元气复伤而变证者非此药不能救<br />
　　白茯苓【三两】附子【五钱】川牛膝　官桂　泽泻　车前子　山茱萸　山药　牡丹皮【各一两】熟地黄【四两□碎酒拌杵膏】<br />
　　右为末和地黄炼蜜丸如桐子大毎服七八十丸空心白汤下【济生以附子为君此薛新甫重定者】<br />
　　调胃白术泽泻散【元戎】　治痰病化为水气传为水鼓不能食<br />
　　白术　泽泻　芍药　陈皮　茯苓　生姜　木香　防榔【各等分】<br />
　　右为末一法加白术本药各半治脐腹上肿如神心下痞者加枳实下盛者加牵牛<br />
　　八正散【见淋】栀子豉汤【见虚烦】<br />
　　附方<br />
　　汉防己煮散　主水肿上气方【禇澄秘之】<br />
　　汉防己　泽漆叶　石韦【去毛】桑白皮　泽泻　丹参　茯苓　橘皮　白术【各三两】生姜【切十两】郁李仁【五合】通草【一两】<br />
　　右十二味捣筛为散以水一升七合内四方寸匕煮取八合顿服日二小便利为度<br />
　　葶丸　治肺气咳面目浮肿喘促不安小便赤色甜葶【隔纸炒】贝母【煨黄色】木通【各一两】杏仁【去皮尖双仁炒】防己【各二两】<br />
　　右为细末用枣肉和丸如梧桐子大毎服五十丸桑白皮煎汤食前送下<br />
　　白术木香散　治喘肿满变成水病者不能食不能卧小便秘者宜服<br />
　　白术　猪苓【去皮】防榔　赤茯苓　泽泻【各一钱半】木香甘草【各一钱】官桂【七分】滑石【三钱】陈皮【二钱】<br />
　　右作一服水二钟生姜三片煎一钟食前服<br />
　　分气补心汤　治心气鬰结发为四肢浮肿上气喘急木通　川芎　前胡【去苗】大腹皮【泡】青皮　白术枳殻【麸炒】甘草【各一钱炙】香附【去毛炒】白茯苓　桔梗【各一钱半】细辛　木香【各五分】<br />
　　右作一服水二钟姜三片红枣二枚煎至一钟食前服<br />
　　调荣饮　治瘀血留滞血化为水四肢浮肿皮肉赤纹名血分<br />
　　蓬术　川芎　当归　延胡索　白芷　防榔陈皮　赤芍药　桑白皮【炒】大腹皮　赤茯苓葶【炒】瞿麦【各一钱】大黄【一钱半】细辛　官桂　甘草【炙各五分】<br />
　　右作一服煎服法同前<br />
　　当归散　水肿之疾多由肾水不能摄养心火心火不能滋养脾土故土不制水水气盈溢气脉闭塞渗透经络发为浮肿之证心腹坚胀喘满不安<br />
　　当归　桂心　木香　赤茯苓　木通　防榔赤芍药　陈皮　牡丹皮　白术【各一钱三分】<br />
　　右作一服水二钟紫苏五叶木一片煎一钟不拘时服<br />
　　乌鲤鱼汤　治水气四肢浮肿<br />
　　乌鲤鱼【一尾】赤水豆　桑白皮　白术　陈皮【已上各三钱】葱白【五茎】<br />
　　右用水三碗同煮不可入盐先吃鱼后服药不拘时<br />
　　无碍丸　治脾病洪流四肢浮肿<br />
　　大腹皮【二两】防榔　郁李仁　蓬术　三棱【已上各一两】木香【半两】<br />
　　右为细末用炒麦糵麪煮糊为丸如梧子大毎服七八十丸食前生姜汤送下<br />
　　木香分气汤　治气留滞四肢腹急中满胸膈脇肋膨胀虚气上冲小便臭<br />
　　木香　猪苓　泽泻　赤茯苓　半夏　枳殻防榔　灯心草　苏子【各等分】<br />
　　右剉散毎服一两水二盏煎入麝香末少许同<br />
　　防己散　治皮水肿如裹水在皮肤中四肢习习然动汉防己　桑白皮　黄茋　桂心【各一两】赤茯苓【二两】甘草【炙半两】<br />
　　右防咀毎服五钱水一大盏煎至五分去滓不拘时温服<br />
　　导水茯苓汤　治水肿头靣手足徧身肿如烂之状手按而塌陷手起随手而高突喘满倚息不能转侧不得着牀而睡饮食不下小便袐涩溺出如割而絶少虽有而如黒豆汁者服喘气逆诸药不效用此即愈亦尝騐其病重之人煎此药时要如熬阿剌吉酒相似约水一斗止取药一盏服后小水必行时即渐添多直至小便变清白色为愈<br />
　　赤茯苓　麦门冬【去心】泽泻　白术【各三两】桑白皮紫苏　防榔　木【各一两】大腹皮　陈皮　砂仁木香【各七钱半】<br />
　　右防咀毎服半两水二盏灯草二十五根煎至八分去滓空心服如病重者可用药五两再加去心麦门冬二两灯草半两以水一斗于砂锅内熬至一大碗再下小铫内煎至一大盏五更空心服滓再煎服连进此三服自然利小水一日添加一日<br />
　　沉香琥珀丸　治水肿一切急难证小便不通<br />
　　琥珀　杏仁【去皮尖】紫苏　赤茯苓　泽泻【各半两】葶【炒】郁李仁【去皮】沉香【各一两半】陈皮【去白】防己【各七钱半】<br />
　　右为细末炼蜜为丸如梧子大以麝香为衣毎服二十五丸加至五十丸空心人参煎汤送下量虚实加减<br />
　　人参木香散　治水气病<br />
　　人参　木香　茯苓　滑石　琥珀　海金砂枳殻　防榔　猪苓　甘草【各等分】<br />
　　右为细末毎服五钱生姜三片水一盏煎至七分不拘时温服日进三服<br />
　　大沉香尊重丸　治虫胀腹满水肿遍身肿满气逆呕哕喘乏小便赤涩大便不调一切中满下虚危困之病<br />
　　沉香　丁香　人参　车前子　葶【炒】防榔【各二钱】白牵牛　青皮　枳实【炒】木通【各四钱】胡椒　海金砂　蝎梢【去毒】木香　茯苓　肉豆【各二钱半】白丁香【一钱半】萝卜子【六钱炒】滑石【三钱】郁李仁【去皮一两二钱半】<br />
　　右为细末生姜自然汁煮糊为丸如梧子大毎服二十丸不拘时姜汤送下日进三服忌盐鱼菓肉面食只可食白粥<br />
　　续随子丸　治通身肿满喘闷不快<br />
　　人参　木香　汉防己　赤茯苓【面蒸】大防榔　海金砂【各五钱另研】续随子【一两】葶【四两炒】<br />
　　右为末枣肉丸如梧子大毎服二十丸至三十丸煎桑白皮汤送下食前<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷二十一<br />
<子部,医家类,证治准绳><br />
　　钦定四库全书<br />
　　证治准绳卷二十二<br />
　　明　王肯堂　撰<br />
　　类方<br />
　　诸气门<br />
　　胀满<br />
　　大承气汤【见大便不通】<br />
　　枳木汤【金匮】<br />
　　枳实【七枚】白术【二两】<br />
　　右防咀以水五升煑取三升分温三服腹中软即当散也<br />
　　防己椒丸【金匮】<br />
　　防己　椒目　葶【炙】大黄【各一两】<br />
　　末之蜜为丸桐子大先食饮服十丸日三服稍増口中自有津液渴者加芒硝五钱<br />
　　厚朴七物汤【金匮】<br />
　　厚朴【半斤】甘草　大黄【各三两】大枣【十枚】枳实【五枚剉】桂枝【三两】生姜【五两】<br />
　　水一斗煮取四升温服八合日三服如呕者加半夏五合下利去大黄寒多者加生姜至半斤<br />
　　黄茋汤【疑即黄茋建中汤】平胃散【见中食】双解饮子【见疟】<br />
　　中满分消丸【东垣】　治中满热胀有寒者不治<br />
　　黄芩【去腐炒夏月一两二钱】黄连【净炒各五钱】姜黄　白术　人参【去芦】甘草【炙】猪苓【去皮各一钱】白茯苓【去皮】干生姜　砂仁【各二钱】枳实【炒黄】半夏【汤泡各五钱】厚朴【姜制一两】知母【炒四钱】泽泻　陈皮【各三钱】<br />
　　右除茯苓泽泻生姜外共为细末入上三味和匀汤浸蒸饼为丸如桐子大毎服一百丸焙热白汤下食后服量病人大小加减<br />
　　中满分消汤【东垣】　治中满寒胀<br />
　　黄茋　呉茱茰　厚朴　草豆仁　黄檗【各五分】益智仁　半夏　茯苓　木香　升麻【各三分】人参青皮　当归　黄连　泽泻　生姜　麻黄【不去节】柴胡梢　干姜　川乌　荜澄茄【各二分】<br />
　　水二盏煎至一盏去滓稍热服食前大忌房劳酒面生冷硬物油腻<br />
　　广茂溃坚汤【东垣】<br />
　　广茂【煨】黄连　柴胡【去芦】甘草【生用】神麯【炒】泽泻【各三分】陈皮【去白】呉茱萸【汤泡】青皮【去白】升麻【各二分】黄芩【去黒皮】草豆仁【煨】厚朴【姜制】当归梢　益智仁【各五分】红花【二分】半夏【七分】如渴加葛根【四分】<br />
　　水二钟先浸药少时煎至一钟稍热服忌酒湿面<br />
　　半夏厚朴汤<br />
　　半夏【一钱】厚朴【八分】炒麴【六分】当归梢　猪苓京三棱升麻【各四分】肉桂　苍术　白茯苓　泽泻　橘皮生黄芩　草豆蔲仁　生甘草　柴胡【各三分】木香<br />
　　青皮【各二分】呉茱茰　干生姜　黄连【各一分】红花苏木【各半分】桃仁【七个】昆布【少许】渴加葛根【三分】<br />
　　水二钟煎至一钟去查稍热服二服后前证又减一半却于前药中加减服之<br />
　　通幽汤　润肠丸【俱见大便不通】<br />
　　沉香交泰丸<br />
　　沉香　橘红　白术【各三钱】厚朴【姜制五钱】呉茱萸【汤泡】枳实【麸炒】青皮【去白】木香　白茯苓　泽泻　当归【各二钱】大黄【酒浸一两】<br />
　　右为细末汤浸蒸饼为丸桐子大毎服五十丸加至七八十丸温汤下防利为度<br />
　　木香顺气汤【寳鉴】　治浊气在上则生防胀两脇刺痛脉而细者<br />
　　木香　苍术　草豆【面裹煨各三分】厚朴【制四分】青皮益智仁　陈皮　泽泻　白茯苓【去皮】半夏　干生姜　呉茱萸【汤泡各二分】当归　人参【各五分】升麻　柴胡【去芦各一钱】<br />
　　水二盏煎至一盏去查温服食前忌生冷硬物<br />
　　木香塌气丸　治中满腹胀下焦虚损者<br />
　　萝卜子【炒】陈皮【去白各五钱】胡椒【二钱】草豆【面裹炒】木香青皮【各三分】蝎稍【去毒二钱半】<br />
　　右为细末面糊为丸如桐子大毎服三十丸温米饮下忌油腻服白粥百日重者一年小儿丸如麻子大桑白皮汤下十丸日三服大人隂囊红肿氷冷须用青盐干姜白面各三钱水和膏摊纸上涂贴<br />
　　元戎木香塌气丸　治单腹胀<br />
　　丁香　胡椒【各二钱】郁李仁【四钱】蝎尾　木香　防榔【各半两】枳实　白牵牛【各一两】<br />
　　右为细末饭丸菉豆大毎服十丸至十五丸陈皮生姜汤送下<br />
　　木香散　治单腹胀<br />
　　木香　青皮　白术　姜黄　草豆【各半两】阿魏荜澄茄【各一两】<br />
　　右为细末醋糊丸如菉豆大毎服二十丸生姜汤送下<br />

                    <br>
                        　　藿香正气散【见中风】五隔寛中散【见反胃】木香流气饮　沉香降气汤【俱见气】<br />
　　香砂调中汤　治饮食所伤脾胃呕吐胸满嗳噫或胸腹胀痛<br />
　　藿香　砂仁【各一钱二分】苍术【二钱米泔浸一宿炒】厚朴【姜制】陈皮半夏茯苓青皮　枳实【麸炒各一钱】甘草【三　大分　便】<br />
　　【泻去枳实青皮加麯糵山查肉果黄连】<br />
　　水二钟姜三片煎八分食前服<br />
　　分心气饮<br />
　　紫苏梗【一钱半】青皮　芍药　大腹皮　陈皮【各一钱】木通　半夏【各八分】官桂【六分】赤茯苓　桑皮【炒各五分】<br />
　　水二钟姜三片灯心十茎煎八分食前服<br />
　　紫苏子汤【济生】　治忧思过度致伤脾胃心腹膨胀喘促烦闷肠鸣气走漉漉有声大小便不利脉虚紧濇真紫苏子【炒捶碎一钱】大腹皮　草菓仁　半夏【制】厚朴【制】陈皮【去白】木香　木通　白术　枳实【麸炒各一钱】人参【五分】甘草【炙三分】<br />
　　水一钟半姜五片煎八分食逺服<br />
　　大橘皮汤<br />
　　橘皮　厚朴【姜制各一钱半】猪苓　泽泻　白术【各一钱二分】防榔　赤茯苓　陈皮　半夏　苍术　藿香白茯苓【各一钱】木香【五分】滑石【三钱】<br />
　　水二钟姜三片煎八分食前服<br />
　　大异香散<br />
　　三棱　蓬术　青皮　半夏麯　陈皮　藿香桔梗　枳殻【炒】香附【炒】益智【各一钱半】甘草【炙半钱】<br />
　　右分作二贴毎贴用水二钟生姜三片枣一枚煎至一钟去查食逺服<br />
　　大半夏汤<br />
　　半夏【汤泡】陈皮　茯苓　桔梗　防榔　甘草【各等分】<br />
　　右剉碎毎服三钱水一盏半生姜三片煎至八分去滓食前温服<br />
　　人参芎归汤【直指】　治烦躁喘急虚汗厥逆小便赤大便黒名血胀<br />
　　人参　辣桂【去麄皮】五灵脂【炒各二钱五分】乌药　蓬术【煨】木香　砂仁　炙甘草【各半两】川芎　当归　半夏【汤泡各七钱五分】<br />
　　右防咀毎服一两五钱生姜五片红枣二枚紫苏四叶煎空心服<br />
　　七气消聚散<br />
　　香附米【一钱半】青皮　蓬术　三棱【俱醋炒】枳殻【麸炒】木香　砂仁【各一钱】厚朴【姜制】陈皮【各一钱二分】甘草【炙四分】<br />
　　水二钟姜三片煎八分食前服<br />
　　参术健脾汤<br />
　　人参　白茯苓　陈皮　半夏　缩砂仁　厚朴【姜制各一钱】白术【二钱】炙甘草【三分】<br />
　　水二钟姜三片煎八分服加麴糵山查肉消胀尤妙<br />
　　桃仁承气汤　抵当汤【俱见畜血】<br />
　　当归活血散<br />
　　赤芍药　生地黄　当归须【酒洗各一钱半】桃仁【去皮尖炒】红花【酒洗】香附【童便浸各一钱】川芎　牡丹皮　胡索　蓬术【各八分炮】三棱【炮】青皮【各七分】<br />
　　水二钟煎七分空心服<br />
　　补中益气汤【见劳倦】<br />
　　化滞调中汤<br />
　　白术【一钱五分】人参　白茯苓　陈皮　厚朴【姜制】山查肉　半夏【各一钱】神麯【炒】麦芽【炒各八分】砂仁【七　胀甚分　者加萝卜子炒一钱面食伤尤宜用】<br />
　　水二钟姜三片煎八分食前服<br />
　　参苓白术散【见滞下】胃风汤【见下血】人参生脉散【见喘】葶大枣泻肺汤【见喘】小青龙汤【见咳】<br />
　　枳殻散【本事】　治五种积气三焦痞塞胷膈满闷呕吐痰逆口苦吞酸常服顺气寛中除痃癖消积聚<br />
　　枳殻　三棱　陈皮　益智仁　莪术　防榔肉桂【各一两】干姜　厚朴　甘草　青皮　肉豆木香【各半两】<br />
　　防咀毎服三钱水一盏姜枣同煎至七分热服不拘时<br />
　　索氏三和汤三倍加白术方<br />
　　白术　厚朴　陈皮【各三两】防榔　紫苏【各二两】木通甘草海金砂　大腹皮　白茯苓　枳殻【各一两】<br />
　　右水煎服<br />
　　桂枝去芍药加麻黄附子细辛汤<br />
　　桂枝　生姜【各三两】甘草【一两】大枣【十二个】麻黄　细辛【各二两】附子【一个炮】<br />
　　右七味以水七升先煑麻黄去上沫内诸药煑取二升分温三服当汗出如虫行皮中即愈<br />
　　加味枳术汤　治气为痰饮所膈心下坚胀名曰气分【歌云气分中满并胸痹三者虽殊皆此类胸痹气实中满虚气分挟饮兹为异跌阳防迟寸迟涩两处推求病端的隂气不通则骨疼阳气不通身冷剧隂气前通痹不仁阳气前通恶寒栗隂阳相得气乃行气转即散分虚实实则失气虚遗尿腹满脇鸣何以疗心下坚大似旋盘桂附术汤为最妙】<br />
　　枳殻【麸炒】辣桂　紫苏茎叶　陈皮　防榔　桔梗五灵脂【炒】白术　木香【各二钱半】半夏　茯苓　甘草<br />
　　【各五钱】<br />
　　右防咀毎服五钱水二盏生姜三片煎至一钟去滓食前温服<br />
　　调荣饮　治血分【见水肿】<br />
　　夺命丹　治瘀血入衣胞胀满难下急服此药即消衣自下<br />
　　附子【半两炮】牡丹皮【一两】干漆【一两碎之炒令烟尽】<br />
　　右为细末好醋一升大黄末一两同熬成膏和药丸如桐子大温酒吞五七丸<br />
　　黒神散【见鼻衂】<br />
　　椒仁丸　治先因经水断絶后至四肢浮肿小便不通血化为水<br />
　　椒仁　甘遂　续随子【去皮研】附子【炮】郁李仁　黒牵牛【炒】当归　五灵脂【研碎】呉茱萸　延胡索【各五钱】芫花【醋浸一钱】蚖青【十枚去头翅足同糯米炒黄去米不用】螌蝥【十枚去头足翅糯米炒黄去米】胆矾　信砒【各一钱】石膏【二钱】<br />
　　右为末面糊为丸如豌豆大每服一丸橘皮汤下此方药虽峻厉所用不多若畏而不服有养病害身之患常治虚弱之人亦未见其有悮也<br />
　　人参丸　治经脉不利化为水流走四肢悉皆肿满名曰血分其候与水相类若作水治之非也宜用此人参　当归　大黄【湿纸裹饭上蒸熟去纸切炒】桂心　瞿麦穗　赤芍药　白茯苓【各半两】葶【炒另研一钱】<br />
　　右为末炼蜜丸如桐子大毎服十五丸加至二三十丸空心饮汤下<br />
　　晞露丸【寳鉴】　治寒伤于内气凝不流结于肠外乆为症瘕时作疼痛腰不得伸<br />
　　京三棱　蓬莪术【二味各一两并酒浸入巴豆三十粒切碎同炒深黄色去巴豆不用】干漆【洗去腥炒烟尽】川乌【炮各半两】磠砂【四钱另研】轻粉【一钱另研】茴香【盐炒】青皮【去白】雄黄【另研】穿山甲【炒各三钱】麝香【五分另研】<br />
　　右为细末研匀生姜汁煮糊和丸如梧子大毎服二十丸至三十丸生姜汤送下温酒亦得空心食前<br />
　　木香通气散【寳鉴】　治寒气结瘕腹大坚满痛不可忍木香　戎盐【炒】京三棱【炮各半两】厚朴【一两姜制】枳实【麸炒】甘草【炙各三钱】干姜【炮】蓬茂【炮各二钱】<br />
　　右为末毎服三钱淡生姜汤调下食前<br />
　　见晛丸【寳鉴】　治寒气客于下焦血气闭塞而成瘕聚坚大乆不消者<br />
　　附子【炮去皮脐四分】鬼箭羽　紫石英【各三钱】泽泻　肉桂胡索　木香【各二钱】防榔【二钱半】血竭【一钱半另研】水蛭<br />
　　【一钱炒烟尽】京三棱【五钱剉】桃仁【三十粒汤浸去皮尖麸炒研】大黄【二钱剉用酒同三棱浸一宿焙】<br />
　　右十三味除血竭桃仁外同为末入另研二味和匀用元浸药酒打糊丸如桐子大毎服三十丸淡醋汤送下食前温酒亦得<br />
　　和血通经汤【寳鉴】　治妇人室女受寒月事不来恶血积结坚硬如石<br />
　　当归　京三棱【炮各五钱】广茂【炮】木香　熟地黄　肉桂【各三钱】红花　贯众　苏木【各二钱】血竭【一钱另研】<br />
　　右十味除血竭外同为细末和匀毎服三钱热酒一盏调下食前忌生冷及当风大小便<br />
　　附方<br />
　　小温中丸【丹溪】　治胀是脾虚不能运化不可下之陈皮　半夏【汤泡去皮脐】神麯【炒】茯苓【各一两】白术【二两】香附子【不要烘晒】针砂【各一两半醋炒红】苦参【炒】黄连【炒各半两】甘草【三钱】<br />
　　右为末醋水各一盏打糊为丸如桐子大毎服七八十丸白术六钱陈皮一钱生姜一片煎汤吞下虚甚加人参一钱各用本方去黄连加厚朴半两忌口病轻者服此丸六七两小便长病重服一斤小便始长<br />
　　禹余粮丸【三因】　治十种水气脚膝肿上气喘满小便不利但是水气悉皆主之【许学士及丹溪皆云此方治脾胀之要药】<br />
　　蛇含石【大者三两以新鉄铫盛入炭火中烧蛇黄与铫子一般红用钳取蛇黄倾入醋中侯冷取出研极细】禹余粮石【三两】真针砂【五两先以水淘净炒干入余粮一处用米醋二升就铫内煑醋干为度后用铫并药入炭中烧红钳出倾药净砖地上侯冷研细】<br />
　　以三物为主其次量人虚实入下顷【治水多是取转惟此方三物既非大防甘遂芫花之比又有下顷药扶持故虚人老人亦可服】<br />
　　羌活　木香　茯苓　川芎　牛膝【酒浸】桂心　白豆【炮】大茴香【炒】蓬术【炮】附子【炮】干姜【炮】青皮京三棱【炮】白蒺藜　当归【酒浸一宿各半两】<br />
　　右为末入前药拌匀以汤浸蒸饼捩去水和药再杵极匀丸如桐子大食前温酒白汤送下三十丸至五十丸最忌盐一毫不可入口否则发疾愈甚但试服药即于小便内旋去不动藏府病去日日三服兼以温和调补气血药助之真神方也<br />
　　木香化滞散　破滞气治心腹满闷<br />
　　木香　姜黄　青皮【去白】缩砂仁【去殻】人参　防榔白术【各二钱】白豆【去殻】藿香叶　橘皮　大腹子白茯苓【去皮】白檀香　桔梗【各五分】甘草【炙四分】<br />
　　右为细末毎服三钱水一盏半煎至一盏稍热服食前沸汤防服亦可忌生冷硬物<br />
　　导气丸　治诸痞塞闗格不通腹胀如鼓大便结袐小肠肾气等疾功效尤速<br />
　　青皮【用水蛭等分同炒赤去水蛭】莪术【用防虫等分同炒赤去防虫】胡椒【茴香炒去茴香】三棱【干漆炒去干漆】防榔【班猫炒去班猫】赤芍【川椒炒去川椒】干姜【磠砂炒去磠砂】附子【青盐炒去青盐】茱茰【牵牛炒去牵牛】石菖蒲【桃仁炒去桃仁】<br />
　　右各等分剉碎与所制药炒热去水蛭等不用秪以青皮等十味为细末酒糊为丸如梧桐子大毎服五十丸加至七十丸空心用紫苏汤送下<br />
　　三棱煎丸　治心腹坚胀脇下满硬胷中痞塞喘满短气常服顺气消积滞除膨胀<br />
　　京三棱【生半斤捣为细末以酒三升于银石器内熬成膏】杏仁【汤泡去皮尖炒令黄色】干漆【炒烟尽】麦糵【炒以上各三两】青皮【去白】萝卜子【炒】神麯【炒以上各二两】硼砂【飞研一两】<br />
　　右为细末以三棱膏和丸如桐子大毎服二十丸食后温米饮送下<br />
　　沉香散　治腹胀气喘坐卧不得<br />
　　沉香　木香【各二钱半】枳殻【麸炒】萝卜子【炒各三钱】<br />
　　右作一服水二钟生姜三片煎至一钟不拘时服<br />
　　温胃汤　治忧思聚结脾肺气凝阳不能正大肠与胃气不平胀满上冲欬食不下脉虚而紧濇<br />
　　附子【炮去皮脐】厚朴【去皮生用】当归　白芍药　人参　甘草【炙】橘皮【各一钱半】干姜【一钱一分】川椒【去闭口炒出汗三分】<br />
　　右作一服水二钟姜三片煎至一钟食前服<br />
　　木通饮　治脇肋刺痛膨胀小便赤涩大便不利或浮肿<br />
　　木通　陈皮　紫苏茎　甘草【炙各三钱】<br />
　　右作一服水二钟生姜三片红枣二枚灯心十茎煎至一钟不拘时服<br />
　　参香散　治一切气脾虚作胀痞气<br />
　　人参　官桂　甘草【炙各七分】桑白皮　桔梗　陈皮枳殻【麸炒】麦门冬　青皮　大腹皮　半夏【各一钱】苏子　茯苓　香附子　木香【各一钱二分】<br />
　　右作一服水二钟生姜三片红枣二枚煎至一钟食前服<br />
　　平肝饮子　治喜怒不节肝气不平邪乘脾胃心腹胀满头呕逆脉来浮<br />
　　防风【去芦】枳殻【麸炒】桔梗【去芦】赤芍药　桂枝【各一钱半】木香【不见火】人参　防榔　川芎　当归　陈皮　甘草【炙各八分】<br />
　　右作一服水二钟生姜五片煎至一钟不拘时服<br />
　　强中汤　治食啖生冷过饮寒浆有伤脾胃遂成胀满有妨饮食甚则腹痛<br />
　　人参　青皮【去白】丁香【各二钱】白术【一钱半】附子【炮去皮脐】草果仁　干姜【炮各一钱】厚朴【姜制】甘草【炙各五分】<br />
　　呕加半夏伤加莱菔子各一钱水二钟姜三片红枣二枚煎一钟不拘时服<br />
　　甘露散　肿胀用下药得利后以此补之<br />
　　人参　白术　茯苓　猪苓【各半两】滑石【六两】泽泻甘草【各一钱】<br />
　　右为细末毎服三钱食前白滚汤调下<br />
　　敷药　治腹满硬如石或隂囊肿大先用甘草嚼后用此<br />
　　大防　芫花　甘遂　海藻【各等分】<br />
　　右为细末用酽醋调和药摊于绵纸上覆贴肿处仍以輭緜裹住<br />
　　积块丸　治症瘕积聚癖块一应难消难化腹中饱胀或虫积疼痛皆能取效如神不伤元气<br />
　　京三棱　莪术【各用醋煨】自然铜　蛇含石【各烧红醋淬十次以上各二钱】雄黄　蜈蚣【全用焙燥各一钱二分】木香【一钱半】铁华粉【用糯米醋炒一钱】辰砂　沉香【各八分】氷片【五分】芦荟　天竺黄　阿魏　全蝎【洗全用焙干各四钱】<br />
　　右为极细末用雄猪胆汁炼为丸黒狗胆汁尤妙丸如梧桐子大毎服七八分重者一钱五更酒送下块消即止不必尽剂<br />
　　孙一奎曰予在呉下时有呉生讳震者博雅君子也一日偶谈及鼓胀乃诘予曰鼓有虫否乎予卒不敢应俛思乆之对曰或有之本事方云脐腹四肢悉肿者为水但只腹胀而四肢不甚肿者为蛊注谓鼓即鼓胀也由是参之古人曽以蛊鼓同名矣且蛊以三虫为首岂无防哉愚谓鼓胀即今云气虚中满是也以其外坚中空腹皮绷急有似于鼓故以鼓胀名也彼蛊证者中实有物积聚已乆理或有之呉生曰子质何其敏也予堂嫂病鼓三载腹大如箕时或胀痛四肢瘦削三呉名剂歴尝不瘳呉俗死者多用火烧至腹忽响声如炮人皆骇然乃见虫从腹中爆出高二三丈许烧所之天为昏俄而坠地细视之皆蚘也不下千万数大者长尺余蛊腹中复生小虫多者十五六条或十数条或五六条虫在人腹中蕃息若此曷不令人胀哉惜乎诸书未有言及者予闻之恍然如梦始觉然犹未亲见其异也嵗万厯癸巳赴督漕理刑呉比部之召而至淮隂有王乡宦者其子年十六新娶后腹胀大按之有块形如稍四肢瘦削发热昼夜不退已年半矣医惟以退热消胀之剂投之其胀愈大其热愈炽喉中两耳俱疮余诊视之脉滑数望其唇则红其腹则疼又多嗜肥甘余思诸凡腹疼者唇色淡不嗜饮食今若此者得非虫乎投以阿魏积块丸服之果下虫数十大者二一红一黒长尺余虫身红线自首贯尾虫腹中有虫大者数条小者亦三四条虫下则热渐减胀渐消三下而愈益信前闻之不虚也<br />

                    <br>
                        　　积聚<br />
　　大七气汤　治积聚症瘕随气上下心腹防痛上气窒塞小腹胀满大小便不利<br />
　　京三棱　蓬莪术　青皮　陈皮【各去白】藿香叶桔梗　肉桂【不见火】益智仁【各一两半】甘草【炙七钱半】香附【炒去毛一两半】<br />
　　防咀毎服五钱水二盏煎至一盏食前温服<br />
　　肥气丸【东垣】治肝之积在左脇下如覆杯有头足乆不愈令人咳逆防疟连年不已其脉而细<br />
　　柴胡【二两】黄连【七钱】厚朴【半两】椒【炒去汗去目及闭口者四钱】甘草【炙三钱】广茂【炮】昆布　人参【各二钱半】皂角【去皮子煨】白茯苓【去皮各一钱半】川乌【炮去皮脐一钱二分】干姜　巴豆霜【各五分】<br />
　　右除茯苓皂角巴豆外为极细末再另研茯苓皂角为细末和匀方旋旋入巴豆霜和匀炼蜜丸如桐子大初服二丸一日加一丸二日加二丸渐加至大便防溏再从两丸加服周而复始积减大半勿服　在后积药依此法服之春夏秋冬另有加减法在各条下秋冬加厚朴一半通前重一两减黄连一钱半若治风癎于一料中加人参茯苓菖蒲各三钱黄连只依春夏用七钱虽秋冬不减淡醋汤送下空心服<br />
　　加减肥气丸【东垣】　春夏合此治同前<br />
　　柴胡　厚朴　人参　干姜【各半两】川乌　巴豆霜【各三钱】肉桂【二钱】黄连【一两】川椒　甘草【各五分】<br />
　　右除巴豆霜外同为细末旋入巴豆研匀炼蜜丸如梧子大初服二丸一日加一丸二日加二丸渐加至大便防溏再从二丸加服淡醋汤下空心服　秋冬去生姜半钱加厚朴一倍减黄连一半<br />
　　三因肥气丸<br />
　　当归头　苍术【各一两半】青皮【一两炒】蛇含石【火煅醋淬七钱半】三棱　蓬术　铁孕粉【各三两与三棱蓬术同入醋煮一伏时】<br />
　　右为末醋煑米糊丸如菉豆大毎服四十丸用当归浸酒下食逺服<br />
　　鼈甲丸　治肥气体瘦无力少思饮食<br />
　　鼈甲【一枚可用重四两者净洗以醋和黄泥固济背上可厚三分令干】京三棱【炮剉】枳殻【麸炒防黄去瓤各三两】川大黄【剉炒二两】木香【不见火】桃仁【汤浸去皮尖双仁者用麸炒防黄细研如膏各一两半】<br />
　　右除鼈甲外捣为细末后泥一风炉子上开口可安鼈甲取前药末并桃仁膏内鼈甲中用好米醋二升时时旋取入鼈甲内以慢火熬令稠取出药却将鼈甲净洗去泥焙干捣为细末与前药同和捣为丸如梧桐子大毎服二十丸空心温酒送下晩食前再服<br />
　　息贲丸【东垣】　治肺之积在右脇下覆大如杯乆不已令人酒淅寒热喘发肺痈其脉浮而毛<br />
　　厚朴【姜制八钱】黄连【炒一两三钱】人参【去芦二钱】干姜【炮】白茯苓【去皮梢末】川椒【炒去汗】紫苑【去皮各一钱半】桂枝【去麄皮】桔梗　京三棱【炮】天门冬　陈皮　川乌【炮去皮脐】白豆【各一钱】青皮【五分】巴豆霜【四分】<br />
　　右除茯苓巴豆霜旋入外余药共为细末炼蜜丸如桐子大毎服二丸一日加一丸二日加二丸加至大便防溏再从二丸加服煎淡姜汤送下食逺周而复始积减大半勿服秋冬加厚朴五钱通前一两三钱黄连减七钱用六钱<br />
　　加减息贲丸【东垣】　仲夏合此其积为病寒热喘咳气上奔脉濇失精亡血气滞则短气血凝泣则寒热相参气分寒血分热治法宜益元气泄隂火破气削其坚也<br />
　　川乌　干姜　白豆　桔梗【各一钱】紫苑厚朴川椒【炒去汗】天门冬【去心】京三棱　茯苓【各一钱半】人参桂枝【各二钱】陈皮【八钱】黄连【一两三钱】巴豆霜【四分】红花【少许】青皮【七分】<br />
　　右为末汤泡蒸饼为丸如桐子大初服二丸一日加一丸二日加二丸加至大便防溏为度再从二丸加服煎生姜汤送下食前忌酒湿腥辣生冷之物<br />
　　三因息贲汤<br />
　　半夏【汤泡】桂心　人参【去芦】呉茱茰【汤泡】桑白皮【炙】葶炙甘草【各一钱半】<br />
　　右作一服用水二钟生姜五片红枣二枚煎至一钟食前服<br />
　　半夏汤　治肺积息贲咳<br />
　　半夏【汤泡去滑焙干】细辛【去苗叶】桑根白皮【炙】前胡【去芦各一两半】桔梗【炒】贝母【去心】柴胡【去苗】诃棃勒【煨去核】人参【去芦】白术炙甘草【各一两】<br />
　　右防咀毎服三钱水一盏生姜三片枣三枚擘破同煎至七分去滓温服食后临卧各一服<br />
　　枳实散　治息贲气腹脇胀硬欬嗽见血痰粘不利枳实【麸炒】木香　防榔　赤茯苓【去皮】五味子　甜葶【隔纸炒令紫色】诃棃勒【去核】甘草【防炙各半两】杏仁【一两汤洗去皮尖双仁麸炒黄色】<br />
　　右防咀毎服三钱水一中盏生姜半分煎至六分去滓温服不拘时<br />
　　伏梁丸【东垣】　治心之积起脐上大如臂上至心下乆不愈令人烦心其脉沉而芤<br />
　　黄连【去须一两半】人参【去芦】厚朴【去麄皮姜制各半两】黄芩【三钱】肉桂茯神【去皮】丹参【炒各一钱】川乌【炮去皮脐】干姜【炮】红豆　菖蒲<br />
　　巴豆霜【各五分】<br />
　　右除巴豆霜外为末另研巴霜旋入和匀炼蜜为丸如桐子大初服二丸一日加一丸二日加二丸渐加至大便防溏再从二丸加服淡黄连汤下食逺周而复始积减大半勿服秋冬加厚朴半两通前共一两减黄连半两只用一两黄芩全不用<br />
　　三因伏梁丸<br />
　　茯苓【去皮】人参【去芦】厚朴【去麄皮姜制炒】枳殻【去瓤麸炒】三棱【煨】半夏【汤泡七次】白术【各等分】<br />
　　右为细末糊丸如梧子大毎服五十丸食逺用米饮汤下<br />
　　干漆丸　治伏梁气横在心下坚牢不散胷中连背多疼干漆【捣碎炒烟尽】芫花【醋拌炒】鼈甲【去裙襴醋涂炙】磠砂【研已上各一两】桃仁【去皮尖麸炒】木香【不见火】川乌头【去皮脐剉盐拌炒黄各半两】雄黄【细研】麝香【研各二钱半】<br />
　　右为细末入别研药令匀醋煑糊为丸如菉豆大毎服十丸食前用温酒送下<br />
　　半夏散　治伏梁积心下硬急满闷不能食胷背疼痛半夏【汤泡去滑】鼈甲【醋炙各一两半】川大黄【剉炒】诃棃勒皮　桂心　当归【焙】前胡　青橘皮【去白】防榔　木香　京三棱【炮各一两】<br />
　　右为末毎服三钱水一中盏生姜半分煎至六分去滓不拘时稍热服<br />
　　治伏梁气在心下结聚不散<br />
　　用桃奴三两为末空心温酒下桃奴是实着树不落者正月采树上干桃是也<br />
　　痞气丸【东垣】　治脾之积在胃脘腹大如盘乆不愈令人四肢不収发黄疸饮食不为肌肤其脉浮大而长厚朴【制半两】黄连【去须八钱】呉茱茰【洗三钱】黄芩　白术【各二钱】茵蔯【酒制炒】缩砂仁　干姜【炮各钱半】白茯苓【另为末】人参　泽泻【各一钱】川乌【炮去皮脐】川椒【各五分】巴豆霜【另研】桂【各四分】<br />
　　右除茯苓巴豆霜另研为末旋入外余药同为细末炼蜜丸桐子大初服二丸一日加一丸二日加二丸渐加至大便防溏再从二丸加服淡甘草汤下食逺周而复始积减大半勿服<br />
　　加减痞气丸【东垣】　孟秋合此<br />
　　厚朴【一钱】黄芩【酒制】黄连【酒制】益智仁　当归尾　橘皮【去白】附子【各三分】半夏【五分】呉茱萸　青皮　泽泻　茯苓　神麯【炒】广茂　昆布　熟地黄　人参　炙甘草　巴豆霜　葛根【各二分】红花【半分】<br />
　　右为细末蒸饼为丸如桐子大依前服法<br />
　　三因痞气丸<br />
　　赤石脂【火煆醋淬】川椒【炒去汗】干姜【炮各二两】桂心　附子【各半两炮】大乌头【炮去皮脐二钱半】<br />
　　右为细末炼蜜和丸如梧子大以硃砂为衣毎服五十丸食逺米汤下<br />
　　蒜红丸　治脾积腹胀如鼓青筯浮起坐卧不得者丁香　木香　沉香　缩砂仁　青皮【去白】防榔陈皮【去白】蓬莪术　草果【去皮】牵牛【各一两】粉霜　肉豆【面裹煨各一钱】白茯苓【去皮】人参【各半两】蒜【二百瓣半生用半火煨熟】<br />
　　右为细末以生熟蒜研膏生绢纹取汁和药为丸如梧子大毎服五七丸加至十五丸食后淡盐汤送下忌咸酸鱼鲊茶酱淹藏鸡鸭生冷马牛杂肉之类只可食淡白粥百日<br />
　　鼈甲丸　治痞气当胃脘结聚如杯积乆不散腹脇疼痛体瘦成劳不能饮食<br />
　　鼈甲【三两去裙襴以米醋一小盏化磠砂一两用涂鼈甲炙以醋尽为度】附子【炮去皮脐】京三棱【炮】干漆【捣碎炒烟尽】木香【各一两】呉茱萸【半两汤泡防炒】川大黄【二两捣碎醋拌炒令干】<br />
　　右为细末醋煑糊丸如桐子大毎服二十丸空心温酒送下<br />
　　匀气汤　治脾积痞气胃脘不安肌瘦减食<br />
　　陈麴【炒】麦糵【炒】桂心【去麄皮】郁李仁【半生半炒】厚朴【去麄皮姜汁炙】白术【各一两】大腹子【二枚连皮】牵牛【一两半生半炒】良姜【炮半两】甘草【炙二两】<br />
　　防咀毎服三钱水一盏生姜三片枣一枚擘破同煎至七分去滓食逺稍热稍服日三<br />
　　沉香饮子　治痞气升降隂阳<br />
　　沉香　木香　羌活　桑白皮【防炒】人参　独活白茯苓　紫苏叶【各等分】<br />
　　防咀毎服三大钱水一盏半生姜五片大枣二枚煎至七分去滓食前温服二滓又作一服<br />
　　奔豚丸【东垣】　治肾之积发于小腹上至心下若豚状或上或下无时乆不已令人喘逆骨痿少气及治男子内结七疝女子瘕聚带下其脉沉而滑<br />
　　厚朴【姜制七钱】黄连【炒五钱】苦栋子【酒煮三钱】白茯苓【另末】泽泻菖蒲【各二钱】胡索【一钱半】附子【去皮】全蝎　独活【各一钱】川乌头【炮】丁香【各五分】巴豆霜【四分】肉桂【二分】<br />
　　右除巴豆霜茯苓另为末旋入外余药为细末炼蜜丸如梧子大初服二丸一日加一丸二日加二丸渐加至大便防溏再从二丸加服淡盐汤下食逺周而复始积减大半勿服秋冬加厚朴半两通前一两二钱　如积势坚大先服前药不减于一料中加存性牡蛎三钱疝带下勿加　如积满腹或半腹先治其所起是何积当先服本藏积药诸疾自瘉是治其本也余积皆然　如服药人觉热加黄连　加服药人气短加厚朴　如服药人闷乱减桂<br />
　　三因奔豚汤<br />
　　甘李根皮【焙】干葛　川芎　当归　白芍药　黄芩　甘草【炙各一钱半】半夏【汤泡七次二钱】<br />
　　右作一服水二钟姜五片煎至一钟食前服<br />
　　沉香石斛汤　治肾藏积冷奔豚气攻少腹疼痛上冲胸脇<br />
　　沉香　石斛　陈麯【炒各一两】赤茯苓【去皮】人参　巴防【去心】桂心【去麄皮】五味子【防炒】白术　芎防【各七钱半】木香肉豆【各半两】<br />
　　防咀毎服三钱水一盏生姜三片枣三枚擘破煎至六分去滓食前热服<br />
　　木香防榔散　治积气不散结伏奔豚发即上冲心胸令人喘逆骨痿少力<br />
　　巴豆【去皮膜出油研】人参【去芦各半两】川乌【炮去皮脐半两加三钱】羌活独活　防风【各半两】<br />
　　右为细末入巴豆研匀炼蜜丸如桐子大毎服三丸渐加至五丸七丸生姜汤送下食后临卧服有孕者不宜服【此方分两一依元板善本校定厚朴黄连下有分两而无各字川乌乃云半两加三钱不知何谓考温白丸方惟川乌二两半余药各半两亦恐有讹重于变古姑仍之】<br />
　　痔漏肠风酒下　赤白痢诃子汤下　脓血痢米饮汤下　堕伤血闷四肢不収酒下　蛔虫咬心防榔汤下气噎忧噎荷叶汤下　打扑损伤酒下　中毒菷灰<br />
　　甘草汤下　一切风升麻汤下　寸白虫防榔汤下　霍乱干姜汤下咳杏仁汤下　腰肾痛豆淋酒下隂毒伤寒温酒下　吐逆生姜汤下　饮食气块汤下　时气井花水下　脾风陈皮汤下　头痛水下　心痛温酒下　大小便不通灯心汤下　因物所伤以本物汤下　吐水棃汤下　气病干姜汤下木香　防榔【煨】磁石【火煅醋淬】诃棃勒【去核】牡蛎　桂心【去麄皮】蘹香子【炒】芎防　沉香　白芷【炒各半两】陈橘皮【汤浸去白七钱半】<br />
　　右为细末毎服二钱炒生姜盐汤下<br />
　　万病紫苑丸【元戎】　治脐腹乆患痃癖如碗大及诸黄病毎地气起时上气冲心绕脐绞痛一切虫咬十种水病十种蛊病及反胃吐食呕逆恶心饮食不消天行时病女人多年月露不通或腹如懐孕多血天隂即发又治十二种风顽痹不知年嵗昼夜不安梦与鬼交头多白屑或哭或笑如鬼魅所着腹中生疮腹痛服之皆效<br />
　　紫苑【去苗土】菖蒲【九节者去毛】呉茱萸【汤洗七次焙干】柴胡【去】厚朴【姜制一两】桔梗【去芦】茯苓【去皮】皂角【去皮子炙】桂枝　干姜【炮】黄连【去八钱】蜀椒【去目及闭口者防炒出浮】<br />
　　小儿天吊风搐防风汤下防己亦可　小儿疳痢葱白汤下　小儿乳后伤白汤下　月信不通红花酒下　妇人腹痛川芎酒下　懐孕半年后胎漏艾汤下　有子气冲心酒下　产晕痛温酒下　血气痛当归酒下　产后心腹胀满豆淋汤下　难产益智汤下　产后血痢当归汤下　赤白带下酒煎艾汤下　解内外伤寒粥饮下　室女血气不通酒下子死腹中葵子汤下　又治小儿惊癎大人颠狂一切风及无孕妇入身上顽麻状如虫行四肢俱肿呻吟走痛等疾　杨驸马患风气冲心饮食吐逆遍身枯瘦日服五丸至七丸至二十日泻出肉块如虾蟆五六枚白脓二升愈　赵侍郎先食后吐目无所见耳无所闻服至五十日泻青蛇五七条长四寸许恶脓三升愈　王氏患大风病眉髪堕落手掌生疮服之半日泻出癞虫二升如马尾长寸许后愈　李灵患肥气日服五丸经一月泻出肉鼈三枚愈　茹黄门卒中风病发时服药泻出恶脓四升赤黄水一升一肉虫如乱髪愈　李知府妻杨氏带下病七年月崩不止骨痿着床日服五丸至十丸十五丸取下脓血五升黄水一升肉块如鸡子状愈此药治一切万病如神唯初有孕者不宜服<br />
　　温白丸【和剂】　治心腹积聚乆症癖块大如杯椀黄疸宿食朝起呕吐支满上气时时腹胀心下坚结上来抢心傍攻两脇十肿水气八肿痞塞翻胃吐逆饮食噎塞五种淋疾九种心痛积年食不消化或疟疾连年不瘥及疗一切诸风身体顽麻不知痛痒或半身不遂或眉髪堕落及疗七十二种风三十六种遁尸疰忤及癫癎及妇人诸疾断绪不生带下淋五邪失心忧愁思虑饮食减少月水不调及腹中一切诸疾有似懐孕连年羸瘦困惫或歌或哭如鬼所使但服此药无不除愈即前万病紫苑丸方减羌活独活防风易老治五积　肺息贲人参紫苑　心伏梁菖蒲黄连桃仁　脾痞气呉茱萸干姜　肝肥气柴胡川芎　肾奔豚丁香茯苓逺志　俱于温白丸内加之<br />

                    <br>
                        　　万病感应丸于上温白丸内加羌活三棱甘遂<br />
　　杏仁　防风【各一两五钱】威灵仙【一两】却减蜀椒<br />
　　厚朴丸【见反胃】<br />
　　千金硝石丸　止可磨块不令困人须量虚实<br />
　　硝石【六两】大黄【八两】人参　甘草【各三两】<br />
　　右为细末以三年苦酒【醋也】三升置器中以竹片作准毎入一升作一刻先入大黄不住手搅使防沸尽一刻乃下余药又尽一刻防火熬便可丸如鸡子黄大毎服一丸如不用大丸作梧子大毎服三十丸服后下如鸡肝米泔赤黒色等物下后忌风冷宜软粥将息<br />
　　醋煮三棱丸　治一切积聚不拘逺年近日治之神效京三棱【四两醋煮耎竹刀切片晒干】川芎【二两醋煮防耎切片】大黄【半两醋浸湿纸裹煨过切】<br />
　　右为末醋糊丸如桐子大毎服三十丸温水下无时病甚者一月效小者半月效<br />
　　神功助化散【太无】　专治男子妇人腹中痞块不拘气血食积所成此方之妙不可尽述<br />
　　地扁蓄　瞿麦穗　大麦糵【各五钱】神麯【二钱半】沉香木香【各一钱半】甘草【五钱】大黄【二钱】<br />
　　右为细末浄依分两和匀男以灯心淡竹叶二味等分煎汤及无灰酒同调服汤多于酒妇人用红花灯心当归等分煎汤及无灰酒同调服酒多于汤忌油腻动气之物及房事一月药须于黄昏服大小便见恶物为度<br />
　　圣散子【寳鉴】　治逺年积块及妇人干血气<br />
　　磠砂　大黄【各八钱】麦糵【六两炒取净面】干漆【炒烟尽一两】扁蓄茴萫【炒】槟榔【各一两】妇人干血气加穿山甲【二两炮】<br />
　　右为细末毎服五钱临卧温酒调下仰卧此药只在心头至天明大便如烂鱼肠小便赤为验药并无毒有神效小儿用一钱十五以上三钱空心服之更效【此按古本校定今纲目刻本硼砂乃六两大黄乃八两岂不悮人】<br />
　　鸡爪三棱丸【寳鉴】　治五藏痃癖气块<br />
　　鸡爪三棱　石三棱　京三棱　木香　青皮【去白】陈皮【去白各半两】磠砂【三钱】防榔　肉豆【各一两】<br />
　　右为细末生姜汁打面糊为丸桐子大毎服二十丸姜汤下空心临卧各一服忌一切生冷硬粘物<br />
　　磠砂煎丸【寳鉴】　消磨积块痃癖一切凝滞<br />
　　黒附子【二枚各重五钱以上正坐妥者炮裂去皮脐剜作瓮子】磠砂　木香【各三钱】破故纸【隔纸防炒】荜拨【各一两】<br />
　　右将磠砂末用水一续续化开纳在瓮内火上熬干为末安在附子瓮内却用剜出附子末填盖口用和成白面裹约半指厚慢灰火内烧匀黄色去面同木香等为细末郤用元裹附子熟黄面为末醋调煮糊为丸如桐子大毎服十五丸至三十丸生姜汤下<br />
　　红丸子【见伤饮食】<br />
　　削坚丸　治五积六聚气结成块食积癖瘕心腹胀满瘦悴少食<br />
　　鼈甲【醋浸两宿去裙襴再蘸醋炙黄取末秤】干漆【捣碎炒令烟出取末秤】京三棱【剉如半枣大好醋浸两宿焙取末秤已上各二两半】细松烟墨【烧去胶】肉桂【去麄皮】干姜【炮】没药【另研】萝卜子　干蝎【去毒炒】胡椒防榔　木香　磠砂【通明者为末用汤内飞另研各半两】乳香【另研】粉霜【另研】轻粉【各二钱半】<br />
　　为细末研匀好醋煑薄面糊为丸如小菉豆大毎服二十丸淡醋煎生姜汤送下日进二服夜间一服如未利渐加丸数服防利即减<br />
　　一贤散　消积块进饮食<br />
　　橘红【一斤净】甘草【四两】盐【半两】<br />
　　右用水三四碗从早煮至夜以烂为度水干则添水晒干为末淡姜汤调下有块者加姜黄半两同前药煮　气滞加香附二两同前药煮　气虚者加沉香半两另入　噤口痢加莲肉【二两去心】另入<br />
　　妙应丸即控涎丹【见行痹】龙荟丸【见脇痛】<br />
　　阿魏丸　去诸积<br />
　　山查肉　南星【皂角水浸】半夏【同南星浸】麦芽　神麯　黄连【各一两】连翘　阿魏【醋浸】贝母　蒌【各半两】风化硝石碱　胡黄连　白芥子【各二钱半】萝卜子【蒸一两】<br />
　　右为末姜汁浸炊饼一方加香附蛤粉治<br />
　　阿魏丸　去肉积<br />
　　阿魏　山查肉【各一两】连翘【五钱】黄连【六钱半】<br />
　　右三味为末以阿魏醋煮为丸如梧桐子大每服五六十丸食前用白汤送下脾胃虚者用白术三钱陈皮茯苓各一钱煎汤送下<br />
　　导痰汤　五饮汤【俱见痰饮】<br />
　　散聚汤【三因】　治九气积聚状如症瘕随气上下发作心腹绞痛攻刺腰脇小腹防胀大小便不利<br />
　　半夏【汤洗七次】防榔　当归【各七钱半】陈皮【去白】杏仁【去皮尖麸炒】桂心【各二两】茯苓　炙甘草　附子【炮去皮脐】　川芎枳殻【去穰麸炒】厚朴【姜制】吴茱茰【汤浸各一两】<br />
　　毎服四钱水一盏姜三片煎七分食前温服大便不利加大黄<br />
　　沉香降气散【见气】苏合香丸【见中风】<br />
　　宣明三棱汤　治症瘕痃癖积聚不散坚满痞膈食不下腹胀<br />
　　京三棱【三两】白术【一两】蓬术　当归【各半两】防榔　木香【各七钱半】<br />
　　右为末毎服三钱沸汤调下<br />
　　三圣膏<br />
　　用石灰十两细筛过炒红急用好醋熬成膏入大黄末一两官桂末半两搅匀以瓦器封贮纸摊贴患处火烘热贴大黄须锦纹者<br />
　　阿魏膏　治一切痞块更服胡连丸<br />
　　羌活　独活　参　官桂　赤芍药　穿山甲大黄　白芷　生地黄　两头尖　天麻【各五钱】槐柳桃枝【各三钱】红花【四钱】木鼈子【二十枚去殻】乱发【如鸡子大一团】<br />
　　右用香油二斤四两煎黒去渣入发煎发化仍去徐徐下黄丹煎软硬得中入芒硝阿魏苏合油乳香没药各五钱麝香三钱调匀即成膏矣摊贴患处内服丸药黄丹须用真正者效凡贴膏药先用朴硝随患处铺半指厚以纸盖用热熨斗熨良乆如硝耗再加熨之二时许方贴膏药若是肝积加芦荟末同熨<br />
　　加减四物汤【东垣】　治妇人血积<br />
　　当归　川芎　芍药　熟地黄　广茂　桂【去麄皮】京三棱　干漆【炒烟尽各等分】<br />
　　右为麤末毎服二钱水二盏煎法如常<br />
　　当归丸【丹溪】　治妇人月经不调血积证<br />
　　当归　赤芍药　川芎　熟地黄　广茂　京三棱【各半钱】神麯　百草霜【各二钱半】<br />
　　右为细末酒糊为丸桐子大温水下<br />
　　牡丹散【云岐】　治妇人乆虚羸瘦血块走注心腹疼痛牡丹皮　桂心　当归　胡索【各一两】莪术　牛膝　赤芍药【各三两】京三棱【一两半】<br />
　　右为麤末毎服三钱水酒各半盏煎服<br />
　　化气汤【三因】　治息积<br />
　　砂仁　桂心　木香【各二钱半】甘草【炙】茴香【炒】丁香皮青皮【炒】陈皮　干姜　蓬术【炮各半两】胡椒　沉香【各一钱】<br />
　　右为细末毎服二钱姜苏盐汤调下妇人醋汤下<br />
　　痰饮<br />
　　小煮金花丸【洁古】<br />
　　南星　半夏【各一两俱生用】天麻【伍钱】雄黄【二钱】白【三两】<br />
　　右为细末滴水为丸毎服五十丸至百丸先煎浆水沸下药煮令浮为度漉出淡浆水浸另用生姜汤下<br />
　　防风丸【和剂】　治一切风及痰热上攻头痛恶心项背拘急目旋运心怔烦闷手足无力骨节疼痹言语謇涩口眼瞤动神思恍忽痰涎壅塞昏愦健忘虚烦少睡<br />
　　防风【洗】川芎　天麻【去苗酒浸一宿】甘草【炙各二两】硃砂【半两研水飞】<br />
　　右为末炼蜜为丸毎两作十丸以硃砂为衣毎服一丸荆芥汤化服茶酒嚼下亦得无时<br />
　　川芎丸【和剂】　消风壅化痰涎利咽膈清头目治头痛旋运心忪烦热颈项紧急肩背拘倦肢体烦疼皮肤瘙痒脑昏目疼鼻塞声重靣上游风状如虫行<br />
　　川芎　龙脑薄荷叶【焙干各七十五两】桔梗【一百两】甘草【爁三十五两】防风【去苗二十五两】细辛【洗五两】<br />
　　右为细末炼蜜搜和毎一两半分作五十丸毎服一丸腊茶清细嚼下食后临卧<br />
　　化痰玉壶丸【见头痛】<br />
　　丹溪搜风化痰丸<br />
　　人参　僵蚕　槐角　白矾　天麻　陈皮【去白】荆芥【各一两】辰砂【半两】半夏【四两汤浸】<br />
　　右为末姜汁研蒸饼为丸除辰砂为衣毎服四十丸姜汤下<br />
　　小黄丸【洁古】　治热痰咳嗽<br />
　　南星【汤洗】半夏【汤洗】黄芩【各一两】<br />
　　右为细末姜汁浸蒸饼为丸桐子大毎服五七十丸生姜汤下食后<br />
　　小柴胡汤【见寒热】<br />
　　白术丸【洁古】　治湿痰咳<br />
　　南星　半夏【各一两俱汤洗】白术【一两半】<br />
　　右为细末汤浸蒸饼为丸如梧子大毎服五七十丸食后生姜汤下<br />
　　玉粉丸【洁古】　治气痰咳<br />
　　南星　半夏【各一两俱汤洗】橘皮【去白二两】<br />
　　右为细末汤浸蒸饼为丸如桐子大毎服五七十丸人参生姜汤下食后<br />
　　桔梗汤【和剂】　除痰下气治胸脇胀满寒热呕心下坚痞短气烦闷痰逆恶心饮食不下<br />
　　桔梗【细剉防炒】半夏【汤洗七次姜汁制】陈皮【去白各十两】枳实【麸炒赤黄色五两】<br />
　　右为麤末毎服二钱水一中盏入姜五片同煎至七分去滓不拘时温服<br />
　　姜桂丸【洁古】　治寒痰咳嗽<br />
　　南星【洗】半夏【洗】官桂【去麄皮各一两】<br />
　　右为细末蒸饼为丸桐子大毎服三五十丸生姜汤送下食后　痰而能食大承气汤防下之痰而不能食厚朴汤主之<br />
　　胡椒理中丸【和剂】　治肺胃虚寒气不宣通咳嗽喘急逆气虚痞胸膈噎闷脇腹满痛廹塞短气不能饮食呕吐痰水不止<br />
　　欵冬花【去梗】胡椒　甘草【炙】荜拨　良姜　细辛【去苗】陈皮【去白】干姜【各四两】白术【五两】<br />
　　右为细末炼蜜为丸如梧子大每服三十丸加至五十丸温汤温酒米饮任服无时日二<br />
　　呉茱萸汤【仲景】<br />
　　呉茱萸【一升洗】人参【三两】生姜【六两切】大枣【十二枚擘】<br />
　　右四味以水七升煑取二升去滓温服七合日三服<br />
　　桂苓术甘汤【见短气】十枣汤【见水肿】<br />
　　小胃丹<br />
　　芫花【好醋拌匀过一宿于瓦器内不住手搅炒令黒不可焦】甘遂【湿面裹长流水浸半月煮晒干】大防【长流水煮一时再用水洗晒干各半两】大黄【湿纸裹煨勿令焦切焙干再以酒润炒熟焙干一两半】黄檗【炒三两】<br />
　　右为末以白术膏丸如萝卜子大临卧津液吞下或白汤送下取膈上湿痰热积以意消息之欲利空心服　一方加木香防榔各半两<br />
　　大青龙汤【仲景】<br />
　　麻黄【六两去节】桂枝【二两去麄皮】甘草【二两炙】杏仁【四十粒去皮】生姜【三两切】大枣【十二枚擘】石膏【如鸡子大碎如米】<br />
　　右七味以水九升先煑麻黄减二升去上沫内诸药煑取三升去滓温服一升<br />
　　小青龙汤【见咳嗽】小半夏汤【见呕吐】<br />
　　泽泻汤【仲景】<br />
　　泽泻【五两】白术【二两】<br />
　　水二升煑一升分温再服<br />
　　倍术丸【和剂】　治五饮一曰畱饮停水在心下二曰澼饮水在两脇三曰痰饮水在胃中四曰溢饮水溢在膈五曰流饮水在脇间有声皆由饮水过多或饮冷酒所致<br />
　　白术【二两】桂心　干姜【各一两】<br />
　　右为末蜜丸毎服二十丸温米饮下加至三十丸食前服<br />
　　大五饮丸【千金翼】<br />
　　逺志【去心】苦参　蔾芦　白术　乌鱼骨　甘遂大黄　石膏　桔梗　五味子　半夏【汤泡】紫苑前胡　芒硝　括蒌　桂心　肉苁蓉　贝母芫花　人参　当归　茯苓　芍药　大防　葶　黄芩【各一两】常山　甘草　薯蓣　厚朴　细辛【各七钱半】巴豆【三十粒去皮心熬】<br />
　　右三十二味为细末炼蜜丸桐子大酒下三丸日三服稍加之忌肉食生物饧饴冷水<br />
　　五饮汤【海藏】　治五饮最效<br />
　　旋覆花　人参　陈皮【去白】枳实　白术　茯苓厚朴【制】半夏【制】泽泻　猪苓　前胡　桂心　白芍药　炙甘草【已上各等分】<br />
　　右每一两分四服姜十片水二盏煎至七分去滓温服无时因酒成饮加葛根葛花砂仁<br />
　　黄芩利膈丸【见痞】<br />
　　滚痰丸【养生主论】　痰之为病成偏头风成雷头风成太阳头痛晕如坐舟车精神恍惚或口眼瞤动或眉棱耳轮俱痒或颔腮四肢游风肿硬似疼非疼或浑身燥痒搔之则疹随生皮毛烘热色如锦斑成齿颊似痒似痛而疼无定所满口牙浮痛痒不一或嗳气吞酸鼻闻焦臭喉间豆腥气心烦鼻塞咽嗌不利咯之不出咽之不下或因喷嚏而出或因举动而唾其痰如墨又如破絮或如桃胶或如蚬肉或心下如停氷铁闭滞妨闷嗳嚏连声状如膈气或寝梦刑戮刀兵劒防或梦入人家四壁围绕暂得一窦百计得出则不知何所或梦在烧人地上四靣烟火枯骨焦气扑鼻无路可出或不因触发忿怒悲啼两泪而寤或时郊行忽见天边两月交辉或见金光数道回头无有或足膝酸软或骨节腰肾疼痛呼吸难任或四肢肌骨间痛如击戮乍起乍止并无常所或不时手臂麻疼状如风湿或卧如芒刺不安或如毛虫所螫或四肢不举或手足重滞或眼如姜蜇胶粘痒涩开阖甚难或隂晴交变之时胸痞气结闭而不发则齿痒咽痛口糜舌烂及其奋然而发则喷嚏连声初则涕唾稠粘次则清水如注或眼前黒暗脑后风声耳内蝉鸣眼瞤肉惕治之者或曰腠理不宻风府受邪或曰上盛下虚或曰虚或曰寒或曰发邪惟洞虚子备此疾苦乃能治疗病势之来则胸腹间如有二气交纽噎塞烦郁有如烟火上冲头靣烘热眼花耳鸣痰涎涕泪并从肺胃间涌起凛然毛竪喷嚏千百然后遍身烦燥则去衣冻体稍止片时或春秋乍凉之时多加衣衾亦得暂缓或顿饮氷水而定或痛饮一醉而宁终不能逐去病根乃得神秘沉香丸方屡获大效愈人数万但不欲轻传匪人故以隠语括之诗曰甑里翻身甲带金于今头戴草堂深相逢二八求斤正硝煅青礞倍若沉十七两中零半两水丸梧子意须斟除驱怪病安心志水泻双身却不任<br />
　　大黄【蒸少顷翻过再蒸少顷即取出不可过】黄芩【各八两】青礞石【硝煅如金色】沉香　百药煎【此用百药煎乃得之方外秘传盖此丸得此药乃能収敛周身顽涎聚于一处然后利下甚有竒功曰倍若沉者言五倍子与沉香非礞倍于沉之谓也以上各五钱】<br />
　　右为末水丸如梧子大白汤食后空心服　一切新旧失心防志或癫或狂等证毎服一百丸气盛能食狂甚者加二十丸临时加减消息之　一切中风瘫痪痰涎壅塞大便或通或结者毎服八九十丸或加至百丸永无秘结之患　一切阳证风毒脚气遍身游走疼痛毎服八九十丸未效加至百丸　一切无病之人遍身筋骨疼痛不能名者或头疼牙痛或揺或痒风蛙等证风寒鼻塞身体或疼或不疼非伤寒证者服八九十丸痰盛气实者加之　一切吞酸嗳逆膈气及胸中疼闷腹中气块冲上呕沫吐涎状如反胃心下恍忽如畏人捕怵愓不安隂阳闗格变生乖证食饥伤饱忧思过虑心下嘈杂或痛或或昼夜虚饱或饥不喜食急慢喉闭赤眼毎用加减服一切新旧痰气喘或呕吐头运目加减服之一切顋颔肿硬若瘰者及口糜舌烂咽喉生疮者每服六七十丸加蜜少许一处嚼碎噙化睡时徐徐咽之曽有口疮者服二三十丸依前法噙之二三夜瘥　一切男妇大小虚实心疼连腹身体羸瘦发时必呕緑水黒汁冷涎乃至气絶心下温暖者量虚实加减服之若事属不虞之际至于百丸即便回生未至颠危者虚弱疑似之间只服三十丸或五十丸立见生意然后续续进之以瘥为度兼服生津化痰温中理气之药　一切荏苒疾病凡男妇患非伤寒内外等证或酒色过度或吐血或月事愆期心烦志乱或腹胀脇痛劳倦痰或暴行日中因暑伏痰口眼防邪目痛耳愦鼻塞骨节酸疼干呕恶心诸般内外疼痛百药无效众医不识者依前法加减服之效大抵服药须临卧在用熟水一口许咽下便卧令药在喉膈间徐徐而下如日间病出不测疼痛不可忍必欲急除者须是一依前卧法服大半日不可食汤水及不可起身行坐言语直药丸除逐上焦痰滞恶物过膈入腹然后动作方能中病毎夜须连进二次次日痰物既下三五次者仍服前数下五七次或直下二三次而病势顿已者次夜减二十丸头夜所服并不下恶物者次夜加十丸人壮病实者多加至百丸惟侯虚实消息之或服过仰服咽喉稠粘壅塞不利者痰气泛上乃药病相攻之故也少顷药力既胜自然宁帖往往病乆结实于肺胃之间或只暴病全无泛滥者服药下咽即仰卧顿然百骸安静五臓清宁次早先去大便一次其余遍数皆是痰涕恶物看甚麽粪用水搅之尽是痰片粘涎或稍稍腹痛腰肾拘急者盖有一种顽痰恶物闭气滑肠里急后重者状如痢疾片饷即已若有痰涎易下者快利不可胜言顿然满口生津百骸爽快间有片时倦怠者盖因连日病苦不安一时为药力所胜气体暂和如醉得醒如浴方出如睡方起此药并不洞泄刮肠大泻但取痰积恶物自肠胃次第而下腹中糟粕并不相伤其推下肠腹之粪则药力所到之处是故先去其粪其余详悉不能备述服者当自知之<br />

                    <br>
                        　　利痰丸【珠】<br />
　　南星　皂角　石膏　牵牛【头末】芫花【已上各二两】<br />
　　右为细末用姜汁糊丸如梧子大毎服一二十丸量人虚实用之姜汤下　一方加青盐【五钱】巴豆【少许】青礞石【硝煅如金色五钱】若风痰壅塞此药乃为先锋服之痰即已如寒不宜用<br />
　　导痰丸【珠】<br />
　　大半夏【六两分作三分一分用白矾一两为末浸水一分用肥皂角一两为末浸水一分用巴豆肉一百粒为末浸水】<br />
　　右件余药在下以半夏在上浸至十日或半月要常动水令二药相透次相合处拣去巴豆并皂角将余水以慢火煮令水干取出半夏切捣碎晒干或隂干亦佳后入<br />
　　甘遂【制】百药煎【各二两】全蝎　僵蚕【各一两】<br />
　　右为细末薄糊丸如梧子大毎服十丸或十五丸亦量人虚实白汤下<br />
　　妙应丸即控涎丸【见行痹】<br />
　　袪风丸【寳鉴】　有人喜食酸咸酒色过节渗注成痰饮聚于胸膈满则呕逆恶心涎流一臂麻木升则头目昏降则腰脚疼痛深则左瘫右痪浅则厥然仆地此药寛中祛痰搜风理气和血驻顔延年益夀<br />
　　半夏麯　荆芥【各四两】槐角子【炒】白矾【生】橘红　硃砂【各一两】<br />
　　右为末姜汁糊丸每服五六十丸生姜皂角子仁汤送下日三服<br />
　　川芎丸【本事】　治膈上痰<br />
　　川芎【二两细剉慢火熬熟】川大黄【二两蒸令干】<br />
　　右件焙干为末用不蛙皂角五七挺温水揉汁绢滤出查瓦鑵中熬成膏和前二味为丸如桐子大毎服十五丸小儿三丸姜汤下<br />
　　保和丸【见伤食】消暑丸【见伤暑】苏子降气汤【见气】<br />
　　导痰汤【济生】　治痰涎壅盛胸膈留饮痞塞不通<br />
　　半夏【汤洗七次四两】天南星【泡去皮】枳实【去瓤麸炒】赤茯苓【去皮】橘红【各一两】甘草【炙半两】<br />
　　右防咀毎服四钱水一盏姜十片煎八分食后温服<br />
　　小半夏茯苓汤【和剂】<br />
　　半夏　茯苓【各等分】<br />
　　毎服五钱水一盏半姜五片煎七分服无时<br />
　　丁香五套丸　治胃气虚弱三焦痞涩不能宣行水谷故为痰饮结聚胷膈呕吐恶心胀满不食常服温脾顺气【方见肩背痛】<br />
　　二陈汤【和剂】　治痰饮为患或呕逆恶心或头心悸或中脘不快或食生冷饮酒过度脾胃不和并宜服之半夏【汤洗七次】橘红【各五两】白茯苓【三两】炙甘草【一两半】<br />
　　右防咀毎服四钱水一盏姜七片乌梅一枚煎六分不拘时热服<br />
　　青州白丸子【见中风】来复丹【见中暑】<br />
　　八神来复丹【济生】<br />
　　硝石【一两同硫黄为末磁器内以防火炒用桞箆搅不可火太过恐伤药力再研极细名二气末】太隂精石【飞研一两】五灵脂【水澄清滤去砂石晒干】青皮【去白】陈皮【去白各二两】舶上硫黄【透明】沉香　木香【坚实者】天南星【粉白者各一两】<br />
　　右为末飞面糊丸如梧桐子大毎服三十丸空心米饮送下<br />
　　八味丸【见虚劳】<br />
　　六君子汤<br />
　　人参　白术　茯苓　陈皮　制半夏【各一钱】炙甘草【五分】<br />
　　水二盏姜五片煎至一钟去滓不拘时温服<br />
　　理中化痰丸　治脾胃虚寒痰涎内停呕吐少食或大便不实饮食难化咳唾痰涎此属中气虚弱不能统涎归源也<br />
　　人参　白术【炒】干姜　甘草【炙】茯苓　半夏【姜制】<br />
　　右为末水丸桐子大毎服四五十丸白汤下<br />
　　补中益气汤【见伤劳倦】七气汤【见气】越鞠丸【见郁】<br />
　　附方<br />
　　橘皮汤　治胸膈停痰<br />
　　橘皮　茯苓　半夏【各一钱半】旋覆花青皮　桔梗枳殻【姜制】细辛　人参【各一钱】甘草【半钱】<br />
　　右作一服用水二钟姜五片煎一钟食逺服<br />
　　前胡半夏汤　治痰盛<br />
　　前胡　半夏【姜制】茯苓【各二钱】陈皮　木香　紫苏枳殻　甘草【各一钱】<br />
　　右作一服用水二钟生姜三片乌梅一个煎至一钟食逺服<br />
　　桔梗汤　治胸膈胀满短气痰盛呕逆或吐涎沫桔梗【炒】半夏【姜制】陈皮【去白各三钱】枳实【麸炒一钱半】<br />
　　右作一服水二钟姜五片煎一钟不拘时服<br />
　　枇杷叶散　治痰逆此药温胃可思饮食<br />
　　青皮【去白焙】草豆【各半两】前胡　枇杷叶【拭去毛炙黄】半夏【汤泡】茯苓【去皮】人参　大腹皮　白术　厚朴【去麄皮姜汁炙各一两】<br />
　　右防咀毎服四钱水一中盏生姜半分煎至六分去滓不拘时热服<br />
　　旋覆花散　治心胸痰热头目旋痛饮食不下<br />
　　旋覆花　甘草【炙各半两】枳殻【去瓤麸炒】石膏【细研各二两】赤茯苓　麦门冬【去心】柴胡【去苗】人参【各一两】犀角屑　防风【去义】黄芩【各七钱半】<br />
　　右防咀毎服五钱水一大盏生姜半分煎至五分去滓食后良乆温服<br />
　　化涎散　治热痰利胸膈止烦渴<br />
　　凝水石【煅研一两】铅白霜【另研】马牙硝【另研】雄黄【另研各一钱】白矾【枱研】甘草【炙各二两半】龙脑【少许】<br />
　　右为细末研匀毎服一钱不拘时水调下小儿风热痰涎用沙糖水调下半钱此药太凉不可多服<br />
　　辰砂化痰丸　治风痰安神志利咽膈清头目<br />
　　辰砂【飞研为衣】白矾【枯研各半两】天南星【炮一两】半夏麯【三两】<br />
　　右为细末姜汁煑糊和丸如桐子大辰砂为衣毎服三十丸食后生姜汤下<br />
　　半夏利膈丸　治风痰壅盛头疼目咽膈不利涕唾稠粘并治酒过停饮呕逆恶心胸脇引痛腹内有声半夏【汤洗三两】白附子【生用二两】白茯苓【去皮】白矾【生用】人参【去芦】白术　滑石　贝母【各一两】天南星【生用一两半】<br />
　　右为细末糊和丸如梧子大毎服三十丸食后姜汤下<br />
　　破痰消饮丸　治一切停痰留饮<br />
　　陈皮【去白】川姜【炮】京三棱【炮捶碎】草果【面裹煨】良姜【湿纸裹煨】蓬术【炮】青皮【各一两】半夏【汤炮七次三两】<br />
　　右为细末水煑面糊和丸桐子大隂干毎服五十丸食逺姜汤送下<br />
　　化痰铁刷丸　治男妇风痰酒痰茶痰食痰气痰一切痰逆呕吐头疼目肺痿咯脓声如拽锯并皆治之此药坠痰止定喘<br />
　　白附子【炮】南星【炮】半夏【洗】白矾【生用各半两】寒水石皂角【去子各一两】干姜【七钱半】磠砂　轻粉【各一钱】<br />
　　右为细末水煑糊和丸如梧子大毎服二三十丸食后用淡姜汤下<br />
　　沉香堕痰丸　治宿食不消咽膈不利咳痰涎头目昏晕呕逆恶心胸膈不快<br />
　　沉香　木香【各二钱】青皮【去白二钱半】防榔【大者二枚用面裹煨熟】半夏麯【二两】<br />
　　右为细末用生姜汁浸蒸饼和丸如小豆大毎服二十丸不拘时姜汤下<br />
　　茯苓丸【一名指迷状苓丸】本治臂痛具指迷方中云有人臂痛不能举手足或左右时复转移由伏痰在内中脘停滞脾气不流行上与气搏四肢属脾脾滞而气不下故上行攻臂其脉沉细者是也后人为此臂痛乃痰证也但治痰而臂痛自止及妇人产后发喘四肢浮肿者用此而愈<br />
　　半夏【二两】茯苓【一两】枳殻【去瓤麸炒半两】风化朴硝【二钱五分如一时未易成但以朴硝撒在竹盘中少时盛水置当风处即干如芒硝刮取用亦可】<br />
　　右为细末生姜汁煑面糊为丸如桐子大毎服三十丸姜汤送下　累有人为痰所苦夜间两臂如人抽撁两手战掉茶盏亦不能举服此随愈痰药方多唯此立见功效<br />
　　神仙坠痰丸　治痰饮胸膈痞塞此药下痰<br />
　　皂角【无虫蛀者刮去皮酥炙黄色去子净一两六钱】白矾【一两二钱生用】黒牵牛【一斤取头末四两】<br />
　　为细末滴水丸梧子大毎服三十丸渐加至百丸空心温酒送下看病轻重者五日十日愈重者半月一月愈乆服永无瘫痪之疾<br />
　　搜饮丸　治证同前<br />
　　木一枚切下顶去瓤作礶用生白矾半夏麯等分为细末填木内却用原顶盖定麻缕紫于饭甑上炊两次烂研以宿蒸饼和丸如桐子大毎服三五十丸不拘时姜汤下<br />
　　治悬饮心腹气滞两脇多疼<br />
　　半夏【三两捣为末】皂角【六两三两去黒皮酥炙令黄捣为末三两去皮子捣碎以酒一升挼取汁去滓煎成膏将半夏以膏和作饼以青蒿盖出青衣如造麯法捣罗为细末】旋覆花【一两】木香　防榔【各二两】<br />
　　右为细末酒煑面糊和丸如桐子大毎服二十丸食前用姜汤下<br />
　　破饮丸　治五饮停蓄胸膈呼吸之间痛引两脇胀满气促胸腹结为症癖支满胸膈旁及两脇抢心疼痛饮食不下反胃吐逆九种心疼积年宿食不消乆疟乆痢遁尸疰忤颠癎厥运心气不足忧愁思虑妇人腹中诸病悉能治之<br />
　　荜拨　丁香【不见火】缩砂仁　蝎梢　胡椒　木香【不见火】乌梅肉　青皮　巴豆【去皮膜各等分】<br />
　　右将青皮巴豆以浆水同浸一宿次日滤出同炒青皮焦去巴豆水淹乌梅肉蒸一炊乆细研为膏入药末和匀丸如菉豆大毎服五七丸临睡生姜汤送下<br />
　　八珍丸　治膈痰结实满闷喘逆<br />
　　丹砂【研半两】犀角【镑】羚羊角【镑】茯神【去木】牛黄【研】龙脑【研各二钱】牛胆南星　硼砂【研各一两】<br />
　　右为细末研匀炼蜜和丸如鸡头实大毎服一丸食后细嚼人参荆芥汤下<br />
　　鹅梨煎丸　治热痰凉心肺利胸膈解热毒补元气大鵞梨【二十枚去皮核用净布绞取汁】薄荷【生半斤研汁】皂角【不蛀者十挺去皮子浆水二升挼取浓汁】白蜜【半斤】生地黄【半斤研取汁同上五味慢火熬膏和下药】人参　白茯苓【去皮】白蒺藜【炒去刺】肉苁蓉【酒浸切焙干】牛膝【酒浸】半夏【汤泡】木香【各一两】防榔【煨二两】防风【去义】青橘皮【去白】桔梗【炒】羌活　白术　山药【各七钱半】甘草【炙各半两】<br />
　　右为细末同前膏拌匀杵令得所丸如梧子大毎服十五丸加至二十丸食后荆芥汤送下日二服<br />
　　麝香丹砂丸　治痰热咽膈不利头目昏痛<br />
　　麝香【另研】木香　丁香　犀角　甘草【炙各二钱半】龙脑【另研一钱】人参　藿香【去梗】牛胆南星　防风【去义】黄茋【各半两】麦门冬【去心七钱半】丹砂【另研一两】<br />
　　右为细末炼蜜和丸如鸡头实大毎服一丸食后嚼破用荆芥汤下<br />
　　金硃化痰丸　治痰热安神志除头痛晕心忪恍忽胸膈烦闷涕唾稠粘咳嗽咽嗌不利<br />
　　皂角子仁【炒】天竺黄【另研】半夏【汤浸洗七次生姜二两去皮同捣作饼炙防黄】白矾【透明者枯过另研以上各四两】龙脑【另研半两】辰砂【水飞研二两】<br />
　　右将皂角仁半夏为末与诸药研匀生姜汁煑面糊丸如桐子大金箔二十片为衣毎服十五丸加至二十五丸食后姜汤下<br />
　　皂角化痰丸【东垣】　治劳风心脾壅滞痰涎盛多喉中不利涕唾稠粘嗌塞吐逆不思饮食或时昏愦<br />
　　皂角木白皮【酥炙】白附子【炮】半夏【汤洗七次】天南星【炮】白矾【枯】赤茯苓【去皮】人参【各一两】枳殻【炒二两】<br />
　　右为细末生姜汁面糊丸如梧子大毎服三十丸温水送下食后<br />
　　法制清气化痰丸　顺气快脾化痰消食<br />
　　半夏　南星【去皮脐】白矾　皂角【炒】干姜【各四两】<br />
　　右先将白矾等三味用水五碗煎取水三碗却入半夏二味浸两日再煑至半夏南星无白防为度晒干陈皮　青皮【去穣】紫苏子【炒】萝卜子【炒另研】杏仁【去皮尖炒研】葛根　神麯【炒】麦孽【炒】山查　香附【各二两】<br />
　　右为末蒸饼丸桐子大毎服五七十丸临卧食后茶汤下<br />
　　薛新甫曰一男子素厚味胸满痰盛余以膏梁之人内多积热与此丸服之而愈彼见有騐修合餽送脾胃虚者无不受害<br />
　　飞矾丹　化痰神效<br />
　　白矾【通明者二两枯】白僵蚕【一两半用米醋浸一宿炒】半夏【汤洗七次】南星【各一两切作片子用皂角一两半去皮用水一小盌同熬水尽去皂角不用只用南星】<br />
　　细末姜汁糊丸如桐子大水丸亦可每服十五丸至二十丸姜汤下　又治喉闭用薄荷两叶以新汲水浸少时嚼薄荷吞药用水送下咽不得即用十五丸捣细用皂角水调灌下即开　又治水儿急慢惊风牙闗紧急不可开者亦用皂角水调涂牙龈上入咽即活<br />
　　法制半夏【御药】　消饮化痰壮脾顺气<br />
　　用大半夏汤洗泡七遍以浓米泔浸一日夜毎半夏一两用白矾一两半研细温水化浸半夏上留水两指许频搅冬月于暖处顿放浸五日夜取出焙干用铅白霜一钱温水化又浸一日夜通七日尽取出再用浆水慢火煮勿令滚浆水极熟取出焙干以磁器収贮毎服一二粒食后细嚼温姜汤下又一法依前制成半夏毎一两用白矾水少许渍半夏细飞硃砂末淹一宿敛干焙用依前法亦可用生姜自然汁渍焙用<br />
　　神芎导水丸【心印下同】<br />
　　黄芩【一两】黄连　川芎　薄荷【各半两】大黄【二两】滑石黒牵牛【头末各四两】<br />
　　河间制治一切热证其功不可尽述设或乆病热郁无问瘦痿老弱并一切证可下者始自十丸以为度常服此药除肠胃积滞不伤和气推陈致新得利便快并无药燥搔扰亦不因倦虚损遂病人心意或热甚必急须下者使服四五十丸未效再服以意消息常服二三十丸不动脏腑有益无损或妇人血病下恶物加桂半两病徴者常服甚者取利因而结滞开通恶物自下也凡老弱虚人脾胃经虚风热所郁色黒齿稿身瘦痿黄或服甘热过度成三消等病若热甚于外则肢体躁扰病于内则神志躁动怫郁不开变生诸证皆令服之惟脏腑滑泄者或裹寒脉迟者或妇人经病产后血下不止及孕妇等不宜服<br />
　　十枣汤【见水肿】<br />
　　舟车神祐丸<br />
　　甘遂　芫花　大防【各一两俱醋炒】大黄【二两】黒牵牛【头末四两】青皮　陈皮　木香　防榔【各半两】轻粉【一钱】取蛊加芜荑【半两】<br />
　　为末水丸空心服河间依仲景十枣汤例制出此方主疗一切水湿为病戴人云十枣泄诸水之上药所谓温药下者是已如中满腹胀喘嗽淋闭水气虫肿留饮癖积气血壅滞不得宣通风热燥郁肢体麻痹走注疼痛乆新疟痢等患妇人经病带下皆令按法治之病去如扫故贾同知称为神仙之竒药也縁此方河间所定初服五丸日三服加至快利后却常服以病去为度设病愈后平人能常服保养宣通气血消运饮食若病痞闷极甚者便多服反烦满不开转加痛闷宜初服二丸毎服加二丸加至快利为度以意消息小儿丸如麻子大随强弱増损三四嵗者三五丸依前法加减至戴人变为神芎丸神秘不传然毎令病人夜卧先服百余粒继以濬川等药投之五更当下种种病出投下少末再服和膈药须以利为度有五日一下者三日一下者病轻者可二三度止重者五六度方愈是擒纵卷舒之妙临证制宜非言可谕观其药虽峻急认病的确自非老手谙练有大负荷者焉敢见诸行事予毎亲制用之若合符节然又随人强弱当依河间渐次进服强实之人依戴人治法行之神效<br />

                    <br>
                        　　大圣濬川防<br />
　　大黄【煨】牵牛【取头末】郁李仁【各一两】木香【三钱】芒硝【三钱】甘遂【半钱】<br />
　　评曰此下诸积之圣药也诸湿为土火热能生湿土故夏热则万物湿润秋凉则湿复燥干湿病本不自生因于火热怫郁水液不能宣通停滞而生水湿也凡病湿者多自热生而热气多为兼病内经云明知标本正行无问者是也夫湿在上者目黄而靣浮在下者股膝肿厥在中者肢满痞膈痿逆在阳不去者乆则化气在隂不去者乆则成形世俗不详内经所言留者攻之但执补燥之剂怫郁转加而病愈甚也法当求病之所在而为施治泻实补虚除邪养正以平为期而已又尝考戴人治法假如肝木乘脾土此土不胜木也不胜之气寻救于子己土能生庚金庚为大肠味辛者为金故大加生姜使伐肝木然不开脾土无由行也遂以舟车丸先通闭塞之路是先泻其所不胜后以姜汁调濬川散大下之是泻其所胜也戴人毎言导水丸必用禹功防继之舟车丸必以濬川防随后如寒疝气发动腰脚胯急痛者亦当下之以泻其寒水世俗闇于治体一概卤莽有当下而非其药终致委顿而已岂知巴豆可以下寒甘遂芫花可以下湿大黄芒硝可以下燥如是分经下药兼食疗之非守一方求其备也故戴人曰养生与攻疴本自不同今人以补剂疗病宜乎不效是难言也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷二十二<br />
<子部,医家类,证治准绳><br />
　　钦定四库全书<br />
　　证治准绳卷二十三<br />
　　明　王肯堂　撰<br />
　　类方<br />
　　诸气门<br />
　　咳嗽<br />
　　金匮咳而脉浮者厚朴麻黄汤主之<br />
　　厚朴【五两】麻黄【四两】石膏【如鸡子大】杏仁　半夏　五味子【各半升】干姜　细辛【各二两】小麦【一升】<br />
　　右以水一斗三升先煑小麦熟去查内诸药煑取三升温服一升日三服<br />
　　安肾丸【指直】　治肾经虚寒咳嗽痰唾靣色黯黒小腹动气作痛【见喘】<br />
　　桂枝汤【见伤湿】<br />
　　易简杏子汤　治咳嗽不问外感风寒内伤生冷及虚劳咯血痰饮停积皆治疗之<br />
　　人参　半夏　茯苓　细辛【减半】干姜【减半】甘草　桂枝【减半】五味子　芍药【各等分】<br />
　　右防咀毎服四钱水一盏半杏仁去皮尖剉五枚生姜三片煎至六分去查温服　若感冐得加麻黄【等分】若脾胃素实者用御米殻去筋膜剉碎以醋淹炒等分加之毎帖加乌梅一枚煎服尤妙呕逆恶心者不可用此　若乆年咳气虚喘急去杏仁人参倍加麻黄芍药干姜五味子各増一半一名小青龙汤<br />
　　附济生橘苏散　治伤风咳嗽身热有汗恶风脉浮数有热服杏子汤不得者<br />
　　橘红　紫苏叶　杏仁【去皮】五味子　制半夏　桑白皮【炙】贝母【去心】白术【各一两】甘草【炙半两】<br />
　　右防咀毎服四钱水一盏生姜五片煎七分温服无时<br />
　　二陈汤【见痰饮】<br />
　　宁化痰汤　治感冐风寒咳嗽鼻塞<br />
　　桔梗　枳殻【麸炒】半夏【姜汤泡七次】陈皮　前胡　干葛茯苓【各一钱】紫苏【一钱二分】麻黄【一钱冬月加夏月减】杏仁【炒去皮】桑皮【各一钱】甘草【四分】<br />
　　水二钟姜三片煎八分食逺热服<br />
　　金沸草散【和剂】　治肺感寒邪鼻塞声重咳嗽不已旋覆花【去梗】麻黄【去节】前胡【去芦各七分】荆芥穗【一钱】甘草【炒】半夏【汤洗七次姜汁浸】赤芍药【各五分】<br />
　　水一盏半生姜三片枣一枚煎八分不拘时温服<br />
　　消风散【见晕】六君子汤【见痰饮】六味丸【见虚劳】黄连解毒汤【见发热】<br />
　　栀子仁汤<br />
　　郁金　枳殻【麸炒】升麻　山栀仁【炒各等分】<br />
　　右服五钱水煎<br />
　　麦门冬汤　治火热乗肺咳嗽有血胸膈胀满五心烦热<br />
　　麦门冬　桑白皮【炒】生地黄【各一钱】半夏　紫苑桔梗　淡竹叶　麻黄【各七分】五味子　甘草【各五分】<br />
　　右姜水煎服<br />
　　白虎汤【见发热】香薷饮【见中暑】补中益气汤【见劳倦】<br />
　　华盖防【和剂】　治肺受风寒咳嗽声重胸膈烦满头目昏<br />
　　麻黄【去根节】紫苏子【炒】杏仁【炒去皮尖】桑白皮【炒】赤茯苓【去皮】橘红【已上各一钱】甘草【五分】<br />
　　水二钟生姜五片红枣一枚煎至一钟去滓不拘时服<br />
　　加减麻黄汤　治肺感寒邪咳嗽<br />
　　麻黄【去节二钱】杏仁【炒去皮尖】半夏【姜制】陈皮【各一钱】辣桂　甘草【炙各半钱】<br />
　　水二钟生姜四片紫苏半钱同煎至一钟去滓不拘时服<br />
　　小柴胡汤【见徃来寒热】<br />
　　小青龙汤<br />
　　麻黄　芍药　干姜　炙甘草　细辛　桂枝【各三两】五味子　半夏【各半升汤洗】<br />
　　右八味以水一斗先煑麻黄减二升去上沫内诸药煑取三升去滓温服一升<br />
　　白术酒【见中湿】辰砂化痰丸【见痰饮】<br />
　　八风丹　治诸风及痰热上攻头痛靣赤目旋运鼻塞咽干颈项不利痰唾稠浊神情如醉百节疼痛耳啸蝉鸣靣上游风口眼蠕动<br />
　　滑石【细研】天麻【酒浸各一两】龙脑【研】麝香【研各二钱五分】白僵蚕【防炒】白附子【炮各半两】半夏【白矾制二两】凝水石【火烧通赤细研水飞半斤】<br />
　　右件药捣罗为细末入研者药同研令匀炼蜜和丸如樱桃大毎服一丸细嚼温荆芥汤下茶清亦得食后服<br />
　　竹叶石膏汤【见消瘅】<br />
　　应梦人参散【和剂】<br />
　　甘草【炙六两】人参　桔梗　青皮　白芷　干葛白术【各三两】干姜【炮五钱半】<br />
　　毎服三钱水一盏姜二片枣二枚煎七分不拘时温服<br />
　　观音应梦散【夷坚志】<br />
　　人参【一寸用官拣者】胡桃【二枚去殻不去皮】<br />
　　右以水二盏姜五片枣二枚临卧煎服盖人参定喘带皮胡桃能敛肺也<br />
　　欵冬花散【和剂】<br />
　　知母　桑叶【洗焙】欵冬花【去梗各十两】阿胶【炒】麻黄【去根节】贝母【去心炒】杏仁【去皮尖各四十两】甘草【炙】半夏【汤洗姜制各二十两】<br />
　　毎服三钱水一盏姜三片煎七分食后温服<br />
　　二母散【和剂】<br />
　　知母　贝母【各等分】<br />
　　毎服五钱水二盏姜三片煎八分温服无时<br />
　　四七汤【见气】<br />
　　紫苑葺汤【济生】　治饮食过度或食煎邪热伤肺咳嗽咽痒痰多唾血喘急脇痛不得睡卧<br />
　　紫苑茸【洗】欵冬花　百合【蒸焙】杏仁【去皮尖】阿胶【蛤粉炒】经霜桑叶　贝母【去心】蒲黄【炒】半夏【各一两制】犀角【镑】甘草【炙】人参【各半两】<br />
　　右防咀毎服四钱水盏半姜五片煎八分食后温服<br />
　　润肺丸【统防】<br />
　　诃子　五味子　五倍子　甘草【各等分】<br />
　　右为末蜜丸噙化　乆嗽加莺粟殻<br />
　　清音丸【统防】<br />
　　桔梗　诃子【各一两】甘草【五钱】硼砂　青黛【各三钱】氷片【三分】<br />
　　右为细末炼蜜丸如龙眼大毎服一丸噙化<br />
　　橄防丸【得效】<br />
　　百药煎　乌梅　甘草　石膏【各等分】<br />
　　右为末炼蜜丸如弹子大临卧噙化一丸<br />
　　清咽宁肺汤【统防】<br />
　　桔梗【二钱】山栀【炒】黄芩　桑皮　甘草　前胡　知母　贝母【各一钱】<br />
　　水二钟煎八分食后服<br />
　　蛤蚧汤　治咳嗽吐脓血及肺痿羸瘦涎涕稠粘蛤蚧【酒浸酥炙】知母【焙】贝母【焙】鹿角胶【炙令燥】枇杷叶【去毛炙】葛根　人参　桑皮【炙】甘草【炙】杏仁【汤浸去皮尖双仁炒已上各一两】<br />
　　每服三钱水一盏半煎至八分去滓不拘时温服<br />
　　保和汤　治劳证乆嗽肺燥成痿服之决效<br />
　　知母　贝母　天门冬【去心】麦门冬【去心】欵冬花【各一钱】天花粉　薏苡仁【炒】杏仁【去皮尖炒各五分】五味子【十二粒】马兜铃　紫苑　桔梗　百合　阿胶【蛤粉炒】当归百部【各六分】粉草【炙】紫苏　薄荷【各四分】<br />
　　水二钟姜三片煎七分入饴糖一匙食后服　吐血或痰带血加炒蒲黄生地黄小蓟　痰多加橘红茯苓蒌仁　喘去紫苏萡荷加苏子桑皮陈皮<br />
　　知母茯苓汤　治肺痿喘嗽不已往来寒热自汗知母　白术【各八分】茯苓【去皮】五味子　人参　半夏【汤泡七次】柴胡　甘草【炙各一钱】薄荷　川芎　阿胶【各半钱】欵冬花　桔梗　麦门冬　黄芩【各七分】<br />
　　水二钟姜五片煎至一钟食后服<br />
　　紫苑散　治欬中有血虚劳肺痿<br />
　　人参　紫苑【各一钱】茯苓　知母　桔梗【各一钱半】阿胶【蛤粉炒一钱】贝母【一钱二分】五味子【十五粒】甘草【五分】<br />
　　水二钟煎八分食后服<br />
　　五味子汤　治咳嗽皮肤干燥唾中有血胸膈疼痛五味子【炒】桔梗【炒】紫苑　甘草【炒】续断【各五分】竹茹【一钱】赤小豆【一撮】生地黄　桑白皮【炒各二钱】<br />
　　右水煎服<br />
　　本事鼈甲丸　治劳嗽虚证及鼻流清涕耳作蝉鸣眼见黒花一切虚证丈夫妇人皆可服<br />
　　五味子【二两】鼈甲　地骨皮【各三两】<br />
　　右为末炼蜜丸如梧子大空心食前温酒或盐汤任意服三五十丸妇人醋汤下【此方廼曲江人家秘方服效者众且处方有理】<br />
　　三汤【和剂】　治寒燠不常暴嗽喘急鼻塞痰壅<br />
　　麻黄【不去节】杏仁【不去尖】甘草【不炙各等分一本甘草减半】<br />
　　毎服五钱水一钟生姜五片煎服有汗即瘉<br />
　　青金丸【三因】　治肺虚风壅咳嗽喘满咯痰血<br />
　　杏仁【去皮尖二两用牡蛎煅成粉与杏仁同炒黄色去牡蛎粉不用】青黛【一两】<br />
　　右为末研匀用黄蜡一两镕化搜和丸如弹子大压扁如饼毎用梨三个或软柿饼一个去核入药在内湿纸裹煨约药镕方取出去火毒细嚼糯米饮下一方名甲乙饼治咳出血片兼痰内有血丝不问年深日近但只声在一服取效右用青黛一两牡砺粉七钱杏仁七粒去皮尖研蜡丸汤使同上<br />
　　人参养肺丸　治肺胃俱伤气奔于上客热薫肺咳嗽喘急胷中烦悸悌唾稠粘吐血呕血并皆治之人参【去芦】黄茋【蜜炙各一两八钱】白茯苓【去皮】蒌根【各六钱】杏仁【炒去皮二两四钱】半夏麯【炒四两】皂角子【三十个炒去皮】<br />
　　右为细末炼蜜和丸如弹子大毎服一丸食后细嚼用紫苏汤送下喘用桑白皮汤下<br />
　　宁肺汤　治荣卫俱虚发热自汗肺气喘急咳嗽痰涎人参　当归　白术　熟地黄川芎　白芍药麦门冬【去心】五味子　桑白皮　白茯苓【去皮】甘草【炙以上各一钱】阿胶【蛤粉炒一钱半】<br />
　　右作一服用水二钟生姜五片煎至一钟食后服贝母　杏仁【去皮尖】桑白皮【各二钱】五味子　知母甘草【各一钱】欵冬花【一钱半】<br />
　　右作一服用水二钟生姜三片煎至一钟食后服<br />
　　治嗽得效方　治诸嗽乆不瘥<br />
　　人参　欵冬花　白矾【枯】佛耳草　甘草【各二钱】<br />
　　右剉碎作一服用水二钟生姜三片枣一枚乌梅半个煎至七分食后服<br />
　　治嗽补虚方<br />
　　牛骨【一副取髓】白沙蜜【八两】杏仁【四两汤去皮尖另研如泥】干山药【刮去皮四两研为细末】胡桃肉【四两去皮另研如泥】<br />
　　右将牛骨髓沙蜜砂锅内煎熬沸以绢帛泸去滓盛在磁瓶内将山药杏仁胡桃三味亦入瓶内以纸宻封瓶口重汤内煑一日一夜取出毎日早晨用白汤化一匙服<br />
　　雌黄丸　治防嗽乆嗽劳嗽<br />
　　右以金粟丸叶子雌黄一两研细用纸筋泥固济小合子一个令干勿令泥厚将药入合子内水调赤石脂封合子口更以泥封之候干坐合子于地上上靣以末入窰瓦坯子壅合子令作一尖子上用炭十斤蔟定顶上着火一熨斗笼起令火从上渐炽侯火销三分去尖看瓦坯通红则去火侯冷开合子取药当如镜靣光明红色入乳鉢内细研汤浸蒸饼和丸如粟米大毎服三丸五丸食后用甘草汤下服后睡良乆妙<br />
　　紫金散　治一切痰嗽日夜不得眼卧<br />
　　天南星【去皮脐】白矾　甘草【已上各半两】乌梅【取肉二两】<br />
　　右为麤散用慢火于银石器内炒令紫色放冷研为细末毎服二钱临卧时身体都入铺卧内用虀汁七分温汤三分暖令稍热调前药末服之咽下便仰卧低枕想药入于肺中须臾得睡其嗽立止<br />
　　治乆咳嗽上气心胷烦热唾脓血<br />
　　紫苏子【防炒】鹿角胶【捣碎炒】杏仁【汤泡去皮尖双仁炒防黄以上各三两】生姜汁【一合】白蜜【一中盏】生地黄汁【一合】<br />
　　右前三味都捣令熟入姜汁地黄汁蜜相和以慢火熬成膏于不津器中宻封之每服半匙许用温粥饮调下日三四服<br />
　　苏子煎　治上气咳嗽<br />
　　紫苏子　生姜汁生地黄汁　白蜜　杏仁【各一升】<br />
　　右捣苏子以地黄汁姜汁浇之以绢绞取汁更捣以汁浇之绞令味尽去滓熬令杏仁防黄黒如脂又以汁浇之绢绞徃来六七度令味尽去滓内蜜合和置铜器中于汤上煎之令如饴毎服方寸匕日三夜一一方无地黄汁<br />
　　救急疗上气欬肺气胸痛病源欬嗽上气者肺气有余也肺感于寒则成咳嗽肺主气气有余则喘咳上气此为邪抟于气气壅滞不得宣通是为有余故咳嗽而上气也其状喘咳上气及多涕唾靣目浮肿则气逆也<br />
　　杏仁【三大升去皮尖及双仁者研如泥】白蜜【一大升】牛酥【二大升】<br />
　　右将杏仁于磁盆中用水研取汁五升净磨铜铛勿令脂腻先倾三升汁于铛中刻木记其深浅又倾汁二升以缓火煎减至于所记处即内蜜酥等煎还至木记处药乃成贮于不津磁器中每日三度以暖酒服一大匙不能饮酒和粥服亦得服至一七日唾色变白二七日唾稀三七日咳断此方非独治咳兼补虚损去风冷悦肌肤白如瓠妇人服之尤佳<br />
　　百合汤　治肺气壅滞咳嗽喘闷膈脘不利气否多渴腰漆浮肿小便淋涩<br />
　　百合　赤茯苓　陈皮【汤浸去白】紫苏茎叶　人参大腹皮　猪苓【去黒皮】桑根白皮　枳殻【麸炒】麦门冬【去心】甘草【炙各一两】马兠铃【七枚和皮】<br />
　　右麤捣筛每服四钱水一盏半入生姜一枣六同煎至八分去滓不拘时温服<br />
　　葶苈散　治咳面目浮肿不得安卧涕唾稠粘甜葶苈【隔纸炒】郁李仁【汤去皮炒】桑白皮【各一两】紫苑【去苗土】旋覆花　防榔　木通【各半两】大腹皮【七钱半】<br />

                    <br>
                        　　右为散每服三钱水一中盏生姜半分煎至六分去滓不拘时温服<br />
　　天门冬丸　治肺藏壅热咳痰唾稠粘<br />
　　天门冬【去心一两半焙】百合　前胡　贝母【煨】半夏【汤洗去滑】桔梗　桑白皮　防己　紫苑　赤茯苓　生干<br />
　　地黄　杏仁【汤浸去皮尖双仁麸炒黄研如膏已上各七钱半】<br />
　　右为细末炼蜜和捣二三百杵丸如桐子大每服二十丸拘时生姜汤送下日三服<br />
　　前胡散治咳涕唾稠粘心胸不利时有烦热<br />
　　前胡　桑白皮　贝母【煨各一两】麦门冬【一两半去心】甘草【一两炙】杏仁【半两汤浸去皮尖双仁炒】<br />
　　右为散毎服四钱以水一中盏入姜半分煎至六分去滓温服无时<br />
　　乆嗽【丹溪】　肺受风寒乆嗽非此不能除南星欵冬花鹅管石佛耳草雄黄为末拌艾以姜一厚片留舌上次用艾上烧之须令烟入喉中一方无佛耳草有郁金又方鵞管石雄黄各一分半另为末欵冬花佛耳草各一分半另为末却用纸一幅方方阔四五寸以鸡子清涂中央四旁各悬一寸许不涂然后以鵞管石雄黄末掺于鸡子清上又以欵冬花佛耳草末掺其上覆之又用箭筋从不涂纸旁卷起为一纸筒用糊粘牢其旁抽箭筯出焙干用时将一纸筒含在口一头火烧以口吸烟令咽之咽至烧筒尽为度却吃茶二三口压之　疗乆嗽薫法毎旦取欵冬花好鸡子少许蜜拌花使润纳一升铁铛中又用一瓦碗鑚一孔孔内安小竹筒或笔管亦得其筒稍长置碗铛相合及挿筒处皆面糊涂之勿令泄气铛下着炭火少时欵冬花烟自竹管出以口含筒吸取咽之如胸中稍闷须举头即将指按住竹筒勿令漏烟出气及烟尽止凡如是五日一为之至六日则饱食羊肉馄饨一顿永瘥【一法不用铛碗用有嘴瓦瓶烧药盖住瓶口却以口于瓶嘴吸烟咽之尤防】<br />
　　枳殻汤【洁古】　治乆嗽胸膈不利者多上焦发热<br />
　　枳殻【炒三两】桔梗【二两】黄芩【一两半】<br />
　　右为细末毎早取二两半水三盏煎至一盏日作三服午时中时卧时各一服三日七两半服尽又服半夏汤用半夏姜制切片毎三钱半水盏半姜五片煎至一盏食后日二三服二三日服了再服枳殻丸尽其痰为度　论曰先消胸中痰气后去膈上痰再与枳术丸谓首尾合治尽消其气令痰不复作也<br />
　　欵气丸【洁古】　治乆嗽痰喘肺气浮肿<br />
　　青皮　陈皮　防榔　木香　杏仁　茯苓　郁李仁【去皮】川当归　广茂　马兜铃【炮】葶苈【各三钱】人参　防己【各四钱】牵牛【头末二两半】<br />
　　右为细末姜汁面糊丸如梧桐子大毎服二十丸加至七十丸食后姜汤送下<br />
　　马兜铃丸【洁古】　治多年喘嗽不止大有神功<br />
　　马兜铃【去土】半夏【汤洗七次焙干】杏仁【去皮尖麸炒各一两】巴豆【二十一粒去皮油研】<br />
　　已上除巴豆杏仁另研外余为细末用皂角膏子为丸如梧子大雄黄为衣每十丸临卧煎乌梅汤下以利为度<br />
　　贝母汤【本事】　治诸嗽乆不瘥<br />
　　贝母【一两去心姜制】黄芩【半两】干姜【生】五味子　陈皮【各一两】桑白皮【半两】半夏　柴胡　桂心【各一两】木香　甘草【各二钱半】<br />
　　右为麤末毎服五钱水一盏半加杏仁七粒去皮尖生姜七片煎去滓热服有蒋氏之妻积年嗽制此方授之一服瘥以治诸般嗽悉愈【右方有寒有热有収有散诸嗽通用也】<br />
　　人参散　治诸咳嗽喘急语言不出年乆者多服见效人参　知母　贝母　马兜铃【去皮用肉】麻黄【去节】杏仁【生用】半夏【已上各一钱半】天仙藤【一钱】<br />
　　右作一服水二钟乌梅一枚蜜一匙煎至一钟临睡服<br />
　　人参清肺汤【和剂】　治肺胃虚寒欬嗽喘急坐卧不安并治乆年劳嗽吐血腥臭<br />
　　地骨皮　人参【去芦】阿胶【麸炒】杏仁【去皮尖麸炒】桑白皮【去麄皮】知母　乌梅【去核】炙甘草　鸎粟殻【去蒂盖蜜炙各等分】<br />
　　右防咀毎服三钱水一盏半乌梅枣子各一枚煎一盏临卧温服<br />
　　参粟汤【和剂】<br />
　　人参　欵冬花　鸎粟殻【醋炙各等分】<br />
　　毎服四钱水一钟阿胶一钱乌梅一个煎七分临卧温服<br />
　　丹溪乆嗽丸子<br />
　　海蛤粉【研细】胆星【臣】杏仁【臣】诃子【佐】青黛【佐】皂角【使】<br />
　　右为末姜汁丸如桐子大姜汤下<br />
　　乆嗽乃积痰乆留肺脘粘滞如胶气不能升降或挟湿与酒而作<br />
　　香附子【童便浸】僵蚕【炒】海蛤粉　蒌仁　蜂房杏仁　姜汁　竹沥　神麯【各等分】<br />
　　右为末蜜调噙化<br />
　　谢老人形实夏月无汗成乆嗽痰<br />
　　半夏【姜制】紫苏叶【各一两】<br />
　　右二味入莎末蚬殻末神麯末以蒌瓤桃仁半两和丸先服三抝汤三贴方服此丸子<br />
　　男子五十嵗旧年因暑月入冷水作劳患疟后得痰嗽次年夏末得脉而左手虚叩之必汗少而有痰身时时发热痰如稠黄胶与下顶方药仍灸大顀风门肺俞三处<br />
　　半夏【一两】白术【七钱】茯苓【六钱】黄芩　陈皮　桔梗　枳殻　石膏【煅各半两】僵蚕【炒二钱半】五味子【一钱半】<br />
　　右用神麯糊丸姜汤下三十丸先与三抝汤加黄芩白术二贴夜与小胃丹十丸以搅其痰<br />
　　肾气八味丸【见虚损】生料鹿葺丸【见溲血】<br />
　　大兎丝子丸【和剂】　治肾气虚损五劳七伤脚膝酸疼面色黧黒目耳鸣心忡气短时有盗汗小便滑数兎丝子【净洗酒浸】泽泻　鹿茸【去毛酥炙】石龙芮【去土】肉桂【去麄皮】附子【炮去皮各一两】石斛【去根】熟干地黄　白茯苓【去皮】牛膝【酒浸一宿焙干】续断　山茱萸【去核】肉苁蓉【酒浸切焙】防风【去芦】杜仲【去麄皮炒去丝】补骨脂【去毛酒炒】荜澄茄　沉香　巴防【去心】茴香【炒各三两】五味子　桑螵蛸【酒浸炒】覆盆子【去枝叶萼】芎防【各半两】<br />
　　右为细末酒煑面糊丸如桐子大毎服二十丸空心温酒盐汤任下<br />
　　时行三苏饮【见发热】<br />
　　干咳嗽丹溪云干咳嗽极难治此系火郁之证乃痰郁其火邪在中用苦桔梗以开之下用补隂降火之剂不已即成劳倒仓法好此得志者有之宜用补隂方四物汤加竹沥炒檗之类<br />
　　海藏云甘桔汤此仲景少隂咽痛药也孙真人治肺痈吐脓血用生甘草加减二十余条【甘桔汤方用桔梗三两甘草一两白术煎服】<br />
　　欬逆气者加陈皮　欬嗽者加贝母知母　欬发渴者加五味子　吐脓血者加紫苑　肺痰者加阿胶靣目肿者加茯苓　呕者加生姜半夏　少气者<br />
　　加人参麦门冬　肤痛者加黄茋　目赤者加栀子黄连　咽痛者加防粘子竹茹　声不出者加半夏桂枝　疫毒头肿者加防粘子大黄芒硝　胸痛膈不利者加枳殻　心胸痞者加枳实　不得眠者加栀子　发狂者加防风荆芥　酒毒者加葛根陈皮<br />
　　一中年妇人干咳寸脉滑动似荳状余皆散大不浮左大于右毎五更心躁热有汗但怒气则甚与桔梗不开诸药不效遂以石膏香附为君芩连青黛门冬蒌陈皮炒檗归桔为臣五味子砂仁川芎紫苑佐之凡二十余贴而安<br />
　　喉中有声射干麻黄汤【仲景】<br />
　　射干　细辛　紫苑　欵冬花【各三两】麻黄　生姜【各四两】五味子　半夏【各半升】大枣【七枚】<br />
　　水一斗二升先煑麻黄两沸去上沫纳诸药煑取三升分温三服<br />
　　白前汤【千金】　治欬逆上气身体浮肿短气肿满日夕倚壁不得卧喉中水鸡声<br />
　　白前　紫苑　半夏　大防【各三两】<br />
　　水一斗浸一宿明旦煑取三升分三服<br />
　　清金汤　治丈夫妇人逺年近日咳嗽上气喘急喉中涎声胸满气逆坐卧不宁饮食不下<br />
　　陈皮【去白】薏苡仁　五味子　阿胶【炒】茯苓【去皮】紫苏桑白皮　杏仁【去皮尖炒】贝母【去心】欵冬花　半夏麯<br />
　　百合【各一钱】粟殻【蜜炒】人参　甘草【炙各半钱】<br />
　　右作一服水二钟生姜三片枣二枚乌梅一枚煎一钟食后服<br />
　　失音杏仁煎　治欬嗽失音不出<br />
　　杏仁【去皮尖三两研】生姜汁　白蜜　饧糖【各一两半】桑皮贝母【去心】木通【各一两二钱半】紫苑【去土】五味子【各一两】<br />
　　右剉碎用水三升熬至半升去滓入前杏仁等四味再熬成膏毎服一匕含化一方加欵冬花知母各一两<br />
　　通声煎　治咳嗽气促胸中满闷语声不出<br />
　　杏仁【一升去皮尖双仁炒另研如泥】木通　五味子　人参　桂心【去麄皮】细辛　欵冬花　菖蒲　竹茹　酥【以上各三两】白蜜　生姜汁【各一升】枣肉【二升】<br />
　　右前八味剉如麻豆大以水五升防火煎五七沸去滓内酥蜜姜汁并枣肉再煎令稀稠得所毎服一匙用温酒一小盏化下一方无酒含咽之<br />
　　热痰小陷胸汤【仲景】<br />
　　黄连【一两】半夏【半升洗】括蒌实【大者一枚】<br />
　　右以水六升先煑括蒌取三升去滓内诸药煑取二升去滓分温三服<br />
　　青礞石丸　去痰或痞痛经络中有痰<br />
　　青礞石【焇煅五钱】半夏【二两】风化硝【二钱】白术【一两】陈皮　茯苓【各七钱半】黄芩【半两】<br />
　　右炒神麯姜汁糊丸<br />
　　又方礞石丸<br />
　　礞石【半两煅】半夏【七钱半】南星　茯苓【各五钱】风化硝【二钱】<br />
　　右为末神麯糊丸<br />
　　痰嗽化痰方<br />
　　白芥子【去殻】滑石【各半两】贝母　南星【各一两】风化硝【二钱半】黄芩【酒洗一两半】<br />
　　右为末汤浸蒸饼丸【丹溪云脇下痰非芥子不能除】<br />
　　人参半夏丸【寳鉴】　化痰坠涎止嗽定喘疗风痰食痰一切痰涎呕吐痰厥头痛或风气偏正头痛或风壅头目昏或耳鸣鼻塞咽干胸膈不利<br />
　　人参　茯苓【去皮】南星　薄荷【各半两】寒水石　白矾【生用】半夏　姜屑【各一两】蛤粉【二两】藿香【二钱半】<br />
　　右为末水面糊为丸如桐子大毎服三十丸姜汤下食后日三服白汤亦得一方加黄连【半两】黄檗【二两】尤效又治酒病调和脏腑殊妙<br />
　　人参清镇丸　治热止嗽消痰定喘<br />
　　人参　柴胡【各一两】黄芩　半夏　甘草【炙各七钱】麦门冬　青黛【各三钱】陈皮【二钱】五味子【十三粒】<br />
　　右为末面糊丸如桐子大毎服三十丸温白汤送下食后<br />
　　玉液丸　治风壅化痰涎利咽膈清头目止咳嗽除烦热<br />
　　寒水石【煅令赤出火毒水飞过三十两】半夏【汤洗焙为细末】白矾【枯研细各十两】<br />
　　右研和匀面糊丸如桐子大毎服三十丸食后用淡生姜汤下<br />
　　寒痰半夏温肺汤【板粹】　治心腹中脘痰水冷气心下汪洋嘈杂常多涎唾口中清水自出脇肋急胀痛不欲食此胃气虚冷所致其脉沉细迟<br />
　　旋覆花　人参　细辛　桂心　甘草　陈皮桔梗　芍药　半夏【制各半两】赤茯苓【七钱半】<br />
　　右防咀毎服四钱生姜三片水煎食后服<br />
　　温中化痰丸　治停痰留饮胸膈满闷头目晕咳嗽涎唾或饮酒过多呕秽恶心<br />
　　良姜【炒】青皮【去白】干姜【炒】陈皮【去白各五钱】<br />
　　右为细末醋煑面糊为丸如桐子大毎服五十丸食后用米饮送下<br />
　　风痰袪痰丸　治风痰喘嗽<br />
　　人参【去芦】陈皮【去白】青皮【去白】茯苓【去皮】白术【煨】木香　天麻【各一两】槐角子　半夏【汤泡七次各七钱半】猪牙皂角【去皮子酥炙五钱】<br />
　　右为细末姜汁煑面糊为丸如梧子大毎服五七十丸食后温酒送下生姜汤亦可<br />
　　气痰星香丸　治诸气嗽生痰<br />
　　南星　半夏【各三两用白矾一两入水同二味浸一宿】陈皮【五两米泔浸一周时去白取净三两】香附子【三两皂角水浸一周时晒干】<br />
　　右四味俱不见火碾为细末姜汁煑面糊和丸如梧子大毎服五十丸食后淡生姜汤送下<br />
　　湿痰白术汤　治五脏受湿咳嗽痰多上气喘急身体重痛脉濡细<br />
　　白术【三钱】白茯苓【去皮】半夏【汤泡七次】橘红【各二钱】五味子甘草【炙各一钱】<br />
　　右作一服用水二钟生姜五片煎至一钟不拘时服<br />
　　麻黄汤　治肺脏发欬欬而喘急有声甚则唾血<br />
　　麻黄【三钱】桂枝【二钱】甘草【一钱】杏仁【二十粘】<br />
　　右水煎服<br />
　　桔梗汤　治心脏发咳咳而喉中如梗状甚则咽肿喉痹<br />
　　苦桔梗【三钱】甘草【六钱】<br />
　　右水煎服<br />
　　小柴胡汤【见徃来寒热】<br />
　　升麻汤　治肺脏发欬欬而右脇下痛痛引肩背甚则不可以动<br />
　　升麻　白芍药　甘草【各二钱】葛根【三钱】<br />
　　右水煎服<br />
　　麻黄附子细辛汤　治肾脏发欬欬则腰背相引而痛甚则欬涎又治寒邪犯齿致脑齿痛宜急用之缓则不救<br />
　　麻黄　细辛【各二钱】附子【一钱】<br />
　　右水煎服<br />
　　乌梅丸　治胃腑发欬欬而呕呕甚则长虫出<br />
　　乌梅【三十枚】细辛　附子　桂枝　人参　黄檗【各六钱】干姜【一两】黄连【一两五钱】当归　蜀椒【各四两】<br />
　　右为末先用酒浸乌梅一枚去核蒸之与米饭捣如泥为丸桐子大毎服三十丸白汤下<br />
　　黄芩半夏生姜汤　治胆腑发欬呕苦水如胆汁<br />
　　黄芩【炒】生姜【各三钱】甘草【炙】半夏【各二钱】<br />
　　右姜水煎服<br />
　　赤石脂禹余粮汤　治大肠腑发欬欬而遗矢<br />
　　赤石脂　禹余粮【各二两并打碎】<br />
　　右水煎服<br />
　　芍药甘草汤　治小肠腑发咳咳而失气<br />
　　芍药　甘草【炙各四钱】<br />
　　右水煎服<br />
　　茯苓甘草汤　治膀胱腑发欬欬而遗溺<br />
　　茯苓【二钱】桂枝【二钱五分】生姜【五大片】炙甘草【一钱】<br />
　　右水煎服<br />
　　钱氏异功散　治乆咳不已或腹痛少食靣肿气逆又治脾胃虚弱饮食少思等证<br />
　　人参　茯苓　白术　甘草　陈皮【各等分】<br />
　　右毎服三五钱姜枣水煎服<br />
　　肺痿人参养肺汤治肺痿咳嗽有痿午后热并声嘶者人参【去芦】阿胶【蛤粉炒】贝母　杏仁【炒】桔梗　茯苓桑皮　枳实　甘草【已上各一钱】柴胡【二钱】五味子【半钱】<br />
　　右水二钟生姜三片枣一枚煎至一钟食逺服<br />
　　肺胀越婢加半夏汤【见喘】<br />
　　喘<br />
　　三抝汤　华盖散【俱见咳嗽】渗湿汤【见伤湿】白虎汤【见发热】越婢加半夏汤【金匮】<br />

                    <br>
                        　　麻黄【六两】石膏【半斤】生姜【三两】甘草【一两】半夏【半斤】大枣【十五枚】<br />
　　右六味以水六升先煑麻黄去上沫内诸药煑取三升分温三服<br />
　　小青龙加石膏汤【金匮】<br />
　　麻黄　芍药　桂枝　细辛　甘草　干姜【各三钱】五味子　半夏【各半升】石膏【二两】<br />
　　右九味以水一斗先煑麻黄去上沫内诸药煑取三升强人服一升羸者减之日三服小儿服四合<br />
　　麻黄定喘汤【东垣】　治小儿寒郁而喘喉鸣腹内鸣坚满鼻流清涕脉沉急而数<br />
　　麻黄　草豆【各一钱】益智仁【一分半】厚朴　呉茱萸【各二分】甘草　柴胡稍　黄芩【生各一分】当归尾苏木升麻　神麯【各半分】红花【少许】全蝎【一枚】<br />
　　右分二服水一大盏煎七分稍热服食逺忌风寒防汗效<br />
　　麻黄苍术汤【东垣】　治秋暮冬天毎夜连声嗽不絶大喘至天明日高方缓口苦两脇下痛心下痞闷卧而多惊筋挛肢节痛痰唾涎沫日晩神昏呵欠不进饮食柴胡根　羌活根　苍术【各五分】麻黄【八分】防风根甘草根【生】归梢【各四分】黄芩　熟甘草【各三分】五味子【九个】黄茋【一钱半】<br />
　　右分二贴水煎稍热服临卧<br />
　　四磨汤　四七汤【俱见气】<br />
　　平气散【寳鉴】<br />
　　白牵牛【二两半生半炒取头末一半】青皮【去白】鸡心防【各三钱】陈皮【去白半两】大黄【七钱】<br />
　　右为细末毎服三钱生姜汤一盏调下无时内经曰肺若气上逆急食苦以泻之故白牵牛苦寒泻气分湿热上攻喘满故以为君陈皮苦温体轻浮理肺气青皮苦辛平散肺中滞气故以为臣防榔辛温性沉重下痰降气大黄苦寒荡涤满实故以为使也<br />
　　加减泻白散<br />
　　桑白皮【一两】地骨皮　知母　陈皮【去白】桔梗【各五钱】青皮【去白】黄芩　炙甘草【各三钱】<br />
　　右防咀毎服五钱水二盏煎至一盏食后温服<br />
　　木防己汤【金匮】<br />
　　木防己【三两】石膏【鸡子大一块】桂枝【二两】人参【四两】<br />
　　右四味以水六升煑取二升分温再服<br />
　　木防己加茯苓芒硝汤<br />
　　木防己　桂枝【各二两】人参　茯苓【各四两】芒硝【三两】<br />
　　右五味以水六升煑取二升去滓内芒硝再防煎分温再服防利则瘉<br />
　　葶苈大枣泻肺汤【三因】　治肺痈胸膈胀满上气喘急身靣目俱浮肿鼻塞声重不知香臭<br />
　　葶苈【不拘多少炒令黄】<br />
　　右件细研丸如弹子大水三枣十枚煎一盏去枣入药煎七分食后服　法令先投小青龙汤三服乃进此药即济生葶苈散汤使不同【济生方炒甜葶苈桔梗蒌子薏苡仁升麻桑皮葛根各一两炙甘草半两】<br />
　　千缗汤【妇人大全】　治喘急有风痰者<br />
　　半夏【七个炮制四片破之】皂角【去皮】甘草【炙各一钱】生姜【如指大】<br />
　　右用水一碗煑去半顿服一方不用甘草但用半夏末一两皂角半两生姜七片同入纱袋中水三升煎至一盏五分以手揉洗取清汁分作三服并服二服效<br />
　　半夏丸【保命】治因伤风而痰作喘逆兀兀欲吐恶心欲倒<br />
　　半夏【一两】防榔　雄黄【各三钱】<br />
　　右为细末姜汁浸蒸饼为丸桐子大每服三五十丸姜汤下小儿丸如米大<br />
　　人参半夏丸【见嗽】沉香滚痰丸【见痰饮】<br />
　　槐角利膈丸【寳鉴】　治风胜痰实胸满及喘满咳嗽皂角【一两酥炙去皮子】半夏　槐角【炒各半两】牵牛【一两半】<br />
　　右同为细末生姜汁面糊丸如桐子大毎服三十丸食后生姜汤下<br />
　　定喘饼子【寳鉴】<br />
　　芫花【醋浸一宿炒】桑白皮【炒】呉茱萸【炒】马兜铃　陈皮【去白各一两】寒食面【三两】白牵牛【三两半生半炒取头末二两】<br />
　　右为末和匀滴水丸如樱桃大揑饼子取热灰半碗在锅内同炒饼子热毎夜服一饼嚼烂煎马兜铃汤下如患人心头不快加上一饼或两饼至防明利下神效妇人有胎者不可服<br />
　　木香金铃防【保命】　治暴热心肺上喘不已<br />
　　大黄【五钱】金铃子【去核】木香【各三钱】朴硝【二钱】轻粉【少许】<br />
　　右为末柳白皮煎汤调下食后三四钱以利为度<br />
　　麦门冬汤【金匮】<br />
　　麦门冬【七升】半夏【一升】人参【四两】甘草【二两】粳米【三合】大枣【十二枚】<br />
　　右六味以水一斗二升煑取六升温服一升日三夜一服<br />
　　天门冬丸【保命】　治妇人喘嗽手足烦热骨蒸寝汗口干引饮靣目浮肿<br />
　　天门冬【十两去心】麦门冬【八两去心】生地黄【三斤取汁为膏】<br />
　　右前二味为细末膏子为丸如桐子大毎服五十丸逍遥散下逍遥散须去甘草加人参或与王氏博济方人参荆芥散亦得如靣肿不已经曰面肿因风故宜汗麻黄桂枝可发其汗后与柴胡饮子去大黄欬论曰治脏者治其腧治腑者治其合浮肿者治其经治腧者治其土也治合者亦治其土也如兵围魏救赵之法也<br />
　　人参平肺散【东垣】　治肺受热而喘<br />
　　桑白皮【炒二钱】知母【一钱半】甘草【炙】茯苓　人参　地骨皮　天门冬【去心各一钱】青皮　陈皮【各六分】五味子【三十粒捶碎】<br />
　　水二钟生姜五片煎一钟食逺温服如热甚加黄芩薄荷叶各一钱<br />
　　参苏温肺汤【东垣】　治肺受寒而喘<br />
　　人参　肉桂　甘草　木香　五味子　陈皮制半夏　白术　桑白皮　紫苏茎叶【各二两】白茯苓【一两】<br />
　　右防咀毎服五钱水一盏半生姜三片煎至七分去滓食后温服如冬寒毎服不去节麻黄半分先煎去沫下诸药<br />
　　调中益气汤【见劳倦】分气紫苏饮【见气】指迷七气汤即大七气汤去三棱加半夏【见积聚】<br />
　　安肾丸【和剂】　治肾经乆积隂寒膀胱虚冷下元衰惫耳重唇焦腰腿肿疼脐腹撮痛两脇刺胀小腹坚下部湿痒夜梦遗精恍惚多惊皮肤干燥面无光泽口淡无味不思饮食大便涩泄小便滑数精神不爽事多健忘常服补元阳益肾气<br />
　　肉桂【去麄皮不见火】川乌头【炮去皮脐各十六两】桃仁【麸炒】白蒺蔾【炒去刺】巴防【去心】山药　茯苓【去皮】肉苁蓉【酒浸炙】石斛【去横炙】萆薢　白术　破故纸【各四十八两】<br />
　　右为末炼蜜为丸如梧子大毎服三十丸温酒或盐汤送下空心食前小肠气茴香酒下<br />
　　小安肾丸【附】　治肾气虚乏下元冷惫夜多旋溺肢体倦怠渐觉羸瘦腰膝沉重嗜卧少力精神昏愦耳作蝉鸣靣无顔色泄泻肠鸣眼目昏暗牙齿蛀痛香附子　川乌　川练子【以上各一升用盐四两水四升同煑候干切焙】蘹香【十二两】熟地黄【八两】川椒【去目及闭口者防炒出汗四两】<br />
　　右六味为细末酒糊为丸如桐子大毎服二十丸至三十丸空心临卧盐汤盐酒任下<br />
　　八味丸【见虚劳】养正丹【见气】息贲丸【见积聚】<br />
　　加减泻白散【发明】治隂气在下阳气在上咳嗽呕吐喘促桑白皮【一两】茯苓【三钱】地骨皮【七钱】甘草　陈皮　青皮【去白】五味子　人参【去芦各半两】<br />
　　右防咀毎服四钱水一盏半八粳米数十粒同煎温服食后<br />
　　定喘竒方　治稠壅盛体肥实而喘者<br />
　　广橘红【二两用明矾五钱同炒香去矾不用】半夏【一两半】杏仁【麸炒】蒌仁【去油各一两】炙甘草【七钱】黄芩【酒拌晒干五钱】皂角【去皮子烧存性三钱】<br />
　　右为末饼用淡姜汤打糊为丸菉豆大毎食后白汤下一钱日二次服三五日大便下稠痰而愈【虚弱人毎服七分】<br />
　　人参定喘汤　治肺气上逆喘喉中有声坐卧不安胸膈紧痛及治肺感寒邪咳嗽声重<br />
　　人参【去芦】麻黄【去节】阿胶【蛤粉炒】半夏麯　五味子　鸎粟殻【去蒂蜜炙】甘草【各一钱】桑白皮【二钱】<br />
　　右作一服用水二钟姜三片煎至一钟食后服<br />
　　团参防　治肺气不利咳嗽上喘<br />
　　紫团参　紫苑茸【各三钱】欵冬花【二钱】<br />
　　右作一服水二钟乌梅一枚煎一钟食逺服<br />
　　杏参防　治坠堕惊恐或度水跌仆疲极喘急<br />
　　杏仁【炒去皮尖】人参【去芦】橘红　大腹皮　防榔　白术诃子【面裹煨去核】半夏【汤泡】桂心【不见火】紫苑【洗】桑白皮甘草【炙各一钱】<br />
　　右作一服水二钟姜三片紫苏七叶煎一钟去滓服无时<br />
　　紫苏子汤　治忧思过度邪伤脾肺心腹膨胀喘促烦闷肠鸣气走漉漉有声大小便不利脉虚而濇【见胀满】<br />
　　五味子汤　治喘促脉伏而数者<br />
　　五味子【二钱】人参【去芦】麦门冬【去心】杏仁【去皮尖】橘皮【去白各二钱半】<br />
　　右作一服用水二钟生姜三片红枣三枚煎至一钟去滓不拘时服<br />
　　九寳汤　治经年喘嗽通用<br />
　　麻黄【去节】陈皮　桂枝　紫苏　桑皮【炒】杏仁【去皮尖炒】大腹皮　薄荷　甘草【炙各一钱六分】<br />
　　右作二贴毎贴用水二盏生姜五片乌梅一枚食逺煎服<br />
　　加味控涎丸　治风热上攻壅盛中脘停痰留饮喘急四肢浮肿脚气入腹及腹中诸气结聚服之得利即效大防　芫花【醋炒】甘遂　苦葶苈【炒各三钱】巴豆【去油一钱】牵牛头末【炒一两】<br />
　　右为细末滴水和丸如粟米大毎服三丸茶清下汤亦可<br />
　　皱肺丸　治喘<br />
　　欵冬花　知母　秦芄　百部【去心】紫苑茸贝母阿胶　糯米【炒各一两】杏仁【去皮尖别研四两】<br />
　　右为末将羊肺一具先以水灌洗看容得水多少即以许水更添些煑杏仁令沸滤过灌入肺中系定以糯米泔煑熟研细成膏搜和前药末杵数千下丸如梧子大毎服五十丸食前用桑白皮煎汤下<br />
　　百花膏　治喘嗽不已痰中有血<br />
　　百合【蒸焙】欵冬花【各等分】<br />
　　右为细末炼蜜丸如龙眼大毎服一丸食后细嚼生姜汤送下噙化尤佳<br />
　　喘不得卧三因神袐汤【发明】<br />
　　紫苏叶　陈皮【去白】生姜　桑白皮【炒】人参【各五钱】白茯苓【去皮】木香【各三钱】<br />
　　右防咀以水一升煎至一升去滓大温分三服<br />
　　小青龙汤【见咳嗽】<br />
　　桂苓五味甘草汤【金匮】<br />
　　桂枝【去皮】茯苓【各四两】甘草【炙三两】五味子【半升】<br />
　　右四味以水八升煑取三升分三温服<br />
　　真应散【三因】　治逺年喘急不能眠百药不效者<br />
　　白石英【四两通明者以生绢袋盛用雄猪肚一具以药入内缝定煑熟取药出再换猪肚一具如前法煑三次煑了取药出晒干研】<br />
　　右为末以官局欵冬花散二钱入药末二钱再加桑白皮二寸生姜三片枣子一枚水一盏半煎至七分通口服猪肚亦可食只不得用醤醋盐椒姜等调和【欵冬花防方用欵冬花一钱贝母知母桑叶杏仁半夏阿胶甘草各二钱麻黄去节四钱为麄末是也】<br />
　　哮紫金丹【本事】　治多年肺气喘急哮嗽夕不得卧<br />
　　砒【水飞半钱】淡豆豉【好者二钱用水畧润少时以纸挹干研膏】<br />
　　右用豉膏子和砒同杵极匀如麻子大毎服五丸至十丸量大小与之并用腊茶清极冷吞下临卧以知为度<br />
　　简易黄丸子　消痰定喘及防<br />
　　雄黄【研】雌黄【研各一钱】山栀仁【七枚】菉豆【四十九粒】明砒【一字研细并生用】<br />
　　右为末稀糊丸菉豆大毎服一二丸薄荷茶清冷下临卧服<br />
　　清金散　治食积痰壅哮喘咳嗽遇厚味发者用之萝卜子【淘净蒸熟晒干为末一两】猪牙皂角【烧存性三钱】<br />
　　右以生姜汁浸蒸饼丸如小菉豆大毎服三五十丸咽下　刧喘以姜汁炼蜜丸如梧子大毎服七八十丸噙下止之<br />
　　治逺年近日哮喘痰嗽<br />
　　蝉腿【去足】轻粉【另研】马兜铃【各一两】五灵脂【生】雄黄【生】杏仁【去皮尖】砒【生各五钱】淡豆豉【四十九粒】<br />
　　右为末用生姜葶苈自然汁合轻粉诸药为丸小弹子大毎服一丸细嚼临卧姜汤下<br />
　　治嗽方<br />
　　苏子【二钱】麻黄【去节】欵冬花　桑叶【蜜炙】半夏【各三钱】杏仁【去皮尖】甘草【各一钱半】白果【二十一枚去殻衣炒黄色】<br />
　　水三钟不用姜煎二钟徐徐频服<br />
　　又方　治同前<br />
　　用糯米泔水磨茶子滴入鼻中今吸入口内服之口中横咬竹管一根片时间则涎自口鼻中流出如绵当日立愈二次絶根<br />
　　治水哮<br />
　　芫花【为末】大水上浮浡【滤过】大米粉<br />
　　右三味搜为粿清水煑熟恣意食之<br />
　　又方　青皮【一枚】半开者入巴豆【一粒】铁线缚定烧存性为末姜汁并酒各一呷同调服过口便定<br />
　　定喘汤<br />
　　白果【二十一枚去殻切碎炒黄色】麻黄　欵冬花　桑皮【蜜炒】法制半夏【如无以甘草汤泡七次去皮用各三钱】苏子【二钱】杏仁　黄芩【炒各一钱半】甘草【一钱】<br />
　　水三钟煎二钟分二服不用姜徐徐服无时<br />
　　压掌散　治男妇哮喘痰嗽<br />
　　麻黄【去节二钱半】炙甘草【二钱】白果【五个打碎】<br />
　　右水煎临卧服<br />
　　产后喘芎归汤<br />
　　川芎【三钱】当归【酒拌五钱】<br />
　　右水煎服<br />
　　夺命丹【见胀满】<br />
　　二味参苏饮　治产后瘀血入肺咳嗽喘急<br />
　　人参【一两】苏木【二两】<br />
　　右作一剂水煎服　若既愈即当用六君子汤以补脾胃若口鼻黒气起急用此药加附子五钱亦有得生者<br />
　　血竭散　治产后败血冲心胷满上喘<br />
　　真血竭【如无紫矿代】没药【等分】<br />
　　右研细频筛再研取尽为度毎服二钱用童便合好酒大半盏煎一沸温服方产下一服上床良乆再服其恶血自循经下行更不冲上免生百病<br />
　　旋覆花汤【三因】　治产后伤风寒咳喘嗽痰涎壅盛坐卧不宁<br />
　　旋覆花　赤芍药　荆芥穗　半夏麯　五味子麻黄　茯苓　杏仁　甘草　前胡【各等分】<br />
　　毎服四钱水一盏半姜五片枣一枚煎七分食前温服<br />
　　小调经散　产后四肢浮肿者败血循经流入四肢滛留日深腐烂如水故令四肢肿面黄服此血行肿消则愈<br />
　　没药　琥珀　桂心　芍药　当归【各一钱】细辛麝香【各五分】<br />
　　右为细末毎服半钱姜汁酒各少许调停服<br />
　　见睍丸　治伤咸冷饮食而喘者<br />
　　姜黄　三棱　荜澄茄　陈皮　良姜　人参蓬术【各等分】<br />

                    <br>
                        　　右为细末用萝卜浸煑烂研细将汁面糊丸如桐子大萝卜子汤下<br />
　　短气<br />
　　桂苓术甘汤【仲景】<br />
　　茯苓【四两】桂枝　白术【各三两】甘草【二两】<br />
　　右四味以水六升煑取三升分温三服<br />
　　肾气丸即八味丸【见虚劳】小青龙汤【见咳嗽】厚朴大黄汤【见痞】泽泻汤【见晕】葶苈大枣汤　木防己汤【并见喘】茯苓杏仁甘草汤　橘枳姜汤　括蒌薤白半夏汤【并见痞】<br />
　　四柱饮【和剂】　治元脏气虚真阳耗散两耳蝉鸣脐腹冷痛大小便滑数<br />
　　木香【湿纸裹煨】茯苓　人参　附子【炮去皮脐各等分】<br />
　　毎服二钱用水一盏生姜三片枣一枚盐少许煎七分空心食前温服<br />
　　椒附丸【和剂】　补虚壮气温和五脏治下经不足内挟积冷脐腹急痛引腰背四肢倦怠面色黧黒辰口干燥目暗耳鸣心忪短气夜多异梦昼少精神时有盗汗小便滑数遗沥白浊脚膝缓弱举动乏力心腹胀满不进饮食并宜服之<br />
　　附子【炮去皮脐】川椒【去子炒出汗】防榔【各半两】陈皮【去白】牵牛【防炒】五味子　石菖蒲　干姜【炮各一两】<br />
　　右八味剉碎以好米醋于磁器内用文武火煑令干焙为细末醋煑面糊为丸如梧桐子大毎服三十丸盐酒或盐汤空心食前吞下妇人血海冷当归酒下泄泻饭饮下冷痢姜汤下赤痢甘草汤下极暖下元治肾气亏乏及疗腰疼<br />
　　半夏汤　治胸痹短气<br />
　　半夏【汤洗焙】柴胡【各半两】前胡【去苗】赤茯苓【去皮】官桂【去麄皮】人参【各七钱半】甘草【二钱半】<br />
　　防咀毎服五钱水二姜五片枣三枚擘开煎一去滓不拘时温服<br />
　　麦门冬饮子　治吐血乆不愈或肺气虚而短气不足以息或肾虚发热唾痰皮毛枯燥<br />
　　五味子【十粒】麦门冬【去心】当归身　人参【各五分】黄茋【一钱】生地黄【五钱】<br />
　　右为麤末作一服水二盏煎至一盏去查稍热服不拘时【以三棱针于气冲出血立愈】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　证治准绳卷二十三<br />
<子部,医家类,证治准绳><br />
　　钦定四库全书<br />
　　证治准绳卷二十四<br />
　　明　王肯堂　撰<br />
　　类方<br />
　　诸呕逆门<br />
　　呕吐膈气<br />
　　生姜半夏汤【元戎】　止呕吐开胃消食<br />
　　半夏【防咀】生姜【切片各三钱】<br />
　　右量水多少煎至七分服<br />
　　姜橘汤【活人】　治呕哕手足逆<br />
　　橘皮【去白】生姜【切片各三钱】<br />
　　水一钟煎七分<br />
　　橘皮半夏汤【元戎】　治积气痰痞不下饮食呕吐不止<br />
　　陈皮【去白】半夏【各二两】生姜【一两半】<br />
　　右防咀水五钟煎至二大钟去滓分三服食后临卧服<br />
　　水煑金花丸【见痰饮】　　　　　　紫沉丸【见呕吐】<br />
　　半夏生姜大黄汤　治反胃<br />
　　半夏【二两】生姜【一两半】大黄【二两】<br />
　　水五升煑取三升分温再服<br />
　　呕吐<br />
　　大半夏汤【仲景】　治胃反呕吐<br />
　　半夏【二升洗完用】人参【三两】白蜜【一升】<br />
　　以水一斗三升和蜜扬之二百四十遍煑药取三升温服一升余分再服<br />
　　二陈汤【见痰饮】　　　　　　理中汤【见霍乱】<br />
　　治中汤即理中汤加陈皮青皮等分<br />
　　丁香呉茱萸汤【东垣】　治呕吐哕胃寒所致<br />
　　呉茱萸　草豆　人参　苍术　黄芩【各一钱】升麻【七分】当归【一钱半】柴胡　半夏　茯苓　干姜　丁香　甘草【各五分】<br />
　　右爲细末毎服半两水二盏煎至一盏去查食前热服忌冷物<br />
　　霍香安胃散【东垣】　治脾胃虚弱不进饮食呕吐不待腐熟<br />
　　藿香【一钱半】丁香　人参【各二钱】橘红【五钱】<br />
　　右为细末毎服二钱水二盏生姜三片同煎至一盏去查凉服食前和查服亦可<br />
　　铁刷汤【见恶寒】<br />
　　温中汤即理中汤加丁香<br />
　　红豆丸【宝鉴】　治诸呕逆膈气反胃吐食<br />
　　丁香　胡椒　砂仁　红豆【各二十一粒】<br />
　　右为细末姜汁糊丸皁角子大毎服一丸以大枣一枚去核塡药面裹煨熟去面细嚼白汤下空心日三服<br />
　　小柴胡汤【见往来寒热】<br />
　　猪苓散【仲景】<br />
　　猪苓　茯苓　白术【各等分】<br />
　　右杵为散饮服方寸匕日三服<br />
　　呉茱萸汤【见伤寒吐】　　半夏防心汤【见痞】　丁香透膈汤五膈寛中汤【俱见反胃】　枳南汤【见咽喉】　　导痰汤【见痰饮】新法半夏汤【和剂】　治脾胃气弱痰饮不散呕逆酸水腹肋胀痞头旋恶心不思饮食<br />
　　缩砂仁　神麯【炒】陈皮【去白】草菓仁【各一两】白豆仁丁香【各半两】大半夏【四两汤洗七次切作两片白矾末一两沸汤浸一昼夜洗去矾俟干一片切作两片姜汁浸一昼夜隔汤顿焙干为末姜汁拌成饼炙黄用】甘草【二两半生半炙】<br />
　　右为细末毎服二钱先用生姜自然汁调成膏入炒盐汤不拘时防服<br />
　　挝脾汤【和剂】<br />
　　麻油【四两】良姜【十五两】茴香【炒七两半】甘草【十一两七钱】<br />
　　右炒盐一斤同药炒为细末毎服一钱不拘时白汤防服<br />
　　灵砂丹【和剂】　治上盛下虚痰涎壅盛最能鎭坠升降隂阳和五脏助元气<br />
　　水银【一斤】硫黄【四两】<br />
　　右二味用新铫内炒成砂子入水火鼎煆炼为末糯米糊丸如麻子大毎服三丸空心枣汤米饮井花水人参汤任下量病轻重増至五七丸忌猪羊血菉豆粉冷滑之物<br />
　　养正丹【见气】　　　　　　半硫丸【见大便闭】<br />
　　竹茹汤【本事】　治胃热呕<br />
　　干葛　半夏【姜汁半盏浆水一升煑耗一半各三钱】甘草【二钱】<br />
　　右为末毎服五钱水一钟姜三片竹茹一弹大枣一枚同煎至七分去查温服<br />
　　槐花散【良方】　大凡吐多是膈热热且生痰此药能化胃膈热涎有殊效<br />
　　皁角【去皮烧烟絶】白矾【熬沸定】槐花【炒黄黑色】甘草【炙】<br />
　　右各等分为末毎服二钱白汤调下<br />
　　枇杷叶饮【本事】　止呕啘和中利膈<br />
　　枇杷叶【去毛二钱】人参　半夏【各一钱】茯苓【五钱】茅根【二两】生姜【七片】<br />
　　水煎去查入槟榔末五分和匀服<br />
　　漏气麦门冬汤【三因】　治漏气因上焦伤风开其腠理上焦之气慓悍滑疾遇开即出经气失道邪气内着故有是证<br />
　　麦门冬【去心】生芦根　竹茹　白术【各五两】甘草【炙】茯苓【各二两】人参　陈皮　萎防【各三两】<br />
　　右剉散毎服四大钱水一盏半姜五片陈米一撮煎七分去滓热服<br />
　　走哺人参汤【三因】　治走哺盖下焦气起于胃下口别入回肠注于膀胱并与胃传糟粕而下大肠今大小便不通故知下焦实热之所为也<br />
　　人参　黄芩　知母　萎防　茯苓【各三钱】芦根竹茹　白术　栀子仁　陈皮【各半两】石膏【煆一两】<br />
　　右为剉散毎服四钱水一盏半煎七分去滓温服<br />
　　吐食桔梗汤【家珍】　治上焦气热上冲食已暴吐脉浮而洪桔梗　白术【各一两半】半夏麯【二两】陈皮【去白】枳实【炒】白茯苓　厚朴【各一两用姜制炒香】<br />
　　右麤末毎服一两水一杯煎至七分取清温服<br />
　　木香散<br />
　　木香　槟榔【各等分】<br />
　　右为细末前药调服<br />
　　大承气汤【见大便不通】<br />
　　荆黄汤【保命】　治证同桔梗汤<br />
　　荆芥【一两】人参【五钱】甘草【二钱半】大黄【二钱】<br />
　　右麤末作一服水二盏煎至一盏去查调槟榔散二钱空心服<br />
　　防榔散<br />
　　防榔【二钱】木香【一钱半】轻粉【少许】<br />
　　右为细末同煎药下亦用水浸蒸饼为丸如小豆大毎服二十丸食后服<br />
　　紫沉丸【洁古】　治中焦吐食由食积与寒气相格故吐而疼砂仁　半夏麯【各三钱】乌梅【去核】丁香　防榔【各二钱】沉香　杏仁【去皮尖】白术　木香【各一钱】陈皮【五钱】白豆巴豆霜【各五分另研】<br />
　　右为细末入巴豆霜令匀醋糊为丸如黍米大毎服五十丸食后姜汤下愈则止小儿另丸一法反胃吐食用橘皮一个浸少时去白裹生姜一块面裹纸封烧令熟去外面煎汤下紫沉丸一百丸一日二服后大便通至不吐则止此主寒积气【病杋有代赭石肉果无白术】<br />
　　大黄甘草汤【全匮】<br />
　　大黄【四两】甘草【一两】<br />
　　水三升煑取一升分温再服<br />
　　金花丸【洁古】　治吐食而脉者由肝胜于脾而吐乃由脾胃之虚宜治风安胃<br />
　　半夏【汤洗一两】防榔【二钱】雄黄【一钱半】<br />
　　右细末姜汁浸蒸饼为丸如桐子大小儿另丸姜汤下从少至多渐次服之以吐止为度<br />
　　青镇丸　治呕吐脉头痛而有汗<br />
　　柴胡【一两】黄芩【七钱半】甘草　人参【各五钱】半夏【三钱】青黛【二钱半】<br />
　　右细末姜汁浸蒸饼丸桐子大毎服五十丸姜汤下<br />
　　茯苓泽泻汤【金匮】<br />
　　茯苓【半斤】泽泻【四两】甘草【二两】桂枝【二两】生姜【四两】白术【三两】<br />
　　右以水一斗煑取三升内泽泻再煑取二升半温服八合日叁服<br />
　　干呕陈皮汤【金匮】<br />
　　陈皮【四两】生姜【半斤】<br />
　　水七升煑取三升温服一升下咽即愈<br />
　　恶心生姜半夏汤【金匮】<br />
　　半夏【半升】生姜【一斤】<br />
　　以水三升煑半夏取二升内生姜汁煑取一升半少冷分肆服日三夜一服止停后服<br />
　　茯苓半夏汤【拔萃】<br />
　　炒麯【三钱】大麦糵【半两炒黄】陈皮　天麻【各二钱】白术　白茯苓　半夏【各一两】<br />
　　右为麤末毎服五钱水二盏生姜五片煎至一盏去查热服<br />
　　柴胡半夏汤【抜萃】<br />
　　半夏【二钱】苍术　炒麯【各一钱】生姜【三片】柴胡　藁本升麻【各五分】白茯苓【七分】<br />
　　右为麤末水二盏煎至五沸去查温服<br />
　　吐酸八味平胃散【三因】<br />
　　厚朴【去皮姜炒】升麻　射干【米泔浸】茯苓【各一两半】大黄【蒸】枳殻【去瓤麸炒】甘草【炙各一两】芍药【半两】<br />
　　毎服肆钱水一盏煎七分空心热服<br />
　　咽醋丸【丹溪】<br />
　　呉茱萸【去枝梗煑晒干】陈皮【去白】黄芩【炒各五钱】仓术【七钱半】黄连【一两细切用陈壁泥同炒】<br />
　　右为细末麯糊丸桐子大<br />
　　神术丸【本事】　治停饮成癖久则呕吐酸水吐已停久复作如潦水之有科臼不盈科则不行也脾土恶湿而水则流湿莫若燥脾以胜湿崇土以堆科臼则疾当去矣<br />
　　苍术【一斤米泔浸】生芝蔴【五钱用水二杯研细取浆】大枣【十五枚煮熟去皮核研细】<br />
　　右以苍术焙干为末然后以芝蔴浆及枣肉和匀杵丸如梧桐子大毎服五十丸温汤下忌桃李雀蛤初服觉燥以山栀末一钱汤调服<br />
　　干姜丸【圣惠】<br />
　　干姜　枳殻　橘红　葛根　前胡【各五钱】白术半夏麯【各一两】呉茱萸　甘草【各二钱半】<br />
　　右细末炼蜜丸桐子大毎服三十丸米饮下<br />
　　参萸丸【丹溪】　治湿热滞气者湿热甚者用为向导上可治吞酸下可治自利<br />
　　六一散【七两即益元散】呉茱萸【二两煑过】<br />
　　一方去茱萸加干姜一两名温六丸<br />
　　呕清水茯苓饮【金匮】<br />
　　茯苓　人参　白术【各三两】枳实【二两】陈皮【五钱】生姜【四两】<br />
　　水六升煑取一升八合分温三服如人行八九里进之<br />
　　五苓散【见消瘅】<br />
　　吐涎沫呉茱萸汤【见伤寒吐】　　　小青龙汤【见咳嗽】<br />
　　呕脓地黄汤【直指】　治脓血呕吐<br />
　　生地黄【洗焙】川芎【各一两】半夏【制】甘草【炙各七钱半】南星【汤洗七次】芍药　白芷　茯苓　北梗　前胡　知母人参【各半两】<br />
　　毎服三钱半姜五片乌梅一个煎服<br />
　　呕虫乌梅丸【见伤寒蚘厥】<br />
　　反胃<br />
　　香砂寛中汤【统防】　治气滞胸痞噎塞或胃寒作痛者木香【临服时磨水入药三四匙】白术　陈皮　香附【各一钱半】白荳【去殻】砂仁　青皮　防榔　半夏麯　茯苓【各一钱】厚朴【姜制一钱二分】甘草【三分】<br />
　　水二钟姜三片煎八分入蜜一匙食前服<br />
　　补气运脾汤【统防】　治中气不运噎塞<br />
　　人参【二钱】白术【三钱】橘红　茯苓【各一钱半】黄茋【一钱蜜炙】砂仁【八分】甘草【四分炙】　有痰加半夏麯【一钱】<br />
　　水二钟姜一片枣一枚煎八分食远服<br />
　　滋血润肠汤【统防】　治血枯及死血在膈饮食不下大便燥结<br />
　　当归【酒洗三钱】芍药【煨】生地黄【各一钱半】红花【酒洗】桃仁【去皮尖炒】大黄【酒煨】枳殻【麸炒各一钱】<br />
　　水一钟半煎七分入韭菜汁半酒盏食前服<br />
　　人参利膈丸【寳鉴】　治胸中不利大便结燥痰嗽喘满脾胃壅滞推陈致新治膈气之圣药也<br />
　　木香　防榔【各七钱半】人参　当归【酒洗】藿香　甘草枳实【麸炒黄各一两】大黄【酒湿蒸熟】厚朴【姜制各二两】<br />
　　右为细末滴水为丸如桐子大毎服三五十丸食后诸饮下<br />
　　滋隂清膈饮【统防】　治隂火上冲或胃火太盛食不入脉洪数者<br />
　　当归　芍药【煨】黄檗【塩水炒】黄连【各一钱半】黄芩　山栀生地黄【各一钱】甘草【三分】<br />
　　水二钟煎七分入童便竹各半酒盏食前服<br />
　　二陈汤【见痰饮】　　　　　来复丹【见中暑】<br />
　　丁沉透膈汤【和剂】　治脾胃不和痰逆恶心或时呕吐饮食不进十膈五噎痞塞不通竝皆治之<br />
　　白术【二两】香附子【炒】缩砂仁　人参【各一两】丁香　麦糵　肉荳　木香　白荳　青皮【各半两】沉香厚朴【姜制】藿香　陈皮【各七钱半】甘草【炙一两半】半夏【汤洗七次】神麯【炒】草果【各二钱半】<br />
　　毎服肆钱水一盏姜三片枣一枚煎七分不拘时热服<br />
　　五膈寛中散【和剂】　治七情四气伤于脾胃以致隂阳不和胷膈痞满停痰气逆遂成五膈并治一切冷气白荳【去皮二两】甘草【炙五两】木香【三两】厚朴【去皮姜汁炙熟一斤】缩砂仁　丁香　青皮【去白】陈皮【去白各四两】香附子【炒去毛十六两】<br />
　　右为细末毎服二钱姜三片盐少许不拘时沸汤防服<br />
　　谷神嘉禾散【和剂】　治脾胃不和胷膈痞闷气逆生痰不进饮食或五噎五膈<br />

                    </div></div><hr><script charset='utf-8' src='../js/footer.js'></script></body></html>