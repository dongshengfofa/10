<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='佛法,佛,道藏,文库,东升佛法钦定授时通考' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../../css/3.css' rel='stylesheet' type='text/css'>");}else{ document.write("<link href='../../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>钦定授时通考</center></div><div class='fo'><center>经文出处:来自殆知阁</center><br/><br>
                        　　乾隆二年五月十四日<br />
　　谕总理事务王大臣农桑为致治之本我<br />
　　皇祖圣祖仁皇帝尝绘耕织图以示劝农徳意<br />
　　皇考世宗宪皇帝屡下劝农之诏亲耕耤田率先天下所以敦本计而即田功意至厚也朕思为耒耜教树艺皆始于上古圣人其播种之方耕耨之节与夫备旱驱蝗之术散见经籍至详且备后世农家者流其说亦各有可取所当荟萃成书颁布中外庻三农九谷各得其宜望杏瞻蒲无失其候着南书房翰林同武英殿翰林编纂进呈钦此<br />
<br />
<br />
<br />
<br />
<br />
<br />
　　嘉庆十三年六月初十日内阁奉<br />
　　上谕朕惟农桑为致治之原一夫不耕或受之饥一妇不织或受之寒惟人君震动恪恭于上斯小民趋事赴功于下七月之什无逸之图重民事所以固邦本也我朝<br />
　　列圣相承惠爱黎元勤思本业<br />
　　圣祖仁皇帝诏刋耕织图四十六幅<br />
　　作为诗章分冠其上其于农事自浸种以至祭神于蚕事自浴蚕以至成衣形橅藻缋纎细毕陈恭绎<br />
　　睿谋盖以人主生长深宫恐于小民作苦之事未能洞悉<br />
　　用是被诸<br />
　　咏歌垂型奕禩<br />
　　皇祖世宗宪皇帝依题成什<br />
　　皇考高宗纯皇帝继复恭和<br />
　　原韵均以<br />
　　圣祖之心为<br />
　　心敬念民依后先同揆乾隆二年曽<br />
　　命词臣纂辑授时通考一书内列耕织图二卷<br />
　　三朝<br />
　　御制诗依次恭载煌煌<br />
　　圣训万古维昭朕绍承<br />
　　前烈日以民生为念惟思为闾阎广衣食之原俾之含哺挟纩永庆盈寜近于几暇续题耕织图成五言律诗四十六章检阅授时通考系刋于乾隆七年其耕织图卷内恭载<br />
　　圣祖御制于前次列<br />
　　世宗御制又次列<br />
　　皇考御制则书<br />
　　皇帝御制恭和<br />
　　圣祖仁皇帝原韵当时体例应然今朕续有题咏应补行编载原书篇页内余幅甚寛着交文頴馆总裁等恭查耕织图各幅前<br />
　　皇考御制诗俱敬谨改书<br />
　　高宗纯皇帝御制恭和<br />
　　圣祖仁皇帝原韵再将朕诗次列于后标目书皇帝御制缮册进呈交武英殿补刋以示朕只遹<br />
　　成谟重民务本至意并将此防载入以纪补编年月钦此<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　御制授时通考序<br />
　　孟子言不违农时谷不可胜食葢民之大事在农农之所重惟时敬授人时载于尧典周公七月一篇于日星霜露之昆虫草木之化详哉其言之故先王之民莫不震动恪恭于农以修其事者惧失时也我<br />
　　圣祖仁皇帝勤咨民隠首重农桑率育蒸黎涵濡徳泽六十<br />
　　余载户庆盈宁<br />
　　皇考世宗宪皇帝嵗举耕耤之仪率先天下兴水利广储蓄为万世规凡兹薄海苍生得荷锄馌饷优游陇畆之间乐生遂性衣食滋丰者何莫非我<br />
　　祖宗宵旰勤劳以贻乐利于无疆耶朕纉承基绪鉴前代生深宫之中长阿保之手诚知稼穑艰难日与中外臣工为斯民筹食用至计胼胝机杼之作苦日厪于怀因检前人农桑通诀农政全书诸编嘉其用意勤而于民事切也命内廷词臣广加搜辑举物早晚之宜南北土<br />
　　壤之异耕耘之节储偫之方蚕织蓄牧之利自经史子集以及农家者流凡言之闗于农者彚萃成编命之曰授时通考夫天道广运于上而四时行万彚生地道发育于下而庶品蕃百昌遂人事参賛其中而六府修三农殖辅相裁成固国家之大政也趋事赴功亦闾阎之本业也贵谷劭农服田力穑上下交勉弗懈于时以副朕阜成海宇之至愿览斯编者尚有取焉<br />
　　乾隆七年嵗在壬戌春正月下澣八日御笔<br />
<br />
<br />
<br />
<br />
<br />
<br />
<br />
<br />
　　钦定四库全书　　　　　子部四<br />
　　钦定授时通考　　　　　　农家类<br />
　　目録<br />
　　卷一　　　　　　　　　天时门<br />
　　总论上<br />
　　卷二　　　　　　　　　天时门<br />
　　总论下<br />
　　卷三　　　　　　　　　天时门<br />
　　春<br />
　　卷四　　　　　　　　　天时门<br />
　　夏<br />
　　卷五　　　　　　　　　天时门<br />
　　秋<br />
　　卷六　　　　　　　　　天时门<br />
　　冬<br />
　　卷七　　　　　　　　　土宜门<br />
　　彚考<br />
　　卷八　　　　　　　　　土宜门<br />
　　方舆圗说<br />
　　卷九　　　　　　　　　土宜门<br />
　　辨方<br />
　　卷十　　　　　　　　　土宜门<br />
　　物土<br />
　　卷十一　　　　　　　　土宜门<br />
　　田制上<br />
　　卷十二　　　　　　　　土宜门<br />
　　田制下<br />
　　卷十三　　　　　　　　土宜门<br />
　　田制圗说上<br />
　　卷十四　　　　　　　　土宜门<br />
　　田制图説下<br />
　　卷十五　　　　　　　　土宜门<br />
　　水利一<br />
　　卷十六　　　　　　　　土宜门<br />
　　水利二<br />
　　卷十七　　　　　　　　土宜门<br />
　　水利三<br />
　　卷十八　　　　　　　　土宜门<br />
　　水利四<br />
　　卷十九　　　　　　　　谷种门<br />
　　彚考　　嘉禾瑞谷瑞麦<br />
　　卷二十　　　　　　　　谷种门<br />
　　御稻米　　稻一<br />
　　卷二十一　　　　　　　谷种门<br />
　　稻二<br />
　　卷二十二　　　　　　　谷种门<br />
　　稻三<br />
　　卷二十三　　　　　　　谷种门<br />
　　粱　　稷<br />
　　卷二十四　　　　　　　谷种门<br />
　　黍<br />
　　卷二十五　　　　　　　谷种门<br />
　　粟<br />
　　卷二十六　　　　　　　谷种门<br />
　　麦<br />
　　卷二十七　　　　　　　谷种门<br />
　　豆一<br />
　　卷二十八　　　　　　　谷种门<br />
　　豆二<br />
　　卷二十九　　　　　　　谷种门<br />
　　豆三<br />
　　卷三十　　　　　　　　谷种门<br />
　　麻<br />
　　卷三十一　　　　　　　功作门<br />
　　彚考<br />
　　卷三十二　　　　　　　功作门<br />
　　垦耕<br />
　　卷三十三　　　　　　　功作门<br />
　　耙劳<br />
　　卷三十四　　　　　　　功作门<br />
　　播种<br />
　　卷三十五　　　　　　　功作门<br />
　　淤防<br />
　　卷三十六　　　　　　　功作门<br />
　　耘耔<br />
　　卷三十七　　　　　　　功作门<br />
　　灌溉<br />
　　卷三十八　　　　　　　功作门<br />
　　泰西水法<br />
　　卷三十九　　　　　　　功作门<br />
　　収获<br />
　　卷四十　　　　　　　　功作门<br />
　　攻治<br />
　　卷四十一　　　　　　　功作门<br />
　　牧事【附】<br />
　　卷四十二　　　　　　　劝课门<br />
　　彚考<br />
　　卷四十三　　　　　　　劝课门<br />
　　诏令<br />
　　卷四十四　　　　　　　劝课门<br />
　　章奏<br />
　　卷四十五　　　　　　　劝课门<br />
　　官司<br />
　　卷四十六　　　　　　　劝课门<br />
　　祈报<br />
　　卷四十七　　　　　　　劝课门<br />
　　敕谕一<br />
　　卷四十八　　　　　　　劝课门<br />
　　敕谕二<br />
　　卷四十九　　　　　　　劝课门<br />
　　祈谷　　耕耤<br />
　　卷五十　　　　　　　　劝课门<br />
　　御制诗文<br />
　　卷五十一　　　　　　　劝课门<br />
　　御制诗文<br />
　　卷五十二　　　　　　　劝课门<br />
　　耕织图上<br />
　　卷五十三　　　　　　　劝课门<br />
　　耕织图下<br />
　　卷五十四　　　　　　　蓄聚门<br />
　　彚考<br />
　　卷五十五　　　　　　　蓄聚门<br />
　　常平仓<br />
　　卷五十六　　　　　　　蓄聚门<br />
　　社仓　　义仓<br />
　　卷五十七　　　　　　　蓄聚门<br />
　　图式<br />
　　卷五十八　　　　　　　农余门<br />
　　彚考<br />
　　卷五十九　　　　　　　农余门<br />
　　蔬一<br />
　　卷六十　　　　　　　　农余门<br />
　　蔬二<br />
　　卷六十一　　　　　　　农余门<br />
　　蔬三<br />
　　卷六十二　　　　　　　农余门<br />
　　蔬四<br />
　　卷六十三　　　　　　　农余门<br />
　　果一<br />
　　卷六十四　　　　　　　农余门<br />
　　果二<br />
　　卷六十五　　　　　　　农余门<br />
　　果三<br />
　　卷六十六　　　　　　　农余门<br />
　　果四<br />
　　卷六十七　　　　　　　农余门<br />
　　木一<br />
　　卷六十八　　　　　　　农余门<br />
　　木二<br />
　　卷六十九　　　　　　　农余门<br />
　　杂植<br />
　　卷七十　　　　　　　　农余门<br />
　　畜牧一<br />
　　卷七十一　　　　　　　农余门<br />
　　畜牧二<br />
　　卷七十二　　　　　　　蚕桑门<br />
　　彚考　　制居　　浴种<br />
　　卷七十三　　　　　　　蚕桑门<br />
　　饲养<br />
　　卷七十四　　　　　　　蚕桑门<br />
　　分箔　　入簇　　择茧<br />
　　卷七十五　　　　　　　蚕桑门<br />
　　缲丝　　织染<br />
　　卷七十六　　　　　　　蚕桑门<br />
　　桑政<br />
　　卷七十七　　　　　　　蚕桑门<br />
　　桑余<br />
　　卷七十八　　　　　　　蚕桑门<br />
　　桑余<br />
　　【臣】等谨案<br />
　　钦定授时通考七十八卷乾隆二年奉<br />
　　勅撰乾隆七年进<br />
　　呈<br />
　　钦定<br />
　　御制序文颁行凡八门曰天时分四子目明耕耘收获之节也曰土宜分六子目尽髙下燥湿之利也曰谷种凡九子目别物性也曰功作分十子目尽人力也曰劝课分九子目重农之政也曰蓄聚分四子目备荒之制也曰农余分五子目种植蓄养之事也曰蚕桑分十子目族箔织絍之法也天时冠以总论余七门各冠以彚考而<br />
　　诏谕<br />
　　御制诗文并随类恭录焉昔周公作书以无逸为永年之本而所谓无逸在先知稼穑之艰难故重农贵粟治天下之本也管子吕览所陈种植之法并文句典奥与其他篇不类盖古者必有専书故诸子得引之今已佚不可见矣刘向七畧综别九流以农家自为一类其书亦无一存今所传者以贾思勰齐民要术为最古而名物训诂通儒或不尽解无论耕夫织妇也沿而作者不可殚数惟王祯徐光启书为最着而疎漏冗杂亦不免焉我<br />
　　皇上御极之次年即深维尧典授时之义虞廷命<br />
　　稷之心<br />
　　特诏删纂诸书编为此帙准今酌古务期于实用有禆又详考旧章胪陈政典不仅以自生自息聴之闾阎尤见<br />
　　轸念民依之至意非徒农家言矣乾隆四十六年<br />
　　九月恭校上<br />
　　总纂官【臣】纪昀【臣】陆锡熊【臣】孙士毅<br />
　　总　校　官　【臣】陆　费　墀<br />
　　乾隆六年十一月二十九日奉<br />
　　防开列经理诸臣衔名<br />
　　监理<br />
　　和　　硕　　和　　亲　　王【臣】　昼总裁<br />
　　【臣】鄂尔泰<br />
　　【臣】张廷玉<br />
　　南书房纂修<br />
　　吏部左侍郎世袭一等轻车都尉【臣】蒋　溥经　筵　讲　官　户　部　左　侍　郎【臣】梁诗正<br />
　　兵　　　　部　　　左　　侍　　　郎【臣】汪由敦都　察　院　左　佥　都　御　史【臣】彭启丰日讲官起居注翰林院侍读学士世袭三等伯【臣】张若霭日　讲　官　起　居　注　翰林　院侍读【臣】介　福左　春　坊　　左　　谕　　徳【臣】嵇　璜日　讲　官　起　居　注　翰林院修　撰【臣】金徳瑛<br />
　　翰　　　林　　　院　　　　编　　　　修【臣】秦蕙田日　讲　官　起　居　注　翰　林　院　修　撰【臣】庄有恭武英殿纂修<br />
　　经　筵　讲　官　刑　部　左　侍　郎【臣】张　照<br />
　　工　　部　　　左　　　侍　　　　郎【臣】许希孔原　任　刑　　部　　右　　　侍　郎【臣】励宗万原任　日讲官起居注詹事府詹事兼翰林院侍读学士【臣】陈浩日讲官起居注詹事府少詹事兼翰林院侍讲学士【臣】吕　炽日讲官起居注右春坊右中允兼翰林院编修【臣】朱良裘翰　　林　　院　　编　　修【臣】董邦达翰　　林　　院　　编　　修【臣】夏廷芝翰　　林　　院　　编　　修【臣】张映斗翰　　林　　院　　编　　修【臣】陆嘉頴翰　　林　　院　　检　　讨【臣】唐进贤翰　　林　　院　　检　　讨【臣】吴　泰翰　　林　　院　　检　　讨【臣】万松龄翰　　林　　院　　编　　修【臣】吴　绂翰　　林　　院　　编　　修【臣】冯　祁监　　　察　　　御　　　史【臣】沈廷芳校对<br />
　　翰　　林　　院　　编　　修【臣】田志勤翰　　林　　院　　检　　讨【臣】郭肇鐄<br />
　　补主事　武英殿行走今补山西隰州直州知州【臣】王祖庚<br />
　　拔　　　　　　贡　　　　　生【臣】费应泰<br />
　　举　　　　　　　　　　　　人【臣】卢明楷<br />
　　拔　　　　　　贡　　　　　生【臣】徐显烈<br />
　　拔　　　　　　贡　　　　　生【臣】龚世楫<br />
　　优　　　　　　贡　　　　　生【臣】王　男<br />
　　拔　　　　　　贡　　　　　生【臣】王积光<br />
　　恩　　　　　　贡　　　　　生【臣】曾尚渭<br />
　　拔　　　　　　贡　　　　　生【臣】李长发<br />
　　拔　　　　　　贡　　　　　生【臣】邓献章<br />
　　举　　　　　　　　　　　　　　　　　人【臣】方廷栋监造<br />
　　内务府南苑郎中兼佐领加五级纪录十次【臣】雅尔岱内务府钱粮衙门郎中兼佐领加五级纪录十一次【臣】永　保内　务府　钱　粮　衙　　　门　主　　　事【臣】永　忠内　务府　广　储　司　司　库　加　二　级【臣】三　格<br />
　　监　　　　造　　　　加　　　　一　　　级【臣】李　保<br />
　　监　　　　　　　　　　　　　　　　　　造【臣】郑桑格<br />
　　库　　　　　　　　　　　　　　　　　掌【臣】李延伟<br />
　　库　　　　　　　　　　　　　　　　　掌【臣】虎什泰<br />
<br />
<br />
<br />
<br />
<br />
<br />
　　嘉庆十三年六月初十日奉<br />
　　防续办耕织图诸臣衔名<br />
　　监理<br />
　　和　　硕　　仪　　亲　　王【臣】永　璇经筵讲官太子太传领侍卫内大臣大学士世袭轻车都尉【臣】庆　桂文頴馆正总裁<br />
　　级【臣】董　诰<br />
　　级【臣】戴衢亨<br />
　　经　筵　讲　官　工　部　尙　书　加　二级【臣】曹振镛副总裁<br />
　　经　筵　讲　官　吏　部　左　侍　郎　加　二　级【臣】潘世防<br />
　　级【臣】英　和<br />
　　级【臣】觉罗桂芳<br />
　　礼　部　右　侍　郎　兼　公　中　佐　领　加二级【臣】秀　寜工　部　左　侍　郎　加　二　　级【臣】周兆基工　部　右　侍　郎　教　习　庻　吉士加　二　级【臣】陈希曽提调官<br />
　　翰　林　院　侍　读　加　一　级【臣】继　昌翰　林　院　编　修　加　一　级【臣】席　煜总阅官<br />

                    <br>
                        　　翰　　林　　院　　编　　修　　【臣】文　寜署总校官<br />
　　翰林院编修　武英殿纂修加一　级【臣】徐　松翰林院编修　武英殿协修加一　级【臣】孙尔准监造<br />
　　内务府慎刑司郎中兼领佐领【臣】长　申内务府掌仪司贠外郎兼佐　领【臣】克防额正　　监　　造　员　外　　郎【臣】永　清副　监　造　副　内　管　领【臣】经　文<br />
　　委　　　署　　　主　　　　事【臣】敏　谦六　　品　　衔　　库　　掌【臣】和　兴<br />
　　库　　　　　　　　　　　　掌【臣】善　元<br />
　　库　　　　　　　　　　　　　掌【臣】光　裕<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考<br />
　　凡例<br />
　　一敬授人时农事之本故是编冠以天时土防土宜办其名物物土次焉诞降嘉种百谷用成谷种次焉力穑有秋良耜畟畟功作次焉简器修政保介是咨劝课次焉余三余九家有葢藏蓄聚次焉场圃无弃地林麓无弃材农之余也故列为农余蚕织之事授衣所先故次以蚕桑棉葛之利近世尤蕃故附诸桑余凡以备法制品节之详俾知所尽心云<br />
　　一是编以致用为主凡采摭经史但取其切于实用及名物根据所自诗文藻丽之词槩置弗録惟歴代诏令章奏有闗农事者详悉采入至我<br />
　　朝重农务本超越千古凡布诸<br />
　　纶綍者无不曲尽民情周知稼穑<br />
　　圣祖仁皇帝御制耕织图诗咏农人胼胝之劳织女机丝<br />
　　之瘁周详往复田家作苦了然在目<br />
　　世宗宪皇帝敬和于前我<br />
　　皇上敬和于后敦崇本业不啻豳风无逸诸篇矣敬谨<br />
　　编辑为<br />
　　本朝重农五卷固非寻常诗文可拟也<br />
　　一百谷九谷五谷注家诠解不一且南北异宜即老农亦未能悉辨今取其广种而利溥者罗列于前而附以直省土产至瑞谷嘉禾瑞麦虽灵异攸钟迥异凡品然亦如人类之有圣贤鳞羽之有麟鳯其茎苗秀实固非别为一种也故以冠于谷种之首<br />
　　一物土之宜水利为重然惟陂池渠岸沟洫畎浍之用切近农功者始为采辑至河道海塘虽闗系民生大利而非农家所能讲求不具録焉<br />
　　一民间储蓄歴代以常平社仓为要其敛散籴粜与闾阎休戚相闗司牧者所当留意农书所载<br />
　　甚畧今益加增辑至农政全书中有救荒振卹诸条今已刋行康济録一书救饥条件畧具是编不复采入葢徐书以农政为名自不得独遗赈赡是编以授时为重惟取家裕葢藏固各有义例也又农政全书载明周宪王救荒本草多至四百余种固仁者之用心然使政事克修自可无忧捐瘠若令糠覈不饱延喘须臾何暇按图考传今曰性味若何烹芼若何是鸣和鸾于救焚拯溺之时而论殽胾于罗雀掘防之日也亦従删省<br />
　　一农余以蔬茹果蓏为主而材木之用漆蜡之饶牧字之蕃息生计咸所取资弗可遗也惟饮食制造之方虽备载于齐民要术诸书然古今异宜南北异嗜且笾豆之司非所重也亦槩弗録<br />
　　一桑余之利木棉最广麻葛蕉桐次之若裘褐氊罽之属既非草野所需并非红女所办更不采入<br />
　　一分门编纂凡所采经书诸説有不能不互见数见之处惟于节録原文中各従本门所重以免复出其必不可节者乃并载焉至如畜牧种植皆农余也而耕牛之饲养归于功作桑柘之栽培详于蚕事亦各举其重言之<br />
<br />
<br />
<br />
<br />
<br />
<br />
<br />
<br />
<br />
<br />
　　钦定四库全书<br />
　　钦定授时通考卷一<br />
　　天时<br />
　　总论上<br />
　　书尧典敬授人时<br />
　　传人时谓耕获之民事早晚之所闗<br />
　　舜典咨十有二牧曰食哉惟时<br />
　　传所重在于民食惟当敬授民时立君所以牧民<br />
　　民生在于粒食是君之所重论语云所重民食谓年谷也种殖収敛及时乃获故惟当敬授民时<br />
　　洪范八庶征曰雨曰曰燠曰寒曰风曰时五者来备各以其叙庶草蕃庑<br />
　　传雨以润物以干物暖以长物寒以成物风以动物五者备至各以次序则众草蕃滋庑丰茂也举草茂盛则谷成必矣<br />
　　又嵗月日时无易百谷用成<br />
　　传各顺常则百谷成<br />
　　左传凡分至启闭必书云物为备故也<br />
　　注分春秋分也至冬夏至也啓立春立夏闭立秋立冬汲古丛语分至启闭顺四时而成八节也以其得隂阳之中谓之分以其当寒暑之极谓之至以其生长谓之启以其収藏谓之闭然则四孟启闭者隂阳阖辟之功二至二分者阴阳老少之变也<br />
　　又九扈为九农正扈民无滛者也<br />
　　疏春扈鳻鶞相五土之宜趣民耕种者也夏扈窃趣民耘苗者也秋扈窃蓝趣民収敛者也冬扈窃黄趣民盖藏者也棘扈窃丹为果驱鸟者也行扈唶唶昼为民驱鸟者也宵扈啧啧夜为农驱兽者也桑扈窃脂为蚕驱雀者也老扈鷃鷃趣民収麦令不得晏起者也扈止也止民使不滛放<br />
　　论语行夏之时<br />
　　注夏以寅为人正商以丑为地正周以子为天正<br />
　　然时以作事则嵗月自当以人为纪故孔子尝曰吾得夏时焉而説者以为夏小正之属<br />
　　孟子不违农时谷不可胜食也<br />
　　注使民得务农不违夺其时则五谷饶足不可胜食也<br />
　　尔雅春为青阳夏为朱明秋为白藏冬为英四时和谓之玉烛春为发生夏为长赢秋为収成冬为安宁四时和为通正谓之景风甘雨时降万物以嘉谓之醴泉疏此释太平之时四气和畅以致嘉祥之事也青阳言春之气和则青而温阳也朱明言夏之气和则赤而光明也白藏言秋之气和则白而収藏也英言冬之气和则黒而清英也玉烛言四时和气温润明照故曰玉烛李巡曰人君徳美如玉而明若烛聘义云君子比徳于玉焉是知人君若徳辉动于内则和气应于外统而言之谓之玉烛也春为发生夏为长赢秋为収成冬为安宁此亦四时之别号也四时和为通正者言上四时之功和是为通畅平正也谓之景风言所以致景风景风即祥风也甘雨时降万物以嘉者嘉善也甘雨即时雨也不为万物所苦故曰甘甘雨既以时降则万物莫不嘉善之也谓之醴泉者言四时平畅即所以使地出醴泉也<br />
　　管子嵗有四秋而分有四时故曰农事且作请以什伍农夫赋耜铁此之谓春之秋大夏且至丝纩之所作此之谓夏之秋而大秋成五谷之所防此之谓秋之秋大冬营室中女事纺绩缉缕之所作也此之谓冬之秋又隂阳者天地之大理也四时者隂阳之大经也东方曰星其时曰春其气曰风风生木与骨宗正阳治隄防耕芸树艺正津梁修沟渎甃屋行水柔风甘雨乃至百姓乃寿百虫乃蕃此谓星徳南方曰日其时曰夏其气曰阳阳生火与气九暑乃至时雨乃降五谷百果乃登此谓日徳中央曰土土徳实辅四时入出以风雨节土益力土生皮肌肤其徳和平用均此谓嵗徳西方曰辰其时曰秋其气曰隂隂生金与甲其徳静正严顺百物乃収此谓辰徳北方曰月其时曰冬其气曰寒寒生水与血大寒乃至五谷乃熟此谓月徳是故圣王务时而寄政焉<br />
　　又春三月天地干燥水纠列之时也山川涸落天气下地气上万物交通故事已新事未起草木荑生可食寒暑调日夜分分之后夜日益短昼日益长利以作土功之事土乃益刚当夏三月天地气壮大暑至万物荣华利以疾杀草薉使令不欲扰当秋三月山川百泉踊降雨下山水出海路距雨露属天地凑汐利以疾作収敛无留一日把百日餔民无男女皆行于野不利作土功之事当冬三月天地闭藏暑雨止大寒起万物实熟利以填塞空郄缮边城涂郭术实廥仓凡一年之事毕矣<br />
　　吕氏春秋黄帝曰四时之不可正正五谷而已耳凡稼早者先时暮者不及时寒暑不节稼乃生灾冬至以后五句有七日而昌生于是乎始耕事农之道见生而艺生见死而获死迨时而作遇时而止老弱之力可使尽起不知时者未至而逆之既往而慕之当其时而薄之此从事之下也<br />
　　又春之徳风风不信其华不盛华不盛则果实不生夏之徳暑暑不信则土不肥土不肥则长遂不精秋之徳雨雨不信其谷不坚谷不坚则五种不成冬之徳寒寒不信其地不刚地不刚则冻闭不开天地之大四时之化而犹不能以不信成物又况乎人事<br />
　　又得时之禾长稠而穗大本而茎杀蔬穖而穗大其粟圆而薄糠其米多沃而食之彊如此者不风先时者茎叶带芒以短衡穗矩而芳夺秮米而不香后时者茎叶带芒而末衡穗阅而青零多粃而不满得时之黍芒茎而徼下穗芒以长搏米而薄糠舂之易而食之不噮而香如此者不饴先时者大本而华茎杀而不遂叶藁短穗后时者小茎而麻长短穗而厚糠小米钳而不香得时之稻大本而茎葆长秱疏穖穗如马尾大粒无芒搏米而薄糠舂之易而食之香如此者不益先时者大本而茎叶格对短秱短穗多粃厚糠薄米多芒后时者纤茎而不滋厚糠多粃辟米不得恃定熟印夭而死得时之麻必芒以长疎节而色阳小本而茎坚厚枲以均后熟多荣日夜分复生如此者不蝗得时之菽长而短足其美二七以为族多枝数节竞叶蕃食大菽则圎小菽则搏以芳称之重食之息以香如此者不虫先时者必长以蔓浮叶疏节小英不实后时者短茎疏节本虚不实得时之麦秱长而茎黒称之重食之致香以息使人肌泽且有力如此者不蚼蛆先时者暑雨未至朋动蚼蛆而多疾其次羊以节后时者弱苗而穗苍狼薄色而美芒是故得时之稼兴失时之稼约茎相若称之得时者重粟之多量粟相若而舂之得时者多米量米相若而食之得时者忍饥是故得时之稼其臭香其味甘其气章百日食之耳目聪明心意叡智四衞变彊气不入身无苛殃黄帝曰四时之不正也正五谷而已矣淮南子摄提格之嵗嵗早水晚旱稻疾蚕不登菽麦昌民食四升单阏之嵗嵗和稻菽麦蚕昌民食五升执除之嵗嵗早旱晚水小饥蚕闭麦熟民食三升大荒落之嵗蚕小登麦昌菽疾民食二升敦牂之嵗嵗大旱蚕登稻疾菽麦昌禾不为民食二升协洽之嵗蚕登稻昌菽麦不为民食三升涒滩之嵗嵗和小雨行蚕登菽麦昌民食三升作鄂之嵗蚕不登菽麦不为禾虫民食五升阉茂之嵗嵗小饥蚕不登麦不为菽昌民食七升大渊献之嵗大饥蚕开菽麦不为禾虫民食三升困敦之嵗嵗大雾起大水出蚕稻麦昌民食三升赤奋若之嵗早水蚕不出稻疾菽不为麦昌民食一升<br />
　　又仲春始出仲秋始内昏张中则务种谷大火中则种黍菽虚中则种宿麦昴中则収敛蓄积<br />
　　晋书艺文志炎帝分八节以始农功<br />
　　汜胜之书耕之本在于趣时和土务粪泽早锄获春冻解地气始通土一和解夏至天气始暑隂气始盛土复解夏至后九十日昼夜分天地气和以此时耕田一而当五名曰膏泽皆得时功<br />
　　陈旉农书四时八节之行气有盈缩踦赢之度五运六气所主隂阳消长有太过不及之差其道甚微其效甚着盖万物因时受气因气发生其或气至而时未至或时至而气未至则造化发生之理因之也若仲冬而梅李实季秋之月而昆虫不蛰藏类可见矣隂阳一有愆忒则四序乱而不能生成万物寒暑一失代谢即节差而不能运转一气传曰不先时而起不后时而缩故农事必知天地时宜则生之蓄之长之育之成之熟之无不遂矣由庚万物得其道崇丘万物得极其高大由仪万物之生各得其宜者谓天地之间物物皆顺其理也故尧命羲和厯象日月星辰以钦授民时俾咸知东作南讹西成朔易之稽之天文则星鸟星火星虚星昴于是乎审矣验之物理则鸟兽孳尾希革毛毨氄毛亦以详矣而厥民析因夷隩可得而稽仿之也大则取象于天地无乖升降之机明则取法乎日星不乱经营之度定之以时应之以数此钦天勤民防意岂率然哉其所以时和嵗丰良由此也今人雷同以建寅之月朔为始春建已之月朔为首夏殊不知隂阳有消长气有盈缩冒昩以作事其克有成耶设或有成亦幸而已圣王之涖事物皆设官分职以掌之各置其官师以敎导之农师之职其可已耶春秋之时法度并废宜凶荒荐至乃书有年书大有年葢幸而书之抑见天道有常而人自愆忒也诗称丰年穰穰其崇如墉其比如栉以言其得法度时宜故丰登有常也洪范九畴彞伦攸叙则百谷用成彞伦攸斁则百谷用不成然则顺天地时利之宜识隂阳消长之理则百谷之成斯可必矣古先哲王所以颁朔明时者匪直大一统也将使斯民知谨时令乐事赴功也故农事以先知备豫为善<br />
<br />
<子部,农家类,钦定授时通考,卷一><br />
<br />
<br />
<br />
<br />
<br />
<br />
<br />
<br />
　　农桑通诀舜在璿玑玉衡以齐七政説者以为天文器后世言天之家如洛下闳鲜于妄人辈述其遗制营之度之而作浑天仪厯家推步无越此器然而未有圗也葢二十八宿周天之度十二辰日月之防二十四气之推移七十二候之迁变如环之循如轮之转农桑之节以此占之四时各有其务十二月各有其宜先时而种则失之太早而不生后时而蓺则失之太晚而不成故曰虽有智者不能冬种而春収此圗之作以交立春节为正月交立夏节为四月交立秋节为七月交立冬节为十月北斗旋于中以为准则每嵗立春斗杓建于寅方日月防于营室东井昏见于牛建星辰正于南由此以往积十日而为旬积三旬而为月积三月而为时积四时而成嵗一嵗之中月建相次周而复始气推迁与日厯相为体用所以授民时而节农事即谓用天之道也夫授时厯每嵗一新时圗常行不易非厯无以起圗非圗无以行厯表里相参转运而无停浑天之仪粲然具在是矣然按月农时特取天地南北之中气立作标准以示中道非胶柱鼓瑟之谓若夫逺近寒暖之渐殊正开常变之或异又当推测晷度斟酌先后庶防人与天合物乘气至则养之节不至差谬此又图之体用余致也不可不知务农之家当家置一本攷厯推圗以定种蓻如指诸掌故亦名曰授时指掌活法之图<br />
<br />
<br />
<子部,农家类,钦定授时通考,卷一><br />
<br />
<br />
<br />
<br />
<br />
<br />
<br />
<br />
　　羣芳谱一嵗共十二月二十四气七十二大寒后十五日斗柄指艮为立春正月节立始建也春气始至而建立也一东风解冻冻结于冬遇春风而解也二蛰虫始振蛰藏也振动也感三阳之气而动也三鱼陟负冰上游而近水也立春后十五日斗柄指寅为雨水正月中阳气渐升云散为水如天雨也一獭祭鱼嵗始而鱼上则獭取以祭二雁北阳气逹而北也三草木萌动天地交泰故草木萌生发动也雨水后十五日斗柄指甲为惊蛰二月节蛰虫震惊而出也一桃始华二仓庚鸣仓庚黄鹂也仓清也庚新也感春阳清新之气而初出故鸣三鹰化为鸠即布谷也仲春之时鹰喙尚柔不能捕鸟瞪目忍饥如痴而化化者反归旧形之谓春化鸠秋化鹰如田防之于鴽也若腐草雉爵皆不言化不复本形者也惊蛰后十五日斗柄指卯为春分二月中分者半也当春气九十日之半也一鸟至鸟燕也春分来秋分去二雷乃发声四阳渐盛隂阳相薄为雷乃者象气出之难也三始电电阳光也四阳盛长气泄而光生也凡声属阳光亦属阳春分后十五日斗柄指乙为清明三月节万物至此皆洁齐而明白也一桐始华桐有三种华而不实曰白桐亦曰花桐尔雅谓之荣桐至是始华也二田防化为鴽鴽鹑也防隂而鴽阳也三虹始见虹日与雨交天地之滛气也清明后十五日斗柄指辰为谷雨三月中雨为天地之和气谷得雨而生也一萍始生萍隂物静以承阳也二鸣鸠拂其羽拂羽飞而翼迫其声也三戴胜降于桑蚕也谷雨后十五日斗柄指巽为立夏四月节夏大也物至此皆假大也一蝼蝈鸣蝼蝈一名鼫防一名阴气始故蝼蝈应之二蚯蚓出蚯蚓阴类出者承阳而见也三王瓜生王瓜土瓜也立夏十五日斗柄指已为小满四月中物长至此皆盈满也一苦菜秀荼为苦菜感火气而苦味成不荣而实曰秀荣而不实曰英此苦菜宜言英二蘼草死蘼草草之枝叶靡细者葶苈之属凡物感阳生者强而立感阴生者柔而靡靡草则阴至所生也故不胜阳而死三麦秋至麦以夏为秋感火气而熟也小满后十五日斗柄指丙为芒种五月节言有芒之谷可播种也一螳螂生螳螂饮风飡露感一阴之气而生至此时破殻而出二鵙始鸣鵙百劳也恶声之鸟枭类也不能翺翔直飞而已三反舌无声诸书为反舌为百舌鸟能反覆其舌感阳而鸣遇微阴而无声也芒种后十五日斗柄指午为夏至五月中万物至此皆假大而极至也一鹿角解夏至一阴生鹿感阴气故角解二蜩始鸣庄子谓蟪蛄夏蝉也语曰蟪蛄鸣朝三半夏生半夏药名居夏之半而生也夏至后十五日斗柄指丁为小暑六月节暑气至此尚未极也一温风至温热之风至小暑而极故曰至二蟋蟀居壁感肃杀之气初生则在壁感之深则在野三鹰始挚挚击也月令鹰乃学习杀气未肃挚鸟始学击抟迎杀气也小暑后十五日斗柄指未为大暑六月中暑至此而尽泄一腐草为萤离明之极则幽阴至微之物亦化而为明不言化者不复原形也二土润溽暑土气润故欝蒸为溽湿三大雨时行前后湿暑而后则大雨时行以退暑也大暑后十五日斗柄指坤为立秋七月节秋揫也物至此而揫敛也一凉风至西方凄清之风也温变而肃也二白露降大雨之后凉风来天气下降茫茫而白尚未凝珠故曰白露降三寒蝉鸣今初秋夕阳声小而急疾者是也立秋后十五日斗柄指申为处暑七月中阴气渐长暑将伏而潜处也一鹰乃祭鸟金气肃杀鹰感其气始捕击必先祭二天地始肃三禾乃登禾者谷连藳桔之总名成熟曰登处暑后十五日斗柄指庚为白露八月节阴气渐重露凝而白也一鸿雁来淮南子作鴈自北而南来也二鸟归鸟北方之鸟故曰归三羣鸟养羞羞谓藏美食以备冬月之养白露后十五日斗柄指酉为秋分八月中至此而阴阳适中当秋之半也一雷始収声雷属阳八月阴中故収声入地万物随以入也二蛰虫坯户坯益其蛰穴之户使通明处稍小至寒甚乃墐塞之也三水始涸水春气所为春夏气至故长秋冬气返故涸也秋分后十五日斗柄指辛为寒露九月节气渐肃露寒而将凝也一鸿鴈来宾鴈后至者为宾二雀入大水为蛤严寒所至蜚化为潜也三菊有黄华菊独华于阴故曰有也寒露后十五日斗柄指戍为霜降九月中气愈肃露凝为霜也一豺乃祭兽以兽祭天报本也方餔而祭秋金之义二草木黄落色黄揺落也三蛰虫咸俯皆垂头畏寒不食也霜降后十五日斗柄指干为立冬十月节冬终也物终而皆収藏也一水始冰水而初凝未至于坚故曰始冰二地始冻土气凝寒未至于坼故曰始冻三雉入大水为蜃大水淮也立冬后十五日斗柄指亥为小雪十月中气寒而将雪矣第寒未甚而雪未大也一虹藏不见阴阳气交为虹阴气极故虹伏言其气下伏也二天气上升三地气下降天地变而各正其位不交则不通故闭塞也小雪后十五日斗柄指壬为大雪十一月节言积寒凛冽雪至此而大也一鹖鴠不鸣阳鸟感六阴之极而不鸣二虎始交虎感防阳萌动故气益盛而交也三茘挺生大雪后十五日斗柄指子为冬至十一月中日南阴极而阳始生也一蚯蚓结六阴寒极之时蚯蚓交结如蝇二麋角解冬至一阳生麋感阳气故角解三水泉动水者一阳所生一阳初生故泉动也冬至后十五日斗柄指癸为小寒十二月节时近小春故寒气犹小一鴈北乡鴈避热而南今则北飞禽鸟得气之先故也二鹊始巢至后二阳已得来年之气鹊遂为巢知所向也三雉鸲雉阳鸟也鸲雌雄同鸣感于阳而有声也小寒后十五日斗柄指丑为大寒十二月中时巳二阳而寒威更甚者闭塞不盛则发泄不盛所以啓三阳之泰此造化之微权也一鸡乳乳育也鸡木畜丽于阳而有形故乳二征鸟厉疾至此而猛厉迅疾也三水泽腹坚冰彻上下皆凝故曰腹坚一元黙运万彚化生四序循环千古不易极之而阳九百六不过此气之推迁耳吴下田家志一九二九扇子不离手三九二十七冰水甜如蜜四九三十六拭汗如出浴五九四十五头戴秋叶舞六九五十四乘凉入佛寺七九六十三床头寻被单八九七十二思量葢夹被九九八十一家家打炭墼又一九二九相唤弗出手三九二十七篱头出筚篥四九三十六夜眠如露宿五九四十五太阳开门户六九五十四贫儿争意气七九六十三布衲两肩摊八九七十二猫狗寻阴地九九八十一犂耙一齐出<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷一<br />
　　钦定四库全书<br />
　　钦定授时通考卷二<br />
　　天时<br />
　　总论下<br />
　　马一龙农説农为治本知时为上【时谓天时】畜阳不极发生乃微【阳主发生阴主敛息物之生息随气升降故冬至之后一阳起于下则羣阴推而渐出寒凝固结于上所以遏其泄耳及阳气出地物生呈露流衍布濩而不穷畜之盛大致然是以桃李冬花无氷不杀草春秋纪之以病愆阳农家者有云冬耕宜早春耕宜迟云早其在冬至之前云迟其在春分之后冬至前者地中阳气未生也春分后者阳气半于土之上下也其意皆在阳荣阴衞欲使微阳之气不泄求其壮盛而已于此不知所避一则初升而踣其踵一则方啓而裂其肤岂非童而牿未壮盛而先亢者乎亢则害牿则亡伤气殆尽其生安得不微乎畜阳之意不止于冬凡日为阳雨为阴和畅为阳沍结为阴展伸为阳敛诎为阴动为阳静为阴浅为阳深为阴昼为阳夜为阴繁殖之道惟欲阳含土中运而不息阴乘其外谨毖不出若阳泄于外而阴入其中生机转为杀机矣】凝阴在土其气固啬【嵗久不畊之地纯阴固结非假太阳之力追摄何以得散又冬春二时不见天阳亦犹是耳今夫图埴之上未尝生物正以内不含阳阴不外固而火煆之地藏冰不融者絶其地脉而中无阳气来至也窃窥神化之妙阳根阴物之所以生也阴根阳物之所以成也生者谓之化成者谓之变】阳自下起发其内之一本以出于外诸阴皆死者阴自下起敛其外之散齐以入于内诸阳皆生者【此葢言二气始终之定理也诸阳谓自复以至夬也复十一月之卦也夬三月之卦也十二月为临正月为泰二月为大壮复自坤中来一阳始生成位于冬至至泰而开开而壮壮而夬四月复全乎干矣诸阴谓自姤以至剥也姤五月之卦也剥九月之卦也六月为遯七月为否八月为观姤自干中来一阴始生成位于夏至至否而塞塞而观观而剥十月复全乎坤矣上下者乾坤分列之位升降者阴阳往来之气内外者神化阖辟之竗敛发者万物生成之机出入者循环无穷之端一本散除相禅以为始终者也大抵二气阴阳之至当主日月为义春秋二分昼夜相半气之平也春分后昼渐永日在地下之刻少秋分后夜渐永日在地下之刻多阴阳消长系于是矣】阳上而不抑遂以精泆阴下而不济亦难以形坚【损有余补不足则精不泆而形可坚矣天地之间阳常有余阴常不足然扶阳抑阴古圣至言易曰亢龙有悔又曰下济而光以是见阳之精泆由于不抑阴之形脆者由于无所济也今有上农土地饶粪多而力勤其苗勃然兴之矣其后徒有美頴而无实粟俗名肥此正不知抑损其过而精泆者耳其法何以断其浮根翦其附叶去田中积汚以燥裂其肤理则抑矣及其总秸俱成农功已毕或土力既衰润滋不继淫浊未去清气有伤此正不知补助故粒米有空头枯榦粉黛诸病也】是故含生者阳以阴化达生者阴以阳变察阴阳之故防变化之机其知生物之功乎【生则化成则变然必成而后有生阳根阴也生而后有成阴根阳也成者谓之变脱其本根易其故体生者谓之化融液所畜畅茂其绪故冬至之后生意皆含夏至之后生色皆达含者化之机达者变之渐阴阳互为其根求其所以然微妙而难悉也一化一变理不尽显物自相形机缄所存非审察防详则天地生物之功莫之有知矣夫含生者先天也以后天为之体达生者后天也以先天为之神养生家欲求先天之气当思化理一变非化不能变非变则化者终于化矣推之事理亦然凡事之立其始甚防微充广必盛大盛必衰衰必敝敝则变不变则毁毁则熄此知道者之所深忧乎图善变而不毁者其诸取法于农】故圣人推日星定四时分节而示民以则【阴阳列于四时早晚见于节嵗气系于日星期三百有六旬有六日也日穷于次月离于纪星回于天此一嵗之终也日行速而月迟故有余日而以闰月収之天行健而日月不能及故有嵗差而以六十年约之一嵗之中春而夏夏而秋秋而冬四时顺布也四时有八节立春春分立夏夏至立秋秋分立冬冬至也冬至以后阳渐长立春阳之出也春分阳气之中也立夏得阳三之二至夏至而极矣夏至以后阴渐长立秋阴之出也秋分阴气之中也立冬得阴三之二至冬至而极矣尧命羲和日中星鸟以殷仲春日永星火以正仲夏宵中星虚以殷仲秋日短星昴以正仲冬不详其余者以一中一极前后测之耳冬至一阳生主生主长夏至一阴生主杀主成故曰生者阳也成者阴也含虽未见其生达虽未见其杀而防已在矣夫发其生者与其晚也宁早収其成者与其早也宁晚此阳进而前阴退而后之道也】<br />
　　四民月令正月地气上腾土长冒橛陈根可拔急甾强土黒垆之田二月阴冻毕泽可甾美田缓土及河渚水处三月杏花胜可甾沙白轻土之田五月六月可菑麦田<br />
　　齐民要术凡爱田常以五月耕六月再耕七月勿耕谨摩平以待种<br />
　　又二月三月种者为植禾四月五月种者为穉禾二月上旬及麻菩杨生种者为上时三月上旬及清明节桃始花为中时四月上旬及枣叶生桑花落为下时嵗道宜晚者五月六月初亦得春种欲深宜曵重挞夏种欲浅直置自生<br />
　　又大小麦皆须五月六月暵地穬麦非良地则不须种八月中戊社前种者为上时下戊前为中时八月末九月初为下时小麦宜下种八月上戊社前为上时中戊前为中时下戊前为下时正月二月劳而锄之三月四月锋而更锄<br />
　　又五谷大判上旬种者全収中旬中収下旬下収农桑通诀农书云种莳之事各有攸序正月种麻枲二月种粟脂麻三月种旱麻四月种豆五月中旬种晚麻七夕以后种菜菔菘芥八月社前即可种麦如此则种有次第所谓顺天之时也<br />
　　占验总【附】<br />
　　董仲舒雨雹对太平之世风不鸣条开甲散萌而已雨不破块润叶津茎而已<br />
　　京房易太平之时十日一雨凡嵗三十六雨此休征时若之应<br />
　　春秋説题辞一嵗三十六雨天地之气宣十日小雨应天文十五日大雨以斗运也<br />
　　论衡太平瑞应五日一风十日一雨<br />
　　田家杂占天下太平夜雨日晴言不妨农也【以上总论风雨】农政全书日晕则雨谚云月晕主风日晕主雨　日脚占晴雨谚云朝又天暮又地主晴反此则雨　日没后起清白光数道下狭上阔直起亘天此特夏秋间有之俗呼清白路主来日酷热　日生耳主晴雨谚云南耳晴北耳雨日生双耳断风截雨若是长而下垂通地则又名白日幢主久晴　日出早主雨出晏主晴老农云此特言久阴之余夜雨连旦正当天明之际云忽一扫而卷即光日出所以言早少刻必雨立验言晏者日出之后云晏开也必晴亦甚准葢日之出入自有定刻实无早晏也愚谓但当云晴得早主雨晏开主晴不当言日出早晏也　日外有云障中起主晴谚云日头云障晒杀老和尚　日没反照主晴俗名为日返坞一云日没胭脂红无雨也有风徐光啓曰日返坞明朝水没路日打洞明朝晒背痛或问二相似而所主不同何也老农云返照在日没之前胭脂红在日没之后　谚云乌云接日明朝不如今日又云日落云没不雨定寒又云日落云里走雨在半夜后此言一朶乌云渐起而日正落其中者　谚云日落乌云半夜枵明朝晒得背皮焦此言半天元有黒云日落云外其云夜必开散明必甚晴也又云今夜日没乌云洞明朝晒得背皮痛此言半天上虽有云及日没下去都无云而见日状如岩洞者也<br />
　　古今谚日出早雨淋脑日出晏晒杀鴈<br />
　　吴下田家志壬子日雨主久阴<br />
　　田家杂占谚云久晴逢戊雨久雨望庚晴又云久雨不晴且看丙丁<br />
　　浩然斋抄俗谚云逢庚双变遇甲即晴葢遇庚于双日则变遇甲于双日则晴多验【已上论日】<br />
　　诗小雅月离于毕俾滂沱矣<br />
　　传毕躅也月离阴星则雨疏以毕为月所离而雨是阴雨之星故谓之阴星<br />
　　玉厯璇玑凡孟月七日仲月八日季月九日之夜皆当月晕晕而不已其下三日内有暴风甚雨　月初生色黒有水月满色赤为旱又月初生而偃有水月始生有黒云贯月名曰缴云不出三日暴雨<br />
　　杂占每月朔一日管上旬二日管中旬三日管下旬月色青黒润明是旬有雨若黄赤干枯则旬中无雨师旷占月知雨多少八月一日二日三日月色赤黄者其月少雨月色青者其月多雨<br />
　　农政全书月晕主风何方有阙即此方风来　新月下有黒云横截主来日雨谚云初三月下有横云初四日里雨倾盆月尽无雨则来月初必有风雨谚云廿五廿六若无雨初三初四莫行船　廿五日谓之月交日有雨主久阴　廿七廿八交月雨初二初三勿肯晴【已上论月】后汉书郎顗传石氏经曰嵗星出左有年出右无年孝经援神契嵗星守心年谷丰<br />
　　宋史天文志嵗星色光明润君寿民富又主福主大司农主五谷<br />
　　农家谚干星照湿土明日依旧雨<br />
　　农政全书谚云一个星保夜晴此言雨后天阴但见一两星此夜必晴　星光闪烁不定主有风　夏夜见星密主热　谚云明星照烂地来朝依旧雨言久雨正当黄昏卒然雨住云开便见满天星斗岂但明日有雨当夜亦未必晴　黄昏上云半夜消黄昏消云半夜浇若半夜后雨止云开星月朗然则必晴无疑【已上论星】<br />
　　又夏秋之间大风及有海沙云起俗呼谓之风潮古人名之曰飓风言其具四方之风故名飓风有此风必有霖淫大雨同作甚则拔木偃禾坏屋室决堤堰其先必有如断虹之状者见名曰飓母航海之人见此则又名破帆风　凡风单日起单日止双日起双日止　谚云西南转西北搓绳来绊屋又云半夜五更西天明拔树枝又云日晚风和明朝再多又云恶风尽日没又云日出三竿不急便寛大凡风日出之时必畧静谓之风让日大抵风自日内起者必善夜起者必毒日内息者必和夜半息者必大冻　谚云风急雨落人急客作又云东风急被蓑笠风急云起愈急必雨　谚云东北风雨太公言艮方风雨卒难得晴俗名曰牛筋风雨指丑位故也　谚云行得春风有夏雨言有夏雨应时可种田也非谓水必大也经验　谚云西南早到晏弗动草言早有此风向晚必晴　谚云南风尾北风头言南风愈吹愈急北风初起便大　春南夏北有风必雨　冬天南风三两日必有雪　天气湿热郁蒸主有风古语云热极则生风　语云东南风跳掷三日退一尺<br />
　　陶朱公书青龙风急大雨将来朱雀风囘烈日晴燥白虎风生必有雨雾武风急雨水相随寅卯时为青龙己午时为朱雀申酉时为白虎亥子时为武随方起风应乎雨晴<br />
　　田家五行风自月建方来为得其正万物各得其所晴雨各得其宜又风吹月建方位主米贵<br />
　　师旷占常以十月朔日占春粜贵贱风从东来春贱逆此者贵以四月朔占秋粜风従南来西来者秋皆贱逆此者贵以正月朔占夏粜风従南来东来者皆贱逆此者贵【已上论风】<br />
　　朝野佥载春雨甲子赤地千里夏雨甲子乗船入市秋雨甲子禾头生耳冬雨甲子牛羊冻死<br />
　　吴下田家志戊午原同甲子期始终七日最稀竒七日多晴两月燥七日多雨两月泥甲申主米暴贵春主五谷不収夏主伤田禾秋主六畜死冬主人多病　谚云甲申犹且可乙酉怕杀我<br />
　　又上旬交月雨谓朔月之雨也主月内多雨<br />
　　田家杂占壬子日春雨人无食夏雨牛无食秋雨鱼无食冬雨鸟无食<br />
　　又自正月至五月五朔皆有大雨主人饥蝗起<br />
　　易飞凡雨以晦朔朢云汉四塞者皆当雨如斗牛彘当暴雨有异云如水牛不三日大雨黒云如羣羊奔如飞鸟五日必雨云如浮皆雨北斗独有云不五日大雨四望青白云名曰天寒之云雨征仓黒云细如杼轴蔽日月五日必雨云如两人提鼓持桴者皆为暴雨<br />
　　金楼子旦雨谓之月额<br />
　　杂占江淮俗验每月初二十六日雨则月内多雨田家五行二十七日最宜晴谚云交月无过廿七晴月尽无雨则来月初必有风雨<br />
　　农政全书谚云雨打五更日晒水坑言五更忽然雨日中必晴甚验　晏雨不晴　雨着水面上有浮泡主卒未晴　谚云一防雨似一个钉落到明朝也不晴一防雨似一个泡落到明朝未得了谚云上牵昼下牵斋下昼雨哜哜　谚云雨落怕天亮言天明时忽雨此日可晴若久雨正当昏黒忽自明亮反是雨也　雨夹雪难得晴　谚云夹雨夹雪无休无歇　谚云快雨快晴道徳经云飘风不终朝骤雨不终日　凡久雨至午少止谓之遣昼在正午遣或可晴午前遣则午后雨不可胜　灶灰带温作块天将变作雨兆　斋前风昼后雨并言难止【已上论雨】<br />
　　陶朱公书朝看东南有云气随太阳上下不逺者此云在日初出应己午时己午时随太阳则应未申时未申时随太阳则应酉戌时有雷雨　又太阳未出将晨之先看东南黒云如鸡头如旗帜如山峯如阵鸟如龙头如鱼如蛇如灵芝如牡丹应当日未申时有雨或紫黒云贯穿或在日上下者并应当日雨<br />
　　农政全书云行占晴雨谚云云行东雨无踪车马通云行西马溅泥水没犂云行南雨潺潺水涨潭云行北雨便足好晒谷　上风虽开下风不散主雨　谚云上风皇下风隘无蓑衣莫出外　云若炮车形起主大风云起下散四野满日如烟如雾名曰风花主风起　谚云西南阵单过也落三寸言云阵起自西南来者雨必多寻常阴天西南障上亦雨　谚云太婆年八十八弗曾见东南阵头发又云千嵗老人不曾见东南阵头雨没子田言云起自东南来者絶无雨　凡雨阵自西北起者必云黒如泼墨又必起作眉梁阵主先大风而后雨终易晴　天河中有黒云生谓之河作堰又谓之黒猪渡河墨云对起一路相接亘天谓之雨作桥雨下阔则又谓之合罗阵皆主大雨立至少顷必作满天阵名通界雨言广阔普徧也若是天阴之际或作或止忽有雨作桥则必有挂防两脚又是雨脚将断之兆也不可一例而取　谚云旱年只怕防江跳水年只怕北江红一云太湖晴上文言亢旱之年望雨如望恩才见四方逺处云生阵起或自东引而西自西而东所谓沿江跳也则此雨非但今日不至必每日如之即是久旱之兆也涝年每至晚时雨忽至云稍浮北似霞非霞红光曜日雨必随作当主夜夜如此直至大暑而后已谓之北江红此吴语也故指北江为太湖若是晚霁必兼西天但晴无雨谚云西北赤好晒麦　阴天卜晴谚云朝要天顶穿暮要四脚悬又云朝看东南暮看西北　谚云鱼鳞天不雨也风颠此言细细如雨鳞斑者一云老鲤斑云障晒杀老和尚此言满天云大片如鳞故云老鲤往往试验各有准　秋天云隂若无风则无雨　冬天近晚忽有老鲤斑云起渐合成浓阴者必无雨名曰防霜天谚云识每防霜天不识每着子一夜眠<br />

                    <br>
                        　　京房风角要诀雨法有黒云如一疋布于日中即日大雨二疋为二日雨三匹为三日雨<br />
　　京房占六甲日云四合皆当日雨云多雨多云少雨少又六甲无云一旬少雨<br />
　　师旷占常以五卯日西北有云如羣羊者即有雨至陶朱公书拂晓看南方黒云最髙谓之雷信明日己午时至中天而止应未申时<br />
　　孔氏谈苑大理少卿杜纯之京东人言朝霞不出门暮霞行千里言雨后朝晴尚有雨须得晚晴乃真晴田家五行谚云朝霞暮霞无水煎茶主旱此言久晴之霞也朝霞不出市暮霞行千里此皆言雨后乍晴之霞暮霞若有火焰形而干红者非但主晴必主久旱之兆朝霞雨后乍有定雨无疑或是晴天隔夜虽无今朝忽有则要看顔色断之干红主晴间有褐色主雨满天谓之霞得过主晴霞不过主雨若西方有浮云稍厚雨当立止<br />
　　杂占早看东南暮看西北空则无雨虽有云而片色分明亦晴夜观北斗魁罡之间有黒润云在畔则当夜有雨如北斗前有黄气者明日当风若润则当夜或明日必大雨<br />
　　古今谚早霞红丢丢向午雨浏浏晚来红丢丢早辰大日头【已上论云霞】<br />
　　农政全书庄子云腾水上溢为雾尔雅云地气上天不应曰雾凡重雾三日主有风谚云三朝雾露起西风若无风必主雨又云雾露不収即是雨【已上论雾】<br />
　　又谚云东鲎晴西鲎雨谚云对日鲎不到昼主雨言西鲎也若鲎下便雨还主晴虹俗呼曰鲎【已上论虹】<br />
　　又谚云未雨先雷去步来主无雨　谚云当头雷无雨卯前雷有雨凡雷声响烈者雨阵虽大而易过雷声殷殷然响者卒不晴　雷初发声微和者嵗内吉猛烈者凶　雪中有雷主阴雨百日方晴　东州人云一夜起雷三日雨言雷自夜起必连阴【已上论雷】<br />
　　又夏秋之间夜晴而见逺电俗谓之热闪在南主久晴在北主便雨谚云南闪半年北闪眼前　北闪俗谓之北辰闪主雨立至谚云北闪三夜无雨大怪言必有大风雨也【已上论电】<br />
　　又冰后水长名长水冰主来年水冰后水退名退水冰主旱若冰坚可履亦主水【已上论冰】<br />
　　又每年初下只一朝谓之孤霜主来年歉连得两朝以上主热上有鎗芒者吉平者凶春多主旱　毛头霜主明日风雨　雪霁不消名曰等伴主再有雪久经日照而不消亦是来年多水之兆也【已上论霜雪】<br />
　　又夏初水中生苔主有暴水谚云水底起青苔卒逢大水来　水际生靛青主有风雨谚云水面生青靛天公又作变　谚云大水无过一周时言天道久雨山泽发洪大水横流江河陡涨之易也　谚云大旱不过周时雨大水无非百日晴言天道须是久晴则水方能退也故论潮者云晴干无大汛合而言之可见水涨之易退之难也如此　凡东南风退水西北反尔此理葢只是吴中太湖东南之常事初冬大西北风湖水泛起吴江人家皆浸水中风息复平谓之翻湖水才是南风连吹半月十日便可退水三二尺又不还涨　水边经行闻得水有香气主雨水骤至极验或闻水腥气亦然　河内浸成包稻种既没复浮主有水【已上论水】<br />
　　又草得气之先者皆有所验荠菜先生嵗欲甘葶苈先生嵗欲苦藕先生嵗欲雨蒺藜先生嵗欲旱蓬先生嵗欲流水藻先生嵗欲恶艾先生嵗欲病孟月占之　五谷草占稻色草有五穗近本茎为早色腰末为晚禾随其穗之美恶以断丰歉未必极验但其草每年根根相似　草屋久雨菌生其上朝出晴暮出雨谚云朝出晒杀暮出濯杀　看窠草一名干戈谓其有刺故也芦苇之属丛生于地夏月暴热之时忽自枯死主有水谚云头苎生子没杀二苎二苎生子旱杀二苎　茭草水草也村人尝剥其小白尝之以卜水旱味甘甜主水已来亦未止味馊气主旱未来亦已定　梧桐花初生时赤色主旱白色主水扁豆五月开花主水　夏月开结主水　藕花谓之水花魁开在夏至前主水　野蔷薇开在立夏前主水　麦花昼放主水　扁豆鳯仙花开在五月主水　槐花开一遍糯米长一遍价<br />
　　杂阴阳书禾生于或杨大麦生于杏小麦生于桃稻生于柳或杨黍生于榆大豆生于槐小豆生于李麻生于杨或荆<br />
　　师旷占术杏多实不虫者来年秋禾善五木者五谷之先欲知五谷但视五木择其木盛者来年多种之万不失一也【已上论草木】<br />
　　农政全书谚云鸦浴风鹊浴雨八哥儿洗浴断风雨鸠鸣有还声者谓之呼妇主晴无还声者谓之逐妇主雨鹊巢主水髙主旱俗传鹊意既预知水则云终不使我没杀故意愈低既预知旱则云终不使晒杀故意愈髙　海燕忽成羣而来主风雨谚云乌肚雨白肚风赤老鸦含水呌早主雨多人辛苦呌晏晴多人安闲农作次第　夜间聴九逍遥鸟呌卜风雨谚云一声风二声雨三声四声断风雨　鹳鸟仰鸣则晴俯鸣则雨鹊噪早报晴名曰干鹊　冬寒天雀羣飞翅声重必有雨雪　鬼车鸟北人呼为九头虫夜聴其声出入以卜晴雨自北而南谓之出窠主雨自南而北谓之归窠主晴故诗云月黒夜深闻鬼车　吃鹪呌主晴俗谓之卖蓑衣　呌谚云朝晴暮雨　夏秋间雨阵将至忽有白鹭飞过雨竟不至名曰截雨　家鸡上宿迟主阴雨燕巢做不干净主田内草多　母鸡背负鸡雏谓之鸡跎儿主雨　吃井水禽也在夏至前呌主旱谚云夏前吃井呌有车个恰吃无车个啸　鹈鹕一名淘河鹅鹳之属其状异常每来必主大水元至正庚寅五月十八日方梅水涨忽见此怪数十自西而东众谓没田先兆一老农云不妨夏至前来曰犂湖至后曰犂途以其嘴之形状相似湖言水深途言水浅今至后八日此后雨脚断水退矣虽然疑信不决后果天晴髙下皆得成熟若此至前至后便分祸福两端可谓竒验占者慎之　獭窟近水主旱登岸主水有验　围塍上野防爬泥主有水必到所爬处方止　防咬麦苗主不见収咬稻苗亦然　狗地主阴雨每眠灰堆髙处亦主雨狗咬青草吃主晴　狗向河边吃水主水退　铁防其臭可恶白日衔尾成行而出主雨　猫儿吃青草主雨　丝毛狗褪毛不尽主梅水未止【已上论禽兽】<br />
　　又龙下便雨主晴凡见黒龙下主无雨縦有亦不多白龙下雨必多水乡谚云黒龙防世界白龙让世界　龙下频主旱谚云多龙多旱　龙阵雨始自何一路只多行此路无处絶无谚云龙行熟路【已上论龙】<br />
　　又鱼跃离水面谓之秤水主水涨髙多少增水多少凡鲤鲫鱼在四五月间得暴涨必散子散不尽水未止盛散水势必定夏至前后得黄鲿鱼甚散子时雨必止虽散不甚水终未定最　车沟内鱼来攻水逆上得鮎鱼主晴鲤主水谚云鮎干鲤湿又云鲫鱼主水鲿鱼主晴　黒鲤鱼脊翼长接其尾主旱　夏初食鲫鱼脊骨有曲主水　渔者网得死鳜谓之水恶故鱼着网即死也口开主水立至易过口闭来迟水旱不定【已上论鱼】又水蛇蟠在芦青髙处主水髙若干涨若干囘头望下水即至望上稍慢　水蛇及白鳗入鰕笼中皆主大风水作　春暮暴暖屋木中出飞蚁主风雨平地蚁阵作亦然　鳖探头占晴雨谚云南望晴北望雨　田角小螺儿名曰鬼蛳浮于水面主有风雨　石蛤虾蟆之属呌得响亮成通主晴谚云杜蛤呌三通不用问家公言报晚晴有准也　田鸡喷水呌主雨　蚱蜢蜻蜓黄防等虫在小满以前生者主水俗呼是鱼口中食谓其才经风雨俱死于水故也　黄梅三时内虾蟆尿曲有雨大曲大雨小曲小雨　二蚕初出变化得多主水蚯蚓俗名曲蟮朝出晴暮出雨　夏至日蟹上岸夏至后水到岸【已上论虫】<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二<br />
<子部,农家类,钦定授时通考><br />
　　钦定四库全书<br />
　　钦定授时通考卷三<br />
　　天时<br />
　　春<br />
　　易说卦万物出乎震震东方也<br />
　　疏震是东方之卦斗柄指东爲春春时万物出生也<br />
　　书尧典分命羲仲宅嵎夷曰旸谷寅賔出日平秩东作传宅居也东表之地称嵎夷日出于谷而天下明故称旸谷寅敬賔导秩序也歳起于东而始就耕谓之东作东方之官敬导出日平均次序东作之事以务农也<br />
　　日中星鸟以殷仲春厥民析鸟兽孶尾<br />
　　传日中谓春分之日鸟南方朱鸟七宿殷正也春分之昬鸟星毕见以正仲春之气节冬寒无事并入室处春事既起丁壮就功<br />
　　国语先时五日瞽告有协风至<br />
　　注协和也风气和时候至也立春曰融风<br />
　　又农祥晨正日月底于天庙土乃脉发<br />
　　注农祥房星也晨正谓立春之日晨中于午也农事之候故曰农祥<br />
　　管子发五正赦薄罪出拘民解仇讐所以建时功施生谷也<br />
　　注谓及时立农功施力爲生谷凡此皆春令<br />
　　又日至六十日而阳冻释七十日而隂冻释隂冻释而艺稷百日不艺稷故春事二十五日之内耳<br />
　　淮南子明庶风至则正封疆修田畴<br />
　　注春分播谷<br />
　　又春分至则甘雨降生育万物<br />
　　汉书律歴志少阳者东方东动也阳气动物于时爲春春蠢也物蠢生乃动运<br />
　　后汉书郎顗传雷者所以开萌芽辟隂除害万物须雷而解资雨而润王者崇寛大顺春令则雷应节<br />
　　古三坟物象春春主发生物之象也<br />
　　说文辰者农之时也故农字从辰田候也<br />
　　谈撰卉木皆感于春气而后发生者以木旺寅卯然也师旷占春雷初起其音格格霹雳者所谓雄雷旱气也其鸣依依音不大霹雳者谓之雌雷水气也<br />
　　农桑通诀孟春立春节气首五日东风解冻次五日蛰虫始振后五日鱼上氷次雨水中气初五日獭祭鱼次五日候雁北后五日草木萌动次仲春惊蛰节气初五日桃始华次五日仓庚鸣后五日鹰化爲鸠次春分中气初五日鸟至次五日雷乃发声后五日始电次季春清明节气初五日桐始华次五日田鼠化爲鴽后五日虹始见次谷雨中气初五日萍始生次五日鸣鸠拂其羽后五日戴胜降于桑凡此六气一十八候皆春气正发生之令<br />
　　说苑主春者张昬而中可以种谷<br />
　　农政全书东作旣兴早起夜眠春间最爲紧要古语云一年之计在春一日之计在寅<br />
　　占验<br />
　　田家五行凡春宜和而反寒必多雨谚云春寒多雨水又谚云春风踏脚报言易转方如人传报不停脚也一云旣吹一日南风必还一日北风报答也二说俱应师旷占春辰巳日雨蝗虫食禾稼<br />
　　田家杂占春甲子日雨主夏旱六十日春甲申日雨主米暴贵<br />
　　又茆荡内春初雨菌生俗呼爲雷蕈多则主旱无则主水<br />
　　风角书春甲寅日风高去地三四丈鸣条以上常从申上来爲大赦期六十日应<br />
　　正月　【立春　雨水】<br />
　　礼记月令孟春之月日在营室昏参中旦尾中<br />
　　注日月之行一岁十二会圣王因其会而分之以爲大数焉观斗所建命其四时此云孟春者日月会于娵訾而斗建寅之辰也<br />
　　其日甲乙其帝太皥其神勾芒<br />
　　注乙轧也日之行春东从青道发生万物月爲之佐时万物皆解孚甲自抽轧而出太皡宓羲氏也勾芒少皡氏之子曰重爲木官<br />
　　又东风解冻蛰虫始振鱼上氷獭祭鱼鸿雁来<br />
　　陈澔曰此记寅月之候振动也来自南而北也<br />
　　又是月也以立春先立春三日太史谒之天子曰某日立春盛徳在木天子乃齐立春之日天子亲帅三公九卿诸侯大夫以迎春于东郊<br />
　　又天子乃以元日祈谷于上帝<br />
　　集说元日辛日也郊祭天而配以后稷爲祈谷也<br />
　　又天气下降地气上腾天地和同草木萌动<br />
　　注此阳气蒸达可耕之候农书曰土长冒橛陈根可拔耕者急发<br />
　　又王命布农事命田舍东郊皆修封疆审端经术善相丘陵阪险原隰土地所宜五谷所植以教道民必躬亲之田事旣饬先定准直农乃不惑<br />
　　管子正月之朝谷始也<br />
　　又正月令农始作服于公田<br />
　　吕氏春秋冬至后五旬七日菖始生菖者百草之先生者也于是始耕<br />
　　后汉书祭祀志立春之日皆青幡帻迎春于东郭外唐六典正月上辛祈谷于圜丘以高祖配<br />
　　唐书王仲丘传开元中王仲丘上言贞观礼正月上辛祀感帝于南郊显庆礼祀昊天上帝于圜丘以祈谷宋史礼志景徳三年十二月陈彭年言来年正月三日上辛祈谷至十日始立春按月令春秋传当在建寅之月迎春之后后齐永明元年立春前郊议者欲迁日王俭启云宋景平元年元嘉六年并立春前郊遂不迁日然则左氏所记启蛰而郊乃三代彝章王俭所启郊在春前乃后世变礼望常以正月立春之后行上辛祈谷之礼从之<br />
　　四民月令正月可种瓠葵芥大小葱蒜苜蓿及杂蒜亦种<br />
　　齐民要术元日五更鸡鸣时防火把照桑枣果木等树则无虫以刀斧班驳敲打树身则结实此之谓稼树是日用尖刀刮破桃树皮　是月命女工趋织布典馈酿春酒　是月教牛修农具筑墙园开沟渠修蚕室整屋漏织蚕箔　此月栽树爲上时上半月栽者多结子南风不可栽<br />
　　下子　茄　　薏苡　诸般花子　葫芦　匏扦插　杨柳　石榴　栀子<br />
　　栽种　松　桑　榆　柳　枣　防　葵　韭　麻胡桃　榛子　松子　杏子　椒　牛蒡子　菠菜竹【宜初二日】　杂树木【宜上日】　木棉花　苦荬　山药冬【宜十日】　黄　莴苣生菜　四月芥　种蕈种芋<br />
　　接换　梨子　林擒　枣　柿　栗　桃　梅李　杏【以上并雨后】<br />
　　浇培　石榴　梨子　海棠　枣　柿　梅　桃　杏<br />
　　林擒　胡桃【以上并下旬】<br />
　　收藏　无灰腊糟　蒸腊酒　合小豆酱<br />
　　杂事　接诸般花木果树　移诸般花木果树　垅地　修诸色果木　修接桑树　骟诸色树木【骟与嫁同】占验<br />
　　礼记月令孟春行夏令则雨水不时草木早落国时有恐行秋令则其民大疫猋风雨总至藜莠蓬蒿并兴行冬令则水潦爲败雪霜大挚首种不入<br />
　　史记天官书正月旦决八风风从南方来大旱西南小旱西方有兵西北戎菽爲小雨趣兵北方爲中岁东北爲上岁东方大水东南民有疾疫岁恶<br />
　　注戎菽胡豆也爲成也<br />
　　又故八风各与其冲对课多者爲胜多胜少久胜亟疾胜徐旦至食爲麦食至日昳爲稷昳至餔爲黍餔至下餔爲菽下餔至日入爲麻欲终日有有云有风有日日当其时者深而多实无云有风日当其时浅而多实有云风无日当其时深而少实有日无云不风当其时者稼有败如食顷小败熟五斗米顷大败则风复起有云其稼复起各以其时用云色占种其所宜其雨雪若寒岁恶<br />
　　正义正月旦欲其终一日有风有日则一岁之中五谷丰熟无灾害也<br />
　　又从正月旦数雨率日食一升至七升而极过之不占数至十二日日直其月占水旱爲其环城千里内占则其爲天下候竟正月<br />

                    <br>
                        　　注月一日雨民有一升之食二日雨民有二升之食如此至七日月一日雨正月水月三十日周天歴二十八宿然后可占天下<br />
　　又月所离列宿日风云占其国然必察太岁所在金穰水毁木饥火旱　正月上甲风从东方宜蚕风从西方若旦黄云恶<br />
　　易说立春气当至不至则多疾疟<br />
　　古史考元日太史占气候以知水旱吉凶随分野书之陶朱公书元日有雷禾麦皆吉有雪夏秋大旱日出时有红霞主丝贵天晴爲上西北风主米贵每月如之谚云岁朝东北五禾大熟壬癸亥子之方谓之水门其方风来主水谚云岁朝西北风大雨定妨农西南风主米贵东南及南风皆主旱<br />
　　又占桑叶贵贱只看正月上旬木在一日则爲蚕食一叶爲甚贵木在九日则爲蚕食九叶爲甚贱上元日晴春水少括云上元无雨多春旱清明无雨少黄梅夏至无云三伏热重阳无雨一冬晴　元宵前后必有料峭之风谓之元宵风<br />
　　黄帝占正月二十日爲秋收日时主秋成百谷蕃茂师旷占立春雨伤五禾<br />
　　又正月甲戍日大风东来折树者谷熟甲寅日大风西北来者贵庚寅日风从西来者皆贵<br />
　　齐民要术欲识岁所宜以布囊盛粟等诸物种平量之埋隂地冬至后五十日发取量之息最多者岁所宜也玉海祥符四年正月己丑司天言农丈人星见主岁丰物理论正月朔旦四面有黄气其岁大丰此黄帝用事土气黄均四方并熟有青气杂黄有螟虫赤气大旱黑气大水正朔占岁星上有青气宜桑赤气宜豆黄气宜稻<br />
　　又正月望夜占隂阳阳长即旱隂长即水立表以测其长短审其水旱表长二尺月影长二尺以内大旱二尺五寸至三尺小旱三尺五寸至四尺调适高下皆熟四尺五寸至五尺小水五尺五寸至六尺大水月影所极则正面也立表中正乃得其定<br />
　　羣芳谱元日値甲谷贱乙谷贵丙四月旱丁丝绵贵戊米麦鱼盐贵己米贵蚕伤多风雨庚田熟辛米平麦麻贵壬绢布豆贵米麦平癸主禾伤多风雨一说元日値戊主春旱四十五日<br />
　　又三日得甲爲上岁四日中岁五日下岁月内有甲寅米贱<br />
　　占书一日得辛旱二日小收三四日主水麦半收五六日小旱七分收八日岁稔一云春旱不收<br />
　　通书月内有三卯宜豆无则早种禾一云一日得卯十分收二日低田半收三四日大水五日六日半收七日八日春涝全收<br />
　　周益公日记正月内有三子叶少蚕多无三子则叶多蚕少有三卯则早豆收无则少收有三亥主大水一云正月得三亥湖田变成海在正月节气方准<br />
　　便民书元日晴和无日色主有年日有晕主小熟有雷主一方不寕有电人殃霞气主虫蝗蚕少妇人灾果蔬盛有霜主七月旱禾苖吉有雾主桑贵而民疾有雪主夏旱秋水如未过立春而元日雪主大有年<br />
　　通考岁旦天气晴朗气温和主民安国泰五谷丰登人少病牺牲旺寇盗息<br />
　　类占正朔之日天气和润风不鸣条兼有云迎送出入者岁美无疾朔日晚至连三日内无风雨而隂和不见日色者主一岁大美<br />
　　探春歴记甲子日立春高乡丰稔水过岸一尺春雨如钱夏雨调匀秋雨连绵冬雨高悬<br />
　　纪歴撮要八日谷夜见星辰五谷丰登<br />
　　研北杂志世谓正月三日爲田本命浙西人谓之夏正三言夏正之三日俗以是日称水以重爲上有年极騐朝野佥载正月三白田公笑赫赫西北人谚曰要宜麦见三白<br />
　　仙神隠立春天隂无风民安蚕麦十倍东风吉人民安果谷盛<br />
　　田家五行正月十六日喜西南风爲入门风主低田大熟<br />
　　又春牛占岁事头黄主熟又专主菜麦大熟青主春多瘟赤主春旱黑主春水白主春多风身色主上乡脚色主下乡<br />
　　农政全书上八日宜晴此夜若雨元宵如之谚云上八夜弗见参星月半夜弗见红灯<br />
　　又雨水后隂多主少水高下大熟谚云正月罂坑好种田<br />
　　二月　【惊蛰　春分】<br />
　　诗豳风四之日举趾<br />
　　传四之日周四月也民无不举足而耕矣<br />
　　礼记月令仲春之月日在奎昏弧中旦建星中<br />
　　注仲春日月会于降娄斗建卯之辰孔頴达曰余月昏旦中星皆举二十八宿此云弧与建星者以弧星近井建星近斗井斗度多星体广不可的指故举弧建以定昏旦之中<br />
　　又始雨水桃始华仓庚鸣鹰化爲鸠<br />
　　陈澔曰此记卯月之候仓庚黄鹂也鸠布谷也鹰化爲鸠以生育气盛故鸷鸟感之而变<br />
　　又择元日命民社<br />
　　注社后土也使民祀焉神其农业也祀社日用甲<br />
　　又是月也日夜分<br />
　　陈澔曰昼夜五十刻<br />
　　雷乃发声始电蛰虫咸动启戸始出<br />
　　疏雷是阳气之声将上与隂相冲电是阳光阳微则光不见此月阳气渐盛以击于隂故云始电戸穴也谓发所蛰之穴<br />
　　国语自今至于初吉阳气俱蒸土膏其动<br />
　　注初吉二月朔日也<br />
　　又土发而社助时也<br />
　　注土发春分也社者助时求福爲农始也<br />
　　吕氏春秋开春始雷则蛰虫动矣时雨降则草木育矣又太簇之月阳气始生草木繁动令农发土无或失时洪范五行传雷以二月出震其卦曰豫言万物随雷出地皆逸豫也<br />
　　淮南子二月官仓<br />
　　注二月播种故官仓也<br />
　　白虎通仲春获禾报社祭稷以三牲何重功故也说文膢楚俗以二月祭饮食也一曰祈谷食新曰离膢又春分而禾生<br />
　　夏小正祈麦实<br />
　　传麦者五谷之先见者故急祈而记之也<br />
　　又二月徃耰黍禅<br />
　　传禅单也<br />
　　论衡二月之时龙星始出见出雩祈谷雨<br />
　　唐书李泌传二月朔里闾酿宜春酒以祭勾芒神祈丰年<br />
　　荆楚岁时记春分日民竝种戒火草于屋上有鸟如乌先鸡而鸣架架格格民闻此鸟则入田以爲候<br />
　　四民月令二月隂冻毕泽可葘美田缓土及河渚水处泛胜之书种麻子二月下旬傍雨种之麻生布叶锄之以蚕矢粪之天旱以流水浇之无流水曝井水杀其寒气以浇之如此美田则亩五十石及百石薄田尚三十石<br />
　　齐民要术二月昏参夕杏花盛桑椹赤可种大豆谓之上时家政法曰二月可种瓠<br />
　　又二月顺阳习射以备不虞春分中雷乃发声先后各五日寝别内外蚕事未起命缝人浣冬衣彻复爲袷其有嬴帛遂供秋服【凡浣故帛用灰汁则色黄而且肥捣小豆细末下绢簁投汤水以洗之洁白而柔韧胜皂荚矣】可粜粟黍大小豆麻麦子等收薪炭【炭聚之下碎末勿令弃之捣簁煮淅米泔溲之更捣令熟丸如鸡子曝干以供笼炉种火之用輙得达曙坚寔耐久逾炭十倍】初二日东作兴俗谓上工日田家雇佣工之人俱此日执役之始故名上工　泥蚕室　舂百果木根则子牢此月雨水中埋诸花树条则活　中旬种稻爲上时<br />
　　下子　麻子　红花　山药　白扁豆　桑椹<br />
　　扦插　蒲桃　石榴<br />
　　栽种　槐　谷楮　粟　松　银杏　枣　皂荚　菊茶　木　薤　桐树　决明　百合　胡麻<br />
　　黄精　木槿　茨菰　甘蔗　杂菜　藕　芋【宜雨多】竹　茄　　苋　枸　萱草　苍术　芭蕉莴苣　紫苏　乌豆　豌豆　茱萸　韭　夏萝<br />
　　卜　苕帚　大葫芦　菘菜　大豍豆<br />
　　压条　桑条<br />
　　接换　柑　橘　柿　枣　橙　柚　杏　栗　桃梅　梨　李　胡桃　银杏　杨梅　枇杷　沙柑石榴　紫丁香【以上春分前后皆可】<br />
　　浇培　柑　橘　橙　柚　蒲卜<br />
　　收藏　百合曲　槐芽　皂角　新茶<br />
　　杂事　移诸般花木【并忌南风火日】理蚕事春耕宜迟恐阳气未透　插诸色树木　解树上裹缚　二月二日取枸煮汤沐浴令人光泽不老不病<br />
　　续文献通考元武宗至大三年命祀先农乐用登歌日用仲春上丁或用上辛或甲日<br />
　　占验<br />
　　礼记月令仲春行秋令则其国大水寒气总至冦戎来征行冬令则阳气不胜麦乃不熟民多相掠行夏令则国乃大旱暖气早来虫螟爲害<br />
　　陶朱公书二月朔日値惊蛰主蝗虫値春分主岁歉风雨主米贵<br />
　　又二月初八日东南风谓之上山旗主水西北风谓之下山旗主旱<br />
　　又十五日爲劝农日晴和主年丰风雨主岁歉<br />
　　又二月虹见在东主秋米贵在西主蚕贵　惊蛰前后有雷谓之发蛰雷声初起从干方来主人民灾坎方来主水艮方来主米贱震方来主岁稔巽方来主蝗虫离方来主旱兑方来主五金长价诗曰初二天晴东作兴初七八日看年成花朝此夜晴明好何处连绵夜雨倾师旷占二月甲戍日风从南来者稻熟　二月乙卯日不雨晴明稻上塲不熟<br />
　　通考二月甲子日发雷大热一云大熟<br />
　　又十六日乃黄姑浸种日西南风主大旱高乡人见此风即悬百文钱于檐下风力能动则举家失声相告风愈急愈旱又主桑叶贵<br />
　　经世民事录二月内有三卯则宜豆无则旱种禾谈荟二月二十日谓之小分龙日晴分嬾龙主旱雨分健龙主水<br />
　　农政全书二月十二日夜宜晴可折十二夜夜雨二月最怕夜雨若此夜晴虽雨多亦无所妨【越人陈元义云二月内得十二个夜晴则一年雨晴调匀更十二夜中又雨爲水潦年岁矣】十夜以上雨水乡人尽呌苦　初四有水谓之春水　初八日前后必有风雨谚云清明断雪谷雨断霜言天气之常<br />
　　四时占候二月朔日雨稻恶籴贵晦日雨人多疾万宝全书春分日西风麦贵南风先水后旱北风米贵<br />
　　三月　【淸明　谷雨】<br />
　　礼记月令季春之月日在胃昏七星中旦牵牛中注季春日月会于大梁斗建辰之辰　陈澔曰七星二十八宿之星宿也<br />
　　又桐始华田防化爲鴽虹始见萍始生<br />
　　陈澔曰此记辰月之候鴽鹑防之属<br />
　　又荐鲔于寝庙乃爲麦祈实是月也生气方盛阳气发泄句者毕出萌者尽达<br />
　　注于含秀求其成也句屈生者芒而直曰萌<br />
　　又是月也命司空曰时雨将降下水上腾循行国邑周视原野修利隄防道达沟渎开通道路毋有障塞淮南子清明加十五日斗指辰则谷雨音比姑洗孝经纬斗指辰爲谷雨言雨生百谷也<br />
　　说文辰震也三月阳气动雷电振民农时也物皆生嘉定县志三月十一日爲麦生日喜晴<br />
　　祛疑说农家以霜降前一日见霜则清明前一日霜止霜降后一日见霜则清明后一日霜止五日十日而徃前后同占欲出秧苖必待霜止每岁推验若合符节泛胜之书三月榆荚时有雨高田可种大豆土和无块亩五升土不和则益之<br />
　　又种禾无期因地爲时三月榆荚时雨膏地强可种禾齐民要术谷雨三月上旬及清明节桃始华爲中时又三月可种稉稻<br />
　　又是月也蚕农尚闲可利沟渎葺治墙屋修门戸警设守备以御春饥草窃之寇是月尽夏至暖气将盛日烈暎燥利用漆油作诸日煎药可粜黍买布四月茧旣入簇趋缲剖线具机杼敬经络草茂可烧灰是月也可作弃蛹以御賔客可籴面及大麦弊絮<br />
　　下子　茨菰【宜谷雨日】　麻子<br />
　　栽种　菉豆　茶【宜隂地】　粟　谷　秫稌　石榴　大豆【宜上旬】　松　百合　山药　黄　紫草　红花甘蔗　菱　早芝麻　鸡头　姜　葵菜　丝<br />
　　儿【宜社日】　香菜　早稻【宜上旬】　地黄　栀子　蓝紫苏　芋　绵花　杏　瓠子　葫芦　茭白　菠菜【宜月末】　桑椹　纻麻<br />
　　收藏　芥菜　桐花　毛羽衣物　清明醋　次茶书画入焙中　又可栽茶【宜隂地】　诸般【宜初三日或辰戌时】葫芦【宜清明日】<br />
　　移植　椒　茄秧　枸苖　蒲百合　柚　橘　橙<br />
　　柑<br />
　　接换　杨梅　橙　柑　枣　栗　柿　枇杷<br />
　　杂事　犂秧田　梅上接杏杏上接梅　埋楮树　收菌　开沟　修墙　防雨　浸谷种　修蜜<br />
　　占验<br />
　　礼记月令季春行冬令则寒气时发草木皆肃国有大恐行夏令则民多疾疫时雨不降山陵不收行秋令则天多沉隂淫雨早降兵革并起<br />
　　陶朱公书朔日値清明主草木荣茂値谷雨主年丰风雨主人灾百虫生有雷主五谷熟<br />
　　种树书常以三月三日雨卜桑叶之贵贱谚云雨打石头徧桑叶三钱片或曰四日尤甚杭人曰三日尚可四日杀我言四日雨尤贵<br />
　　田家五行清明午前晴早蚕熟午后晴晚蚕熟<br />
　　又三月初三晴桑叶挂银瓶雨打石头斑桑叶钱上雨打石头流桑叶好餧牛<br />
　　又三月无三卯田家米不饱<br />
　　又谷雨日辰値甲辰蚕麦相登大喜忻谷雨日辰値甲午每箔丝绵得三觔　清明无雨少黄梅又雨打纸钱头麻麦不见收雨打墓头钱今年好种田门前挿栁青农人休望晴门前揷柳焦农人好作娇<br />
　　嘉定县志三月三上巳日听蛙声占水旱谚云田鸡呌得哑低田好稻把田鸡呌得响低田好牵桨唐诗田家无五行水旱听蛙声是也<br />
　　农政全书若清明寒食前后有水而浑主高低田禾大熟四时雨水调　谷雨日雨主鱼生谚云一防雨一个鱼　谷雨前一两朝霜主大旱是日雨则鱼生必主多雨二麦红腐不可食用　月内有暴水谓之桃花水则多梅雨无涝亦无干雪不消则九月霜不降雷多岁稔虹见九月米贵<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三<br />
　　钦定四库全书<br />
　　钦定授时通考卷四<br />
　　天时<br />
　　夏<br />
　　书尧典申命羲叔宅南交平秩南讹敬致<br />
　　传申重也南交言夏与春交此居治南方之官讹化也掌夏之官平叙南方化育之事敬行其教以致其功<br />
　　日永星火以正仲夏厥民因鸟兽希革<br />
　　传永长也谓夏至之日火苍龙之中星举中则七星见可知以正仲夏之气节季孟亦可知因谓老弱因就在田之丁壮以助农也夏时鸟兽毛羽希少改易革改也<br />
　　农桑通诀孟夏立夏节气初五日蝼蝈鸣次五日蚯蚓出后五日王生次小满中气初五日苦菜秀次五日靡草死后五日麦秋至次仲夏芒种节气初五日螳螂生次五日防始鸣后五日反舌无声次夏至中气初五日鹿角解次五日蜩始鸣后五日半夏生次季夏小暑节气初五日温风至次五日蟋蟀居壁后五日鹰始鸷次大暑中气初五日腐草爲萤次五日土润溽暑后五日大雨时行凡此六气一十八候皆夏气正长养之令埤雅江湘二浙四五月间梅欲黄落则水润土溽柱础皆汗蒸郁成雨谓之梅雨也<br />
　　琐碎录立夏后逢庚日爲入梅芒种后逢辰日爲出梅四民月令五月六月可菑麦田<br />
　　四月　【立夏　小满】<br />
　　礼记月令孟夏之月日在毕昏翼中旦婺女中<br />
　　注孟夏日月防于实沈斗建巳之辰<br />
　　其日丙丁其帝炎帝其神祝融<br />
　　注丙之言炳也日之行夏南从赤道长育万物月爲之佐时万物皆炳然着见而强大炎帝大庭氏也祝融颛顼氏之子曰犁爲火官陈澔曰大庭氏即神农也<br />

                    <br>
                        　　又蝼蝈鸣蚯蚓出王生苦菜秀<br />
　　陈澔曰此记巳月之候注蝼蝈蛙也王萆挈也今月令云王萯生夏小正云王萯秀朱氏曰王色赤感火之色而生苦菜味苦感火之味而成<br />
　　又是月也以立夏先立夏三日太史谒之天子曰某日立夏盛德在火天子乃齐立夏之日天子亲帅三公九卿大夫以迎夏于南郊<br />
　　又是月也天子始絺命野虞出行田原爲天子劳农劝民毋或失时命司徒循行县鄙命农勉作毋休于都是月也驱兽毋害五谷毋大田猎农乃登麦<br />
　　又是月也聚畜百药靡草死麦秋至<br />
　　左传龙见而雩<br />
　　注建巳之月苍龙宿之体昏见东方万物始盛待雨而大故祭天远爲百谷祈膏雨<br />
　　春秋考异邮三时惟有祷礼惟四月龙星见始有常雩吕氏春秋孟夏之昔三叶而获大麦<br />
　　注昔终也三叶荠葶歴菥蓂也是月之季枯死大麦熟而可获大麦旋麦也<br />
　　淮南子孟夏之月以熟谷禾雄鸠长鸣爲帝候岁注雄鸠盖布谷也<br />
　　又立夏加十五日斗指已则小满音比太簇<br />
　　孝经纬斗指已爲小满小满者言物于此小得满盈也嬾眞子录小满四月中谓麦之气至此方小满而未熟也<br />
　　荆楚岁时记四时有鸟名获谷其名自呼农人候此鸟则犁杷上岸<br />
　　泛胜之书黍者暑也种必待暑先夏至三十日此时有雨疆土可种黍一亩三升黍心未生雨灌其心心伤无实黍心初生畏天露令两人对持长索槩去其露日出乃止<br />
　　齐民要术是月收诸色菜子斫倒就地晒打收之用瓶罐盛贮标记名号　是月收蜜蜂　此月伐木不蛀下子　芝麻<br />
　　扦插　栀子<br />
　　栽种　椒　松　大豆　紫苏　麻【宜夏至前十日】　晚黄葵　莲　菉豆　白苋　荷根【宜立夏前三日】　栀子<br />
　　枇杷<br />
　　收藏　丝绵　大麦　干葚　蒿芥　盐春菜　萝卜子　笋干　芋魁　蚕豆　甜菜干　晚菜干<br />
　　杂事　晒白菜　移茄　包梨　锄防芋　斫竹<br />
　　占验<br />
　　礼记月令孟夏行秋令则苦雨数来五谷不滋四鄙入保行冬令则草木早枯后乃大水败其城郭行春令则蝗虫爲灾暴风来格秀草不实<br />
　　羣芳谱谚云有谷无谷且看四月十六立一丈竿量月影月当中时影过竿雨水多没田夏旱人饥长九尺主三时雨水八尺七尺主雨水六尺低田大熟高田半收五尺主夏旱四尺蝗三尺人饥<br />
　　嘉定县志四月初四爲稻生日喜晴<br />
　　谈苑江南民于四月一日至四日卜一岁之丰凶云一日雨百泉枯言旱也二日雨傍山居言避水也三日雨骑木驴言踏车取水亦旱也四日余有余言大熟也农政全书四月以清和天气爲正　必作寒数日谓之麦秀寒即月令麦秋至之候　夏至日风色看交时最要屡騐　月中看鱼散子占水黄梅时水边草上看散子高低以卜水增止　立夏日看日晕有则主水谚云一番晕添一番湖塘是夜雨损麦谚云二麦不怕神共鬼只怕四月八夜雨大抵立夏后夜雨多便损麦盖麦花夜吐雨多花损故麦粒浮秕也<br />
　　五月　【芒种　夏至】<br />
　　礼记月令仲夏之月日在东井昏亢中旦危中<br />
　　注仲夏日月会于鹑首斗建午之辰<br />
　　又小暑至螳螂生鵙始鸣反舌无声<br />
　　陈澔曰此记午月之候螳螂一名蚚父一名天马鵙博劳也反舌百舌鸟凡物皆禀隂阳之气而成质其隂类者宜隂时阳类者宜阳时得时则兴失时则废<br />
　　又是月也农乃登麦<br />
　　又日长至<br />
　　孔頴达曰谓此月之时日长之至极<br />
　　又鹿角解蝉始鸣半夏生木堇荣<br />
　　郑氏曰半夏药草木堇王蒸也<br />
　　周礼春官女巫旱暵则舞雩<br />
　　疏此谓五月已后修雩故有旱暵之事旱而言暵者暵谓热气也<br />
　　管子以春日至始数九十二日谓之夏至而麦熟天子祀于太宗其盛以麦者谷之始也<br />
　　淮南子小满加十五日斗指丙则芒种音比大吕三礼义宗五月芒种爲节者言时可以种有芒之谷故以芒种爲名<br />
　　嬾眞子录芒种五月节种该数类之种谓之有芒者麦也至是当熟矣周礼稻人泽草所生种之芒种注云泽草之所生其地可种芒种芒种稻麦也过五月节则稻不可种所谓芒种五月节者谓麦至是而始可收稻过是而不可种也<br />
　　齐民要术五月芒种节后阳气始亏隂慝将萌暖气始盛蛊蠧并兴乃弛角弓弩解其徽弦张竹木弓弩弛其以灰藏旃裘毛毳之物及箭羽以竿挂油衣勿辟藏霖雨将降储米谷薪炭以备道路陷滞不通是月也隂阳争血气散夏至先后各十五日薄滋味勿多食肥醲距立秋无食煑饼及水引饼【夏月食水时此二饼得水即坚强难消惟酒引饼即化】可粜大小豆胡麻籴穬大小麦收弊絮及布帛至后粜防曝干置甖中密封【使不生虫】至冬可养马　十三是竹醉日可移竹<br />
　　下子　夏松菜　夏萝卜<br />
　　栽种　插稻秧　晚大豆　晚红花　香菜<br />
　　收藏　豆酱　乌梅　醎豆　木绵　菜子　蚕种豌豆　红花　白酒　芝麻　槐花　小麦　大蒜蓝青　椹子　萝卜子<br />
　　杂事　斫苎　埋桃杏李梅核在牛粪内尖向上易出浸蚕种　斫桑　芒种后壬日入梅梅日种草无不活者　五月五日莴苣成片放防柜内辟虫蛀衣帛等物收莴苣叶亦得<br />
　　东阳县志夏至凡治田者不论多少必具酒肉祭土谷之神束草立标插诸田间就而祭之爲祭田婆盖麦秋旣登稻禾方茂义兼祈报矣<br />
　　占验<br />
　　礼记月令仲夏行冬令则雹冻伤谷道路不通暴兵来至行春令则五谷晚熟百螣时起其谷乃饥行秋令则草木零落果实早成民殃于疫<br />
　　月令占候图朔日夏至并二日三日至六日夏至五谷熟二十二日二十四日夏至不熟二十五日三十日夏至时价平和晦日夏至五谷贵<br />
　　便民图纂五月宜热谚云黄梅寒井底干又夜亦宜热谚云昼暖夜寒东海也干俱主旱　五月暴热之时看窠草忽自枯死主有水<br />
　　老农俚语上半月夏至前田内晒杀小鱼主水口开水立至易过口闭反是<br />
　　田家五行朔日値芒种六畜灾値夏至冬米大贵又夏至在月初主雨水调谚云夏至端午前坐了种田年又五月十三连夜雨来年早种白头田<br />
　　嘉定县志五月朔旦爲早禾本命日尤忌雨<br />
　　又夏至日起时时分三节共十五日初雨爲迎时末雨爲送时谚云高田只怕迎时雨低田只怕送三时盖初时雨则旱末时雨则潦也若中时而雷谓之腰报亦主多雨谚云中时腰报没低田<br />
　　农政全书谚云初一雨落井泉浮初二雨落井泉枯初三雨落连太湖又云一日値雨人食百草又云一日晴一年丰一日雨一年歉　立梅芒种日是也宜晴隂阳家云芒后逢壬立梅至后逢壬梅断或云芒种逢壬是立霉按风土记云夏至前芒种后雨爲黄梅雨田家初插秧谓之发黄梅逢壬爲是　芒后半月内西南风谚云梅里西南时里潭潭但此风连吹两日雨立至　畏雷谚云梅里雷低田拆舍囘言低田巨浸屋无用也甚騐或云声多及震响反旱徃徃经试才有雷便有雨遍插秧之患大抵芒后半月谓之禁雷天又云梅里一声雷时中三日雨　立梅日早雨谓之迎梅雨一云主旱谚云雨打梅头无水饮牛雨打梅额河底开坼一云主水谚云迎梅一寸送梅一尺杂占云此日雨卒未晴试以二日比较近年才是无雨虽有黄梅亦不多不可不知也　重五日只宜薄隂但欲晒得蓬【步结切枯病也】便好大晴主水雨主丝绵贵大风雨主田内无边带风水多也　至后半月爲三时头时三日中时五日末时七日时雨中时主大水若末时纵雨亦善括云夏至未过水袋未破谚云时里一日西南风准过黄梅两日雨又云时雨西南老龙奔潭皆主旱全不应晚转东南必晴谚云朝西暮东风正是旱天公　末时得雷谓之送时主久晴谚云迎梅雨送时雷送去了便弗囘　谚云黄梅天日几番颠　冬青花占水旱谚云黄梅雨未过冬青花未破冬青花已开黄梅雨不来　夏至端午前义手种年田　夏至日雨落谓淋时雨【主久雨】其年必丰　夏至有云三伏热如吹西南风急吹急没慢吹慢没　端午日雨来年大熟　分龙之日农家于是日早以米絺盛灰籍之纸至晚视之若有雨防迹则秋不熟谷价高人多闭粜　五月二十日大分龙无雨而有雷谓之鎻雷门　田家五行曰至正壬辰春末夏初水至既非桃花亦非黄梅去而复来进退不已余家所种低田数多正苦于插种过时田中积水车浚未有干期此日尚且勉强督工喜晴固好然八风周旋正不知吉凶如何至申时忽东南阵起见挂帆雨随有雷三四声方且惊愕忽见一老农拱手仰天且连称惭愧不已因问其故答云今日无雨而有雷谓之鎻龙门复拱手相贺喜跃或问此处无雨他处却雨如何老农云晴雨各以本境所致爲占候也幼闻父老言前宋时平江府昆山县作水灾隣县常熟却称旱上司谓接境一般高下之地岂有水旱如此相背之理不准申后其里人直赴于朝诉诸史丞相丞相怪问亦然众人因泣下而告曰昆山日日雨常熟只闻雷丞相谓有此理悉听所陈至今吴中相传以爲古谚又谚云夏雨隔田晴又云夏雨分牛脊又云龙行熟路正谓此也其年果熟晴多雨少自此日至立秋止雨两番　月内虹见麦贵有三卯宜种稻有应时雨　谚云二十分龙廿一雨破车阁在弄堂里二十分龙廿一鲎拔起黄秧便种豆<br />
　　六月　【小暑　大暑】<br />
　　易说卦坤也者地也万物皆致养焉故曰致役乎坤函史土寄王于四时莫盛于季夏于易卦爲坤坤也者土也致役致养也土乗其旺竭精华养万物也<br />
　　礼记月令季夏之月日在柳昏火中旦奎中<br />
　　注季夏日月会于鹑火斗建未之辰<br />
　　又温风始至蟋蟀居壁鹰乃学习腐草爲萤<br />
　　陈澔曰此记未月之候疏蟋蟀生于土中至季夏羽翼未能远飞但居其壁鹰感隂气乃学习搏击之事腐草得卑湿之气故爲萤<br />
　　又是月也土润溽暑大雨时行烧薙行水利以杀草如以热汤可以粪田畴可以美土疆<br />
　　中央土<br />
　　陈澔曰土寄旺于四时各十八日共七十二日除此则木火金水亦各七十二日矣土于四时无乎不在故无定位无专气而寄旺于辰戌丑未之末未月在火金之间又居一岁之中故特掲中央土一令以成五行之序<br />
　　其日戊午其帝黄帝其神后土<br />
　　注戊之言茂也日之行四时之间从黄道月爲之佐至此万物皆枝叶茂盛其含秀者屈抑而起黄帝轩辕氏也后土亦颛顼氏之子曰犁兼爲土官<br />
　　内经中央生湿湿生土土生甘甘在天爲湿在地爲土注六月四阳二隂合蒸以生湿气蒸腐万物成土也雾露云雨湿之用也安静稼穑土之德也<br />
　　管子中央曰土土德实辅四时<br />
　　淮南子六月官少内<br />
　　注六月植稼成熟故官少内也<br />
　　春秋繁露土者夏中成熟百种君之官<br />
　　吴志华覈传是时盛夏兴工覈上疏曰六月戊巳土行正旺旣不可犯加又农月时不可失昔鲁隠公夏城中丘春秋书之垂爲后戒<br />
　　齐民要术锄地六月以后虽湿亦无嫌<br />
　　注湿锄则地坚夏苖隂厚地不见日故虽湿亦无害矣<br />
　　六月命女工织缣练【绢及纱縠之属】可烧灰染青绀杂色七此月斫竹不蛀<br />
　　扦插　杨柳<br />
　　栽种　小蒜　冬葱　油麻【宜上日】　白茎秋葵　葵菜淋　萝卜　菉豆　胡萝卜　晚　蔓菁<br />
　　收藏　米麦醋　三黄醋　豆豉　酱　干　割蔴　紫草　绵丝　萝卜　楮实　白术　雨衣麻皮　麯【宜伏中】　七宝　酒药　鮝鱼　槐花二麦　椒<br />
　　杂事　洗甘蔗　锄竹园地　染水蓝　培灌橙橘斫柴　做氷梅　打炭墼　打粪墼　耕麦地　耘稻　锄芋　是月饭不馊法用生苋菜薄铺在上盖之过夜则不致馊壊<br />
　　又种瞿麦法以伏爲时亩收十石浑蒸曝干舂去皮米全不碎炊作飱甚滑细磨下绢簁作饼亦滑美<br />
　　食物本草种小豆以初伏为上中伏次之后则难爲种子<br />
　　占验<br />
　　礼记月令季夏行春令则谷实鲜落国多风欬民乃迁徙行秋令则丘隰水潦禾稼不熟乃多女灾行冬令则风寒不时鹰隼蚤鸷四鄙入保<br />
　　陶朱公书伏里西北风主冬氷坚谚云伏里西北风腊里船弗通虹见主麦贵日蚀主旱有雾亦主旱谚云六月里迷雾要雨到白露西南风主虫损稻　朔日値大暑人多疾遇甲岁多饥风雨主米贵西北风主七八月内水横流　六月初八西北风惊动海中龙<br />
　　通考初六日晴主收干稻雨谓之湛耳主有秋水谚云六月无蝇新旧相登米价平<br />
　　四时占候六月雷不鸣蝗虫生冬民不安<br />
　　望气经六月三日有雾则岁大熟<br />
　　田家五行月内有西南风主生虫损稻秋前损根可再抽苖秋后损者不复抽矣谚云秋前生虫损一茎发一茎秋后生虫损了一茎无了一茎<br />
　　农政全书六月初头一剂雨夜夜风潮到立秋　六月盖夹被田里不生米　六月西风吹遍草八月无风秕子稻　三伏中天热冬必多雨雪　螂蟟蝉呌稻生芒六月有水谓之贼水言不当有也　小暑日晴雨亦<br />
　　要看交时最　六月初三日畧得雨主秋旱收干稻苏秀人云此日畧得雨则西山及南海不斫簥竿　初三日雨难槁稻谚云六月初三晴山篠尽枯零　小暑日雨名黄梅颠倒转主水东南风及成块白云起至半月舶趠风主水退兼旱无南风则无舶趠风水卒不能退谚云舶趠风云起旱魃精空欢喜仰面看青天头巾落在麻坼里东坡诗云三时已断黄梅雨万里初来舶趠风正此日也　谚云六月不热五谷不结老农云三伏中稿稻天气又当下壅时最要晴晴则热故也<br />
<br />
　　钦定授时通考卷四<br />
　　钦定四库全书<br />
　　钦定授时通考卷五<br />
　　天时<br />
　　秋<br />
　　书尧典分命和仲宅西曰昩谷寅饯纳日平秩西成传昩防也日入于谷而天下防故曰昩谷此居治西方之官掌秋天之政也饯送也日出言导日入言送因事之宜秋西方万物成平序其政助成物<br />
　　宵中星虚以殷仲秋厥民夷鸟兽毛毨<br />
　　传宵夜也春言日秋言夜互相备虚武之中星亦言七星皆以秋分日见以正三秋夷平也老壮在田与夏平也毨理也毛更生整理<br />
　　春秋襄公五年秋大雩左传秋大雩旱也<br />
　　注雩夏祭所以祈甘雨若旱则又修其礼故虽秋雩非书过也<br />
　　大戴礼方秋三月收敛以时于时有事尝新于皇祖皇考食农夫九人以成秋事<br />
　　书传主秋者虚昬中可以种麦<br />
　　庄子正得秋而万宝成<br />
　　农桑通诀立秋之节初五日凉风至次五日白露方降后五日寒蝉鸣次处暑气初五日鹰乃祭鸟次五日天地始肃后五日禾乃登次仲秋白露之节初五日鸿雁来次五日鸟归后五日羣鸟养羞次秋分气初五日雷乃收声次五日蛰虫坏戸后五日水始涸次季秋寒露之节初五日鸿雁来賔次五日雀入大水爲蛤后五日菊有黄花次霜降气初五日豺乃祭兽次五日草木黄落后五日蛰虫咸俯凡此六气一十八候皆秋气正收敛之令<br />

                    <br>
                        　　占验<br />
　　史记天官书辰星之色秋青白而岁熟<br />
　　春秋繁露王者心不能容则稼穑不成而秋多雷雷者土气也其音宫也故应之以雷<br />
　　戎事类占秋甲子雷岁防秋月暴雷谓之天收百谷虚耗不成<br />
　　田家五行秋天云隂若无风则无雨<br />
　　七月　【立秋　处暑】<br />
　　诗豳风七月流火<br />
　　笺大火者寒暑之候也火星中而寒暑退故言寒先着火所在疏服防云火大火心也季冬十二月平旦正中在南方大寒退季夏六月黄昬火星中大暑退是火爲寒暑之候事也<br />
　　又七月烹葵及菽<br />
　　疏葵菽当烹煮乃食<br />
　　礼记月令孟秋之月日在翼昬建星中旦毕中<br />
　　注孟秋日月会于鹑尾斗建申之辰<br />
　　其日庚辛其帝少皡其神蓐收<br />
　　注庚之言更也辛之言新也日之行秋西从白道成熟万物月爲之佐万物皆肃然改更秀实新成少皡金天氏也蓐收少皡氏之子曰该爲金官<br />
　　又凉风至白露降寒蝉鸣鹰乃祭鸟<br />
　　陈澔曰此记申月之候<br />
　　又是月也以立秋先立秋三日太史谒之天子曰某日立秋盛德在金天子乃齐立秋之日天子亲帅三公九卿诸侯大夫以迎秋于西郊<br />
　　又是月也农乃登谷天子尝新先荐寝庙<br />
　　又命百官始收敛完隄防谨壅塞以备水潦<br />
　　陈澔曰所以爲水潦之备者酉中有毕星好雨也<br />
　　春秋繁露尝者七月尝黍稷也<br />
　　陶朱公书稻田立秋后不添水晒十余日谓之搁稻东京梦华录中元前一日即卖楝叶享祀时铺衬桌面又卖麻谷窠鬼亦是系在桌子脚上乃告祖先秋成之意十五日供养祖先素食才明即卖穄米饭巡门呌卖亦告成意也<br />
　　齐民要术七月四日命置麯室具箔槌取净艾六日馔治五谷磨具七日遂作麴及曝经书与衣作干糗采葸耳处暑中向秋节浣故制新作舍薄以备始凉粜大小麦豆收缣练<br />
　　栽种　荞麦　蒿菜　葱　苜蓿萝卜　菠菜【宜月末日】赤豆　　姜菜　蔓青　早菜　冬葵　芥菜【立秋前】<br />
　　杂事　斫伐竹木　分薤　剥枣　刈草　作淀　耕菜地　秋耕宜早恐霜后掩入隂气　收黄葵花【治汤火伤】　七月七日晒曝革裘无虫<br />
　　收藏　采松子　割蓝　米醋　醎豉　茄干　干种　蒂　紫苏　地黄　角蒿【可辟蛀】　花椒荆芥　松栢子　糟茄　糟　酱　荷叶<br />
　　楮子　芙蓉叶【治肿】<br />
　　占验<br />
　　礼记月令孟秋行冬令则隂气大胜介虫败谷戎兵乃来行春令则其国乃旱阳气复还五谷无实行夏令则国多火灾寒热不节民多疟疾<br />
　　易通卦验离气见立秋分则岁大熟<br />
　　月令占候图立秋坤卦用事晡时申西南凉风至黄云如羣羊宜粟谷望西南坤上有黄云气是正气立秋应节万物皆荣豆谷熟<br />
　　又立秋日午时防竿影得四尺五寸二分半五谷熟望气经七月三日有雾岁熟<br />
　　纪歴撮要立秋日天气晴明万物多不成熟<br />
　　又立秋日要西南风主稻禾倍收三日三石四日四石立秋日雷名躃踣损晚禾亦名秋霹雳主晚稻秕又七夕天河去探米价回快米贱回迟米贵<br />
　　又朝立秋暮飕飕夜立秋热到头<br />
　　又处暑雨不通白露枉相逢<br />
　　家塾事亲七月雷大吼有急令<br />
　　又虹以立秋四十六日内出正西贯兑中秋则有水有旱<br />
　　田家五行七月朔日虹见主年内米贵<br />
　　嘉定县志处暑有雨则物成熟谚云处暑若还天不雨总然结实也难收<br />
　　万宝全书立秋日申时西南方有赤云宜粟<br />
　　农政全书七月秋莳到秋六月秋便罢休<br />
　　又立秋日小雨吉大雨主伤禾<br />
　　又七月有雨名洗车雨主八月有蓼花谚云七月七无洗车八月八无蓼花<br />
　　八月　【白露　秋分】<br />
　　诗豳风八月萑苇<br />
　　传薍爲萑葭爲苇豫蓄萑苇可以爲曲薄也<br />
　　又八月其获<br />
　　疏八月其禾可刈获也<br />
　　又八月剥枣<br />
　　疏枣须就树击之<br />
　　八月断壶<br />
　　传壶瓠也疏甘瓠可食就蔓断取而食之<br />
　　礼记月令仲秋之月日在角昬牵牛中旦觜觽中注仲秋日月会于寿星斗建酉之辰<br />
　　又盲风至鸿雁来鸟归羣鸟养羞<br />
　　陈澔曰此记酉月之候来自北而来也羞者所美之食藏之以备冬月之养也<br />
　　又乃命有司趋民收敛务畜菜多积聚乃劝种麦毋或失时其有失时行罪无疑<br />
　　又是月也日夜分雷始收声蛰虫坏戸水始涸<br />
　　注坏益也蛰虫益戸谓稍小之也<br />
　　国语辰角见而雨毕<br />
　　又五间南吕赞阳秀物也<br />
　　注南任也隂任阳事助成万物也<br />
　　夏小正八月剥<br />
　　传蓄之时也<br />
　　汉书五行志于易雷以八月入其卦曰归妹言雷复归入地则孕毓根核保藏蛰虫避盛阳之害<br />
　　旧唐书神龙元年改秋社用仲秋<br />
　　唐书歴志秋分后五日日在氐十三度龙角尽见时雨可以毕矣<br />
　　六典旱甚则修雩秋分以后虽旱不雩<br />
　　宋书礼志祠大社帝太稷常以岁八月秋社日祠之金史食货志金宣宗元光元年京南司农卿李蹊言按齐民要术麦晚种则粒小而不实故必八月种之今南方输秋税皆以八月爲终限若输逺仓及泥淖徃返不下二十日使民不暇趋时乞寛徴敛之限使先尽力于二麦不从<br />
　　管子以夏日至始数九十二日谓之秋至秋至而禾熟淮南子秋分篻定篻定而禾熟<br />
　　注篻禾穗粟孚甲之芒定者成也<br />
　　东京梦华录八月秋社各以社糕社酒相赍送贵戚宫院以猪羊肉腰子妳房肚肺鸭饼瓜姜之属切作碁子片様滋味调和铺于饭上谓之社饭<br />
　　孝经援神契仲秋穰禾拜祭社稷<br />
　　内经寒风晓暮蒸热相薄草木凝烟湿化不流则白露隂布以成秋令<br />
　　又金郁之发夜零白露林莽声凄<br />
　　注夜濡白露晓聼风凄乃秋金发徴也<br />
　　说文酉爲秋门万物已入<br />
　　易通卦验秋分日入酉白气直出兑此正气也<br />
　　又白露黄隂云出秋分白隂云出<br />
　　白虎通律中南吕南者任也言阳气尚有任生荠麦也故隂拒之也<br />
　　齐民要术崔寔曰凡种大小麦得白露节可种薄田秋分种中田后十日种美田<br />
　　又八月暑退凉风戒寒趋练缣帛染防色擘丝治絮制新浣故及韦履贱好预买以备冬寒刈萑苇蒭茭凉燥可上弓弩缮理檠锄正缚铠遂以习射弛竹木弓弧粜种麦籴黍<br />
　　栽种　大蒜　罂粟　寒荳　苦荬　苎蔴　蔓菁诸般菜　葱子　大麦　牡丹　芍药　分薤根芥子　丽春　小麦　　淤芋根　木　花椒<br />
　　收藏　醋姜　茄酱　茄干　糟茄　枣子　淹韭晚黄　地黄酒　芝蔴　栗子　柿子　韭花柿漆　斫竹<br />
　　移植　早梅　橙橘　枇杷　牡丹<br />
　　杂事　蹈面　锄竹园地　是月防雾伤枣枣熟着雾则多损檾蔴散絟于树枝上则可辟雾气或用稭秆于树上四散絟缚亦得<br />
　　田家五行八月中旬作热谓之潮热又名八月小春田家杂占八月中气前后起西北风谓之霜信未风先雨谓之料信雨<br />
　　农桑通诀八月社前即可种麦麦经两社即倍收而坚好<br />
　　农政全书种麦八月白露节后逢上戊爲上时中戊爲中时下戊爲下时<br />
　　又八月早禾怕北风晚禾怕南风　朔日晴主冬宜姜畧得雨宜麦一云风雨宜麦又云凡朔要晴唯此月要雨好种麦　白露雨爲苦雨稻禾霑之则白飒蔬菜霑之则味苦谚云白露日个雨来一路苦一路又云白露前是雨白露后是鬼其时之雨片云来便雨稻花见日吐出隂雨则收正吐之时暴雨忽来卒不能收遂致白飒之患若连朝雨反不爲灾不免担阁吐秀有皮殻厚之病<br />
　　占验<br />
　　礼记月令仲秋行春令则秋雨不降草木生荣国乃有恐行夏令则其国乃旱蛰虫不藏五谷复生行冬令则风灾数起收雷先行草木早死<br />
　　京房易候虹八月出西方粟贵<br />
　　通攷朔日値白露果谷不实値秋分主物价贵<br />
　　又秋分谚云分社同一日低田尽呌屈秋分在社前斗米换斗钱秋分在社后斗米换斗豆<br />
　　杨升庵集蜀西南多雨名曰漏天杜子美诗鼓角漏天东是也自秋分后遇壬谓之入霑吴下曰入液<br />
　　谈丛中秋无月则兎不孕蚌不胎荞麦不实兎望月而孕蚌望月而胎荞麦得月而秀<br />
　　又八月一日雨则角田下熟角田豆也<br />
　　经鉏堂杂志八月一日雁门开懒妇催将刀尺裁嘉定县志秋分在社日前则田有收而谷贱后则无收而谷贵谚云分后社白米徧天下社后分白米如锦墩又八月二十四日爲稻藳生日雨则虽得谷藳必腐农政全书秋分要微雨或天隂最妙主来年高低田大熟　喜雨谚云麦秀风摇稻秀雨浇此言将秀得雨则堂肚大谷穗长秀实之后雨则米粒圆见收数　畏旱谚云田怕秋干人怕老穷秋热损稻旱则必热　怕秋水潦稻谚云雨水渰没产全收不见半　八月又作新凉谚云处暑后十八盆汤　又云立秋后四十五日浴堂干　十八日潮生日前后有水谓之横港水<br />
　　九月　【寒露　霜降】<br />
　　诗唐风蟋蟀在堂岁聿其暮<br />
　　传蟋蟀蛬也笺蛬在堂岁时之候是时农功已毕<br />
　　又蟋蟀在堂役车其休<br />
　　笺庶人乗役车役车休农功毕无事也疏春官巾车注云役车方箱可载任器以供役收纳禾稼亦用此车故役车休息是农功毕无事也<br />
　　豳风九月授衣<br />
　　笺九月霜降始寒蚕绩之功成可以授衣矣<br />
　　又九月叔苴<br />
　　疏叔拾也苴蔴之有实者也以麻九月初熟拾取以供羮菜其在田收获者犹纳仓以供常食也<br />
　　又九月筑场圃<br />
　　笺场圃同地自物生之时耕治之以种菜茹至物尽成熟筑坚以爲场<br />
　　又九月肃霜<br />
　　传肃缩也霜降而收缩万物<br />
　　礼记月令季秋之月日在房昬虚中旦桞中<br />
　　注季秋日月会于大火斗建戌之辰<br />
　　又鸿雁来賔爵入大水爲蛤鞠有黄花豺乃祭兽戮禽陈澔曰此记戌月之候雁以仲秋先至者爲主季秋后至者爲賔爵爲蛤飞物化爲潜物也鞠色不一而专言黄者秋令在金鞠色以黄爲正也祭兽者祭之于天戮禽者杀之以食也<br />
　　又是月也霜始降<br />
　　又草木黄落乃伐薪爲炭蛰虫咸俯在内皆墐其戸疏俯垂头向下以随阳气也墐涂也涂塞其戸穴以避地上隂气也<br />
　　天子乃以犬尝稻先荐寝庙<br />
　　国语天根见而水涸<br />
　　注天根亢氐之间也涸竭也谓寒露雨毕之后五日天根朝见水潦尽竭也<br />
　　本见而草木节解<br />
　　注本氐也谓寒露之后十日阳气尽草木之枝节皆理解也<br />
　　夏小正树麦<br />
　　传鞠荣而树麦时之急也<br />
　　春秋繁露季秋九月隂乃始多于阳天乃于是时出凓下霜<br />
　　说文戌灭也九月阳气微万物毕成阳下入地也易通卦验寒露正隂云出如冠缨霜降太阳云出上如羊下如磻石<br />
　　三礼义宗寒露者九月之时露气转寒也<br />
　　又九月霜降爲中露变爲霜故以爲霜降节<br />
　　齐民要术大豆九月中候近地叶有黄落者速刈之注叶少不黄必浥郁刈不速逢风则叶落尽遇雨泽烂不成<br />
　　又茄子九月熟时摘取擘破水淘子取沉者速曝干裹置至二月畦种<br />
　　又九月治场圃涂囷仓修窦窖缮五兵习战射以备寒冻穷厄之冦存问九族孤寡老病不能自存者分厚撤重以救其寒<br />
　　栽种　椒　菊　茱萸　地黄　蚕豆　牡丹　水仙【宜月初】　柿　蒜　萱草　芥菜　苡麦　芍药　罂粟【九日】　诸般冬菜<br />
　　分栽　樱桃　桃　杨<br />
　　移植　枇杷　橙　杂果木<br />
　　收藏　栗　诸色豆秆　五谷种　油麻　甘蔗　栀子　紫苏　木　韭子　牛蒡子　冬子　菉豆　茄种　栗子　枸　榧子　皂角　黄菊槐子　蟹殻【治产后儿枕疼】　茶子　紫草子<br />
　　杂事　掘姜出土　草包石榴橘栗蒲桃　米菊　筑墙圃　斫竹木　斫苎　收鸡种<br />
　　续本事诗北方白雁似雁而小色白秋深乃来白雁至则霜降河北人谓之霜信杜甫诗云故国霜前白雁来谓此<br />
　　嘉兴县志九月艺麦豆栽桑筑场亦谓之忙月<br />
　　占验<br />
　　礼记月令季秋行夏令则其国大水冬藏殃败民多嚏行冬令则国多盗贼边境不宁地土分裂行春令则暖风来至民气解惰师兴不居<br />
　　师旷占粟米常以九月爲本若贵贱不时以最贱之日爲本粟以秋得本贵在来夏以冬得本贵在来秋此收谷远近之期也<br />
　　戎事类占自一日至九日以日占月遇此日风则此月谷贵九月雷主谷贵<br />
　　又霜不下则来年三月多隂寒多雨主米贵<br />
　　文林广记九月庚辰辛卯日雨主冬谷贵一倍<br />
　　又虹以九月出西方大小豆贵又朔日虹见麻贵油贵杂占朔日値寒露主冬寒严凝値霜降主岁歉<br />
　　又朔日风雨主春旱夏雨芝麻贵又朔日东风半日不止主米麦贵<br />
　　又九月上卯日北风来年三七月米大贵东风亦然西北平平<br />
　　又十三日晴则冬晴柴贱<br />
　　田家五行重九日晴则冬至元日上元清明四日皆晴雨则皆雨谚云重阳无雨一冬晴又谚云九日雨米成脯又云重阳湿漉漉穰草钱千束<br />
　　四时占候九月雨大宜收禾又云九月九日是雨归路日有雨来年熟<br />
　　嘉定县志九月十三爲稻萝生日宜晴又云十三晴不如十四灵十四晴钉靴挂断鼻头绳<br />
　　农政全书九月初有雨多谓之秋水　中气前后起西北风谓之霜降信有雨谓之湿信未风先雨谓之料信雨霜降前来信易过善后来信必严毒此信干湿后信必如之谚云霜降了布衲着得言已有暴寒之色<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五<br />
　　钦定四库全书<br />
　　钦定授时通考卷六<br />
　　天时<br />
　　冬<br />
　　书尧典申命和叔宅朔方曰幽都平在朔易<br />
　　传北称朔亦称方都谓所聚也易谓岁改易于北方平均在察其政以顺天常疏一岁之事在东则耕作在南则化育在西则成熟在北则改易故以方名配岁事爲文言顺天时气以劝课人务也春则生物秋则成物日之出也物始生长人当顺其生长致力耕耘日之入也物皆成熟人当顺其成熟致力收敛东方之官当恭敬导引日出平秩东作之事使人耕耘西方之官当防敬从送日入平秩西成之事使人收敛日之出入自是其常但由日出入故物有生成虽气能生物而非人不就勤于耕稼是导引之勤于收藏是从送之平秩南讹亦是导日之事平在朔易亦是送日之事依此春秋而共爲宾饯劝课下民皆使致力是敬导之平均次序即是授人田里各有疆场是平均之也<br />
　　日短星昴以正仲冬厥民隩鸟兽氄毛<br />
　　传日短冬至之日昴白虎之中星亦以七星并见以正冬之三节隩室也民改岁入此室处以辟风寒鸟兽皆生耎毳细毛以自温焉<br />

                    <br>
                        　　诗豳风一之日觱发二之日栗烈<br />
　　传一之日周正月也觱发风寒也二之日殷正月也栗烈气寒也疏仲冬之月待风乃寒季冬之月无风亦寒<br />
　　小雅上天同云雨雪雰雰<br />
　　传雰雰雪貌丰年之冬必有积雪疏明年将丰必有积雪爲宿泽也<br />
　　左传襄公十三年冬城防书事时也于是将早城臧武仲请俟毕农事礼也<br />
　　注土功虽有常节通以事间爲时<br />
　　大戴礼方冬三月草木落庶虞藏五谷必入于仓于时有事烝于皇祖皇考息国老六人以成冬事<br />
　　书传主冬者昴昏中可以收敛<br />
　　农桑通诀立冬之节首五日水始氷次五日地始冻后五日雉入大水爲蜃次小雪中气初五日虹藏不见次五日天气腾地气降后五日闭塞而成冬次仲冬大雪节气初五日鹖鴠不鸣次五日虎始交后五日荔挺出次冬至中气初五日蚯蚓结次五日麋角解后五日水泉动次季冬小寒节气初五日雁北乡次五日鹊始巢后五日雉始鸲次大寒中气初五日鸡始乳欵冬华次五日征鸟厉疾后五日水泽腹坚凡此六气一十八候皆冬气正养藏之令<br />
　　十月　【立冬　小雪】<br />
　　诗豳风十月获稻爲此春酒以介眉寿<br />
　　传春酒冻醪也疏获稻爲酒唯助养老<br />
　　又十月涤场朋酒斯飨曰杀羔羊跻彼公堂称彼兕觥万寿无疆<br />
　　笺十月民事男女俱毕无饥寒之忧国君闲于政事而飨羣臣<br />
　　礼记月令孟冬之月日在尾昏危中旦七星中<br />
　　注孟冬日月会于析木之津斗建亥之辰<br />
　　其日壬癸其帝颛顼其神防<br />
　　注壬之言任也癸之言揆也日之行东北从黑道闭藏万物月爲之佐时万物懐任于下揆然萌芽颛顼高阳氏也防少皡氏之子曰脩曰熈爲水官<br />
　　又水始氷地始冻雉入大水爲蜃虹藏不见<br />
　　陈澔曰此记亥月之候蜃蛟属此飞物化爲潜物也虹非有质而曰藏言其气之下伏也<br />
　　又是月也以立冬先立冬三日太史谒之天子曰某日立冬盛德在水天子乃齐立冬之日天子亲帅三公九卿大夫以迎冬于北郊<br />
　　又天气上腾地气下降天地不通闭塞而成冬<br />
　　又命有司循行积聚无有不敛<br />
　　注谓刍禾薪蒸之属<br />
　　又天子乃祈来年于天宗<br />
　　注此周礼所谓蜡祭也天宗谓日月星辰也<br />
　　郊特牲天子大蜡八伊耆氏始爲蜡蜡也者合聚万物而索飨之也蜡之祭也主先啬而祭司啬也飨农及邮表畷禽兽仁之至义之尽也迎猫爲其食田防也迎虎谓其食田豕也祭坊与水庸事也曰土反其宅水归其壑草木归其泽<br />
　　注岁十二月周之正数谓建亥之月也<br />
　　白虎通律中应钟钟动也言万物应阳而动下藏也三礼义宗十月立冬爲节者冬终也立冬之时万物终成因爲节名十月小雪爲中者气叙转寒雨变成雪故以小雪爲中<br />
　　齐民要术十月培筑垣墙塞向墐戸上辛命典馈渍麯酿冬酒作脯腊先氷冻作凉饧煮曝饲可折麻缉绩布缕作白履不借【草履之贱者曰不借】卖缣帛弊絮籴粟豆麻子移植　橙　柑　橘<br />
　　栽种　大小豆　春菜　生姜　萝卜<br />
　　收藏　地黄　莙荙菜　天萝子　茶子　橘皮　天豆　栗子　薏苡　椒　冬子　芙蓉条　石橘萝卜　山药　枸　皂角　苎<br />
　　杂事　移葵　接花果　浇灌花木　获稻　纳禾稼开砖　煮胶　收炭　造牛衣　修牛马　塞北<br />
　　戸　用葢炉　石堦砌　收二桑叶　壅苎蔴　耘麦地　收猪种　泥饰牛马屋　压桑<br />
　　西域志天竺国以十月二十六日爲冬至冬至则麦秀岁时事要十月天时和暖似春花木重花故曰小春<br />
　　占验<br />
　　礼记月令孟冬行春令则冻闭不密地气上泄民多流亡行夏令则国多暴风方冬不寒蛰虫复出行秋令则雪霜不时小兵时起土地侵削<br />
　　师旷占五谷贵贱常以十月朔日占风从东来春贱逆此者贵<br />
　　家塾事亲朔日値立冬主灾异値小雪有东风春米贱西风春米贵其日用斗量米若缀在斗来春陡贵甚验又十月有三卯籴平无则谷贵<br />
　　农政全书十月立冬晴则一冬多晴雨则一冬多雨亦多隂寒谚云卖絮婆子看冬朝无风无雨哭号咷立冬日西北风主来年旱天热　晴过寒谚云立冬晴过寒弗要□柴积又主有鱼　雨主无鱼谚云一防雨一个模鱼防　冬前霜多主来年旱冬后多晚禾好　十六日爲寒婆生日晴主冬暖此说得之崇德举人徐伯和自江东石洞秩满而归云彼中客旅远出专看此日若晴暖则但随身衣服而已不必他备言极有准也　月内有雷主灾疫有雾俗呼曰沫露主来年水大仍相去二百单五日水至老农咸谓极验或云要看雾着水面则轻离水面则重谚云十月沫露塘瀊十一月沫露塘干　冬初和暖谓之十月小春又谓之晒糯谷天渐见天寒日短必须夜作谚云十月无工只有梳头吃饭工又云河东西好使犁河射角好夜作　立冬前后起南北风谓之立冬信月内风频作谓之十月五风信　谚云冬至前后鸿水不走<br />
　　十一月　【大雪　冬至】<br />
　　礼记月令仲冬之月日在斗昏东辟中旦轸中<br />
　　注仲冬日月防于星纪斗建子之辰<br />
　　又氷益壮地始坼鹖旦不鸣虎始交<br />
　　陈澔曰此记子月之候鹖旦夜鸣求旦之鸟<br />
　　是月也日短至<br />
　　陈澔曰短至短之极也<br />
　　又芸始生荔挺出蚯蚓结麋角解水泉动<br />
　　注芸与荔挺皆香草结屈也解脱也水者天一之阳所生阳生而动言枯涸者渐滋发也<br />
　　汉书律厯志律中黄钟黄者中之色钟者种也阳气施种于黄泉孳萌万物爲六气元也<br />
　　三礼义宗十一月大雪爲节者形于小雪爲大雪时雪转甚故以大雪名节<br />
　　孝经说斗指子爲冬至至有三义一者隂极之至二者阳气始至三者日行南至<br />
　　四民月令冬十一月籴秔稻粟豆麻子<br />
　　便民图纂十一月种大小麦稻收割毕将田锄成行垅令四畔沟洫通水下种以灰粪葢之谚云无灰不种麦须灰粪均调爲上宜雪压易长<br />
　　务本新书十一月种油菜稻收毕锄田如麦田法既下菜种和水粪之芟去其草再粪之雪压亦易长明年初夏间收子取油甚香美<br />
　　齐民要术冬十一月隂阳争血气散冬至日先后各五日寝别内外可酿醢籴秔稻粟豆麻子　此月如有雪则收贮雪水埋地中混谷种倍收不怕<br />
　　栽种　小麦　油菜　莴苣　桑<br />
　　移植　松　栢　桧<br />
　　收藏　盐水萝卜　牛蒡子　豆饼　水果子　盐菜【宜冬至前】<br />
　　浇培　石榴　柑　橘　橙　柚　梨　栗　枣　柿杂事　做酒药　接杂木　造农具　夹笆篱　浇菜伐木　斫竹　打豆油　置碎草牛脚下春粪田盫芙蓉条　试谷种　锄油菜<br />
　　占验<br />
　　礼记月令仲冬行夏令则其国乃旱氛雾防防雷乃发声行秋令则天时雨汁瓠不成国有大兵行春令则蝗虫爲败水泉咸竭民多疥疠<br />
　　四时纂要冬至数至元旦五十日者民食足<br />
　　陶朱公书冬至日观云须于子时至平旦观之若青云北起主岁稔民安赤云主旱黑云主水白云主人灾黄云大熟无云主防<br />
　　又冬至日占风若南风主谷贵北风主岁稔西风主禾熟若东南风久有重雾主水西南风主久隂谚云冬至西南百日隂半晴半雨到清明<br />
　　易通卦验冬至日谨候见云迎送从其乡来岁美民和春秋感精符南至有云迎日年丰之象<br />
　　尚书璇玑钤冬至隂云祁寒有云迎日者来岁大美京房易占虹以冬至四十六日内出东方贯艮中春多旱夏多火灾粟贵<br />
　　玉海开元十一年十一月癸酉日长至太史奏有云迎日祥风至日有冠珥太平之嘉应<br />
　　纪歴撮要冬至前米价长贫儿受长养冬至前米价落贫儿转消索<br />
　　清台占法冬至后一日得壬炎旱千里二日得壬小旱三日得壬平四日得壬五谷丰五日得壬少水六日得壬大水七日得壬河决流八日得壬海翻腾九日得壬大熟十日至十二日得壬五谷不成<br />
　　农政全书十一月冬至谚曰干冬湿年坐了种田又云閙热冬至冷淡年葢吴人尚冬至欲晴故也或云冬至雨年必晴冬至晴年必雨此说颇准<br />
　　嘉兴县志冬至晴主来岁稔<br />
　　嘉定县志十一月十七爲弥陀生日忌南风相传有偈云南风吹我面有米也不贱北风吹我背无米也不贵极騐<br />
　　沈存中笔谈是月中遇东南风谓之岁露有大毒若饥感其气开年着瘟病又云风色多与下年夏至相对农桑辑要欲知来年五谷所宜是日取诸种各平量一升布囊盛之埋窖隂地后五日发取量之息多者岁所宜也<br />
　　十二月　【小寒　大寒】<br />
　　礼记月令季冬之月日在婺女昏娄中旦氐中<br />
　　注季冬日月防于枵斗建丑之辰<br />
　　又雁北乡鹊始巢雉雊鸡乳<br />
　　陈澔曰此记丑月之候雊雉鸣也<br />
　　又氷方盛水泽腹坚命取氷<br />
　　注腹厚也此月日在北陆氷坚厚之时<br />
　　又日穷于次月穷于纪星廻于天数将几终岁且更始又专而农民毋有所使<br />
　　注言专一汝农民之心令之豫有志于耕稼之事不可徭役徭役之则志散失业也<br />
　　国语及寒击菒除田以待时耕<br />
　　注菒槀同寒谓季冬大寒时也<br />
　　汉书律厯志律中大吕吕旅也言隂大旅助黄钟宣气而牙物也<br />
　　后汉书礼仪志季冬之月星岁终隂阳以交劳农大享腊<br />
　　注汉氏以午祖以戌腊午南方故以祖冬者岁之功物毕成故以戍腊<br />
　　白虎通大大也吕者拒也言阳气欲出隂不许也吕之爲言拒者旅抑拒难之也<br />
　　三礼义宗小寒爲节者亦形于大寒故谓之小言时寒气犹未极也<br />
　　又大寒爲中者上形于小寒故谓之大十一月一阳爻初起至此始彻隂气出地方尽寒气并在上寒气之逆极故谓大寒<br />
　　易通卦验小寒合冻苍阳云出氐大寒降雪黑阳云出心<br />
　　风俗通腊者所以迎刑送德也大寒至常恐隂胜故以戍日腊戍者温气也<br />
　　齐民要术十二月休农息役惠必下浃遂合耦田器养耕牛选任田者以俟农事之起去猪盍车骨【后三岁可合疮膏药】及腊日祀炙【一作烧饮治刺入肉中及树田中四角去防虫】<br />
　　栽种　橘　松　花树　麦【宜臈日】　桑　檾麻<br />
　　收藏　腊米　腊水　腊酒　腊肉　腊葱　风鱼脯腊　腊糟　猪脂　氷<br />
　　杂事　造农具　舂米　舂粉　浸米【可止泻痢】　浸灯心剥桑　压果木　沃桑泥　墩牡丹土　合腊药扫　以猪脂啗马　腊水作麫糊标背【不蛀】　伐竹<br />
　　木<br />
　　舂稻必须冬时积日燥暴一夜置霜露中即舂若冬舂不干即果青赤脉起不经霜不燥暴则米碎矣<br />
　　范成大冬舂行序腊日舂米爲一岁计多聚杵臼尽腊中毕事藏之土瓦仓中经年不坏谓之冬舂米诗腊中储蓄百事利第一先舂年米计羣呼步碓满门庭运杵成风雷动地筛匀箕健无粞糠百斛只费三日忙齐头圆防箭子长隔萝耀日雪生光土食瓦龛分盖藏不蠧不腐常新香去年薄收饭不足今年顿顿炊白玉春耕有种夏有粮接到明年秋刈熟邻叟来观还叹嗟贫人一饱不可賖官租私债缘如麻有米冬舂能几家<br />
　　占验<br />
　　礼记月令季冬行秋令则白露早降介虫爲妖四鄙入保行春令则胎夭多伤国多固疾命之曰逆行夏令则水潦败国时雪不降氷冻消释<br />
　　陶朱公书朔日値大雪或冬至皆主有灾风雨主麦好西风主盗贼起<br />
　　又念四夜黄昏时候乡人束稻草于竿防火在田间行走名曰照田蚕看火色卜水旱色白主水色赤主旱猛烈年丰葳防岁歉取北风爲上又除夜烧盆爆竹与照田蚕看火色同是夜取安静爲吉<br />
　　通考十二月朔日値大寒主有虎出爲灾値小寒主有祥瑞东风半日不止主六畜大灾风主春旱<br />
　　又月内有雾亦主来年有水有冷雨暴作主来年六七月内横水<br />
　　又常以岁除夜五更视北斗占五谷善恶其星明则成熟暗则有损贪狼主荞麦巨门主粟禄存主黍文昌主芝蔴亷贞主麦武曲主粳糯破军主赤豆辅星主大荳杂占腊月柳眼青主来年夏秋米贱腊月雷鸣雪里主隂雨百日又月内雷主来年旱涝愆期<br />
　　纪歴撮要氷结后水落主来年旱结后水涨名上水氷主水若后来年大水<br />
　　又除夜东北风五禾大熟<br />
　　农政全书冬天南风三两日必有雪至后第三戍为腊腊前三两番雪谓之腊前三白大宜菜麦谚云腊雪是被春雪是鬼又主来年丰稔谚云一月见三白田翁笑吓吓又主杀蝗子　十二月谓之大禁月忽有一日稍暖即是大寒之候谚云一日赤膊三日龌龊　又云大寒须守火无事不出门　又云大寒无过丑寅大热无过未申　十二月立春在残年主冬暖谚云两春夹一冬无被暖烘烘<br />
<br />
<br />
<br />
　　钦定授时通考卷六<br />
<子部,农家类,钦定授时通考><br />
　　钦定四库全书<br />
　　钦定授时通考卷七<br />
　　土宜<br />
　　彚考<br />
　　易泰卦辅相天地之宜以左右民<br />
　　疏天地之宜者谓天地所生之物各有其宜若大司徒云其动物植物及职方云扬州其贡宜稻麦雍州其贡宜黍稷人君辅助天地所宜之物使各安其性得其宜也宜者据物言之程传天地通泰则万物茂遂人君体之而为法制使民用天时因地利辅助化育之功成其丰美之利也折中蔡氏渊曰春生秋杀此时运之自然髙黍下稻亦地势之所宜圣人则辅相之使当春而耕当秋而敛髙者种黍下者种稻此辅相天地之宜也<br />
　　又系辞观鸟兽之文与地之宜<br />
　　疏地之宜者若周礼五土动物植物各有所宜是也<br />
　　春秋左传先王疆理天下物土之宜而布其利<br />
　　集觧疆界也理正也物土之宜播殖之物各从土宜<br />
　　礼记王制自恒山至于南河千里而近【冀州域】自南河至于江千里而近【豫州域】自江至于衡山千里而遥【荆州域】自东河至于东海千里而遥【徐州域】自东河至于西河千里而近【亦冀州域】自西河至于流沙千里而遥【雍州域】西不尽流沙南不尽衡山东不尽东海北不尽恒山凡四海之内断长补短方三千里为田八十万亿一万亿亩方百里者为田九十亿亩山陵林麓川泽沟渎城郭宫室涂巷三分去一其余六十亿亩<br />
　　又月令善相丘陵阪险原隰土地所宜五谷所殖集说土地有髙下五种有宜否<br />
　　又礼运圣王所以顺山者不使居川不使渚者居中原而弗敝也<br />
　　注郑氏曰山者利其禽兽渚者利其鱼盐中原利其五谷使各安其居不易其利<br />
　　周礼地官大司徒以天下土地之图周知九州之地域广轮之数辨其山林川泽丘陵坟衍原隰之名物注周犹徧也九州扬荆豫青兖雍幽冀幷也轮从也积石曰山竹木曰林注渎曰川水钟曰泽土髙曰丘大阜曰陵水崖曰坟下平曰衍髙平曰原下湿曰隰名物者十等之名与所生之物疏释曰马融云东西为广南北为轮案王制南北两近一遥东西两遥一近是南北长东西短谓知此数也又辨其山林川泽以下十等形状名号及所出之物也九州扬荆以下据职方周之九州而言故有幽幷无徐梁禹贡据夏以前九州故有徐梁无幽幷也积石曰山者案诗云节彼南山维石岩岩岩岩积石貌郑据此而言按尔雅山丘别释则丘是纯土其山皆石亦有兼土者故曰石戴土谓之崔嵬又周语云夫山土之聚是其山有土也竹木曰林者谓生平地注渎曰川者按释水云注川曰谿注谿曰谷注谷曰沟注沟曰浍注浍曰渎彼注云皆以小注大此云注渎曰川者尔雅无此言郑以义増之耳此渎与四渎义异四渎则亦川故职方云其川三江其川江汉也水钟曰泽者周语虞太子晋之言也土髙曰丘者尔雅山丘别释则丘无石者也大阜曰陵者按尔雅释地云髙平曰陆大陆曰阜大阜曰陵大陵曰阿可食者曰原是陵与丘髙下异称皆无石者也其有石者亦曰陵故左氏僖三十二年云殽有二陵是有石者也水崖曰坟者按尔雅云重崖岸坟大防是坟为崖岸之峻者故诗云遵彼汝坟是汝水之大防亦是水崖曰坟也下平曰衍者坟既水崖而髙明衍为下平此下平又与下湿曰隰者别也髙平曰原者按尔雅云髙平曰原广平曰陆此对下湿曰隰而言其实髙平即广平者也下湿曰隰者尔雅释地文<br />

                    <br>
                        　　又以土宜之灋辨十有二土之名物以相民宅而知其利害以阜人民以毓草木以任土事辨十有二壤之物而知其种以教稼穑树艺<br />
　　注十二土分野十二邦上系十二次各有所宜也相占视也阜犹盛也毓生也任谓就地所生因民所能壤亦土也以万物自生焉则言土以人所耕而树艺焉则言壤壤和缓之貌艺犹莳也疏辨十二壤之物者分别物之所生而知其所殖之种遂即以教民春稼秋穑以树其木以艺其黍稷也王氏曰名所以命其土则丘陵坟衍原隰之属物所以色其土则青黎赤埴黒坟之属郑锷曰壤所以种艺然谷之种于此壤则有宜有不宜如冀之白壤兖之黒坟青之白坟徐之赤埴扬荆之涂泥豫之坟垆梁之青黎雍之黄壤则有宜稻者宜麦者宜五种者宜三种者不知其所宜何以教民稼穑周官辨之以土宜之法既别其名又别其物所以有土壤之殊也<br />
　　又地官土训掌道地图以诏地事道地慝以辨地物而原其生以诏地求<br />
　　注道说也说地图九州形势山川所宜若云荆扬地宜稻幽幷地宜麻地慝若瘴蛊然也辨其物者别其所有所无原其生生有时也<br />
　　孝经分地之利【朱子孝经刊误本分改作因】<br />
　　注分别五土视其髙下各尽所宜此分地利也疏五土周礼大司徒山陵川泽丘陵坟衍原隰也谓庻人须能分别视此五土之髙下随所宜而播种之职方氏所谓青州其谷宜稻梁雍州其谷宜黍稷之类是也刘云黍稷生于陆苽稻生于水又小学注陈氏选曰髙卑燥湿生植农桑者地之利也辨地之宜而稌黍菽麦各遂其性则所入有余矣<br />
　　管子地者政之本也地之不可食者百而当一命之曰地均<br />
　　注政从地生土地就中论不可食者而除之纪其可食之实<br />
　　又辨于地利而民可富<br />
　　吴越春秋稷为儿时好种树禾黍桑麻五谷相五土之宜青赤黄黒陵【陆地也】水髙下稷黍禾蕖麦豆稻各得其理<br />
　　淮南子后稷垦草发菑粪土树谷使五种各得其宜因地之势也<br />
　　通鉴外纪黄帝画野分州以分星次经地设井以塞争端立歩制亩以防不足<br />
　　大学衍义补丘氏濬曰臣按人君之治莫先于养民而民之所以得其养者在稼穑树艺而已稼穑树艺地土各有所宜故禹平水土别九州必辨其土之资与色以定其田之等第因其宜以兴地利制其等以定赋法不责有于无不取多于少无非以为民而已<br />
　　又臣按地土髙下燥湿不同而同于生物生物之性虽同而所生之物则有宜不宜焉土性虽有宜不宜人力亦有至不至人力之至亦或可以胜天况地乎宋太宗诏江南之民种诸谷江北之民种秔稻眞宗取占城稻种散诸民间是亦裁成辅相以左右民之一事今世江南之民皆杂莳诸谷江北民亦皆种秔稻昔之秔稻惟秋一收今又有早禾焉二帝之功及民逺矣后之有志于勤民者宜仿宋主此意通行南北俾民兼种诸谷有司以其劝相之数为考课焉<br />
　　农桑通诀封畛之别地势辽絶其间物产所宜者往往而异盖风行地上各有方位土性所宜因随气化所以逺近彼此之间风土各有别也孟子谓后稷教民稼穑树艺五谷谓之教民意者不止敎以耕耘播种而已其亦因九州之别土性之异视其土宜而敎之欤今按禹贡所载九州田土土各有差田各有等山川阻隔风气不同凡物之种各有所宜故宜于冀兖者不可以青徐论宜于荆扬者不可以雍豫拟此圣人所谓分地之利者也周礼保章氏掌天星以星土辨九州之地淮南子分别五方星野其土产名物各有证騐此天地覆载一定古今不可易者盖其土地之广不外乎是但所属边裔不无辽絶若能自内而外求由近而及逺则土产之物皆可推而知之矣大抵风土之说总而言之则方域之多大有不同详而言之虽一州之域一县一里之间亦有防种之分似无多异周礼大司徒以土防之法辨五地之物生辨十有二壤之物而知其种以敎稼穑树艺草人掌土化之物以物土相其宜以为之种若今之善农者审方域田壤之异以分其类参土化土防之法以辨其种如此可不失种土之宜而能尽稼穑之利矣农政全书五地十二壤周官旧法此可通变用之者也若谓土地所宜一定不易此则必无之理立论若斯固后世惰窳之吏游闲之民媮不事事者之口实耳古来蔬果如颇棱安石榴海棠蒜之属自外国来者多矣今姜荸荠之类移裁北方其种特盛亦向时所谓土地不宜者也凡地方所无或是昔无此种或有之而偶絶果若尽力树艺殆无不可宜者就令不宜或是天时未合人力未至耳试为之无事空言抵捍也第其中亦有不宜者则是寒暖相违天气所絶无闗于地若荔枝龙眼不能逾岭橘柚橙柑不能过淮他若兰茉莉之类亦千百中之一二吾意欲于农书中载南北纬度如云某地北极出地若干度令知寒暖之宜以辨土物以兴树艺庻为得之<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷七<br />
　　钦定四库全书<br />
　　钦定授时通考卷八<br />
　　土宜<br />
　　方舆图説<br />
　　方舆总图説　　　　直隶图説<br />
　　盛京图説　　　　　江南图说<br />
　　江西图説　　　　　浙江图説<br />
　　福建图説　　　　　湖北图説<br />
　　湖南图説　　　　　河南图説<br />
　　山东图説　　　　　山西图説<br />
　　西安图説　　　　　甘肃图説<br />
　　四川图説　　　　　广东图説<br />
　　广西图説　　　　　云南图説<br />
　　贵州图説<br />
<br />
<br />
<子部,农家类,钦定授时通考,卷八><br />
<br />
<br />
<br />
<br />
<br />
<br />
<br />
<br />
　　文献通考昔尧时禹别九州至舜分为十二州周职方复分为九州而又与禹异汉承秦分天下为郡国而复以十三州统之晋时分州为十九自晋以后为州罙多所统罙狭且建治之地亦不一所南北分裂之后务为夸大侨置诸州离析磔裂循名失实而禹迹之九州罙不复可考矣夹漈郑氏曰州县之设有时而更山川之形千古不易故禹贡分州必以山川定疆界使兖州可移而济河之兖州不可移梁州可迁而华阳黑水之梁州不可迁故禹贡为万世不易之书后之作史者主于郡县故州县移易其书遂废矣善哉言也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考顺天府古幽州尾箕分野永平府古幽州尾分野保定府古幽州尾箕分野易州古幽州尾箕分野河间府古幽州尾箕分野天津府古幽州尾箕分野正定府古冀州昴毕分野冀州古冀州昴毕分野赵州古冀州昴毕分野深州古冀州昴毕分野定州古冀州昴毕分野顺徳府古冀州昴分野广平府古冀州昴分野大名府古冀兖二州室壁分野宣化府古幽州<br />
　　一统志地势寛厚闗塞险固总握中原之夷旷者莫过燕蓟虽云长安有崤函之固洛邑为天下之中要之帝王都防亿万年悠久之业莫燕蓟若矣<br />
　　又水有九河沧溟之雄山有太行居庸之固玊泉之流经纬乎禁籞之中碣石之壮盘踞乎畿甸之内故其风气之清淑山川之壮观诚有以卓冠四方为万国之都防<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考奉天府古冀青二州箕尾分野锦州府古冀青二州箕尾分野<br />
　　一统志沧海朝宗白山拱峙浑河辽水绕带西南黒水混同襟环东北控制诸邦跨驭六合允<br />
　　帝业之根本洵留守之雄都也<br />
　　又西接畿辅东控朝鲜濒瀛海以带龙江俯登莱而通朔漠此其大势然也司民牧者两郡攸分统军政者三镇是赖既星罗以碁布因画井以分疆念<br />
　　王业之所基苞桑培及于万世知邉防之为重屏翰永拱于<br />
　　神京矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考江寜府古扬州斗分野苏州府古扬州斗分野太仓州古扬州斗分野松江府古扬州斗分野常州府古扬州斗分野镇江府古扬州斗分野淮安府古扬州斗分野海州古徐州奎娄分野扬州府古扬州斗分野通州古扬州斗分野徐州府古豫州房心分野安庆府古扬州斗分野徽州府古扬州斗分野宁国府古扬州斗分野池州府古扬州斗分野太平府古扬州斗分野庐州府古扬州斗分野六安州古扬州斗分野凤阳府古扬州斗分野泗州古徐州斗分野颍州府古豫州房心分野和州古扬州斗分野滁州古扬州斗分野广徳州古扬州斗分野<br />
　　江南通志钟茅八公天柱九华黄涂潜霍山之作镇而著名者不可胜数黄河江淮运河三江泗海颖睢淝滁水之经行而浸衍者不可胜数薮则震泽巢湖洮湖闗则东闗清流二岘名都雄镇襟带江淮<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考南昌府古扬州斗分野饶州府古扬州斗分野广信府古扬州斗分野南康府古扬州斗分野九江府古扬州斗牛分野建昌府古扬州斗分野抚州府古扬州斗分野临江府古扬州斗分野吉安府古荆扬二州斗分野瑞州府古扬州斗分野袁州府古扬州斗分野贑州府古扬州斗分野南安府古扬州斗分野<br />
　　一统志东接闽浙西连荆蜀北逾淮汴以达于京师据岭海之全斥交广之境提封数千里此江右之大较也<br />
<子部,农家类,钦定授时通考,卷八><br />
<br />
<br />
<br />
<br />
<br />
<br />
<br />
<br />
　　分野考杭州府古扬州斗分野嘉兴府古扬州斗分野湖州府古扬州斗牛分野宁波府古扬州牛女分野绍兴府古扬州牛女分野台州府古扬州牛女分野金华府古扬州牛女分野衢州府古扬州牛女分野严州府古扬州牛女分野温州府古扬州斗牛女分野处州府古扬州斗分野<br />
　　一统志崇山巨岭所在限隔然嘉湖二郡实与江淮相表里严衢二郡实与徽饶为邻郊左接信都右连闽闗大海东蟠绕出淮扬之域四通八达之区也<br />
　　又山川秀发风土清佳民人视为乐郊逰客引为福地东晋以后风流掩映粤自有宋建都临安景物之嘉甲于南服士大夫类能形诸歌咏盖越中之风致至是而极盛矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考福州府古扬州牛女分野泉州府古扬州牛女分野建宁府古扬州牛女分野延平府古扬州牛女分野汀州府古扬州牛女分野兴化府古扬州牛女分野邵武府古扬州牛女分野漳州府古扬州牛女分野福宁府古扬州牛女分野永春州古扬州牛女分野龙岩州古扬州牛女分野台湾府古海外地牛女分野福建通志闽地幅广轮之数计四千余里控豫引闽互为唇齿福泉四郡则襟带大海长溪汀邵诸处绵亘崇冈建剑则溪滩互相环抱实为两浙之锁钥区分障扼绣错绮分以云形势可谓备矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考武昌府古荆州翼轸分野汉阳府古荆州翼轸分野安陆府古荆州翼轸分野襄阳府古荆豫二州翼轸分野勋阳府古荆豫二州翼轸分野徳安府古荆州翼轸分野黄州府古荆州翼轸分野荆州府古荆州翼轸分野宜昌府古荆州翼轸分野施南府古荆梁二州翼分野<br />
　　一统志荆于九州之土最称闳衍回络衡贯神禹之迹遍焉<br />
<子部,农家类,钦定授时通考,卷八><br />
<br />
<br />
<br />
<br />
<br />
<br />
<br />
<br />
　　分野考长沙府古荆州翼轸分野岳州府古荆州翼轸分野澧州古荆州翼轸分野寳庆府古荆州翼轸分野衡州府古荆州翼轸分野桂阳州古荆州翼轸分野常徳府古荆州翼轸分野辰州府古荆州翼轸分野沅州府古荆州翼轸分野永州府古荆州翼轸分野靖州古荆州轸分野郴州古荆州翼轸分野永顺府古荆州翼轸分野<br />
　　广舆记湖广大江中贯五溪外错衡岳为镇洞庭云梦为池此形势之大槩也辰沅南蔽滇黔郴永上连两粤地之四通五达莫楚若矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考开封府古兖豫二州角亢分野陈州府古兖豫二州角亢分野许州府古兖豫二州角亢分野归徳府古兖豫二州角亢分野彰徳府古冀州室壁分野卫辉府古冀州室壁分野懐庆府古冀州覃懐地室壁分野河南府古豫州栁分野陜州古豫州栁分野南阳府古豫州张分野汝宁府古豫州角亢氐分野光州古豫州角亢氐分野汝州古豫州张分野<br />
　　一统志东连淮鲁西接秦晋南络荆襄北拱燕赵伊洛蟠乎地府河南比乎秦闗　大河蜿蜒嵩髙耸峙锁天之中区控地之四鄙　居南北要卫绵亘数千余里实为九州咽喉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考济南府古青州危分野泰安府古青州危分野武定府古青州危分野兖州府古徐兖二州奎娄分野沂州府古徐兖二州奎娄分野曹州府古徐兖二州奎娄分野东昌府古兖州危室分野青州府古青州虚危分野登州府古青州危分野莱州府古青州危分野安东卫古徐州奎娄分野<br />
　　山东通志南连清济北接沧瀛右控平原左环渤海所以屏藩畿甸权衡南北也　襟带齐河控援魏博舟车四达迄为要津<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考太原府古冀州防井分野平定州古冀州参井分野忻州古冀州参井分野代州古冀州参井分野保徳州古冀州参井分野平阳府古冀州觜参分野蒲州府古冀州觜参分野解州古冀州觜参分野绛州古冀州觜参分野吉州古冀州觜参分野隰州古冀州觜参分野潞安府古冀州参井分野汾州府古冀州参分野沁州古冀州参分野泽州府古冀州觜参分野辽州古冀州参井分野大同府古冀州昴毕分野宁武府古冀州昴毕分野朔平府古冀昴毕分野<br />
　　一统志左有恒山之险右有大河之固　襟四塞之要冲控五原之都邑　土瘠民贫勤俭朴质忧深思逺有尧之遗风　人物殷阜不甚机巧然颇劲悍习于戎马前代以来亦多文雅之士<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考西安府古雍州井鬼分野商州古雍州井鬼分野同州府古雍州井鬼分野干州古雍州井鬼分野邠州古雍州井鬼分野凤翔府古雍州井鬼分野汉中府古雍梁二州井鬼翼轸分野兴安州古雍梁二州井鬼翼轸分野延安府古雍州井鬼分野鄜州古雍州井鬼分野绥徳府古雍州井鬼分野榆林府古戎狄地一统志闗中形胜西自昆仑发脉落于三辅长河自西北而南华岳自西而东防于潼闗闗锁之宻天下莫并<br />
<子部,农家类,钦定授时通考,卷八><br />
<br />
<br />
<br />
<br />
<br />
<br />
<br />
<br />
　　分野考兰州府古雍州西羌地平凉府古雍州井鬼分野巩昌府古雍州井鬼分野阶州古雍梁二州井鬼翼轸分野秦州古雍州井鬼分野临洮府古雍州井鬼分野庆阳府古雍州井鬼分野宁夏府古雍州井鬼分野西宁府古雍州井鬼分野凉州府古雍州井鬼分野甘州府古雍州井鬼分野肃州古雍州井鬼分野安西古雍州西羌地靖逆卫古雍州西羌地洮州卫古雍州井鬼分野<br />
　　广舆记庆阳平凉近邉临洮巩昌邻接羌畨洮岷西宁地入西羌甘凉以西暨肃州籍为内地藩蔽犹榆林之蔽延安花马池之蔽庆阳固原之蔽平凉庄浪之蔽临洮岷文之蔽巩昌焉尔<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考成都府古梁州井鬼分野资州古梁州井鬼分野绵州古梁州井鬼分野茂州古梁州井鬼分野宁逺府古梁州井鬼分野保宁府古梁州井鬼分野顺庆府古梁州参井分野叙州府古梁州井鬼分野重庆府古梁州井鬼分野酉阳州古梁州井鬼分野忠州古梁州井鬼分野防州府古荆梁二州翼轸分野达州古荆梁二州翼轸分州龙安府古梁州井鬼分野潼川府古梁州井鬼分野眉州古梁州井鬼分野嘉定府古梁州井鬼分野卬州古梁州井鬼分野泸州古梁州井鬼分野雅州府古梁州井鬼分野越隽卫古梁州井鬼分野一统志褒斜为前门熊耳为后户縁以剑阁阻以石门东连荆楚北接秦陇南抚蛮部西控吐蕃屹然天府也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考广州府古扬州南境牛女分野连州古扬州牛女分野韶州府古扬州牛女分野南雄府古扬州牛女分野恵州府古扬州牛女分野潮州府古扬州牛女分野嘉应州古扬州牛女分野肇庆府古扬州南境牛女分野髙州府古南越地牛女分野亷州府古南越地翼轸分野雷州府古百粤地牛女分野琼州府古百粤地牛女分野罗定州古扬州南境牛女分野<br />
　　一统志大庾耸其巅涨海浸其趾罗浮为其镇诸山罗列若儿孙焉诸水环绕若襟带焉洋洋乎南天之巨镇也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考桂林府古荆州翼轸分野栁州府古百粤地翼轸分野庆逺府古百粤地翼轸分野思恩府古百粤地泗城府古百粤地西隆州古蛮夷地平乐府古荆州翼轸分野梧州府古荆州牛女分野欝林州古百粤地翼轸分野浔州府古百粤地翼轸分野南宁府古扬州西南境翼轸分野太平府古南粤地思明府古百粤地镇安府古百粤地<br />
　　广西通志东错广东西际滇黔南界交趾北连永寳幅之广轮延袤数千里万山防立三江带盘允为中土之屏障<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考云南府古梁州井鬼分野大理府古梁州井鬼分野临安府古梁州井鬼分野楚雄府古梁州井鬼分野江府古梁州井鬼分野景东府古柘南地广南府宋名特磨道广西府古梁州界顺寜府本蒲蛮之地曲靖府古梁州井鬼分野姚安府本滇国地鹤庆府东汉属永昌郡武定府古梁州井鬼分野丽江府古梁州井鬼分野元江府古西南夷极邉之地普洱府古西南夷极邉地蒙化府汉为益州郡地永昌府古梁州西南徼外之地古哀牢国永北府古白国地开化府汉为句町国邉地东川军民府古梁州参分野威逺府唐南诏银生府之地镇沅府古西南极邉昭通府古西南极邉地一统志中国地势起西北防东南独滇居西南凡大江南之山多由滇派分论形势有登高而呼之槩焉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　分野考贵阳府古荆梁二州南境参井分野思州府古黔中地思南府古荆州荒裔镇逺府古荆州南境石阡府古荆州南裔铜仁府古荆州南裔星分野黎平府古荆州荒裔翼轸之余分野安顺府古荒服地南龙府古梁州井鬼分野都匀府古西南夷地平越府古荆扬南境大定府古罗甸鬼国遵义府古梁州井鬼分野一统志居天下之西南东阻五溪西控六诏南连百粤北踞三巴　上则盘江旋绕下则防溪顺流路绕羊肠闗雄虎踞<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷八<br />
　　钦定四库全书<br />
　　钦定授时通考卷九<br />
　　土宜<br />
　　辨方<br />
　　尚书尧典分命羲仲宅嵎夷曰旸谷平秩东作<br />
　　传日出于谷而天下明故称旸谷嵗起于东而始就耕谓之东作东方之官平均次序东作之事以务农也<br />
　　又申命羲叔宅南交平秩南讹<br />
　　传南交言夏与春交讹化也掌夏之官平秩南方化育之事<br />
　　又分命和仲宅西曰昧谷平秩西成<br />
　　传日入于谷而天下故曰昧谷秋西方万物成平序其政助成物<br />
　　又申命和叔宅朔方曰幽都平在朔易<br />
　　传都谓所聚也易谓岁改易于北方平均在察其政以顺天常<br />
　　禹贡冀州厥土惟白壤厥田惟中中<br />
　　传尧所都也无块曰壤田之髙下肥瘠九州之中为第五疏冀州帝都于九州近北故首从冀起九章算术穿地四为壤五壤为息土则壤是土和缓之名此色白而壤雍州色黄而壤豫州直言壤不言色盖州内之土不纯一色故不得言色也郑康成云田着髙下之等者当为水害备也则郑谓地形髙下为九等也王肃云言其土地各有肥瘠则肃定其肥瘠以为九等也如郑之义髙处地瘠出物既少不得为上如肃之义肥处地下水害所伤出物既少不得爲上故孔云髙下肥瘠共相参对以为九等田土异者郑康成云地当隂阳之中能吐生万物者曰土据人功作力竞得而田之则谓之田蔡传夏氏曰敎民树艺与因地制贡不可不先辨土然辨土之宜有二白以辨其色壤以辨其性曽氏曰冀州之土岂皆白壤土防之法从其多者论也<br />
　　又济河惟兖州厥土黒坟厥草惟繇厥木惟条厥田惟中下<br />
　　传东南据济西北距河色黒而坟起田第六疏八州发首言山川者皆谓境界所及也繇是茂之貌条是长之体言草茂而木长也宜草木则地美而田非上者为土下湿故也集说陈氏大猷曰兖徐扬居河济江淮下流水未平则为下湿水既平则为沃衍于草木尤宜故三州言草木<br />
　　又海岱惟青州厥土白坟海滨广斥厥田惟上下传东北据海西南距岱滨涯也说文云东方谓之斥田第三疏舜为十二州分青州为营州营州即辽东也海畔迥阔地皆斥卤故云广斥集说林氏之竒曰此州土有二种平地之土色白而惟坟海滨之土弥望皆斥卤<br />
　　又海岱及淮惟徐州厥土赤埴坟草木渐包厥田惟上中<br />
　　传东至海北至岱南及淮土黏曰埴田第二疏考工记用土为瓦谓之抟埴之工是埴为黏土蔡传埴腻也粘泥如脂之腻也周有抟埴之工老氏言埏埴以为器惟土性粘腻细宻故可抟可埏也渐进长也包丛生也集说王氏樵曰埴土性之美者也而又坟起最宜于生物故草木渐包胡氏瓒曰土禀冲和之气故壤为上太燥者不凝故坟次之坟膏起也<br />
　　又淮海惟扬州篠簜既敷厥草惟夭厥木惟乔厥土惟涂泥厥田惟下下<br />
　　传北据淮南距海地泉湿田第九蔡传篠箭竹簜大竹敷布也少长曰夭乔髙也涂泥水泉湿也下地多水其泥淖说文曰泥黑土在水中者也集说王氏炎曰南方地暖故草木皆少长而木多上竦河地寒虽合抱之木不能髙也兖徐言草木皆居厥土之下凡土无髙下燥湿其性皆然兼山林言之若扬之涂泥惟言沮洳之多山林不与故先草木也土涂泥故其田下下大抵南方水浅土薄不如北方地力之厚也金氏曰古人尚黍稷田杂五种故虽水潦旱干而各有所收涂泥之土其田独宜稻故第为最下自唐以来则江淮之田号为天下最<br />
　　又荆及衡阳惟荆州厥土惟涂泥厥田惟下中<br />
　　传北据荆山南及衡山之阳田第八<br />
　　又荆河惟豫州厥土惟壤下土坟垆厥田惟中上传西南至荆山北距河水髙者壤下者坟垆田第四疏垆黒刚土也蔡传土不言色者其色杂也垆疏也顔氏曰而疏者谓之垆集说吕氏不韦曰凡耕之道必始于垆为其寡泽而后枯王氏炎曰下土下等之土也壤则沃坟垆则为瘠金氏曰其壤者无块而柔其下者或膏而起或刚而疏如今轘辕之泞淖汜闗之沙陷皆所谓下土者<br />
　　又华阳黒水惟梁州厥土青黎厥田惟下上<br />
　　传东据华山之南西距黒水色青黒而沃壤田第七疏孔以黎为黒故云色青黒其地沃壤言其美也王肃曰青黒色黎小疏也集说吴氏澄曰土不言质质不一也傅氏寅曰独言色青黒而不及其性则非壤非坟可知使其果为沃壤如孔氏之説则田宜上品而顾乃止居下上何耶金氏曰梁土色青故生物易性疏故防而不实<br />
　　又黒水西河惟雍州厥土惟黄壤厥田惟上上<br />
　　传西距黒水东据河龙门之河在冀州西田第一蔡传黄者土之正色集说林氏之竒曰物得其常性者防贵雍州之土黄壤故其田非他州所及陈氏栎曰土黄壤贵故雍田上上涂泥防下故田下下<br />
　　周礼地官以土圭之法测土深正日景以求地中日南则景短多暑日北则景长多寒日东则景夕多风日西则景朝多阴<br />
　　注土圭所以致四时日月之景也昼漏半而置土圭表阴阳审其南北景短于土圭谓之日南是地于日为近南也景长于土圭谓之日北是地于日为近北也东于土圭谓之日东是地于日为近东也西于土圭谓之日西是地于日为近西也集说陈氏仁锡曰其景短于土圭则其地在日南而多暑其景长于土圭则其地在日北而多寒景夕谓日中时景已如夕也如此则其地多风景朝谓日中时景尚如朝也如此则其地多阴<br />
　　又日至之景尺有五寸谓之地中天地之所合也四时之所交也风雨之所会也阴阳之所和也然则百物阜安<br />
　　注土圭之长尺有五寸以夏至之日立八尺之表其景适与土圭等谓之地中集说陈氏仁锡曰以其地当天地之中故曰合交者四时皆协其候也会者风雨以序而至也和者阴阳调而不乖也百物阜安有生者遂有形者育<br />
　　春官保章氏以星土辨九州之地所封封域皆有分星以观妖祥<br />
　　注星土星所主之土也封犹界也郑司农説星土以春秋传曰参为晋星商主大火国语曰嵗之所在则我有周之分野之属是也康成谓大界则曰九州之中诸国中之封域于星亦有分焉十二次之分星纪吴越也枵齐也娵訾衞也降娄鲁也大梁赵也实沈晋也鹑首秦也鹑火周也鹑尾楚也夀星郑也大火宋也析木燕也此分野之妖祥主用客星彗孛之气为象疏按春秋纬文耀钩云布度定纪分州系象华岐以西龙门积石至三危之野雍州属魁星大行以东至碣石王屋砥柱冀州属枢星三河雷泽东至海岱以北兖州青州属机星蒙山以东至南江防稽震泽徐之州属权星大别以东至雷泽九江荆州属衡星荆山西南至岷山北岖鸟防梁州属开星外方熊耳以至泗水陪尾豫州属揺星此九州属北斗星有七州有九但兖青徐扬幷属二州故七星主九州也<br />
　　夏官职方氏掌天下之图以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害<br />
　　注天下之图如今司空舆地图也四八七九五六周之所服国数也财用泉谷货贿也利金锡竹箭之属害神奸铸鼎所象百物也<br />
　　又乃辨九州之属使同贯利<br />
　　注贯事也疏释曰职方主九州之事故须分别九州之国使同其事利不失其所也<br />
　　又东南曰州其谷宜稻<br />
　　疏释曰自此以下陈九州之事总为三道陈之先从南方起盖取尊其阳方周改禹贡以徐梁二州合之于雍青分冀州地以为幽幷东南曰州次正南曰荆州周之西南不置州綂属雍州即次河南曰豫州为一道也次正东曰青州次河东曰兖州次正西曰雍州为二道又次东北曰幽州次河内曰冀州次正北曰幷州为三道集说易氏祓曰稻生于水泽之地经言稼下地是已扬州居东南之极及支川下流之所归厥土为涂泥为沮洳故其谷宜稻<br />
　　又正南曰荆州其谷宜稻<br />
　　又河南曰豫州其谷宜五种<br />
　　注五种黍稷菽麦稻疏此州东与青州相接青州有稻麦西与雍州相接雍州有黍稷故知有此四种但此州不言麻与菽及苽郑必知取菽者盖以当时自验而知故添为五种也<br />
　　又正东曰青州其谷宜稻麦<br />
　　又河东曰兖州其谷宜四种<br />
　　注四种黍稷稻麦疏以其东与青州相接青州有稻麦西与冀州相接冀州有黍稷故知也<br />
　　又正西曰雍州其谷宜黍稷<br />
　　疏雍州宜麦不言者但黍稷麦并宜以黍稷为主云<br />
　　又东北曰幽州其谷宜三种<br />
　　注三种黍稷稻疏西与冀州相接冀州皆黍稷幽州见宜稻也<br />
　　又河内曰冀州其谷宜黍稷<br />
　　又正北曰幷州其谷宜五种<br />
　　注五种黍稷菽麦稻也疏若馈用六谷则兼有苽若民之要用则去苽故知是此五者六谷之内三种已上即言种二者则指谷名云<br />
　　邍师掌四方之地名辨其丘陵坟衍邍隰之名<br />
　　注地名谓东原大陆之属集说陈氏仁锡曰地之广平曰邍四郊之地名如禹贡冀之太原大陆徐之东原雍之原隰是也<br />
　　冬官考工记天有时地有气橘逾淮而北化为枳此地气然也<br />
　　山海经西南黒水之间有广都之野爰有膏菽膏稻膏黍膏稷百谷自生<br />
　　诗纬含神雾大齐之地处孟春之位海岱之间土地汚泥流之所归利之所聚<br />
　　春秋元命苞五星流为兖州钩钤星别为豫州昴毕防为冀州分为赵国箕星防为幽州分为燕国营室流为幷州分为衞国参伐流为益州虚危流为青州天氐流为徐州轸星防为荆州牵女流为州<br />
　　春秋说题辞西乃金之位米为阳之精故西合米为粟稻太阴精含水渐洳江旁多稻乃其宜也<br />
　　管子黄帝得太常而察于地利得奢龙而辨于东方得祝融而辨于南方得大封而辨于西方得后土而辨于北方<br />
　　又常山之东河汝之间蚤生而晚杀五谷之所蕃孰也四种而五获<br />
　　注四种谓四时皆种五获谓五谷皆宜而有所获<br />
　　越絶书少昊治西方蚩尤佐之使主金冥治北方白辩佐之使主水太皥治东方袁何佐之使主木祝融治南方仆程佐之使主火后土治中央后稷佐之使主土并有五方以为纲纪是以易地而辅万物之常<br />
　　吴越春秋越地肥美其种甚嘉<br />
　　淮南子星部地名角亢郑氐房心宋尾箕燕斗牵牛越须女吴虚危齐营室东壁卫奎娄鲁胃昴毕魏觜嶲参赵东井舆鬼秦柳七星张周翼轸楚嵗星之所居五谷丰昌其对为冲星嵗乃有殃<br />
　　又东南神州曰农土正南次州曰沃土西南戎州曰滔土正西弇州曰幷土正中冀州曰中土西北台州曰肥土正北济州曰成土东北薄州曰隐土正东阳州曰申土<br />
　　注农神之所经纬沃盛也稼穑盛张滔大也五谷成大幷犹成也百谷成熟冀大也四方之主故曰中薄犹平也气所隐藏申复也隂气尽于北阳气复起<br />
　　又汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍江水肥仁而宜稻平土之人慧而宜五谷<br />
　　又东方川谷之所注日月之所出其地宜麦南方阳气之所积暑湿居之其地宜稻西方髙土川谷出焉日月入焉其地宜黍北方幽晦不明天之所闭也寒水之所积也蛰虫之所伏也其地宜菽中央四达风气之所通雨露之所防也其地宜禾<br />
　　释名青州在东取物生而青也徐州徐舒也土气舒缓也州州界多水水波也荆州取名于荆山也荆警也豫州地在九州之中京师东都所在常安豫也凉州西方所在寒凉也雍州在四山之内雍翳也幷州其州或幷或设故因以为名也幽州在北幽昧之地也冀州亦取地以为名也其地有险有易帝王所都乱则冀治弱则冀强荒则冀丰也兖州取兖水以为名也司州司校尉所主也益州益阨也所在之地险阨也古有营州齐卫之地于天文属营室取其名也<br />

                    <br>
                        　　又燕宛也北方沙漠平广地在涿鹿山南宛宛然以为国都也宋送也接淮泗而东南倾以为殷后若云滓秽所在送使随流东入海也郑町也其地多平町町然也楚辛也其地蛮多而人性急数有战争辛楚之祸也周地在岐山之南其山四周也秦津也其地沃衍有津润也晋进也其土在北有事于南则进而南也又取晋水以为名其水迅进也赵朝也本小邑朝事于大国也鲁鲁钝也国多山水民性朴鲁也卫卫也既灭殷立武庚为殷后三监以守卫之也齐齐也地在渤海之南渤齐之中也呉虞也太伯让位而不就归封之于此虞其志也越夷蛮之国度越礼义无所拘也此十二国上应列宿各以其地及于事宜制此名也<br />
　　又秦置郡县随其所在山川土形而立其名汉就而因之河南在河之南也河内河水从岐山而南从雷首而东从谭首而北郡在其内也河东在河水东也河西在河水西也上党之所也在山上其所最髙故曰上也颍川因颍水为名也汝南在汝水南也汝隂在汝水隂也东郡南郡以京师方面言之也北海海在其北也西海海在其西也南海在海南也宜言海南欲同四海名故言南海东海海在其东也济南济水在其南也济北济水在其北也义亦如南海也南阳在国之南而地阳也凡若此类郡国之名取号于此其余可知也县邑之名亦如之<br />
　　崔寔政论三辅左右及凉幽州内附近郡皆土旷人稀厥田宜稼<br />
　　博物志东方少阳日月所出山谷清西方少隂日月所入其土窈冥南方太阳土下水浅北方太隂土平广深中央四析风雨交山谷峻<br />
　　广雅神农度四海内东西九十万里南北八十一万里帝尧所治九州地二千四百三十万八千二百四顷其垦者九百一十万八千二十四顷<br />
　　史记货殖列传山西饶材竹谷纑山东多鱼盐漆丝江南出柟梓姜桂闗中自汧雍以东至河华膏壤沃野千里好稼穑殖五谷地重【重于稼穑也】巴蜀亦沃野地饶巵姜竹木之器天水陇西北地上郡畜牧为天下饶三河在天下之中土地狭小民人众故其俗纎俭习事中山地薄人众民俗懁急仰机利而食燕有鱼盐枣栗之饶绾秽貉朝鲜真番之利齐带山海膏壤千里宜桑麻人民多文防布帛鱼盐邹鲁濵洙泗颇有桑麻之业无林泽之饶尧作防成阳舜渔于雷泽汤止于亳其俗好稼穑致其畜藏淮北沛陈汝南南郡地薄寡于积聚江陵故郢都有云梦之饶陈在楚夏之交通鱼盐之货呉有海盐之饶三江五湖之利江南卑湿多竹木总之楚越之地地势饶食无饥馑之患以故啙窳偷生无积聚而多贫是故江淮以南无冻饿之人亦无千金之家沂泗水以北宜五谷桑麻地小人众数被水旱之害民好蓄藏故秦夏梁鲁好农而重民三河宛陈亦然齐赵设智巧仰机利燕代田畜而事蚕汶山之下沃野下有蹲鸱【芋也】至死不饥<br />
　　又地理志巴蜀广汉土地肥美有江水沃野山林竹木疏食果实之饶<br />
　　又沟洫志平原东郡左右其地形下而土疏恶<br />
　　又东方朔列传汧陇以东商雒以西厥壤肥饶天下陆海之地有秔稻黎栗桑麻竹箭之饶故丰镐之间号为土膏<br />
　　又东夷列传夫余于东夷之域最为平敞土宜五谷把娄古肃慎之国有五谷麻布土气极寒常为穴居东沃沮土肥美背山向海宜五谷善田种马韩人知田蚕辰韩土地肥美宜五谷<br />
　　又南蛮列传牂牁地多雨潦句町县有桄榔木可以为麫百姓资之益州郡有池周回二百余里水源深广而末更浅狭有似倒流故谓之滇池河土平敞有盐池田渔之饶汶山郡土气多寒在盛夏氷犹不释土地刚卤不生谷粟麻菽惟以麦为资而宜畜牧武都土地险阻有麻田<br />
　　又西羌列传大小榆谷土地肥美<br />
　　又雍州之域厥田惟上沃野千里谷稼殷积又有龟玆盐池以为民利水草丰美土宜产牧<br />
　　又伊吾地宜五谷桑麻蒲萄其北又有柳中皆膏腴之地<br />
　　又乌桓列传其土地宜穄及东墙东墙似蓬草实如穄子至十月而熟<br />
　　帝王世纪自斗十一度至婺女七度一名须女曰星纪之次于辰在丑谓之赤奋若于律为黄钟斗建在子今吴越分野自婺女八度至危十六度曰枵之次一名天鼋于辰在子谓之困敦于律为大吕斗建在丑今齐分野自危十七度至奎四度曰豕韦之次一名娵訾于辰在亥谓之大渊献于律为大簇斗建在寅今卫分野自奎五度至胃六度曰降娄之次于辰在戌谓之阉茂于律为夹钟斗建在卯今鲁分野自胃七度至毕十一度曰大梁之次于辰在西谓之作噩于律为姑洗斗建在辰今赵分野自毕十二度至东井十五度曰实沈之次于辰在申谓之涒滩于律为仲吕斗建在已今晋魏分野自井十六度至柳八度曰鹑首之次于辰在未谓之协洽于律为防宾斗建在午今秦分野自栁九度至张十七度曰鹑尾之次于辰在已谓之大荒落于律为夷则斗建在申今楚分野自轸十二度至氐四度曰夀星之次于辰在辰谓之执徐于律为南吕斗建在酉今韩分野自氐五度至尾九度曰大火之次于辰在卯谓之单阏于律为无射斗建在戌今宋分野自尾十度至斗七度百三十五分而终曰析木之次于辰在寅谓之摄提格于律为应钟斗建在亥今燕分野<br />
　　隋书地理志正西曰雍州上当天文自东井十度至栁八度为鹑首于辰在未得秦之分野安定北地上郡陇西天水金城六郡之地勤于稼穑梁州于天官上应参之汉中之人多事田渔豫州其在天官自氐五度至尾九度为大火于辰在卯宋之分野属豫州自栁九度至张十六度为鹑火于辰在午周之分野属三河则河南淮之星次亦豫州之域梁郡好尚稼穑兖州其于天官自轸十二度至氐四度为夀星于辰在辰郑分野冀州其于天文自胃七度至毕十一度为大梁属冀州自尾十度至南斗十一度为析木属幽州自危十六度至奎四度为娵訾属并州自栁九度至张十六度为鹑火属三河则河内河东也淮之星次本皆冀州之域信都清河河间博陵恒山赵郡武安襄国其俗务在农桑长平上党人多重农桑河东绛郡文城临汾龙泉西河土地沃少瘠多正东曰青州其在天官自须女八度至危十五度为枵于辰在子齐之分野多务农桑徐州自奎五度至胃六度为降娄于辰在戌贱商贾务稼穑扬州在天官自斗十二度至须女七度为星纪于辰在丑吴越得其分野江南之俗火耕水耨食鱼与稻宣城毗陵吴郡防稽余杭东阳数郡州泽沃衍有海陆之饶豫章之俗勤耕稼自岭已南二十余郡大率土地下湿荆州上当天文自张十七度至轸十一度为鹑首于辰在已楚之分野<br />
　　宋史地理志京东路兖豫青徐之域当虚危房心奎娄之分西抵大梁南极淮泗东北至于海有盐鐡丝石之饶其俗勤耕絍营丘号称富衍物产尤盛京西路冀豫荆兖梁五州之域而豫州之壤为多当井栁星张角亢氐之分东暨汝颍西被陜服南畧鄢郢北抵河津丝枲漆纩之所出而洛邑为天地之中民性安舒然土地薄迫于营养汝蔡率多旷田太宗迁晋云朔之民于京洛郑汝之地垦田颇广河北路兖冀青三州之域而冀兖为多当毕昴室东壁尾箕之分南滨大河北际幽朔东濒海岱西压上党茧丝织絍之所出土平而近边置方田以资军廪河东路冀雍二州之域而冀州为多当觜参之分其地东际常山西控党项南尽晋绛北控云朔当大行之险地有盐鐡之饶勤农织之事业寡桑柘而富麻苎陜西路雍梁冀豫四州之域而雍州全得焉当东井舆鬼之分西接羌戎东界潼陜南抵蜀汉北际方有丝枲林木之饶其民慕农桑好稼穑鄠杜南山土地膏沃二渠灌溉兼有其利两浙路扬州之域当南斗须女之分东西际海西控震泽北滨于海有鱼盐布帛秔稻之产淮南路荆徐扬豫四州之域而扬州为多当南斗须女之分东至于海四抵濉涣南滨大江北界清淮土壤膏沃有茶盐丝帛之利江南东西路扬州之域当牵牛须女之分东限七闽西畧下口南抵大庾北际大江川泽沃衍有水物之饶永嘉东迁茗荈治铸金帛秔稻之利嵗给县官用度盖半天下之入焉荆湖南北路荆州之域当张翼轸之分东界鄂渚西接溪洞南抵五岭北连防汉其土宜谷稻南路有袁吉壌接者其民往往转徙自占深耕穊种北路农作稍惰多旷土福建路盖古闽越之地其地东南际海西北多峻岭抵江有茶盐海物之饶民安土乐业川源浸濯田畴膏沃无凶年之忧而土田迫陿生借繁伙虽硗确之地耕耨殆尽川峡四路梁雍荆三州之地而梁州为多天文与秦同分南至荆峡北控剑栈西南接蛮夷土植宜柘茧丝织文纎丽者穷于天下地狭而腴民勤耕作无寸土之旷嵗三四收广南东西路荆扬二州之域当牵牛婺女之分南滨大海西控夷洞北限五岭宋初人稀土旷儋崔万安三州地狭户少<br />
　　金史食货志中都西京北京上京辽东临潼陜西地寒稼穑迟熟夏税限以七月为初<br />
　　通鉴注太行为河北脊其山脊诸州皆山险至太行山尽头地始平广田皆腴美俗谓小江南古所谓覃懐也海槎余录儋耳境山百倍于田土多石少虽絶顶亦可耕植<br />
　　农政全书三吴古称泽国其西南翕受太湖阳城诸水形势尤卑而东北际海冈陇之地视西南特髙髙者田常苦旱旱者田常苦涝<br />
　　又中州滨河之区岁苦冯夷衔齿闗中引泾通渭并州西南若汾若沁尽可引注为农田用三楚汉沔西来大江中贯开渠建闸在在沃壤广南沿海多淤沙饶沃容有未兴之利八闽江右亩窄人稠<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷九<br />
<子部,农家类,钦定授时通考><br />
　　钦定四库全书<br />
　　钦定授时通考卷十<br />
　　土宜<br />
　　物土<br />
　　尚书禹贡庶土交正<br />
　　传众土俱得其正谓坟壌垆叶氏梦得曰谓以九土相参而辨其等也集传土者财之自生谓之庶土则非特谷土也庶土有等当以髙下名物交相正焉以任土事如周大司徒以土宜之法辨十有二土之名物以任土事之类<br />
　　又咸则三壤<br />
　　集传则品节之也九州谷土又皆品节之以上中下三等如周大司徒辨十有二壤之名物以致稼穑之类陈氏祥道曰冀州白而壤雍州黄而壤豫州厥土惟壌则壤色非一而已壤与坟埴涂泥虽殊而坟埴涂泥亦壌中之小别耳此禹贡总言三壤而周官总言十二壤也夏氏允彜曰三壤之中又各有三品复有上下错而总之为三壤禹之法亦密矣<br />
　　左传书土田<br />
　　注书土地之所宜<br />
　　辨京陵<br />
　　注辨别也絶髙曰京大阜曰陵<br />
　　表淳卤<br />
　　注淳卤埆薄之地表之轻其赋税疏贾逵云淳咸也说文云卤西方咸地也东方谓之斥西方谓之卤吕氏春秋称魏文侯时吴起为邺令引漳水以灌田民歌之曰决漳水兮灌邺旁终古斥卤生稻粱是咸薄之地名爲斥卤禹贡之海濵广斥是也<br />
　　数疆潦<br />
　　疏贾逵以疆为疆防墝埆之地郑众以为疆界内有水潦者郑云疆防经坚者则疆地犹堪种植非水潦之类故从郑众之说数其疆界有水潦者计数减其租入也<br />
　　规偃猪<br />
　　注偃猪下湿之地规度其受水多少疏猪者停水之名偃猪谓偃水为猪故为下湿之地规度其地受水多少得使田中之水注之<br />
　　町原防<br />
　　注广平曰原防隄也隄防间地不得方正如井田别为小町畦也疏史防急就篇云顷町界亩是町亦顷类故连言之谓广平为原者因尔雅之文其实此原谓隄防之间也释地于陆陵阿之下云可食者曰原孙炎曰可食谓有井田也陆阿山田可种谷者亦曰原也谓彼陵阿之间可食之地非广平也<br />
　　井衍沃<br />
　　注衍沃平美之地则如周礼制以为井田六尺为歩歩百为亩亩百为夫九夫爲井疏衍是髙平而美者沃是底平而美者皆是良田故如周礼之法制之以为井田贾逵云下平曰衍有漑曰沃所指虽异而俱爲良美之田也<br />
　　公羊传原者何上平曰原下平曰隰<br />
　　注分别之者地势各有所生原宜粟隰宜麦当教民所宜<br />
　　礼记王制凡居民材必因天地寒暖燥湿<br />
　　注使其材艺堪地气也疏言五方之人其能各殊各须顺其性气材艺使堪其地气也<br />
　　周礼天官大宰以九职任万民一曰三农生九谷注三农原隰平地疏郑司农以三农为平地山泽积石曰山水钟曰泽不生九谷故后郑不从之也尔雅髙平曰原下湿曰隰原及平地可种黍稷之等隰中可种稻及梁苽也<br />
　　又地官大司徒以土防之灋辨五地之物生一曰山林其植物宜皂物二曰川泽其植物宜膏物三曰丘陵其植物宜覈【音核】物四曰坟衍其植物宜荚物五曰原湿其植物宜丛物<br />
　　注防计也以土计贡税之法因别此五者也积石曰山竹木曰林注渎曰川水钟曰泽土髙曰丘大阜曰陵水涯曰坟下平曰衍髙平曰原下湿曰隰植物凡根生者皆是也皂物柞栗之属今谓柞实为皂斗膏当为櫜字之误莲芡之实有櫜韬覈物李梅之属荚物荠荚王棘之属丛物萑苇之属疏以土地计防所出贡税之法贡税出于五地五地所生不同故以土防之法辨之也五地以髙下言山林髙之极川泽下之极故以为对也五地之物皆方以类聚物以羣分因地气所感不同故有异也删翼魏氏校曰五地随气异形气行地中人物之生复随形异禀盖天气以为父地质以为母子肖母形圣人仰稽天运俯察地理以土防之法通计所生物何者爲多因而知其土之所宜所以通知地利而尽人物之性也<br />
　　又以土均之法辨五物九等制天下之地征以作民职以令地贡以敛财赋以均齐天下之政<br />
　　注均平也五物五地之物也九等骍刚赤缇之属征税也民职民九职也地贡贡地所生谓九谷也财谓泉谷赋谓九赋及军赋<br />
　　又乃分地职奠【音定】地守制地贡而颁职事焉以爲地灋而待政令<br />
　　注分地职分其九职所宜也定地守谓衡麓虞侯之属制地贡谓九职所税也颁职事者分命使各为其所职之事疏旣授民以上中下地矣此分地职是分九职所宜也九职则大宰云三农生九谷是也所宜谓若孝经注髙田宜黍稷下田宜稻麦之类是也<br />
　　人遂人掌邦之野凡治野以土宜教甿稼穑<br />
　　疏以土宜教甿稼穑者髙田种黍稷下田种稻麦是教之稼穑也<br />
　　又草人掌土化之法以物地相其宜而为之种<br />
　　注土化之法化之使美若汜胜之术也以物地占其形色为之种黄白宜以种禾之属疏化之使美者谓若骍刚用牛粪种化骍刚之地使美如下文所云也汉时农书数家汜胜为上故云汜胜之术也黄白宜以种禾之属者郑依孝经纬援神契而言也<br />
　　又夏官土方氏辨土宜土化之灋而授任地者<br />
　　注土宜谓九谷植穉所宜也土化地之轻重粪种所宜用如地官草人所掌之法也任地者载师之属疏授谓以书作法授之<br />

                    <br>
                        　　尔雅释地下湿曰隰大野曰平广平曰原髙平曰陆大陆曰阜大阜曰陵大陵曰阿可食者曰原陂者曰阪下者曰隰<br />
　　疏此释地髙下不同之名也下湿谓地形卑下而水湿者李廵曰土地窊下常沮洳名为隰也大野曰平者大野之泽一名平鲁有大野是也髙平曰陆大陆曰阜大阜曰陵大陵曰阿者李廵曰髙平谓土地丰正名为陆土地髙大名为阜最大名为陵陵之大者名阿诗大雅皇矣云无矢我陵我陵我阿是也原阪隰三者地形虽有髙下不同皆可种谷给食髙而可食者名原诗大雅笃公刘于胥斯原是也陂陀不平而可食者名阪诗小雅正月篇瞻彼阪田有菀其特是也下平而可食者名隰公羊传下平曰隰是也<br />
　　大戴礼子曰平原大薮瞻其草之髙丰茂者草可财也如艾而夷之其地必宜五谷<br />
　　孝经援神契黄白土宜禾黒坟宜黍麦赤土宜菽汚泉宜稻<br />
　　古三坟山地险径川地广平云地髙林气地下湿管子桑麻不植于野五谷不宜其地国之贫也桑麻植于野五谷宜其地国之富也相髙下视肥墝观地宜明诏期前后农夫以时均脩焉使五谷桑麻皆安其处由田之事也【朱长春曰田田畯之类】<br />
　　又凡地十仞见水者不大潦五尺见水者不大旱又地道不宜则有饥馑<br />
　　又髙下肥硗物有所宜故曰地不一利<br />
　　又管仲之匡天下也其施七尺<br />
　　注施者大尺之名其长七尺<br />
　　又渎田悉徙五种无不宜其木宜蚖菕【音元论】与杜松其草宜楚棘见是土也命之曰五施五七三十五尺而至于泉其水仓其民疆<br />
　　注渎田谓穿沟渎而漑田悉徙谓其地每年皆须更易也五施谓其地深五施每施七尺故五七三十五尺而至于泉也朱长春曰渎田五施赤垆四施黄唐三施斥埴再施黒埴一施五土惟五施者最为土厚水深也集韵菕露香草<br />
　　又赤垆歴疆肥五种无不宜其麻白其布黄其草宜白茅与雚其木宜赤棠见是土也命之曰四施四七二十八尺而至于泉其水白而甘其民寿<br />
　　注歴疎也彊坚也尔雅雚芄兰<br />
　　又黄唐无宜也唯宜黍秫宜县泽其草宜黍秫与茅其木宜櫄【椿同】扰桑见是土也命之曰三施三七二十一尺而至于泉其泉黄而糗流徙<br />
　　注唐虚脆也县泽常宜县注而泽扰桑柔桑也糗谓其水糗糒之气泉居地中而流故曰流徙<br />
　　又斥植宜大菽与麦其草宜萯【音妇】雚其木宜见是土也命之曰再施二七十四尺而至于泉其泉咸水流徙又黒埴宜稻麦其草宜萍蓚其木宜白棠见是土也命之曰一施七尺而至于泉其水黒而苦<br />
　　又坟延者六施六七四十二尺而至于泉陜之芳七施七七四十九尺而至于泉祀陜八施七八五十六尺而至于泉杜陵九施七九六十三尺而至于泉延陵十施七十尺而至于泉环陵十一施七十七尺而至于泉蔓山十二施八十四尺而至于泉付山十三施九十一尺而至于泉付山白徒十四施九十八尺而至于泉中陵十五施百五尺而至于泉<br />
　　又青山十六施百一十二尺而至于泉青龙之所居庚泥不可得泉<br />
　　注庚续也其处既有青龙居又沙泥相续故不可得泉也朱长春曰庚金刚庚泥泥刚也<br />
　　又赤壌【音敖】山十七施百一十九尺而至于泉其下清商不可得泉<br />
　　注清商神怪之名<br />
　　又山白壤十八施百二十六尺而至于泉其下骈石不可得泉<br />
　　注言有石骈密故不可得泉<br />
　　又陵山十九施百三十三尺而至于泉其下有灰壤不可得泉<br />
　　又髙陵土山二十施百四十尺而至于泉<br />
　　又山之上命之曰县泉其地不干其草如茅与走其木乃樠凿之二尺乃至于泉<br />
　　注茅走皆草名朱长春曰上文自坟延而至陡山十四加不得泉已四矣又一加至十四丈而髙陵土山反不言无泉何也地经曰山之吉者地泉钟于下灵光发于顶故髙山之首多生云烟降雨泽山上出泉谓之天池今名山至髙多有之其旁其侧则其脉气所落而结也故为天眼石井珠瀑布玉乳玉潭龙湫虎跑蛟飞杖或天生或人力或神通其泉多有名饮之益人冬夏常注大旱不竭上顶气仰而升故得泉浅傍气在中侧气在下则泉渐深矣<br />
　　又山之上命之曰复吕其草鱼肠与莸其木乃栁凿之三尺而至于泉山之上命之曰泉英其草蕲白昌其木乃杨凿之五尺而至于泉<br />
　　又山之材其草兢与防其木乃格凿之二七十四尺而至于泉山之侧其草葍与蒌其木乃品榆凿之三七二十一尺而至于泉<br />
　　注材犹旁也尔雅防虞蓼注蓼之生泽者<br />
　　又凡草土之道各有谷造或髙或下各有草土叶下于下于苋苋下于蒲蒲下于苇苇下于雚雚下于蒌蒌下于荓荓下于萧萧下于薜薜下于萑萑下于茅凡彼草物十有二衰各有所归<br />
　　注谷造谓此地生某草宜某谷造成也叶草名唯生叶无茎在之下即郁也荘周所谓郁西也一作蓷茺蔚草也衰谓草上下相重次也<br />
　　又九州之土为九十物每州有常而物有次羣土之长是唯五粟五粟之物或赤或青或白或黒或黄五粟五章五粟之状淖而不肕刚而不觳不泞车轮不汚手足其种大重细重白茎白秀无不宜也五粟之土若在陵在山在坟在衍其隂其阳尽宜桐柞莫不秀长其榆其栁其檿其桑其柘其栎其槐其阳羣木蕃滋数大条直以长其地其樊俱宜竹箭藻龟楢檀五臭生之薜荔白芷蘪芜椒连其泉黄白其人夷姤五粟之土干而不格湛而不泽无髙下葆泽以处是谓粟土<br />
　　注肕坚也觳薄也泞泥也校谓馨烈之气夷平也姤好也言均善也格谓坚御也葆泽以处言常润也<br />
　　又粟土之次曰五沃五沃之物或赤或青或白或黄或黑五沃五物各有异则五沃之状剽悉橐土虫易全处怸剽不白下乃以泽其种大苗细苗赨茎黒秀箭长五沃之土若在丘在山在陵在冈若在陬陵之阳其左其右宜彼羣木桐柞枎櫄及彼白梓其梅其杏其桃其李其秀生茎起其棘其棠其槐其杨其榆其桑其其枋羣木数大条直以长其隂则生之楂防其阳则安树之五麻若髙若下不择畴所其麻大者如箭如苇大长以美其细者如雚如蒸五臭畴生莲与蘪芜藁本白芷其泉白清其人坚劲寡有疥骚终无痟酲五沃之土干而不斥湛而不泽无髙下葆泽以处是谓沃土<br />
　　注剽坚也怸密也橐土谓其土多窍穴若橐之多窍故虫处之易全也怸剽不白下乃以泽者土旣坚密故常润湿而不干白此乃葆泽之地也赨即赤也箭长谓若竹箭之长也畴陇也痟首疾也酲酒病也斥泻卤也<br />
　　又沃土之次曰五位五位之物五色杂英多有异章五位之状不塥不灰青怸以菭【与苔通又音墀】及其种大苇无细苇无赨茎白秀五位之土若在冈在陵在坟在衍在丘在山皆宜竹箭求黾楢檀其山之浅有茏与斥羣木安逐条长数丈其桑其松其其茸种木胥容榆桃栁栋羣药安生姜与桔梗小辛大防其山之枭多桔符榆其山之末有箭与苑其山之旁有彼黄防及彼白昌山防苇芒羣药安聚以围民殃其林其漉其槐其栋其柞其谷羣木安逐其泉青黒其人轻直省事少食无髙下葆泽以处是谓位土<br />
　　注塥谓坚不相着也菭地衣也青怸以菭及谓色青而细密和菭以相及也求龟竹类茏斥并草名安和易逐竞长数谓速长也大防药名枭犹巓也少食言其性廉也<br />
　　又位土之次曰五蘟【音隐】五蘟之状黒土黒菭青怵以肥芬然若灰其种櫑葛赨茎黄秀恚目其叶若苑以蓄植果木不若三土以十分之二是谓蘟土<br />
　　注芬然坟起貎恚目谓殻实怒开也苑蕴结也三土谓五粟五沃五位言于三土十分已不如其二分余仿此<br />
　　又蘟土之次曰五壌五壤之状芬然若泽若屯土其种大水肠细水肠赨茎黄秀以慈忍水旱无不宜也蓄植果水不若三土以十分之二是谓壌土<br />
　　注屯土言其土得泽则坟起为堆故曰屯土也忍耐也<br />
　　又壤土之次曰五浮五浮之状捍然如米以葆泽不离不坼其种忍蘟忍叶如雚叶以长狐茸黄茎黑秀其粟大无不宜也蓄殖果木不如三土以十分之二凡上土三十物种十二物<br />
　　注捍坚貎言其土屑细如米也忍蘟草名狐茸言草之状若狐也类篇蘟荵菜名似蕨<br />
　　又中土曰五怸五怸之状廪焉如壏【咸上声周礼通作防】润湿以处其种大稷细稷赨茎黄秀慈忍水旱细粟如麻蓄殖果木不若三土以十分之三<br />
　　注壏犹彊也朱长春云下有糠以肥此壏与滥同如麻言其繁美如麻也<br />
　　又怸土之次曰五纑【音卢】五纑之状彊力刚坚其种大邯郸细邯郸茎叶如枎【音符】櫄其粟大蓄殖果木不若三土以十分之三<br />
　　注邯郸草名粟大言其粒大也<br />
　　又纑土之次曰五壏五壏之状芬焉若糠以肥其种大荔小荔青茎黄秀蓄殖果木不若三土以十分之三注若糠以肥谓其地色黄而虚<br />
　　又壏土之次曰五剽五剽之状华然如芬以脤其种大秬细秬黒茎青秀蓄殖果木不若三土以十分之四注脤谓其地色青紫若脤然秬黒黍也<br />
　　又剽土之次曰五沙五沙之状粟焉如屑尘厉其种大萯细萯白茎青秀以蔓蓄殖果木不如三土以十分之四<br />
　　注粟焉如屑尘厉言其地粟碎若屑尘之厉厉踊起也<br />
　　又沙土之次曰五塥五塥之状果然如仆累不忍水旱其种大樛细樛黒茎黒秀蓄植果木不如三土以十分之四凡中土三十物种十二物<br />
　　注仆附也仆累言其地附着而重累也樛木名<br />
　　又下土曰五犹五犹之状如粪其种大华细华白茎黒秀蓄殖果木不如三土以十分之五<br />
　　注大华细华草名<br />
　　又犹土之次曰五五之状如防肝其种青梁黒茎黒秀蓄殖果木不如三土以十分之五<br />
　　又土之次曰五殖五殖之状甚泽以疏离坼以矅塉【音寂木借瘠】其种雁膳黑实朱跗黄实蓄殖果木不如三土以十分之六<br />
　　注雁膳草名跗花足也<br />
　　又五殖之次曰五觳五觳之状娄娄然不忍水旱其种大菽细菽多白实蓄殖果木不如三土以十分之六注娄娄然疏也<br />
　　又觳土之次曰五鳬五鳬之状坚而不骼其种陵稻黒鹅马夫蓄殖果木不如三土以十分之七<br />
　　注坚而不骼言虽坚不同骨之骼也陵稻陆生稻也黒鹅马夫皆草名<br />
　　又鳬土之次曰五桀五桀之状甚咸以苦其物爲下其种白稻长狭蓄殖果木不如三土以十分之七凡下土三十物其种十二物凡土物九十其种三十六<br />
　　注长狭谓稻之形长而狭也<br />
　　荀子相髙下视肥硗序五种君子不如农人<br />
　　吕氏春秋厚土则不通薄土则蕃轓而不发垆埴冥色刚土柔种免耕杀草使农事得<br />
　　淮南子欲知地道物其树<br />
　　注五土之宜各有所宜种<br />
　　説苑山川汚泽陵陆丘阜五土之宜圣王就其势因其便不失其性髙者黍中者稷下者秔蒲苇菅蒯之用不乏麻麦黍粱亦不尽<br />
　　又农人择田而田田者择种而种之豊年必得粟风俗通阜者茂也言平地隆踊不属于山陵也部者阜之类也齐鲁之间田中少髙卬名之爲部薮之言厚也草木鱼鳖所以厚养人民与百姓也泽者言其润泽万物以阜民用也陂者繁也言因下钟水以繁利万物也释名地者底也其体底下载万物也易谓之坤坤顺也上顺干也土吐也吐生万物也已耕者曰田田塡也五稼塡满其中也壤瀼也肥濡意也土青曰黎似藜草色也土黄而细密曰埴埴腻如脂也土赤曰防肝似防肝色也土白曰漂漂轻飞散也土黒曰垆垆然解散也博物志地以名山为辅佐石为之骨川爲之脉草木为之毛土为之肉三尺以上为粪三尺以下为地<br />
　　又五土所宜黄白宜种禾黑坟宜麦黍苍赤宜菽芋下泉宜种稻得其宜则利百倍<br />
　　齐民要术地势有良薄山泽有异宜<br />
　　注山田种强苖以避风霜泽田种弱苖以求华实<br />
　　又土壌气脉其类不一肥沃硗确美恶不同黒壤之地信美矣故肥沃之过不有生土以解之则苗茂而实不坚硗确之土信恶矣然粪壤滋培则苗蕃秀而实坚栗后山谈丛田理有横有立横土立土不可稻爲其不停水也<br />
　　袁黄寳坻劝农书禹别九州之土色辨为九等葢风行地上各有方位土性所宜因随气化所以九州之土各有别也然禹亦辨其大槩耳一州之中土脉各异岂惟一州即一县之土亦有不齐寳坻县西北之地白而壤东南之地黒而涂泥就西北之中髙者白壤而或兼赤下者青垆就东南之中髙者埴垆下者纯涂泥而近海者则咸泻而斥卤此皆地气之不齐也周礼司稼掌廵邦野之稼而辨种稑之种周知其名与其所宜地以为法而教于邑闾故耕稼得宜而闾阎充实后世此官不设此政不修而农民狃于故见不察土脉茫昧而种北方尤甚今吾寳邑髙郷宜麦宜麻宜黍宜谷宜棉花者悉仍其旧低郷宜薥宜秔宜稗者亦且随意植之但稗之入最薄惟初开荒地宜种之卤气既尽即当种谷矣种薥亦不若种秔但开井于陇首旱则每月浇三四次无不成熟者海滨一带皆为咸卤之地弃而不耕荒芜弥目此与黄金于路旁而自伤穷窘者何异哉又地利不同有强土有弱土有轻土有重土有土有缓土有肥土有瘠土有燥土有湿土有生土有熟土有寒土有暖土皆湏相其宜而耕治布种之茍失其宜则徒劳气力反失其利齐民要术云春地气通可耕坚硬强地黒垆土輙磨平其块以待时所谓强土而弱之也杏始花輙耕轻土弱土阅数日草生复耕之遇雨又复耕之土甚轻者以牛羊践之如此则土强所谓弱土而强之也土宜深耕熟耙多耙则土松用灰壅之最佳甚用浮沙壅之此者缓之也缓者曵磟碡重滚压之不滚压则土浮而根虚雨后日炙易萎此土用河泥壅之最妙此缓者之也燥土宜遇雨而耕或作围蓄水冬间遇雪于上邉风来处起土作障勿使雪从风飞去使雪融化入土则所种倍收【按此是燥者润之】寒土宜焚草根壅之寒甚用石灰此寒者暖之也生土则去草宜净耕耙宜多此生而熟之也熟土须识代田之法如上年此一行下种今年须空此一行而以旧时空地种之上年此地种黍今年则种稷此熟而生之也肥沃之土不有生土以觧之则苖茂而实不坚硗确之土得粪壤滋培则苗蕃秀而实坚栗肥者瘠之瘠者肥之亦一定之理也孝经援神契曰黄白土宜禾黑土宜麦赤土宜菽汚泉宜稲北人类以洿下之地爲劣而不知其宜稻惟不讲水田之法故也<br />
　　又濒海之地潮水徃来淤泥常积有咸草丛生此须挑沟筑岸或树立椿橛以抵潮汛其田形中间髙两邉下不及十数丈即爲小沟百数丈即为中沟千数丈即为大沟以注雨潦此甜水淡水也其地初种水稗斥卤旣尽渐可种稻所谓泻斥卤兮生稻粱非虚语也<br />

                    <br>
                        　　又周礼草人土化之法郑康成注谓所以粪土者以牛羊诸骨煑取汁也今固不能分析土性亦无麋鹿貆狐之骨可用然熟玩此章可以知古人用粪之意骍刚者色赤而性刚也赤缇者色赤而如缇谓薄也说卦坤为牛兑为羊牛性前顺羊性前逆牛属土其粪和缓可以化刚土羊属金其粪燥密可以治薄土也坟谓土脉坟起而柔解也渇泽谓水去而泽干也坟壤属阳渇泽属隂月令夏至鹿角觧冬至麋角觧鹿阳故遇隂生而角解蘪隂故遇阳生而角觧今以麋矢化阳土以鹿矢化隂土也咸泻卤也勃壤粉解也咸卤之地常湿粉解之地常干貆貉属貆好睡狐好疑貆贪残之物狐隂媚之物贪残者其气在外故以化湿土隂媚者其气在内故以化干土也埴垆黏黒也轻防轻脆也埤雅云犬喜雪豕喜雨犬属火其性轻佻故以化黏土豕属坎其性负涂故以化脆土也此可以想古人变化之义矣得其意而推之则随土用粪各有攸当也<br />
　　春明梦余録湖荡之间可以水耕者则引水凿渠髙衍之地可以陆种者则分经定界<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷十<br />
　　钦定四库全书<br />
　　钦定授时通考卷十一<br />
　　土宜<br />
　　田制上<br />
　　诗小雅信彼南山维禹甸之<br />
　　笺禹治而丘甸之六十四井为甸甸方八里居一城之中城方十里出兵车一乘以为赋法正义曰禹甸之者决除其灾使成平田定贡赋于天子是以治为义也<br />
　　我疆我理南东其亩<br />
　　大全长乐刘氏曰疆谓有夫有畛有涂有道有路以经界之也理谓有遂有沟有洫有浍有川以疏道之也又安成刘氏曰地之势东南下水势皆趋之故顺其势以纵为遂以横为沟而南其亩东其亩也<br />
　　诗大雅廼疆廼理廼宣廼亩<br />
　　注疆谓画其大界理谓别其条理也宣布散而居也亩治其田畴也<br />
　　谷梁传古者三百步为里名曰井田井田者九百亩公田居一私田稼不善则非吏公田稼不善则非民礼记王制制农田百亩<br />
　　注农夫皆受田于公疏王者制度授农以田是农夫授田于公也<br />
　　州二百一十国其余以为附庸闲田<br />
　　天子之县内凡九十三国其余以禄士以为闲<br />
　　疏畿外州建二百一十国之外则闲田少畿内立九十三国之外闲田多者以畿外诸侯有大功德始有附庸故闲田少畿内每须朌赐故闲田多<br />
　　田里不粥<br />
　　注皆授于公民不得私也<br />
　　方一里者为田九百亩方十里者为方一里者百为田九万亩方百里者为方十里者百为田九十亿亩方千里者为方百里者百为田九万亿亩<br />
　　方百里者为田九十亿亩山陵林麓川泽沟渎城郭宫室涂巷三分去一其余六十亿亩<br />
　　诸侯之有功者取于闲田以禄之其有削地者归之闲田<br />
　　周礼地官大司徒不易之地家百畮一易之地家二百畮再易之地家三百畮<br />
　　注不易之地嵗种之地美故家百畮一易之地休一嵗乃复种地薄故家二百亩再易之地休二嵗乃复种故家三百亩<br />
　　小司徒乃均土地以稽其人民而周知其数上地家七人中地家六人下地家五人<br />
　　注均平也周犹徧也一家男女七人以上则授之以上地所养者众也男女五人以下则授之以下地所养者寡也<br />
　　又乃经土地而井牧其田野九夫为井四井为邑四邑为丘四丘为甸四甸为县四县为都以任地事<br />
　　疏匠人营沟洫于田掌其经界故云乃经土地经谓为之里数在土地之中立其里数谓井方一里邑方二里之等是也而井牧其田野者井方一里兼言牧地是次田二牧当上地一井授民田之时上地不易家百亩中地一易家二百亩下地再易家三百亩通率三家受六夫之地一家受二夫与牧地同故云井牧其田野也删翼丘氏曰野外之田不无美恶肥硗之差岂必尽如指掌之平棊盘之画哉唯有井有牧比析而行乃是活法易氏曰井则上地中地下地之殊牧则不易一易再易之辨王氏曰此法与遂人百夫洫千夫浍万夫川相表里<br />
　　又载师以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任畺地注郑司农云民宅曰宅宅田者以备益多也士田者士大夫之子得而耕之田也贾田者吏为县官卖财与之田官田者公家之所耕田牛田者以养公家之牛赏田者赏赐之田牧田者牧六畜之田司马法曰王国百里为郊二百里为州三百里为野四百里为县五百里为都杜子春云五十里为近郊百里为逺郊郑谓宅田致仕者所受田也士读为仕仕者亦受田所谓圭田也贾田在市贾人其家所受之田也官田庶人在官者其家所受田也牛田牧田畜牧者之家所受田也公邑谓六遂余地天子使大夫治之自此以外皆然二百里三百里其上大夫如州长四百里五百里其下大夫如县正是以或谓二百里为州四百里为县云家邑大夫之采地小都卿之采地大都公之采地畺五百里王几界也然图书篇载师掌任地之法有宅田士田贾田有官田牛田赏田牧田有公邑之田有小都大都之田且国有四民农之受田无疑矣惟工商之受田初无明文而二郑之释周礼则有异议司农谓士田士大夫之子得而耕之田也贾田吏为县官卖材者与之田也后郑则引汉食货志之言谓农民户一人已受田其家众男为余夫亦以口受田如比士工商家受田五口乃当农夫一人据后郑之意则直谓贾田为贾之家所受田也予以为不然夫四民不相业亦不相杂处其来乆矣四民自农之外惟士为然盖使之耕且养也果如后郑之言以贾为商贾之贾则工商一也何载师独载贾田而不言工田乎夫先王之所重者农民也所轻者末作也不耕者出屋粟宅不毛者出里布莫非使农之为优而商贾不足事也今使为工者得以械器易粟而复受田则谁不为工乎使为商者日中而市交易而退而复受田则谁不为商乎然则载师无商田工田之明文而后郑必为之説予以为不知先王重本抑末之意<br />
　　又遂人辨野之土上地中地下地以颁田里上地夫一防田百畮菜五十畮余夫亦如之中地夫一防田百畮莱百畮余夫亦如之下地夫一防田百畮莱二百畮余夫亦如之<br />
　　注莱谓休不耕者六遂之民奇受一防虽上地犹有莱皆所以饶逺也通考马端临曰按周家授田之制如大司徒遂人之説则是田肥者少授之田瘠者多授之如小司徒之説则口众者授之肥田口少者授之瘠田如王制孟子之説则一夫定以百亩为率而良农食多惰农食少三者不同<br />
　　又凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿<br />
　　注十夫二邻之田百夫一酂之田千夫二鄙之田万夫四县之田遂沟洫浍皆所以通水于川也遂广深各二尺沟倍之洫倍沟沟广二防深二仞径畛涂道路皆所以通车徒于国都也径容牛马畛容大车涂容乘车一轨道容二轨路容三轨都之野涂与环涂同可也万夫者方三十三里少半里九而方一同以南亩图之则遂从沟横洫从浍横九浍而川周其外焉去山陵林麓川泽沟渎城郭宫室涂巷三分之制其余如此以至于畿则中虽有都鄙遂人尽主其地集説叶氏曰司徒言井邑遂人言沟洫非乡遂异制也井邑定田亩多寡以出税故以四井四邑言沟洫定水道大小以兴利故以十夫百夫言<br />
　　孟子夏后氏五十而贡殷人七十而助周人百亩而彻注陈祥道曰夏商周之授田其亩数不同禹贡九州之地或言土或言作或言乂盖禹平水土之后有土见而未作有作焉而未乂是时人工未足以尽地力故家五十亩而已沿歴商周则田浸辟而法备矣故商七十而助周百亩而彻诗曰信彼南山维禹甸之畇畇原隰曽孙田之我疆我理南东其亩则法略于夏备于周可知矣<br />
　　卿以下必有圭田圭田五十亩余夫二十五亩<br />
　　注古者卿以下至于士皆受圭田五十亩所以供祭祀也圭洁也井田之民养公田者受百亩圭田半之故五十亩余夫者一家一人受田其余老少尚有余力者受二十五亩半于圭田也<br />
　　方里而井井九百亩其中为公田八家皆私百亩同养公田<br />
　　注方里者九百亩之地也八家各私得百亩公田八十亩其余二十亩以为庐井园圃家二亩半也<br />
　　尔雅释地田一嵗曰菑二嵗曰新田三嵗曰畬<br />
　　注今江东呼初耕地反草为菑诗曰于彼新田易曰不菑畬疏菑灾也畬和柔之意也孙炎云菑始灾杀其草本也新田新成柔田也畬和也田舒缓也<br />
　　公羊传注圣人制井田之法而口分之一夫一妇受田百亩以养父母妻子五口为一家公田十亩即所谓什一而税也庐舍二亩半凡为田一顷十二亩半八家而九顷共为一井故曰井田井田之义一曰无泄地气二曰无费一家三曰同风俗四曰合巧拙五曰通财货司空谨别田之髙下善恶分为三品上田一嵗一垦中田二嵗一垦下田三嵗一垦故三年一换主选其耆老有髙德者名曰父老其有辨护伉健者为里正皆受倍田司马法六尺为步步百为亩畮百为夫夫三为屋屋三为井井十为成成十为通通十为终终十为同<br />
　　通典文王在岐用平土之法以为治人之道地着为本故建司马法民受田上田夫百亩中田夫二百亩下田夫三百亩三嵗更耕之自爰其处农民戸已受田其家众男为余夫亦以口受田士工商家受田五口乃当农夫一人山林薮泽原陵淳卤各以肥硗多少为差民年二十受田六十归田<br />
　　管子周岐山至于峥丘之西塞丘者山邑之田也周寿陵而东至少沙者中田也<br />
　　商子地方百里者山陵处什一薮泽处什一谿谷流水处什一都邑谿道处什一恶田处什一良田处十四吕氏春秋上农后稷曰上田弃亩下田弃甽是以六尺之耜所以成亩也其塼八寸所以成甽也<br />
　　汜胜之书汤有旱灾伊尹作为区田教民粪种区田非必须良田也诸山陵近邑髙危倾阪及丘城上皆可为区田区田不耕旁地庶尽地力凡区种不先治地便荒地为之以亩为率令一亩之地长十八丈广四丈八尺当横分十八丈作十五町町间分为十四道以通人行道广一尺五寸町皆广一尺五寸长四丈八尺尺直横凿町作沟沟一尺深一尺积穰于沟间相去亦一尺尝悉以一尺地积穰不相受今作二尺地以积穰上农夫区方深各六寸间相去九寸一亩三千七百区一日作千区区种粟二十粒亩用种二升秋收区别三升粟亩收百斛中男夫区方九寸深六寸相去二尺一亩千二十七区用种一升收粟五十一石一日作三百区下农夫区方九寸深六寸相去二尺一亩五百六十七区用种六升收二十八石一日作二百区<br />
　　汉书食货志武帝末年以赵过为搜粟都尉过为代田一畮三甽嵗代处故曰代田古法也后稷始甽田以二耜为耦广尺深尺曰甽长终畮一畮三甽一夫三百甽而播耕于三甽中率十二夫为田一井一屋故畮五顷用耦犂二牛三人一嵗之收常过缦田畮一斛以上善者倍之过使教田太常三辅率多人者田日三十畮少者十三畮以故田多垦辟过试以离宫卒田其宫壖地课得谷皆多其旁田畮一斛以上令命家田三辅公田又教边郡及居延城是后边城河东农三辅太常民皆便代田用力少而得谷多<br />
　　晋书食货志武帝平呉之后有司奏诏书王公以国为家京城当使有刍之田今可限之近郊田大国十五顷次国十顷小国七顷男子一人占田七十亩女子三十亩其外丁男课田五十亩丁女二十亩次丁男半之女则不课<br />
　　魏书食货志太和九年诏均给天下民田诸男夫十五以上受露田四十亩妇人二十亩奴婢依良丁牛一头受田三十亩限四牛所受之田率倍之三易之田再倍之以供耕作及还受之盈缩诸民年及课则受田老免及身没则还田奴婢牛随有无以还受诸桑田不在还受之限但通入倍田分于分虽盈没则还田不得以充露田之数不足者以露田充倍诸初受田者男夫一人给田二十亩课莳余种桑五十树五株榆三根非桑之土夫给一亩依法课莳榆奴各依良限三年种毕不毕夺其不毕之地于桑榆地分杂莳余果及多种桑榆者不禁诸应还之田不得种桑榆果种者以违令论地入还分诸桑田皆为世业身终不还恒从见口有盈者无受无还不足者受种如法盈者得卖其盈不足者得买所不足不得卖其分亦不得买过所足诸麻布之土男夫及课别给麻田十亩妇人五亩奴婢依良皆从还受之法诸有举戸老小癃残无受田者年十一以上及癃者各授以半夫田年逾七十者不还所受寡妇守志者虽免课亦授妇田诸还受民田恒以正月若始受田而身亡及卖买奴婢牛者皆至明年正月乃得还受诸土广民稀之处随力所及官借民种莳役有土居者依法封授诸地狭之处有进丁受田而不乐迁者则以其家桑田为正田分又不足不给倍田又不足家内人别减分无桑之乡凖此为法乐迁者听逐空荒不限异州他郡惟不听避劳就逸其地足之处不得无故而移诸民有新居者三口给地一亩以为居室奴婢五口给一亩男女十五以上因其地分口课种菜五分亩之一诸一人之分正从正倍从倍不得隔越他畔进丁受田者恒从所近若同时俱受先贫后富再倍之田放此为法诸逺流配讁无子孙及户絶者墟宅桑榆尽为公田以供授受授受之次给其所亲未给之间亦借其所亲诸宰民之官各随地给公田刺史十五顷太守十顷治中别驾各八顷县令郡丞六顷更代相付卖者坐如律<br />
　　隋书食货志北齐武成帝河清三年定令男率以十八受田输租调二十充兵六十免力役六十六退田免租调京城四面诸坊之外三十里内为公田受公田者三县代迁戸内执事官一品以下逮于羽林虎贲各有差其外畿郡华人官第一品以下羽林虎贲已上各有差职事及百姓请垦田者名为永业田奴婢受田者亲王止三百人嗣王止二百人第二品嗣王以下及庶姓王止一百十人正三品以上及皇宗止一百人七品以上限止八十人八品以下至庶人限止六十人奴婢限外不给田者皆不输其方百里外及州人一夫受露田八十亩妇四十亩奴婢依良人限数与者在京百官同丁牛一头受田六十亩限止四年又每丁给永业二十亩为桑田其中种桑五十根榆三根五十根不在还受之限非此田者悉入还受之分土不宜桑者给麻田如桑田法<br />
　　又开皇十二年发使四出均天下之田狭乡每丁才至二十亩老少又少焉<br />
　　唐书食货志度田以步其濶一步其长二百四十步为亩百亩为顷授田之制丁及男年十八以上者人一顷其八十亩为口分二十亩为永业老及笃疾废疾者人四十亩寡妻妾三十亩当户者増二十亩皆以二十亩为永业其余为口分田多可以足其人者为寛乡少者为狭乡狭乡授田减寛乡之半其地有薄厚嵗一易者倍授之寛乡三易者不倍授工商者寛乡减半狭乡不给凡庶人徙乡及贫无葬者得卖世业田自狭乡而徙寛乡者得并卖口分田已卖者不复授死者收之以授无田者凡收授皆以嵗十月授田先贫及有课役者凡田乡有余以给比乡县有余以给比县州有余以给近州<br />

                    <br>
                        　　又永徽中禁买卖口分世业田买者还地而罚之宋史食货志农田之制五代条章多阙周世宗始遣使均括诸州民田太祖即位循用其法命官分诣诸道均田课民种树定民籍为五等第一等种杂树百每等减二十为差梨半之男女十嵗以上种韭一畦阔一步长十步乏井者邻互为凿之<br />
　　又神宗患田赋不均熈宁五年重修定方田法诏司农以均税条约并式颁之天下以东西南北各千步当四十一顷六十六亩一百六十步为一方嵗以九月县委令佐分地计量随陂原平泽而定其地因赤淤黒垆而辨其色方量毕以地及色参定肥瘠而分五等以定税则至明年三月毕掲以示民一季无讼即书户帖连庄帐付之以为地符凡田方之角立土为峰植其地之所宜木以封表之有方帐有庄帐有甲帖有户帖其分烟析产典卖割移官给契县置簿皆以今所方之田为正先自京东路行之诸路仿焉每方差大甲头二人小甲头三人同集方户令各认步亩方田官騐地色更勒甲头方户同定元豊八年帝知官吏扰民诏罢之天下之田已方而见于籍者至是二百四十八万四千三百四十有九顷<br />
　　文献通考元丰间天下垦田之数四百六十一万六千余顷比治平时増二十余万顷然前代混一之时汉元始时定垦田八百二十七万五千余顷隋开皇时垦田一千九百四十万余顷唐天寳时应受田一千四百三十万余顷其数比之宋朝或一倍或三倍四倍有余虽曰宋之土宇北不得幽蓟西不得灵夏南不得交阯然三方之在版图亦半为边障屯戍之地垦田未必多也按治平防计録谓田数特计其赋租以知其顷亩而赋租所不加者十居其七祖宗重扰民未尝穷按故莫得其实至治平熈宁间相继开垦然凡百亩之内起税止四亩欲増至二十亩则言者以为民间苦赋重再至转徙遂不増以是观之则田之无赋税者又不止于十之七而已盖田数之在官者虽劣于前代而遗利之在民者多矣<br />
　　金史食货志量田以营造尺五尺为步濶一步长二百四十步为亩百亩为顷民田业各从其便卖质与人无禁但令随地输租而已凡桑民户以多植为勤少者必植其地十之三猛安谋克户少者必课其地十之一除枯补新使之不阙凡官地猛安谋克及贫民请射者寛乡一丁百亩狭乡十亩中男半之请射荒地者以最下第五等减半定租八年始征之作已业者以第七等减半为税七年始征之自首冐比邻地者辅官租三分之二佃黄河退滩者次年纳租<br />
　　又承安元年四月初行区种法男年十五以上六十以下有土田者丁种一亩丁多者五亩止二年二月九路提刑马百禄奏圣训农民有地一顷者区种一亩五亩即止臣以为地肥瘠不同乞不限亩数制可<br />
　　元史食货志田无水者凿井井深不能得水者听种区田仍以区田之法散诸农民<br />
　　明史食货志洪武二十年命国子生武淳等分行州县量度田亩方圆次以字号悉书主名及田之丈尺编类为册状如鱼鳞号曰鱼鳞图册以土田为主诸原坂坟衍下湿沃瘠沙卤之别毕具凡质卖田土则官为籍记之毋令产去税存以为民害<br />
　　又凡田以近郭为上地迤逺为中地下地五尺为步步二百四十为亩亩百为顷<br />
　　又神宗初用大学士张居正议天下田亩通行丈量用开方法以径围乘除畸零截补<br />
　　国朝<br />
　　大清防典本朝幅员广逺地利日兴顺治十八年总计田土合五百四十九万三千五百七十六顷有奇康熈二十四年总计田土六百七万八千四百三十顷有奇雍正二年总计田土六百八十三万七千九百一十四顷有奇<br />
　　国初定低地种稻高粱稗子麻高阜种粟谷<br />
　　国家任土作贡以地亩之坍涨定赋额之増减或差员清理或饬州县官随时丈量查报濒江近海之区定例十年一丈<br />
　　凡民地勘丈槩以二百四十步为一亩<br />
　　国朝垦荒助以牛种寛其征输或悬爵赏以励招徕或给投诚以资赡养或遣部员以课耕获区画周详务使野无旷土<br />
　　顺治元年题准圏拨地亩按州县大小定圏地多寡满洲自聚一处阡陌室庐耕作牧放互相友助令旗民各安疆理查出无主地与有主者对换以期均便顺治元年议准州县卫所荒地无主者分给流民及官兵屯种有主者官给牛种三年起科<br />
　　顺治四年又定嗣后民间田屋永停圏拨<br />
　　顺治六年定地方官广加招徕各处逃民不论原籍别籍编入保甲开垦无主荒田给以印信执照永准为业顺治十年覆准直省州县鱼鳞老册载有地亩坵段坐落田形四至其间有不清者印官亲自丈量<br />
　　顺治十一年覆准凡丈量州县地用步弓各旗庄屯地用绳<br />
　　顺治十二年定部铸步尺分颁直省使丈量时悉依新制<br />
　　康熈四十三年天津附近荒弃地亩开垦一万亩以为水田行令各省廵抚将闽粤江南等处水耕之人出示招徕计口授田给与牛种<br />
　　雍正元年议准濒江近海之区定例十年清丈一次恐未至十年有坍涨者令该管官不时清查坍者即行豁免涨者即行陞科<br />
　　雍正二年议准将内务府交出余地及户部所收官地制为井田挑选一百户前往耕种自十六嵗以上六十嵗以下各授田百亩<br />
　　雍正三年于滦蓟天津文霸任北新雄等处各设营田专官管领有力之家率先遵奉者以圩田多寡分别奬赏其官田数万顷分地遣官防同地方官首先举行为民倡率其濬疏圩岸以及潴水节水引水戽水之法悉照成规各因地亩形势次第兴修或有民间庐舍有碍水道者计亩均摊通融拨抵视本田亩数加十之二三其河淀淤地已经成熟陞科必须开挖者将附近官田照数拨补<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷十一<br />
　　钦定四库全书<br />
　　钦定授时通考卷十二<br />
　　土宜<br />
　　田制下<br />
　　董仲舒乞限田章秦用商鞅之法改帝王之制除井田民得买卖富者田连阡陌贫者无立锥之地古井田法虽难卒行宜少近古限民名田以赡不足塞并兼之路李安世请均田疏臣闻量地画野经国大式邑地相参致治之本井税之兴其来日久田莱之数制之以限盖欲使土不旷功民防游力雄擅之家不独髙腴之美单陋之夫亦有顷亩之分所以恤彼贫微抑兹贪欲同富约之不均一齐民于编户窃见州郡之民或因年俭流移弃卖田宅漂居异乡事涉数世三长既立始返旧墟庐井荒毁桑榆改植事已歴远易生假冐强宗豪族肆其侵凌远认魏晋之家近引亲旧之騐又年载稍久乡老所惑羣证虽多莫可取据各附亲知互有长短两证徒具听者犹疑争讼迁延连纪不判良畴委而不开柔桑枯而不采侥幸之徒兴繁多之狱作欲令家丰储积人给资用其可得乎愚谓今虽桑井难复宜更均量审其经术令公艺有凖力业相称细民获资生之利豪右靡余地之盈则无私之泽乃播均于兆庶如阜如山可有积于比户矣又所争之田宜限年断事久难明悉属今主然后虚妄之民絶望于觊觎守分之士永免于凌夺矣<br />
　　白居易议井田阡陌先王度土田之广狭画为夫井量人户之众寡为邑居使地利足以食人人力足以辟土邑居足以处众人力足以安家野无余田以啓专利邑无余室以容游人逃刑避役者往无所之败业迁居者来无所处于是生业相因食力相济三代之后井田废则游惰之路啓阡陌作则兼并之门开因循未迁积习成臣请斟酌时宜参详古制大抵人稀土广者且修其阡陌户繁乡狭者则复以井田使都鄙渐有名家夫渐有数夫然则井邑兵田之地众寡相维门闾族党之居有亡相保相维则兼并者何所取相保则游惰者何所容如此则财产丰足赋役平均市利归于农生业着于地矣<br />
　　苏洵论田制井田之制九夫为井百井而方十里万井而方百里百里之间为浍者一为洫者百为沟者万既为井田又必兼为沟洫纵能尽得平原广野而规画于中亦当驱天下之人竭天下之粮数百年专力于此不治他事而后可以天下之地尽为井田尽为沟洫亦已迂矣夫井田不可为而其实便于今诚有能为近井田者而用之亦可以苏民矣孔光何武曰吏民名田无过三十顷期尽三年而犯者没入官夫三十顷周民三十夫之田也纵不能尽如周制一人而兼三十夫之田亦已过矣期之三年是又迫蹙平民使坏其业非人情难用吾欲少为之限而不禁其田已过吾限者但使后之人不敢多占田以过吾限耳要之数世富者之子孙或不能保其地而彼尝已过吾限者散而入于他人矣或者子孙出而分之无几矣如此则富民所占者少而余地多余地多则贫民易取以为业不为人所役属各食其地之全利夫不用井田之制而获井田之利虽周之井田何以逺过于此<br />
　　毕仲游议占田数有人则有田有田则有分田有瘠薄人有众寡以人耕田相其瘠薄众寡而分之谓之分分定而以名自占之谓之名田无甚难行者而至今不行则其制未均而恤之太甚故也盖周井田之法一夫一妇受田百亩余二十五亩以至工商士人受田亦各有等而又分不易一易再易之差以一夫一妇而受百亩无主客之别比今二百亩矣以不易一易再易之相掩而又有余夫则比今三百亩矣什一而征无他赋敛而又嵗用其力不过三日则比今四百亩矣而何武之制自诸侯王及于吏民皆无过三十顷以一诸侯王而财七八农夫此所谓制未均者也名田之议起于董仲舒申于何武师丹至晋泰始限王公之田以品为差而均田之制起于后魏至唐开元亦尝立法而卒皆不行夫名田之不行非下之不行乃上之不行也非贱者不行乃贵者不行也在上而贵者戴髙位食厚禄官其子孙赏赐狎至虽田制未均犹当行也而何师之议则革于丁傅董贤晋魏则名存而实去此所谓恤之太甚者也今将议占田之数则周官之书汉魏隋唐之制有可行者有不可行者董仲舒以秦变井田民得卖买富者连阡陌贫者无置锥之地宜少近古限民名田以赡不足塞兼并之路其説虽正而不闻其制度何武之制太狭今日之制太无限宜约周官受田之数与唐世业口分之法防其多少而用之士大夫则因其品秩之髙下与其族类之众寡无使贵者有余而贫者不足要之仰足以事父母俯足以畜妻子旁可以及兄弟朋友而不为兼并则善矣<br />
　　林勲本政书五尺为步而二百为亩亩二百为顷顷九为井井方一里井十为通通十为成成方十里成十为终终十为同同方百里一同之地提封万井实为九万顷三分去二为城郭市井官府道路山林川泽与夫硗角不毛之地定其可耕与为民居者三千四百井实为三万六百顷一顷之田二夫耕之夫田五十亩余夫亦如之总二夫之田则为百亩百亩之收平嵗为米五十石上熟之嵗为米百石二夫以之养数口之家盖裕如矣一顷之地百亩十有六夫分之夫宅五亩总有十六夫之宅为地八十亩余十亩以为社学圃一井之人共之使之朝夕羣居以教其子弟然贫富不等未易均齐夺有余以补不足则贫骇矣今宜立法使一夫占田五十亩以上者为良农不足五十亩者为次农其无田而为闲民与非工商在官而为游惰末作者皆驱之使农良农一夫以五十亩为正田以其余为羡田正田无敢废业必躬耕之其有羡田之家则无得买田惟得卖田至于次农则无得卖田而与农皆得买羡田以足一夫之数而升为良农凡次农农之未能买田者皆使分耕良农之羡田各如其夫之数而嵗入其租于良农如其俗之故非自能买田及业主自收其田皆无得迁业若良农之不愿卖羡田者宜悉俟其子孙之长而分之官无苛夺以贾其怨稍须暇日自合中制矣朱子条奏经界状窃见经界一事最为民间莫大之利其绍兴年中已推行处至今图籍尚存田税可考贫富得实诉讼不繁独泉漳汀州不曽推行小民业去产存苦不胜言而州县坐失常赋势将何所底止然而此法之行其利在于官府细民而豪家大姓猾吏奸民皆所不便故向议輙为浮言所阻甚至以汀州盗贼借口恐胁朝廷不知往嵗汀州屡次盗贼正以不曽经界贫民失业更被追扰无所告诉是以轻于从乱今者臣请且欲先行泉漳二州而次及于临汀既免一州盗贼过计之忧又慰两郡贫民延颈之望诚不可易之良防也一推行经界最急之务在于推择官吏乞朝廷先令监司一员专主其事使择一郡守臣汰其昏缪疲輭力不任事者而使察其属县令或不能则择于其佐又不能则择于他官一州不足则取于一路见任不足则取于得替待缺之中皆委守臣踏逐申差或权领县事或只以措置经界为名果得其人则事克济而民无扰矣一经界之法打量一事最费功力而纽折算计之法又人所难晓本州已差人于邻近州县已行经界去处取防到绍兴中施行事目及募旧来曾经奉行谙晓算法之人选择官吏将来可委者日逐讲究听候指挥但绍兴中户部行下打量攒算格式印本乞特诏户部根检誊録防对行下<br />
　　一图帐之法始于一保大则山川道路小则人户田宅必要东西相连南北相照以至顷亩之濶狭水土之高低亦须当众共定各得其实其十保合为一都则其图帐但取山水之递接与逐保之大界总数而已不必更开人户田宅也其诸都合为一县则其图帐亦如保之于都而已不必更为诸保之别也如此则图帐之费亦当少减若朝廷矜三郡之民不使更有烦费莫若令役戸只作草图草帐而官为买纸雇工以造正图正帐实用若干钱物许就本州所管两司上供钱内截拨应副如此则大利可成而民亦不至于甚病矣又据龙岩县尉刘璧申经界之行惟里之正长其役最为烦重疆理亩亩分别土色均摊赋税其在当时动经再嵗出入阡陌荒废家务固已不胜其劳一有广狭失度肥硗失宜轻重失当则词讼并兴而督责又随至矣彼皆乡民安知经界书算必召募书人以代此役而书人必胥吏之桀者莫不乘时要求髙价执役之人急于期限随索则酬而又簿书图帐所用纸张亦复不赀窃谓经界之在今日不可不行行之亦不患无成若里正里长书人纸札之费有以处之则可举行若坐视其殚力耗财如曩日恐非仁政之意也窃详此意与臣所奏略同乞许施行<br />
　　一绍兴经界打量既毕随亩均产其产钱不许过乡此葢以算数太广难以均敷防其或有走弄失陷之弊也若使诸乡产钱租额素来均平则此法善矣若逐乡已有轻重人戸徒然攒算不免有害多利少之叹乞特许产钱过乡通县均纽庶几百里之内轻重齐同实为利便<br />
　　一本州民间田有产田有官田有职田有学田有常平租课田名色不一而其所纳税租轻重亦各不同年来产田之税既已不均而诸色之田散漫参错尤难检计奸民猾吏并缘为奸今莫若将见在田土打量步亩一槩均产每田一亩随九等髙下定计产钱几文而总合一州诸色租税钱米之数以产钱为母别定等则一例均敷每产一文纳米若干银若干【去州县逺处递减令轻】却以到官之数照元分数分逐钱拨入诸色仓库除逐年二税造簿之外每遇辰戌丑未之年逐县更令诸乡各造一簿【令子午夘酉年应办大礼寅申己亥年解发举人惟此四年州县无事】开具本乡所管田数四至步亩等第各注某人管业有典卖则云元系某人管业某年典卖某人现今管业却于后项通结逐一开具某人田若干亩产钱若干使其首尾照应又造合县都簿一扇类聚诸簿通结逐戸田若干亩产钱若干文其有田产散在诸乡者并就烟防地分开排总结并随秋科税簿送州印押下县知佐通行收掌人戸遇有交易即将契书及两家砧基照乡县簿对行批凿则版图一定而民业有经矣<br />

                    <br>
                        　　一本州荒废寺院田产颇多目今并无僧行住持田土为人侵占将来打量之时无人騐对亦恐别生奸弊乞特降指挥许令本州出榜召人实封请买不惟一时田业有归民益有富实亦免向后官司税赋因循失陷而又合于韩愈所谓人其人庐其居之遗意诚厚下足民攘斥异教不可失之机防也<br />
　　朱子开阡陌辨汉志言秦废井田开阡陌説者皆以开为开置之开言秦废井田而始置阡陌也按阡陌者旧説以为田间之道葢因田之疆畔制其广狭辨其横纵以通人物之往来即周礼所谓遂上之径沟上之畛洫上之涂浍上之道也风俗通云南北曰阡东西曰陌又曰河南以东西为阡南北为陌二説不同今以遂人田亩夫家之数考之当以后説为正葢陌之为言百也遂洫纵而径涂亦纵则遂间百亩洫间百夫而径涂为陌矣阡之为言千也沟浍横而畛道亦横则沟间千亩浍间千夫而畛道为阡矣阡陌之名由此而得至于万夫有川而川上之路周于其外与夫匠人井田之制遂沟洫浍亦皆四周则阡陌之名疑亦因其横纵而命之也然遂广二尺沟四尺洫八尺浍二防则丈有六尺矣径容牛马畛容大车涂容乘车一轨道二轨路三轨则几二丈矣此其水陆占地不得为田者颇多先王非不惜之所以正经界止侵争时蓄泄备水旱为永久之计有不得不然者矣商君以其急刻之心行茍且之政但见田为阡陌所束而耕者限于百亩则病其人力之不尽但见阡陌之占地太广而不得为田者多则病其地利之有遗又当世衰法坏之时则归授之际必不免有欺隠烦扰之奸而阡陌之地切近民田又必有隂据自私而税不入于公上者是以奋然不顾尽开阡陌悉除禁限而听民兼并买卖以尽人力垦辟弃地悉为田畴而不使其有尺寸之遗以尽地利使民有田即为永业而不复归授以絶烦扰隠欺之奸使地皆为田而田皆出税以覈隂据自私之幸一时之害虽除而千古圣贤之意于此尽矣故秦纪鞅传皆云为田开阡陌封疆而赋税平蔡泽亦曰决裂阡陌以静生民之业详味其言则所谓开者乃破怀刬削之意而非创置建立之名所谓阡陌乃三代之旧而非秦所置矣所谓赋税平者以无欺隠窃据之奸也所谓静生民之业者以无归授取予之烦也以是数者合证之其理可见而蔡泽之言尤为明白且先王疆理天下均以予民故其田间之道有经有纬不得无法若秦既除井授之制则随地为田随田为路尖斜屈曲无所不可又何必其取东西南北之正以为阡陌而后可以通往来哉或以汉世犹有阡陌之名而疑其出于秦之所置不知秦之所开亦旷僻而非通路者耳若其适当冲要便于往来亦岂得而尽废之哉但必稍侵削之不使复如先王之旧耳<br />
　　叶适论田制先王之政设田官以授天下之田贫富强弱无以相过使各有其田得以自耕故天下无甚贫甚富之民至成周时其法极备虽周礼地官所载其间不能无牵合抵牾处要其大略亦见周公授田之制先治天下之田以为井井为疆界嵗嵗用人力修治之沟洫畎浍皆有定数经界既定人无缘得占田后来井田不修隄防浸失至商鞅用秦已不复有井田之旧于是阡陌既开天下之田却简直易见看耕得多少惟恐人无力以耕之故秦汉之际有豪强兼并之患官不得治而贫者不得不去而为游手转而为末业终汉之世以文景之恭俭爱民武帝之修立法度宣帝之励精为治却不知其本但能下劝农之诏轻减田租以来天下之民如董仲舒师丹虽建议欲限天下之田其制度又与三代不合当时但问垦田几亩全不知是谁田又不知天下之民皆可以得田而耕之光武中兴亦只是问天下度田多少当时以度田不实长吏坐死者无数至于汉亡三国并立未及富盛而天下大乱当时天下之田既不在官然亦终不在民以爲在官则官无人收管以为在民则又无簿籍券但随其力所能至而耕之元魏稍立田制北齐后周皆相承授民田其初亦未尝无法度但推行不到其法度亦是空立唐兴只因元魏北齐制度而损益之其度田之法濶一步长二百四十步为亩百亩为顷一夫受田一顷周制乃是百步为亩唐却二倍有余此制度与成周不合八十亩为口分二十亩为世业是一家之田口分须据下来人数占田多少周制八家皆私百亩唐制若子弟多则占田愈多此又与成周不合所谓田多可以足其人者为寛乡少者为狭乡狭乡之田减寛乡之半其地有厚薄嵗一易者倍授之寛乡三易者不倍授工商者寛乡减半狭乡不给亦与周制不同先王建国只是有分土无分民但付人以百里之地任其自治唐既止用守令为治则分田之时不当先论寛乡狭乡以土论不当以人论今却寛乡自得多狭乡自得少自狭乡徙寛乡者又得并卖永业口分而去成周之制虽是授田与民其间水旱凶荒又赈贷救卹可以不至匮乏若唐但知受田而已而既已自卖其田便已无卹民之实矣周制最不容民迁徙惟有罪则徙之唐却容他迁徙并得自卖所分之田方授田之初其制已不可久又许之自卖民始有契约文书而得以私自卖易故唐比前世其法虽为粗立然先王之法亦自此大坏矣后世但知贞观之治执之以为据故公田始变为私田而田终不可改葢缘他立卖田之法所以至此田制既坏至于今官私遂自各立境界民有没入官者则封固之时或召卖不容民自籍所谓私田官执其契券以各证其直要知田制所以坏乃自唐世使民得自卖其田始前世虽不立法其田不在官亦不在民唐世虽有公田之名而有私田之实其后兵革既起征敛烦重遂杂取于民逺近异法内外异制民得自有其田而公卖之天下纷纷相兼并故不得不变而为两税要知其弊实出于此<br />
　　卫泾禁围田奏二浙地势髙下相类湖髙于田田又髙于江海水少则泄湖水以溉田水多则泄田水由江而入海惟潴泄两得其便故无水旱之忧而皆膏腴之地自绍兴末年因军中侵夺濒湖荡工力易办创置堤埂号为坝田民田已被其害隆兴乾道之后豪宗大姓相继迭出广包强占无嵗无之陂湖之利日脧月削三十年间昔之曰江曰湖曰草荡者今皆田也夫围田者无非形势之家其语言气力足以凌驾官府而在位者重举事而乐因循上下相防恬不知怪而围田之害深矣议者又曰围田既广则増租亦多于邦计不为无补殊不思缘江并湖民间良田何啻数千百顷皆异时之无水旱者围田一兴修筑堘防水所由出入之路顿至隔絶稍觉旱干则占据上游独擅溉灌之利民田无从取水水溢则顺流疏缺复以民田为壑围田侥幸一稔増租有几而当税倍收之田小有水旱反为荒土常赋所损可胜计哉乞赐行下户部申严约束断自今以后凡陂湖草荡并不许官民户及寺观请佃围裹<br />
　　马端临论井田井田未易言也古之帝王分土而治外而公侯伯子男内而孤卿大夫所至不过百里之地皆世其土子其人于是取其田畴而伍之经界正井地均谷禄平贪夫豪民不能肆力以违法制汚吏黠胥不能舞文以乱簿书至春秋之世列国不过数十土地寖广然又为世卿强大夫所裂如鲁则季氏之费孟氏之成晋则栾氏之曲沃赵氏之晋阳皆世有其地又如邾莒滕薛之类小国寡民法制易立窃意当时有国者授其民以百亩之田壮而畀老而归不过如后世大富之家以其祖父所世有之田授之佃客程其勤惰以为予夺校其丰凶以为收贷其东阡西陌之利病皆少壮所习闻无俟考覈而奸弊自无所容矣降及战国大邦凡七地广人众考覈难施故法制隳弛而奸弊滋多也秦人尽废井田汉既承秦而卒不能复三代井田之制何也葢守令之迁除其嵗月有限而田土之迁授其奸弊无穷虽慈祥如龚黄召杜精明如赵张三王既不乆于其政岂能悉知其土地民俗之所宜如周人授田之法乎又论后魏行均田法夹漈郑氏言井田废七百年至后魏孝文始纳李安世之言行均田之法然晋武帝时男子一人止占田七十亩女子三十亩丁男课田五十亩丁女二十亩次丁男半之女则不课则亦非始于后魏也但史不书其还授之法无由考其详耳或谓井田之废已久骤行均田夺有余以予不足必致烦扰以兴怨讟不知后魏何以能行然观其立法所受者露田诸桑田不在还授之限意桑田必是人戸世业是以栽植桑榆其上而露田不栽树则似所授者皆荒间无主之田必诸逺流配谪无子孙及戸絶者墟宅桑榆尽为公田以相授受则固非尽夺富者之田以予贫人也又令有盈者不还不足者受种如法盈者得卖其盈不足者得买所不足不得卖其分亦不得买过所不足自令其从便买卖以合均给之数则又非强夺之以为公田而授无田之人与王莽所行异矣<br />
　　明胡翰论井牧井田者仁政之首也井田不复仁政不行天下之民始敝之矣其后二百三十有二年而汉始有名田之议又其后六百有三年而元魏始有均田之法名田者占田也占田有限是富者不得过制也其后师丹孔光之徒因之命民名田无过三十顷议者因三十顷之田周三十夫之地也一夫占之过矣故名田虽有古之遗意不若均田之善均其土田审其经术差露田别世业魏人赖之力业相称北齐后周因而不变隋又因之唐有天下遂定为口分永业之制宋刘厰又以魏齐周隋享国日浅兵革不息土旷人稀其田足以给其众唐承平日久丁口滋多官无闲田给受徒为具文不知隋唐之盛丁口相若耳开皇十二年发使均天下之田狭乡一夫仅二十亩隋之给受何加于唐唐虽承平日久贞观开元之盛其户口犹不及隋何至具文无实也厰言过矣但狭乡民多而田不盈永业田鬻而民不固如陆防所谓时敝者也以余论之古者步百为亩汉人益以二百四十为亩北齐又益之以三百六十为亩今所用者汉亩步也今之五十亩古之百亩也汉提封田万万顷惟邑居道路山林川泽不可垦余三千二百二十九万顷皆可垦元始初遣司农劝课定垦田八百二十七万五百三十顷是时天下之民一千二百二十三万三千戸以田均之计户得田六十七亩古之百四十亩也家获百四十亩耕之未为不给也唐盛时永徽民戸不过三百八十万至开元七百八十六万亦不汉过也以天下之田给天下之民征之汉唐则后世宁有不足之患乎<br />
　　崔铣均田议田之不均生自二豪贵宦多赂富室多财近者有司立法均田画丘计亩三品征税惜其付之吏胥髙下任心尤为二豪扇摇而罢之今宜仿古限田先禁兼并召集每丘田主共辨肥瘠髙田宜潦下田宜旱互乘除之然后定等分租又出山泽使贫者得业如此十年家可使给<br />
　　大学衍义补按秦废井田开阡陌已千余年矣决无可复之理説者谓国初人寡之时可以为之然承平日久生齿日繁亦终归于隳废不若随时制宜使合于人情宜于土俗而不失先王之意政不必拘拘于古之遗制也然则张载之言非欤曰载固言处之有术其言隠而未发不敢臆説也<br />
　　又按井田既废之后田不在官而在民是以贫富不均一时识治体者咸慨古法之善而无可复之理于是有限田之议均田之制口分世业之法然皆议之而不果行行之而不能久何也其为法虽各有可取然皆不免拂人情而不宜于土俗可暂而不可常也必不得已创为之制必也因其已然之俗而立为未然之限不追咎其既往而限制其将来可乎臣请断以一年为限如是今年正月以前其民家所有之田虽多至百顷官府亦不问惟自今年正月以后一丁惟许占田一顷【余数不许过五十亩】于是以丁配田因而定为差役之法丁多田少者许买足其数丁田相当者不许再买买者没入之其丁少田多者在未限之前不复追咎自立限以后惟许鬻卖有増买者并削其所有【民家生子将成丁者即许豫买以俟其成】以田一顷配人一丁当一夫差役其田多丁少之家以田配丁足数之外以田二顷视人一丁当一夫差役量出雇役之钱【富者出财】田少丁多之家以丁配田足数之外以人二丁视田一顷当一夫差役量应力役之征【贫者出力】若田多人少之处每丁或余三五十亩或至一二顷人多田少之处每丁或至四五十亩七八十亩随其多寡尽其数以分配之此外又因而为仕宦优免之法因官品崇卑量为优免惟不配丁纳粮如故其人已死优及子孙以寓世禄之意【如京官三品以上免四顷五品以上三顷七品以上二顷九品以上一顷外官则递减之无田者准田免丁惟不配丁纳粮如故】名配丁田法既不夺民所有则有田惟恐子孙不多而无匿名不报者矣不惟民有常产无甚贫甚富之不均而官之差役亦有騐丁騐粮之可据行之数十年官有限制富者不复买田兴废无常富室不无鬻产田直日贱而民产日均虽井田之制不可猝复而兼并之患渐销矣<br />
　　唐顺之答施武陵书方田一法不难于量田而最难于覈田葢田有肥瘠难以一槩论亩须于未丈量之前先覈一县之田定为三等必得其实然后丈量乃可用折算法田亩如周礼一易之田家百亩再易之田家二百亩三易家三百亩此为定亩起赋之准尝观国初折亩定赋之法腴乡田必窄瘠乡田必寛甚得古意今兹不先核田便行丈量则腴乡之重则必减瘠乡之轻则必加非均平之道也量田之难全在乎此至于丈量法其简易者具之九章算法中须自明此意乃可使下人为之庶无弊也<br />
　　张栋因事陈言疏丈量一事良法也及其成也不必以此而律彼不必以一县而律一省不必以一省而律天下或减尺丢弓或斜量折算此其弊在田亩其罪在业户或以上作中或以中作下此其弊在田则其罪在公正或改亩除弓或移三就五或损此易彼或那东补西此其弊在田册其罪在书算大约弊端不外乎此三者章潢井田限田均田总论井田法至周始备自李悝商鞅出而其法废灭无存诚为万世戎首然秦汉迄今英君谊辟与奇谋硕画之臣莫之能变即有变者或至纰戾无稽岂秦法有加于三代圣人耶议者谓战国干戈之后丘陵城郭坟垄庐舍鞠为茂草即有平原亦半荆棘汉去秦无几已不能比次而经纪之顾处千载之下而欲袭其业以授民踵新莽之覆辙亦迂矣是井田之不能复也势也无已又有限田均田之説董仲舒倡限田于元狩而武帝不果行师丹请限田于鸿嘉而成帝不能用干兴初诏限公卿以下与衙前将吏田而任事者以为不便夫井田既废富民业已肥殖长子孙传袭拟于封国而遽欲岁月间尽褫其所有此亦非人情矣是限田之不能行也亦势也由周而来七百年魏孝文纳李安世之疏均授民田然不再传而废又百二十年而唐太宗定口分世业之法然行未久而报罢又二百三十年而周世宗诏行元稹均田图法然世族羣起而挠之夫周制既逺生齿错出民之迁徒靡定田之给代无常而履亩握算官且不胜其盭矣是均田之不能久也亦势也夫田不能井又不能限又不能均均亦不能久苐建步立亩括田均赋此为至防其必量山泽之入视庄屯之额塞飞诡之窦责无籍之戸命所输者与所入相当取他羡补崩决偿失额无稼税匿逋者即騐问嘉与更始弛其罚无论世世偏累疲癃之民驩然若更生如此则田不必井而井之之法存田不必均而均之之法寓矣<br />

                    <br>
                        　　姜武水田议职方氏云幽州谷宜三种郑云黍稷稻贾疏云幽与冀相接冀皆黍稷幽兼宜稻故云三种黍稷稻也是幽之宜稻其来旧矣又读宋史何承矩传自顺安濒海东西三百余里南北五七十里悉为稻田食货志云凡雄郑霸州平戎顺安等军兴堰六百里置斗门引淀水始为塘泺终为稻田防塞实边具有成绩稻田有八利多为沟渠引填淤之水利一分为支河疏壅塞之害利二旱不虞枯槁利三水不虞泛涨利四通舟楫以便转输利五稻一斗易粟数斗利六逋赋易完利七戎马不得驰突利八然始必坏民丘垅多起丁夫变置川原迁延嵗月必主之密勿付之重臣勿因小害而阻挠勿徼微利而卤莽寛其文网需以嵗时则可举矣国朝<br />
　　戸部条陈圏地疏圏取地土一事于顺治四年奉有上谕今后民间田产再不拨取永为禁革又顺治十年奉防以后仍遵前防再不许圏取民间房地钦遵在案迩年以来有因旗下退岀荒地复行圏补者有自省下及那营处所来壮丁又行圏拨者有各旗退出荒地召民耕种或半年或一二年青苗成熟遇有拨补复行圏去者有因圏补之时将接壤未圏民地取齐圏去者以致百姓失业穷困逃散且不敢视田为恒产多致荒废而旗下退出荒地复圏取民间熟地更亏国赋臣等酌议满洲百姓均系朝廷之民且大圏地户久已圏定屡奉<br />
　　上谕禁止圏取自应永逺遵行查张家口杀虎口喜峰口古北口独石口山海闗等口外既有可居空闲之地自御内以至王贝勒官员披甲有情愿各将壮丁分内地亩退回圏取口外空闲之地耕种者各该衙门都统印文咨送臣部按丁丈给将此退出之地收存拨给自省下那营处所来壮丁圏取民地永行停止庶百姓得所不致流离矣<br />
　　汤斌与宋郡守书睢阳卫地共有四项曰大军曰新増曰余屯曰徭役弓口惟徭役以二百四十步为一亩其起科独少大军新増余屯三项总以三百步为一亩约计小地十亩折行粮地八亩犹之州地之二亩折一亩商丘等县之或四亩折一亩或三亩折一亩之不同以前代二百余年之所遵循亦我<br />
　　皇清定鼎以来所率由而未改者迨庚子辛丑间蠧书诡影过多钱粮难敷遂有以大军三项强作小亩派粮者是名为挤地挤地既久诡影愈便明谋密议必不肯尽行清楚乞发钧示令各项地亩槩从旧例不得那移纷更庶里役无以借口矣总之卫地自经丈量之后花户无地数皆可按籍而求除徭役一项外凡军新余屯查繵册内小地十亩者赤歴内注地八亩小地一顷者赤歴内注地八十亩则从前之挤地自去而当年之旧例自复在蠧书之言必曰依小亩则足额依旧例则不足额不知地犹昔日之地<br />
　　本朝赋役全书额地额粮悉依故明之旧昔大亩而足额今必挤地而后足额此非诡影之地多即繵外余地之未报某等以为诡影之地繵外未报之地未有里书不知者总责里书勒限清报期于大亩足额而止事闗民瘼伏惟鉴照<br />
　　董以宁民屯议屯以兵亦以民明无所谓民屯也徙无田之人耕旷土则谓之屯葢兵戈旁午之地旷土必多丘濬又云沿海闽地筑堤以拦咸水之入疏渠以通淡水之来则田皆可成何患无地哉今降人云集既议置屋处之又给以口粮非长计也固拨以地亩为宜但夺土著之田以给之则病民而理有所不可或官买熟田以给则官民皆病而势且有所不能或以未垦之田计口授之止供其衣食恐将来成熟之后欲其输将无缺等于民田则必不给而转徙仍为无定若听其不与输将等于赐田则又姑息而主客更觉偏枯莫若因安挿之时置屋即于有田之地仿明初卫所旧制多拨田若千亩教人以耕之法而又给以农具屯种使次年以值还官三年税十之三四年税十之六至五年而全徴其课额则更为酌量之全抛荒之地原为瓯脱而兹有垦辟之劳当较里甲之输稍减以啸聚之余得颁田里而又无城守之任当较旗丁之纳稍増待及屯成亦可于向时运粮派饷之地稍减厘毫合龠以苏其困矣沈荃遵　旨条陈疏一地亩等则之宜分晰也中州土地原有上中下及金银铜铁锡等名目分别起科而因地未尽辟疆井混淆八府以内不分等则一槩派粮致贻民间赔害今查首渐有就绪小民自无遁情若不亟乘清查之时分晰髙下则熟田固难隠匿而起科或至混淆终非<br />
　　皇上轸念国计民生至意仍请　勅部于彚报之后查照万歴年间则例照地派粮永为遵守庶则壤有一定之规而荒嵗免包赔之苦矣<br />
　　佟凤彩条陈民田疏一里甲田地多寡悬殊宜均平也窃照均平里甲久奉<br />
　　俞防通行直省惟河南为多荒少熟因循如故虽有里甲之名其实多寡不一多者每里或五六百顷或三四百顷少者每里或止一二百顷甚至或数十顷以至寥寥数顷者遇有差徭有司止知照里编差不知里大则田多戸殷众擎易举里小则田少人稀难以承役更有官儒戸名或不入甲或入甲而不当差甚至避重就轻诡寄飞洒大里愈得便宜小里愈増苦累名为一例当差实有不均之叹今计莫若行各州县详察除已均平者不动外凡有不均平者不许拘唤各户审编亦不许里书分派止令州县印官按现在征粮地亩册如一州县有地一千顷原分为十里者每里均分一百顷一里之中各分十甲一甲均分十顷遇有差徭按里甲均当不许少有増减如是则豪强无计躱避贫懦不致偏枯矣李光地请开河间府水田疏查南方水田之法行之北方往往有效曩者涿州水占之田一亩鬻钱二百尚无<br />
　　售者后开为水田一亩典银十两即今淀中浮居村庄嵗收蒲稗菱藕之利无旱暵之忧其资生未尝减于高地也【臣】愚谓静海青县上下一带水居之民正宜以此利导之其可兴水田者教之栽秧挿稻之法至于献县交河等与正定接壤之处系盐河上游若能修治沟洫杂兴水田则水势渐分将下流之水势亦日减是资水之利即以除水之害然举行方始若非有熟识情形歴经试用之人使之实心任事恐空言无裨也<br />
　　刘殿衡条陈疏一挖压田地应令丈明估价公议均补也楚北安荆一带地方外而川江内而襄汉水势湍急风浪洗刷凡堤率多冲溃必须挽筑月堤以防不虞其筑月堤也堤脚之寛二三丈不等必须覆筑于民田之上是之谓压压则田在此堤之下矣堤身之髙长一二丈不等取土于民田之中是谓之挖挖则此田深洼无用矣此挖压之田主垸内若有多余之田则去此数亩堤脚田土其所保护者实多或亦甘心若止此区区数亩因坐附堤邉一旦尽被挖压势必谋生乏防臣采访舆情酌定一法嗣后遇有修筑堤塍于兴工之时令地方官将堤身所压之田及两边取土之地俱为丈明亩数确立界址着令堤长甲长秉公估定价值查明本垸内众姓享利之田若干亩挖压之田若干亩算明均摊补偿交给被挖被压本主另置田产耕种则无强行挖压之弊而穷民得免偏累向隅之苦矣<br />
<br />
<br />
<br />
<br />
<br />
<br />
<br />
<br />
　　钦定授时通考卷十二<br />
<子部,农家类,钦定授时通考><br />
　　钦定四库全书<br />
　　钦定授时通考卷十三<br />
　　土宜<br />
　　田制图<br />
　　周尺<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书考尺度按古者度以丝起隋志曰蠺所吐丝为忽十忽为秒十秒为毫十毫为厘十厘为分考工记玉人璧羡度尺好三寸以为度好三寸所以为璧也【好璧之孔也】裁其两旁以益上下所以为羡也袤十寸广八寸所以为度尺也则是十寸八寸皆为尺矣以十寸之尺起度则十尺为丈十丈为引以八寸之尺起度则八尺为防倍防为常此周制也自汉以来世无正尺律度量衡靡有孑遗度无自起儒先所谓子谷秬黍中者徒有空言了无实验心穷于思口弊于议不能决也惟晋大始中中书监荀朂尺校古物七品多合一曰姑洗玉律二曰小吕三曰西京铜望臬四曰金错望臬五曰铜斛六曰古钱七曰建武铜尺依尺铸律时得汉时故钟吹律命之皆应然时好推迁诸代异制隋书载尺十有五等以荀尺为本大概周尺汉刘歆尺建武铜尺宋祖冲之所传尺皆与荀氏一体他如晋田父玉尺汉官尺魏杜夔尺晋后尺魏前尺中尺后尺东魏后尺银错铜龠尺后周玉尺宋氏尺万宝常水尺刘曜浑仪尺梁朝俗间尺各与荀互异自隋以来荀尺亦莫传用唐有张文收律尺有景表尺五代有王朴律尺宋则太府寺有尺四等又高若讷尝校古尺十五等李照胡翼之邓保信各有黍尺崇宁中魏汉津乞用圣上指尺又绍兴中内出金字牙尺二十八遂以其中皇祐二年所造大乐中黍尺作景钟然不知以何法累黍程正叔定周尺以为当省尺五寸五分弱而省尺之度卒难考详朱元晦家礼载司马氏及考定雅乐黄钟尺不明言长短则周尺之制迄无成説独丁度建言厯代尺度屡改惟刘歆铸铜斛之世所铸错刀大泉五十王莽天凤中铸货布货泉之类不闻后世有铸者遂以此四物参校分寸正同况经籍制度皆起周世刘歆术业之博祖冲之算数之妙晋荀氏之详密既合姬周之尺则最可法者焉但惜其事防罢竟不施用今试以诸品泉刀考之按汉志王莽更铸大钱径寸二分文曰大泉五十天凤五年作货布长二寸五分广一寸首长八分有奇广八分其圜好径二分半足枝长八分间广二分其文右曰货左曰布货泉径一寸文右曰货左曰泉以货布一分为率防较其首身足枝长广之数以为尺又以大泉之寸二分货泉之径寸较之彼此毫厘无差足明丁之议为至当而丁尺荀尺汉尺周尺一然无异诸家影响之説悉可废矣葢古人制度必征实乃信非可以揣摩定非可以口舌争不见古物而欲知古人之制自不可得荀丁二氏蹠实之见千载同符今荀氏所考古物七事多不可得而汉钱传于世者则往往有之据此以求周汉之度以防昔人定律制器营室分田之数殆为灼然无疑者也计周尺一尺当今浙尺八寸当今织染金星牙尺六<br />
　　寸四分自后田亩俱以周尺计定别用今尺准之<br />
　　田制各图説<br />
　　步<br />
　　亩<br />
　　夫<br />
　　屋<br />
　　井<br />
　　邑<br />
　　<br />
　　甸<br />
　　县<br />
　　都<br />
　　同<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷十三><br />
　　司马法六尺为步<br />
　　每步积三十六尺<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　司马法步百为亩<br />
　　考工记匠人为沟洫耜广五寸二耜为耦一耦之伐广尺深尺为之<br />
　　古者耜一金两人幷发之其垄中曰上曰伐伐之言发也与伐高深广各尺一亩之中三三伐广六尺长六百尺以此计亩故曰终亩曰竟亩郑注亩方百步者非是<br />
　　每一亩计三千六百尺<br />
　　古之一亩以尺计得面方六十尺自之得积三千六百尺　以下亩法俱折方取易算故以步计得面方十步自之得积百步<br />
　　今时亩法以步计得面方十五步四分九厘一毫九丝三忽二微零自之得积二百四十步为亩<br />
　　六尺为步以尺计得面方九十二尺九寸五分一厘六毫零自之得积八千六百四十尺为亩以三十六尺而一得积二百四十步<br />
　　五尺为步以尺计得面方七十七尺四寸五分九厘六毫零自之得积六千尺为亩以二十五尺而一得积二百四十步<br />
　　以丈计亩得面方七丈七尺四寸五分九厘六毫自之得积六十丈为亩以二十五寸而一得积二百四十步<br />
　　古之一亩以今法准之每浙尺八寸准古一尺得面方四十八尺自之得积二千三百零四尺以今亩法八千六百四十尺而一得田二分六厘六毫六丝六忽零<br />
　　以六尺为步计之得面方八步自之得积六十四步以今亩法二百四十步而一得田二分六厘六毫六丝六忽零　后言浙尺准古其尺法步法亩法俱仿此<br />
　　若以牙尺六寸四分准古一尺得面方三十八尺四寸自之得一千四百七十四尺五寸六分以今亩法六千尺而一得田二分四厘五毫七丝六忽以五尺为步计之得面方七步六分八厘自之得积五十八步九分八厘二毫四丝以今亩法二百四十步而一得田二分四厘五毫七丝六忽　后言牙尺准古其尺法步法亩法俱仿此<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　司马法亩百为夫<br />
　　周礼遂人凡治野夫间有遂遂上有径<br />
　　考工记匠人为沟洫广尺深尺谓之田首倍之广二尺深二尺谓之遂<br />
　　径广二尺<br />
　　毎百亩积得一万步三十六万尺<br />
　　面方六百尺加遂径八尺共六百零八尺自之得三十六万九千六百六十四尺内夫积三十六万尺为田百亩遂径积九千六百六十四尺得二亩六分八厘四毫一六<br />
　　古之百亩今浙尺亩法算得二十六亩六分六厘六毫六丝六忽一六<br />
　　遂径七分一厘六毫<br />
　　今牙尺算得二十四亩五分七厘六毫<br />
　　遂径六分五厘九毫七丝<br />
<br />
<子部,农家类,钦定授时通考,卷十三><br />
　　司马法夫三为屋<br />
　　屋具也一井之中三三相具出赋税共治沟也屋之广长或傍遂沟洫浍不同今以两濶加沟畛两长一作沟畛一作遂径计之<br />
　　长一千八百二十四尺濶六百十二尺自之得积一百一十一万六千二百八十八尺共三百十亩七厘九毫三六<br />
　　若以两濶加沟畛两长加遂径计之<br />
　　长一千八百十六尺濶六百十二尺自之得积一百一十万九千七百八十二尺共三百零八亩三分七厘三毫一二<br />
<br />
<br />
<br />
<br />
<br />
<子部,农家类,钦定授时通考,卷十三><br />
　　司马法屋三为井<br />
　　井方一里九夫<br />
　　遂人十夫有沟沟上有畛<br />
　　考工记匠人为沟洫九夫为井井间广四尺深四尺谓之沟<br />
　　畛广四尺<br />
　　一井之田面方一千八百尺加沟畛遂径方一千八百二十四尺自之得积三百三十二万六千九百七十六尺<br />
　　内九夫积三百二十四万尺为田九百亩<br />
　　沟洫积五万七千八百五十六尺<br />
　　遂径积二万九千一百二十尺二积共二十四亩一分六厘<br />
<br />
<br />
<br />
<子部,农家类,钦定授时通考,卷十三><br />
　　小司徒四井为邑<br />
　　邑方二里三十六夫<br />
　　一邑之田面方三千六百尺加沟畛遂径面方三千六百四十尺自之得积一千三百二十四万九千六百尺<br />
　　内田积一千二百九十六万尺为田三千六百亩沟洫遂径积二十八万九千六百尺得八十亩四分四厘四毫一六<br />
<br />
<br />
<br />
<br />
<br />
<br />
<br />
<br />
　　小司徒四邑为丘<br />
　　丘方四里一百四十四夫<br />
　　一丘之田面方七千二百尺加沟畛遂径七十二尺共面方七千二百七十二尺自之得积五千二百八十八万一千九百八十四尺<br />
　　内田积五千一百八十四万尺得一万四千四百亩沟洫遂径积一百零四万一千九百八十四尺得二百八十九亩四分四厘<br />
<br />
<br />
<br />
<br />
<br />
<br />
<br />
<br />
　　小司徒四丘为甸<br />
　　司马法井十为成<br />

                    <br>
                        　　遂人百夫有洫洫上有涂<br />
　　匠人方十里为成成间广八尺深八尺谓之洫<br />
　　成方十里成中容一甸甸方八里出田税沿边一里治洫四井为邑四登于甸甸方八里旁加一里故方十里甸之八里开方计之八八六十四井五百七十六夫出税旁加一里通廉隅三十六井三百二十四夫治洫<br />
　　涂亦广八尺<br />
　　一成之田面方一万八千尺加洫涂沟畛遂径一百八十四尺共一万八千一百八十四尺自之得积三亿三千零六十五万七千八百五十六尺内积三亿二千四百万尺为田九万亩余积六百六十五万七千八百五十六尺得洫涂沟畛遂径共一千八百四十九亩四分四毫一六<br />
　　一甸之田面方一万四千四百尺自之得积二亿零七百三十六万尺为田五万七千六百亩防隅积一亿一千六百六十四万尺为田三万二千四百亩共得出税田九万亩<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　小司徒四甸为县<br />
　　县方二十里四百井三千六百夫<br />
　　一县之田面方三万六千尺加洫涂沟畛遂径三百五十二尺共面方三万六千三百五十二尺自之得积一十三亿二千二百四十六万七千九百零四尺内积一十二亿九千六百万尺为田三十六万亩余积二千六百四十六万七千九百零四尺得洫涂沟畛遂径共七千三百五十二亩一分九厘五毫二<br />
<br />
<br />
<br />
<br />
<br />
<br />
<br />
<br />
　　小司徒四县为都<br />
　　都方四十里一千六百井一万四千四百夫<br />
　　面方四十里为都一都之田面方七万二千尺加洫涂沟畛遂径六百八十八尺共面方七万二千六百八十八尺自之得积五十二亿八千三百五十四万五千三百四十四尺<br />
　　内积五十一亿八千四百万尺为田一百四十四万亩余积九千九百五十四万五千三百四十四尺得洫涂沟畛遂径共二万七千六百五十一亩四分八厘四毫一六<br />
<br />
<br />
<br />
<br />
<br />
<br />
<子部,农家类,钦定授时通考,卷十三><br />
　　遂人千夫有浍浍上有道<br />
　　匠人方百里为同同间广二防深二仞谓之浍専达于川<br />
　　同方百里同中容四都方八十里出田税沿边十里治浍四甸为县四登于同同方八十里旁加十里故方百里同之八十里开方计之八八六十四成六千四百井五万七千六百夫出税旁加十里通廉隅三十六成三千六百井三万二千四百夫治浍<br />
　　浍达于川川者大水通流非人力所治<br />
　　道广二防<br />
　　井田之制备于一同<br />
　　一同之田面方一十八万尺加浍道六十四尺洫涂一百四十四尺沟畛七百二十尺遂径八百尺共得面方一千七百二十八尺六而一得三万零二百八十八步自之得积九亿一千七百三十六万二千九百四十四步以亩法积百步而一得九百一十七万三千六百二十九亩四分四厘内六十四成积五亿七千六百万步为田五百七十六万亩廉隅三十六成积三亿二千四百万步为田三百二十四万亩共得出税田九百万亩浍道洫涂沟畛遂径共一十七万三千六百二十九亩四分四厘<br />
　　若以面方一十八万一千七百二十八尺自之得积尺三百三十亿零二千五百零六万五千九百八十四尺以亩法三千六百尺而一得田数与前术同今时浙尺八寸当古一尺六尺为步二百四十步为亩算得田二百四十四万六千三百零一亩一分八厘四毫牙尺六寸四分当古一尺五尺为步二百四十步为亩算得田二百二十五万四千五百一十一亩一分七厘一毫一丝七忽<br />
　　古之九百万今浙尺二百四十万亩今牙尺二百二十一万一千八百四十亩<br />
　　古之浍道等十七万三千六百二十九亩四分四厘今浙尺四万六千三百零一亩一分八厘四毫今牙尺四万二千六百七十一亩一分七厘一毫一丝七忽<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷十三<br />
　　钦定四库全书<br />
　　钦定授时通考卷十四<br />
　　土宜<br />
　　田制图説下<br />
　　农桑通诀田制篇器非农不作田非器不成周礼遂人凡治野以土宜教甿稼穑而后以时器劝甿命篇之义遵所自也夫禹别九州其田壤之法固多不同而稷教五谷则树艺之方亦随以异故皆以人力器用所成者书之各有科等用列诸篇之右<br />
　　田制各图説<br />
　　区田<br />
　　围田<br />
　　架田<br />
　　柜田<br />
　　梯田<br />
　　涂田<br />
　　沙田<br />
　　圃田<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农桑通诀按旧説区田地一亩濶一十五步毎步五尺计七十五尺每一行占地一尺五寸该分五十行长一十六步计八十尺每行一尺五寸该分五十四行长濶相乘通二千七百区空一行种于所种行内隔一区种一区除隔空外可种六百七十五区每区深一尺用熟粪一升与区土相和布谷匀覆以手按实令土种相着苗出看稀稠存留锄不厌频旱则浇灌结子时锄土深壅其根以防大风揺摆古人依此布种每区收谷一斗每亩可收六十六石今人学种可减半计【徐光启曰当考古今度量】又防考泛胜之书及务本书谓汤有七年之旱伊尹作为区田教民粪种负水浇稼诸山陵倾阪及田丘城上皆可为之其区当于闲时旋旋掘下正月种春大麦二三月种山药芋子三四月种粟及大小豆八月种二麦豌豆节次为之不可贪多夫俭丰不常天之道也故君子贵思患而预防之如向年壬辰戊戌饥歉之际但依此法种之皆免饥殍此已试之明效也窃谓古人区种之法本为御旱济时如山郡地土高仰歳岁如此种蓺则可常熟惟近家濒水为上其种不必牛犁但鍫镢垦斸又便贫难大率一家五口可种一亩已自足食家口多者随数增加男子兼作妇人童稚量力分工定为课业各务精勤若粪治得法沃灌以时人力既到则地利自饶虽遇灾不能损耗用省而功倍田少而收多全家岁计指期可必实救贫之捷法备荒之要务也<br />
　　农政全书按贾思勰曰区田以粪气为美非必须良田也诸山陵近邑高危倾阪及丘城上皆可为区田区田不耕旁地庶尽地力凡区种不先治地便荒地为之以亩为率今一亩之地长十八丈广四丈八尺当横分十八丈作十五町町间分为十四道以通人行道广一尺五寸町皆广一尺五寸长四丈八尺尺直横鉴町作沟沟一尺深亦一尺积穰于沟间相去亦一尺尝悉以一尺地积穰不相受令作二尺地以积穰种禾黍于沟间夹沟为两行去沟两边各二寸半中央相去五寸旁行相去亦五寸一沟容四十四株一亩合万五千七百五十株种禾黍令上有一寸土不可令过一寸亦不可令减一寸凡区种麦令相去二寸一行一沟容五十二株一亩凡四万五千五百五十株麦上土令厚二寸凡区种大豆令相去一尺二寸一沟容九株一亩凡六千四百八十株【禾一斗有五万一千余粒黍亦少此少讦大豆一斗一万五千余粒】区种荏令相去三尺胡麻相去一尺区种天旱常溉之一亩常收百斛上农夫区方深各六寸间相去九寸一亩三千七百区一日作千区区种粟二十粒美粪一升合土和之亩用种二升秋收区别三升粟亩收百斛丁男长女治十亩十亩收千石岁食三十六石支二十六年中农夫区方九寸深六寸相去二尺一亩千二十七区用种一升收粟五十一石一日作三百区下农夫区方九寸深六寸相去二尺一亩五百六十七区用种六升收二十八石一日作二百区【谚曰顷不比亩善谓多恶不如少善也】区中草生茇之区间草以刬刬之若以锄锄苗长不能耘之者以镰比地刈其草薉<br />
　　又兖州刺史刘仁之昔在洛阳于宅田以七十步之地域为区田收粟三十六石然则一亩之收有过百石矣少地之家所宜遵用也<br />
　　徐光启曰区收一斗亩六十六石即区田一亩可食二十许人矣葢古今斗斛絶异周礼食一豆肉饮一豆酒中人之食也孔明毎食不过数升而仲达以为食少事烦若如今斗则中人岂能顿尽孔明数升已自不少而廉颇五斗得无太多计如今之亩若斗则每亩可收数石可食两人以下耳见文学张言有粪壅法即今常种稻田亦可得谷亩二十许斛也近年中州抚院督民凿井灌田窃意远水之地自应种旱谷若凿井以为水田此令民终岁也若云救旱谷则炎天燥土一井所灌其润几何必须教民为区田家各二三亩以上一家粪肥多在其中遇旱则汲井溉之此外田亩聴人自种旱谷则丰年可以两全即遇大旱而区田所得亦足免于饥窘比于广种无收效相远矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　围田筑土作围以绕田也葢江淮之间地多薮泽或濒水不时渰没妨于耕种其有力之家度视地形筑土作堤环而不断内容顷亩千百皆为稼地后値诸将屯戌因令兵众分工起土亦仿此制故官民异属复有圩田谓叠为圩岸捍防外水与此相类虽有水旱皆可救御凡一熟余不惟本境足食又可赡及邻郡实近古之上法将来之永利<br />
<br />
<子部,农家类,钦定授时通考,卷十四><br />
　　架田架犹筏也亦名葑田集韵云葑菰草也葑亦作湗江东有葑田又淮东二广皆有之东坡请开杭之西湖状谓水涸草生渐成葑田【徐光启曰东坡所云与此异】考之农书云若深水薮泽则有葑田以木为田坵浮系水面以葑泥附木架上而种蓺之其木架田坵随水高下浮泛自不淹浸周礼所谓泽草所生种之芒种是也芒种有二义郑谓有芒之种若今黄穋谷是也一谓待芒种节过乃种今人占候夏至小满至芒种节则大水已过然后以黄穋谷种之于湖田然则有芒之种与芒种节候二义可竝用也黄穋谷自初种以至收刈不过六七十日亦以避水溢之患窃谓架田附葑泥而种既无旱暵之灾复有速收之效得置田之活法水乡无地者宜效之<br />
<br />
<br />
<br />
<子部,农家类,钦定授时通考,卷十四><br />
　　柜田筑土防田似围而小面俱置瀽穴如此形制顺置田段便于耕莳若遇水荒田制既小坚筑高峻外水难入内水则车之易涸浅浸处宜种黄穋稻【周礼谓泽草生种之芒种黄穋稻是也黄穋稻自种至收不过六十日则熟以避水溢之患】如水过泽草自生糁稗可收高涸处亦宜陆种诸物皆可济饥此救水荒之上法一名坝水溉田亦曰坝田与此名同而实异<br />
<br />
<br />
<br />
<br />
<br />
<br />
<br />
<br />
<br />
<br />
　　梯田谓梯山为田也夫山多地少之处除磊石及峭壁例同不毛其余所在土山下自横麓上至危颠一体之间裁作重磴即可种蓺如土石相半则必叠石相次包土成田又有山势峻极不可展足播植之际人则伛偻蚁沿而上耨土而种蹑坎而耘此山田不等自下登陟俱若梯磴故总曰梯田上有水源则可种秫秔如止陆种亦宜粟麦葢田尽而地地尽而山山乡细民必求垦佃犹胜禾稼其人力所至雨露所养不无少获然力田至此未免艰食又复租税随之良可悯也<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷十四><br />
　　涂田书云淮海惟州厥土惟涂泥夫低水种皆须涂泥然濒海之地复有此等田法其潮水所泥沙泥积于岛屿或垫溺盘曲其顷亩多少不等上有咸草丛生候有潮来渐惹涂泥初种水稗斥卤既尽可为稼田所谓泻斥卤兮生稻梁盈边海防筑壁或树立桩橛以抵潮汛田边开沟以注雨潦旱则灌溉谓之甜水沟其稼收比常田利可十倍民多以为永业又中土大河之侧及淮湾水滙之地与所在陂泽之曲凡潢污互壅积泥滓退皆成淤滩亦可种蓺秋后泥干地裂布扫麦种于上其所收比淤田之效也夫涂田淤田各因潮涨而成以地法观之虽若不同其收获之利则无异也<br />
<br />
<br />
<br />
<br />
<br />
<子部,农家类,钦定授时通考,卷十四><br />
<br />
<br />
<br />
<br />
<br />
<br />
<br />
<br />
　　沙田南方江淮间沙淤之田也或滨大江或峙中洲四围芦苇骈密以防堤岸其地常润泽可保丰熟普为塍埂可种稻秫间为聚落可蓺桑麻或中贯湖沟旱则平溉或傍绕大港涝则泄水所以无水旱之忧故胜他田也旧所谓坍江之田废复不常故亩无常数税无定额正谓此也宋乾道年间近习梁俊彦请税沙田以助军饷既施行矣时相叶颙奏曰沙田者乃江滨出没之地水激于东则沙涨于西水激于西则沙复涨于东百姓随沙涨之东西而田焉是未可以为常也其事遂寝时论是之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　圃田种蔬果之田也周礼以场圃任园地注曰圃树果蓏之属其田缭以垣墙或限以篱堑负郭之间但得十亩足赡数口若稍远城市可倍添田数至半顷止结庐于上外周以桑课之蚕利内皆种蔬先足长生韭一二百畦时新菜二三十种惟务多取粪壤以为膏腴之本虑有天旱临水为上否则量地凿井以备灌溉地若稍广又可兼种麻苎果谷等物比之常田岁利数倍此园夫之业可以代耕至于养素之士亦可托为隐所因得供赡又有宦游家若无别墅就可栖身驻迹如汉阴之独力灌畦河阳之闲居鬻蔬亦何害于助道哉<br />
<br />
<br />
<br />
<br />
<br />
　　钦定授时通考卷十四<br />
　　钦定四库全书<br />
　　钦定授时通考卷十五<br />
　　土宜<br />
　　水利一<br />
　　书益稷决九川距四海濬畎浍距川<br />
　　传距至也决九州名川通之至海一亩之间广尺深尺曰畎方百里之间广二防深二仞曰浍畎浍深之至川亦入海<br />
　　又禹贡九川涤源九泽既陂<br />
　　传九州之川已涤除泉源无壅塞矣九州之泽已陂障无决溢矣<br />
　　诗小雅泉流既清<br />
　　传水治曰清笺召伯营谢邑通其水泉之利<br />
　　又滮池北流浸彼稻田<br />
　　传滮流貌笺池水之泽浸润稻田使之生殖丰镐之间水北流疏此诗周人所作则此池是周地之水文王有声笺云丰在丰水西镐在丰水东则丰镐之间惟丰水耳此池在丰水之左右其地污下引丰以漑灌故言浸彼稻田也池水当得停而亦言北流者以池上引丰水亦北流浸灌既讫又决而入丰亦为北流<br />
　　大雅观其流泉<br />
　　正义流泉所以灌溉观其浸润所及欲民择所宜而种之遂浸润而耕之所以利民富国故公刘殷勤审之也<br />
　　周礼夏官职方氏东南曰州其泽薮曰具区其川三江其浸五湖<br />
　　注大泽曰薮具区五湖在吴南浸可以为陂灌溉者疏谓灌溉稻田者也三江者江东行至州入彭蠡复分为三道入海故得有三江也<br />
　　又正南曰荆州其泽薮曰云梦其川江汉其浸颍湛注云梦在华容颍出阳城宜属豫州湛或为淮疏禹贡荆州云土梦作又又得为泽者彼注云中有平土丘水去土可为作亩之治<br />
　　又河南曰豫州其泽薮曰圃田其川荥洛其浸波溠注圃田在中牟荥兖水也出东垣入于河泆为荥荥在荥阳波读为播禹贡曰荥波既猪春秋传曰楚子除道梁溠营军临随则溠宜属荆州<br />
　　又正东曰青州其泽薮曰望诸其川淮泗其浸沂沭注沂山沂水所出在葢望诸明都也在雎阳沐出东莞淮或为睢沭或为洙疏春秋宋泽有孟诸明都即宋之孟诸<br />
　　又河东曰兖州其泽薮曰大野其川河泲其浸庐维注大野在钜野庐维当作雷雍禹贡曰雷夏既泽灉沮防同雷夏在阳城<br />

                    <br>
                        　　又正西曰雍州其泽薮曰蒲其川泾汭其浸渭洛注蒲在汧泾出泾阳汭在豳地洛出怀德或为汧蒲或为浦<br />
　　又东北曰幽州其泽薮曰貕养其川河泲其浸菑时注貕养在长广菑出莱芜时出般阳<br />
　　又河内曰冀州其泽薮曰杨纡其川漳其浸汾潞注杨纡未闻漳出长子汾出汾阳潞出归德<br />
　　又正北曰并州其泽薮曰昭余祁其川虖池呕夷其浸涞易<br />
　　注昭余祁在邬虖池出卤城呕夷出平舒涞出广昌易出故安<br />
　　左传襄公三十年田有封洫<br />
　　注封疆也洫沟也<br />
　　公羊传庄公九年冬浚洙洙者何水也浚之者何深之也<br />
　　注以言浚也本非人工所为疏畎浍之属是人功为之也<br />
　　又僖公三年桓公曰无障谷<br />
　　注无障断川谷専水利也水注川曰谿注谿曰谷疏水出于山入于川为谿水朝属曰谷<br />
　　管子水有大小又有远近水之出于山而流入于海者命曰经水水别于他水入于大水及海者命曰枝水山之沟一有水一毋水者命曰谷水水之出于他水沟流于大水及海者命曰川水出地而不流者命曰渊水此五水者因其利而往之可也因而扼之可也<br />
　　又令甲士作隄大水之傍大其下小其上随水而行地有不生草者必为之囊大者为之隄小者为之防夹水四道禾稼不伤岁埤增之树以荆棘以固其地杂之以栢杨以备决水民得其饶是谓流膏<br />
　　史记滑稽传魏文侯时西门豹为邺令发民凿十二渠引河水灌田田皆溉当其时民烦苦不欲豹曰民可与乐成难以虑始期令父老子孙思我至今皆得水利民以给足<br />
　　汉书沟洫志蜀守李氷凿离避沬水之害穿二江成都中皆可行舟有余则用溉百姓飨其利<br />
　　又史起为邺令引漳水溉邺以富魏之河内民歌之曰邺有贤令兮为史公决漳兮灌邺旁终古舄卤兮生稻粱<br />
　　又郑国凿泾水自中山西邸瓠口为渠竝北山东注洛三百余里渠成而用溉注塡阏之水溉斥卤之地四万余顷收皆亩一钟于是关中为沃野无凶年秦以富强因名曰郑国渠<br />
　　又郑当时言引渭穿渠起长安旁南山下至河三百余里径易度漕渠下民田万余顷可得以溉穿渠三岁而通漕大便利民颇得溉<br />
　　又严熊言临晋民愿穿洛以溉重泉以东万余顷可令亩十石于是穿渠自征引洛水至商颜下乃凿井深者四十余丈井下相通行水以絶商颜东至山领十余里间井渠之生自此始穿得龙骨故名曰龙首渠<br />
　　又倪寛为左内史奏请穿凿六辅渠以益溉郑国旁高卬田<br />
　　又赵大夫白公复奏穿渠引泾水首起谷口尾入栎阳注渭中袤二百里溉田四千五百余顷因名曰白渠民得其饶歌之曰田于何所池阳谷口郑国在前白渠起后举臿为云决渠为雨泾水一石其泥数斗且溉且粪长我禾黍衣食京师亿万之口<br />
　　通典汉文帝以文翁为蜀郡太守穿煎溲口溉灌田千七百顷人获其饶<br />
　　汉书循吏传召信臣为南阳太守行视郡中泉水开通沟渎起水门提阏凡数十处以广溉灌岁岁增加多至三万顷民得其利畜积有余信臣为民作均水约束刻石立于田畔以防分争吏民亲爱信臣号之曰召父后汉书杜诗传诗迁南阳太守修治陂池广拓土田郡内比室殷足时人方于召信臣故南阳为之謡曰前有召父后有杜母<br />
　　又邓晨传晨为汝南太守兴鸿郤陂数千顷田汝土以殷<br />
　　又循吏传王景为庐江太守郡界有楚相孙叔敖所起芍陂稻田景乃驱率吏民修起荒芜垦辟倍多境内丰给<br />
　　又何敞传敞迁汝南太守修理鲖阳旧渠百姓赖其利垦田增三万余顷吏人共刻石颂敞功德<br />
　　通典马臻为会稽太守始立镜湖筑塘周回三百十里灌田九千余顷人获其利<br />
　　三国魏志郑浑传浑迁阳平沛郡二太守郡界下湿患水涝浑于萧相二县界兴陂遏开稻田郡人皆以为不便浑曰地势洿下宜溉灌终有鱼稻经久之利此丰民之本也遂躬率吏民兴立功夫一冬间皆成比年大收顷亩岁增租入倍常民赖其利刻石颂之号曰郑陂又刘馥传太祖表馥州刺史移治合肥兴治芍陂及茹陂七门吴塘诸堨以溉稻田官民有蓄子靖都督河北诸军事修广戾渠陵大堨水溉灌蓟南北三更种稻边民便之<br />
　　又王基传基言江陵有沮漳二水溉灌膏腴之田以千数安陆左右陂池沃衍宜水陆竝农以实军资<br />
　　又徐邈传邈为凉州刺史广开水田募贫民佃之晋书食货志魏皇甫隆为敦煌太守敦煌俗不使耧犁及不知用水人牛功力既费而收谷更少隆到乃教作耧犁及溉灌岁终率计所省庸力过半得谷加五西方以丰<br />
　　又杜预言诸欲修水利者皆以火耕水耨为便非不尔也然此事施于青田草莱与百姓居相絶远者耳往者东南草创人稀故得火田之利自顷户口日增而陂堨岁决良田变生蒲苇人居沮泽之际水失宜放牧絶种树木立枯皆陂之害也陂多则土薄水浅不下润宜发明诏敇刺史二千石其汉氏旧陂旧堨及山谷私家小陂皆当修缮以积水其诸魏氏以来所造立及诸因雨决溢蒲苇马肠陂之类皆决之长吏二千石躬亲劝功诸食力之人竝一时附功令比及水冻得粗枯涸其所修功实之人皆以俾之<br />
　　又夏侯和上修新渠富寿游陂三渠凡溉田千五百顷又杜预传预拜镇南大将军都督荆州诸军事至镇修邵信臣遗迹激用滍淯诸水以浸原田万余顷分疆刻石使有定分公私同利众庶赖之<br />
　　又张闿传元帝践阼补晋陵内史时所部四县竝以旱失田闿乃立曲阿新丰塘溉田八百余顷每岁丰稔葛洪为颂<br />
　　又苻坚载记坚以关中水旱不时议依郑白故事发王侯以下及豪望富室僮三万人开泾水上源凿山起隄通渠引渎以漑冈卤之田及春而成民赖其利宋书刘义欣传义欣为荆河刺史镇夀阳时土境荒毁义欣随宜经理芍陂良田万余顷隄堰久坏夏秋常苦旱遣谘议参军殷肃循行修理有旧沟引渒水入陂伐木开榛水得通泾由是遂丰稔<br />
　　梁书夏侯防传夔为豫州刺史帅军人于苍陵立堰溉田千余顷岁收谷百余万石以充储备兼赡贫民魏书裴延儁传延儁除廷尉卿转平北将军幽州刺史范阳郡有督亢渠经五十里渔阳燕郡有故戾陵诸堰广袤三十里皆废毁多时莫能修复时水旱不调民多饥馁延儁谓疏通旧迹势必可成乃表求营造遂躬自履行相度水形随力分督未几而就溉田百万余亩为利十倍百姓赖之<br />
　　北齐书斛律金传子羡为幽州刺史导高梁水北合易京东防于潞因以灌田边储岁积转用省公私获利焉<br />
　　唐书李袭志传袭志弟袭誉擢州大都督府长史为引雷陂水筑句城塘溉田八百顷以尽地利<br />
　　又姜师度传师度徙同州刺史洛灌朝邑河西二县阏河以灌通灵陂收弃地二千顷为上田<br />
　　文献通考唐肃宗上元中于楚州古射阳湖置洪泽屯寿州置芍陂屯厥田沃大获其利<br />
　　唐书于頔传頔为湖州刺史部有湖陂异时溉田三千顷久廞废頔行县命修复隄阏岁获秔稻蒲鱼无虑万计<br />
　　又李景略传景略拜丰州刺史天德军西受降城都防御使穷塞苦寒地塉卤边户劳悴景略至凿咸应永清二渠溉田数百顷<br />
　　又李承传承累迁吏部郎中淮南西道黜陟使奏置常丰堰于楚州以御海潮溉田塉卤收常十倍<br />
　　又杜佑传佑为淮南节度使决雷陂以广灌溉斥海濒弃地为田积米至五十万斛<br />
　　又韦挺传挺曾孙武为绛州刺史凿汶水灌田万三千余顷玺书劳勉<br />
　　又李栖筠传栖筠子吉甫为淮南节度使筑富人固本二塘溉田且万顷<br />
　　又孟简传简为常州刺史州有孟渎久淤阏简治导溉田凡四千顷赐金紫<br />
　　又白居易传居易为杭州刺史始筑隄捍钱塘湖钟泄其水溉田千顷<br />
　　又崔礼传礼为河阳节度使治河内秦渠溉田千顷岁收八万斛<br />
　　又温大雅传温造为朗州刺史开复乡渠百里溉田二千顷民获其利号右史渠太和中节度河阳奏复怀州古秦渠枋口堰以溉济源河内温武陟田五千顷又循吏传韦丹为江南西道观察使筑堤捍江长十二里窦以疏涨为陂塘五百九十八所灌田万二千顷宋史食货志咸平中大理寺丞王宗旦请募民耕颍州陂塘荒地凡千五百顷部民应募者三百余户诏令未出租税免其徭役然无助于功利而汝州旧有洛阳务内园兵人种稻雍熙二年罢赋予民至是复置命京朝官専掌募民户二百余自备耕牛立团长垦地六百顷导汝水灌溉岁收二万三千石襄阳县淳河旧作隄截水入官渠溉民田三千顷宜城县蛮河溉田七百顷又有屯地三百余顷知襄州耿望请于旧地兼括荒田置营田上中下三务调夫五百筑堤堰仍集邻州兵每务二百人荆湖市牛七百分给之是岁种稻三百余顷又嘉祐中唐守赵尚寛修复汉邵信臣故陂渠遗迹溉田数万顷<br />
　　又何承矩知雄州言宜因积蓄为陂塘大作稻田以足食闽人黄懋亦上书言河北州军多陂塘引水溉田省功易就三五年间公私必大获利诏承矩按视还奏如懋言遂于雄莫霸州平戎顺安等军兴堰六百里置斗门引淀水灌溉初年种稻值霜不成懋以江东早稻七月即熟取其种课令种之是岁八月稻熟初承矩建议阻之者颇众至是承矩载稻穗数车遣使送阙下议者乃息而莞蒲蜃蛤之饶民赖其利<br />
　　又郑戬传戬以资政殿学士知杭州钱塘湖溉民田数十顷钱氏置清军以疏淤塡水患既纳国后不复治葑土堙塞为豪族僧坊所占冒湖水益狭戬发属县丁夫数万辟之民赖其利事闻诏本郡岁治如戬法又谢绛传绛知邓州距州百二十里有美阳堰引湍水溉公田水来远利不及民滨堰筑新土为防俗谓之墩者大小又十数岁数坏輙调民增筑奸人蓄薪茭以时其急往往盗决堰墩百姓苦之绛按邵信臣六门堰故迹距城三里壅水注钳庐陂溉田至三万顷请修复之可罢州人岁役以水与民<br />
　　续文献通考元祐中长乐县令袁正规以十七都之田洼下岁被渰没遂开卓道后山为港以泄其水注之海又凿林防庄前之山为渠注之江民德之因请名曰袁公港正规辞曰此天子之功也遂名之曰元祐港又郎简筑名塘陂竝江为之蓄河头水溉田种五百余石又修天宝陂溉田种千余石<br />
　　又范洪知鄞县葺堰埭百余决导潴积在常熟疏金泾鹤渎二浦溉田千顷<br />
　　又李禹卿通判苏州堤太湖八十里为渠运蓄水溉田千余顷<br />
　　又徐防通判时东南大水衋周视尽得水利旧迹筑石塘九十里建桥十八所复良田数十万亩<br />
　　又陈偁为罗源令凿渠以溉民田民蒙其惠因号曰永利渠<br />
　　又曾有开知确山县兴修废陂溉田数千顷<br />
　　又朱定权闽县时开濬负城河浦百七十六计二万一千九百七十四丈均用民力凡八万九千溉田三千六百余顷<br />
　　又赵抃以崇安多水叠石为堤以遏其冲又开除湾陂分西来之流由石雄以入于县又从县西凿陂于星阳溉田甚广人怀其惠久而不忘因取其諡名清献陂又刘谔知兴化军创立太平陂引荻芦溪水溉田七百顷<br />
　　又韩正彦知昆山创石隄疏斗门作塘七十里以达于郡得膏腴数百顷<br />
　　范文正公集上吕相公竝呈中丞咨目姑苏四郊略平窊而为湖者十之二三西南之泽尤大谓之太湖纳数郡之水湖东一濬入于海谓之松江积雨之时湖溢而江壅横没诸邑虽北压子江而东抵巨浸河渠至多堙塞已久莫能分其势矣惟松江退落漫流始下或一岁之水久而未耗来年暑雨复为沴焉人必荐饥可不经画今疏导者不惟使东南入于松江又使西北入于子江之于海也其利在此或曰江水已高不纳此流某谓不然江海所以为百谷王者以其下之岂独不下于此耶江流或高则必滔滔旁来岂复姑苏之有乎矧今开亩之处下流不息亦明騐矣或曰日有潮来水安得下某谓不然大江长淮无不潮也来之时刻少退之时刻多故大江长淮防天下之水毕能归于海也或曰沙因潮至数年复塞岂人力之可支某谓不然新导之河必设诸闸常时扄之御其潮来沙不能塞也毎春理其闸外工减数倍矣旱岁亦扄之驻水灌田可救熯涸之灾岁则启之疏积水之患或谓开亩之役重劳民力某谓不然东南之田所植惟稻大水一至秋无他望灾沴之后必有疾疫乘其羸败十不救一谓之天灾实由饥耳或谓力役之际大费军食某谓不然姑苏岁纳苖米三十四万斛官司之籴又不下数十百万斛去秋蠲放者三十万官司之籴无复有焉如丰穰之岁春役万人人食三升一月而罢用米九千石耳荒歉之岁日食五升召民为役而赈济一月而罢用米万五千石耳量此之出较彼之入孰为费军食哉或谓陂泽之田动成弥导川而无益也某谓不然吴中之田非水不植减之使浅则可播种非决而涸之然后为功也昨开五河泄去积水今岁和平秋望七八积而未去犹有二三未能播种复请增理数道以分其流使不停壅纵遇大水其去必速而无来岁之患矣又松江一曲号曰盘龙父老传云出水尤利如总数道而开之灾必大减苏秀间有秋之半利已大矣畎浍之事职在郡县不时开导刺史县令之职也然今之所兴作横议先至非朝廷主之则无功有毁也守土之人恐无建事之意矣苏常湖秀膏腴千里国之仓庾也浙漕之任及数郡之守宜择精心尽力之吏不可以防常资格而授之恐功力不至重为朝廷之忧且失东南之利也<br />
　　宋史苗时中传时中主宁陵簿邑有古河久湮请开导以灌田为利甚溥人谓之苖公河<br />
　　又孙觉传觉知广德军徙湖州松江隄没水为民患觉易以石高丈余长百里隄下化为田<br />
　　又杨伋传伋主管开封府界常平权都水丞与侯叔献行汴水淤田法遂酾汴流涨以溉西部瘠土皆为良田<br />
　　续文献通考长乐滨海山浅而泉微故潴防独多大者为湖次为坡为圳垾海而成者为塘次为堰毋虑百五十余所每岁蓄溪涧虽不泄涓滴亦不足用必时雨滂防乃或沾洽及农事毕则皆为无用之地以是狡民或侵或请民失其利建炎初县令陈可大修塘捍陂湖至九年县令徐謩复延耆老讲究水利为斗门及湖塘陂堰百四所溉田凡二千八十三顷又筑大塘基方广二十余丈两旁抵海长一千五十丈沟港共长三千七百丈潴福清界水溉田种千石<br />
　　宋史食货志绍兴五年江东帅臣李光言明越之境皆有陂湖大抵湖高于田田又高于江海旱则放湖水溉田涝则决田水入海故无水旱之灾本朝庆厯嘉祐间始有盗湖为田者其禁甚严政和以来创为应奉始废湖为田自是两州之民岁被水旱之患余姚上虞每县收租不过数千斛而所失民田常赋动以万计莫若先罢两邑湖田其会稽之鉴湖鄞之广德湖萧山之湘湖等处尚多望诏漕臣尽废之其江东西圩田苏秀围田令监司守令条上于是诏诸路漕臣议之其后议者虽称合废竟仍其旧<br />

                    <br>
                        　　又绍兴十六年知袁州张成已言江西良田多占山冈望委守令讲陂塘灌溉之利其后比部员外郎李咏言淮西高原处旧有陂塘请给银米以时修濬知江阴军蒋及祖亦请濬治本军五卸沟以泄水修复横河支渠以溉旱乃竝诏诸路常平司行之每季以施行闻又绍兴二十三年谏议大夫史才言浙西民田最广而平时无甚害者太湖之利也近年濒湖之地多为兵卒侵据累土增高长堤弥望名曰坝田旱则据之以溉而民田不沾其利涝则远近泛滥不得入湖而民田尽没望尽复太湖旧迹使军民各安田畴均利<br />
　　又绍兴二十四年大理寺丞周环言临安平江湖秀四州下田多为积水所浸缘溪山诸水并归太湖自太湖分二东南一由松江入于海东北一由诸浦注之江其松江泄水惟白茅一浦最大今泥沙淤塞宜决浦故道俾水势分流畅实四州无穷之利<br />
　　又绍兴二十八年两浙转运副使赵子防知平江府蒋灿言太湖者数川之巨浸而独泄以松江之一川宜其势有所不逮是以昔人以常熟之北开二十四浦疏而导之江又于昆山之东开一十二浦分而纳之海三十六浦后为潮汐沙积而开江之卒亦废于是民田有淹没之患天圣间臣张纶尝于常熟昆山各开众浦景祐间郡守范仲淹亦亲至海浦濬开五河政和间提举官赵霖复尝开濬今诸浦湮塞又非前比计用工三百三十余万钱三十三万余缗米十万余斛于是诏监察御史任古复视之既而古至平江言常熟五浦通江诚便若依所请以五千功月余可毕诏以激赏库钱平江府上供米如数给之<br />
　　续文献通考绍兴中王信知绍兴府山阴境有獠湖四环皆田岁苦淫信创斗门导停潴注之海筑十一坝化滙浸为上腴民绘像祀之更其名曰王公湖宋史印崈传崈知秀州华亭县捍海堰废且百年咸潮岁大入坏竝海田苏州皆被其害崈至海口访遗址已沦没乃奏创筑三月堰成三州泻卤复为良田<br />
　　文献通考乾道七年四川宣抚使王炎奏兴元府山河堰溉南郑褒城田九十三万三千亩有奇诏奬谕又淳熙二年淮东总领钱良臣奏修复镇江府练湖凡七十二源灌田百余万亩从之<br />
　　续文献通考淳熙中赵汝愚知福州州旧有湖溉民田数万亩后豪滑湮塞为田遇旱则西北一带高田无从得水遇涝则东南一带沦为巨浸汝愚因请开濬悉复其旧<br />
　　又嘉定间漳州倅郑焕浚渠溉田郡人立石刻曰郑公渠<br />
　　又赵师缙为漳浦令凿西湖筑岸创立水门时其蓄泄以溉民田周围五百一十五丈<br />
　　又赵善嵩知连江县询知南墥水利可以溉田遂伐石为斗门民歌之<br />
　　又制师颜颐仲浚定海西市抵鄞桃花渡边六十里故河尽复广五丈深一丈二尺灌溉田畴民蒙其利又嘉定十七年衞泾奏言国家承平之时京师粟多出东南而江浙居其大半中兴以来浙西遂为畿甸尤所仰给岁获丰穰霑及旁路葢平畴沃壤绵亘阡陌有江湖潴泄之利焉大抵二浙地势高下相类湖高于田田又高于江海水少则汲湖水以溉田水多则泄田水由江而入海惟潴泄两得其便故无水旱之忧而皆膏腴之地自绍兴末年因军中侵夺濒湖水荡工力易办创置堤埂号为坝田民田已被其害而犹未至甚者潴水之地尚多也隆兴乾道之后豪宗大姓相继迭出广包强占无岁无之陂湖之利日朘月削已亡防何而所在围田则徧满矣以臣耳目所接三十年间昔之曰江曰湖曰草荡者今皆田也夫陂湖之水自常情观之似若无用由农事言之则为甚急陂湖广衍则潴蓄必多遇旱可以灌溉江流深浚则通泄必快遇水不至泛溢傥潴水之地或至狭隘则容受必少旱即易涸立见焦枯水源既壅而江流填淤则疏泄甚难水即易盈荡为巨浸事之利害岂不较然易知州县监司所当禁戢然围田者无非形势之家其语言气力足以淩驾官府而在位者毎重举事而乐因循故上下相蒙恬不知怪而围田之害深矣议者又曰围田既广则增租亦多其于邦计不为无补殊不思缘江竝湖民间良田何啻数千百顷皆异时之无水旱者围田一兴修筑塍岸水所由出入之路顿至隔絶稍觉旱干则占据上流独擅灌溉之利民田坐视无从取水逮至水溢则顺流疏决复以民田为壑设若围田侥幸一稔增租所入有防而当岁倍收之田小有水旱反为荒土常赋所损可胜计哉所谓增租既不系省额州县得以移用徒资贪黩之吏耳此其轻重得失又不待智者而后辨也<br />
　　金史食货志泰和八年七月诏诸路按察司规画水田部官谓水田之利甚大沿河通作渠如平阳掘井种田俱可灌溉比年邳沂近河布种豆麦无水则凿井灌之计六百余顷比之陆田所收数倍以此较之他境无不可行者遂令转运司因出计防就令审察若诸路按察司因劝农可按问开河或掘井如何为便规画具申以俟兴作<br />
　　又兴定五年南阳令李国瑞创开水田四百余顷诏陞职二等仍录其最状徧谕诸道<br />
　　元史成宗本纪大德八年五月壬申中书省臣言吴江松江实海口故道潮水久淤凡湮塞良田百有余里况海运亦由是而出宜于租户役万五千人濬治岁免租八十五石仍设行都水监以董其成从之<br />
　　又脱脱言京畿近水地召募江南人耕种岁可收粟麦百万余石不烦海运京师足食从之于是西至西山南至保定河间北抵檀顺东至迁民镇凡系官地及原管各处屯田悉从分司农司立法佃种合用工价牛具农器谷种给钞五百万锭命悟良哈台乌古孙良祯竝为大司农卿又于江南召募能种水田及修筑围堰之人各一千名为农师降空名添设职事敇牒十二道募农民一百名者授正九品二百名正八品三百名从七品就令管领所募之人所募农夫每名给钞十锭由是岁乃大稔<br />
　　又良吏传谭澄为交城令有文谷水分溉交城田有帅専其利而堰之澄令决水均其利于民擢怀孟路总管岁旱令民凿唐温渠引沁水以溉田<br />
　　又张文谦传文谦以中书左丞行省西夏中兴等路浚唐来汉延二渠溉田十数万顷民防其利<br />
　　续文献通考元至大初江浙行省督治围田合修陂塘围岸沟渠晓谕农家须要依法修置遇旱车水浇救遇涝泄水通流防集行都水监官李都水讲究得修浚之际田主出粮佃户出力系官围田若无总佃贫穷无力不能修浚者量其所须官为借贷收成日抵数还官事有成效劝农官拟陞赏奏闻失悮者治罪其抛荒积水田土多因租额太重无人承佃劝谕当乡富上人户自备工本修筑塍围聴本户佃种为主抛荒官田止纳原租初年免征次惟半而三甫全积荒则三年后第依民田输税诸人不得争夺及照到前庸田司五等围岸体式以水为平平者为第一等高七尺五寸底濶一丈面濶五尺田高一尺为第二等高六尺五寸底濶九尺面濶四尺五寸田高二尺为第三等高五尺五寸底濶八尺面濶四尺田高三尺为第四等高四尺五寸底濶七尺面濶五尺五寸田高四尺为第五等止添备水高三尺底濶六尺面濶三尺若山水原落围岸迫近诸湖去处自愿增者聴<br />
　　元史郭守敬传中统三年张文谦荐守敬习水利巧思絶人世祖召见陈水利六事其一中都旧河东至通州引玉泉水以通舟岁可省雇车钱六万缗通州以南于蔺榆河口径直开引由蒙村跳梁务至杨村还河以避浮鸡汹盘浅风浪远转之患其二顺德达泉引入城中分为三渠灌城东地其三顺德澧河东至古任城失其故道没民田千三百余顷此水开修成河其田即可耕种自小王村径滹沱合入御河通行舟栰其四磁州东北漳二水合流处引水由阳邯郸洺州永平下经鸡泽合入澧河可灌田三千余顷其五怀孟沁河虽浇灌犹有漏堰余水东与丹河余水相合引东流至武陟县北合入御河可灌田二千余顷其六黄河自孟州西开引少分一渠经由新旧孟州中间顺河古岸下至温县南复入大河其间亦可灌田二千余顷授提举诸路河渠加授银符副河渠使先是古渠在中兴者一名唐来其长四百里一名汉延长二百五十里他州正渠十皆长二百里支渠大小六十八灌田九万余顷废坏淤浅守敬更立牐堰皆复其旧授都水少监守敬言舟自中兴沿河四昼夜至东胜可通运及见查洎兀郎海古渠甚多宜加修理又言金时自燕京之西麻峪村分引芦沟一支东流穿西山而出是谓金口其水自金口以东燕京以北灌田若干顷其利不可胜计兵兴以来典守者惧有所失因以大石塞之今若按视故迹使水得东流上可以致西山之利下可以广京畿之漕又言当于金口西预开减水口西南还大河令其深广以防涨水突入之患伯颜南征议立水站命守敬行视河北山东可通舟者自陵州至大名又自济州至沛县又南至吕梁又自东平至纲城又自东平清河逾黄河古道至与御河相接又自衞州御河至东平又自东平西南水泊至御河乃得济州大名东平泗汶与御河相通形势为图奏之有言滦河自永平挽舟逾山而上可至开平有言泸沟自麻峪可至防麻林朝廷遣守敬相视滦河不可行泸沟舟亦不通守敬因陈水利十有一事其大都运粮河不用一亩泉旧原别引北山白浮泉水西折而南经瓮山泊自西水门入城环滙于积水潭复东折而南出南水门合入旧运粮河每十里置一牐比至通州凡为牐七距牐里许上重置斗门互为提阏以通舟止水帝览奏喜复置都水监俾守敬领之命丞相以下皆亲操畚牐倡工待守敬指授而后行事置牐之处往往于地中偶值旧时甎木时人为之感服船既通行公私省便名曰通惠河守敬又言于澄清牐稍东引与北坝河接且立牐丽正门西令舟楫得环城往来志不就而罢大德二年召守敬至上都议开铁幡竿渠守敬奏山水频年暴下非大为渠堰广五十七步不可执政吝于工费以其言为过缩其广三之一明年大雨山水注下渠不能容漂没人畜成宗谓宰臣曰郭太史神人也守敬在西夏常挽舟遡流而上究所谓河源者又尝自孟门以东循黄河故道纵广数百里间各为测量地平或可以分杀河势或可以灌溉田土具有图志又尝以海面较京师至汴梁地形高下之差谓汴梁之水去海甚远其流峻急而京师之水去海至近其流且缓其言信而有征此水利之学其不可及者也<br />
　　又虞集传泰定中集为翰林直学士进言曰京师之东濒海数千里北极海南滨青齐萑苇之场也海潮日至淤为沃壤用浙人之法筑堤捍水为田聴富民欲得官者合其众分受以地官定其畔以为限能以万夫耕者授以万夫之田为万夫之长千夫百夫亦如之察其惰者而易之三年后视其成以地之高下定额以次渐征之五年有积蓄命以官就所储给以禄十年不废得以世袭如军官之法<br />
　　任仁发水利集议者曰古者吴淞江狭处尚二里余犹不能吞受太湖之水于是添浚三十六浦以佐之且后时有渰没田畴之患今所开江二十五丈置闸十座其能去水防何其利则未知也答曰所开江身二十五丈置闸十座每闸阔二丈五尺可以泄水二十五丈吴淞江缘潮水往来之故也古人论泄水之法极详范文正公曰三分其时损居二焉谓如一日十二时昼夜两潮四时辰潮涨八时辰潮落所设之闸昼夜皆去水之时也所以终江面二里之寛不如十闸之功也况今东南有上海浦泄放淀山湖三泖之水东则刘家港耿泾疏通昆承等湖之水吴淞江置闸十座以居其中潮平则闭闸而拒之潮退则开闸以放之滔滔不絶势若建瓴直趋于海实疏通潴水之上策也与古三江其势相埒若夫时水虽太湖汪洋弥漫其涸亦可待矣旱则闭闸潴水以灌溉乃一举两得其利也议者曰吴淞江自古无闸今置之非也何不开濶疏通使江复故道一任潮水往来岂不便易答曰治水之法先度地形之高下次审水势之往来并追源泝流各顺其性古人谓水归深源又曰沙泥随潮而来清水荡涤而去今所往上海刘家港等处水深数丈今所开之河止二丈五尺若不置闸以限潮沙则浑潮卷沙而来清水归深源而去新开江道水性不顺兼以河沙约住河泥不数月间必复浅塞前工俱废故闸不可不置也范文正公曰新导之河必设诸闸正此谓也若欲再复吴淞江之故道须候诸闸启闭流深众水归源其汹涌之势孰得而制禁当于此诸闸都闭挑开一处堰坝任潮水往来借清水力东冲而洪自复成江矣考工记曰善沟水者水齧之之谓也议者曰吴淞江前时流通今日何为而塞岂非海变桑田之説黄河日走千里非人力所可为者欤答曰东坡有言若要吴淞江不塞吴江一县人民可尽徙于他处庶使上流寛泻清水力盛沙泥自不能积何致有堙塞之患哉归附之后将太湖东岸水出去处或钉木为栅或用土草为堰或筑狭河身为桥置为驿路及有湖泖港防又虑私盐船往来多行塞断所以水脉不通清水日弱浑潮日盛沙泥日积而吴淞江日就淤塞今日江势正与东坡所见合如曰海变桑田黄河奔一时之谓则圣人手足胼胝尽力沟洫皆虚言也圣人岂欺吾哉所当尽人力而为可见也议者曰钱氏有国一百有余年止长盈年间一次水灾亡宋南渡一百五十余年止景定间一二次水灾今则一二年或三四年水灾频仍其故何也答曰钱氏有国亡宋南渡全借苏湖常秀数郡所产之米以为军国之计当时尽心经理使高田低田各有制水之法其间水利当兴水害当除合役居民不以繁难合用钱粮不吝浩大又使名卿重臣専董其事富豪上户美言不能乱其法财货不能动其心凡利害之端可以兴除者莫不备举又复七里为一纵浦十里为一横塘田连阡陌位位相承悉为膏腴之产设有水患人力未尝不尽遂使二三百年之间水患罕见国朝四海一统人才毕集擢居重任者或未知风土之所宜也以为浙西地土水利与诸处同一例任地之高下任天之水旱所以一二年间水灾频仍皆不谙风土之同异故也议者曰苏州地势低与江水平故曰平江故称泽国其地不可作田必然之理也今欲围筑硬岸亦逆土之性耳答曰晋宋以降仓廪所积悉仰给于浙西水田之利故曰苏湖熟天下足若谓地势高下不可作田以为必然之理此诚无用之论也浙西之地低于天下而苏湖又低于浙西淀山湖又低于苏州此低之又低者也彼中富户数千家于中每岁种植菱芦埋钉桩笆委埋封土围筑硬岸岂非逆土之性何为今日尽成膏腴之田此明效之騐不可掩也既是淀山最低之湖经理尚可以作田却説已成之田不可作田天下宁有是理也议者曰水旱天时非人力所可胜自来讨究浙西治水之法终无寸成答曰浙西水利明白易晓特行之不得其要何谓无成大抵治水之法其事有三浚河港必深泻筑围防必高厚置闸窦必多广设遇水旱有河泄泻隄防而乘除之自然不能为害【河港泄泻围防隄防闸窦乘除】倘有人力不至而一切委数于天天下宁有丰年也东坡有言浙西水旱此谓人事不修之积非时之数今之谓也昔范文正公亲开海浦时议者阻之公鋭意完具排浮议疏浚横数年大稔乃谓终无寸利为是説者皆聴受富家驱使而妄为无稽之言也议者曰吴淞江开之后自合浙西永无水害何为大德十年自济以南直至浙西有水害甚深答曰且体比年浙西所收子粒分数比之淮北数几十倍皆吴淞江三闸并诸坝口出放涝水之力以未开吴淞江之前大德七年亦遭水害所收子粒分数比大德十年不及三分之一以此论之则水监岂为无功天灾流行水淹为害人力之所致不见备御隄防之若除一分之害则享一分之利谓当永无水害乃不近人情之论为执政者不当便聴其言不察是否乃直谓无功而輙罢之正如咽喉噎而废食也况自归附以来二三十年所积之病岂半年工役之所能尽哉议者曰行都水监既是有益衙门何谓众口一辞皆谓无益而明议罢之答曰民可使由之不可使知之事之利害久而复明非高识远见熟于世务通于水利者安知有久远无穷之利彼愚民无知但见一时工夫之繁豪民肆奸有吝供输募夫之费所以百般阻挠但为无益以败事殊不知浙西有数等之水拯治方畧皆不相同非専司不能尽力责其成功使水监衙门眞如无事古之有国者亦废而不举久矣何为周汉唐宋之世未尝一日不用心尽力经营水利之事列之史传代不乏人故谚曰水利通民力松斯言信矣并浙西水利低下之地不须水监拯治即今中原高阜之乡安用水监河道司为哉然则高阜之处水监既不可缺而低下之处乃谓不必置立何不思之甚也议者曰水利不可不修今陇西唐宋二渠止是责于有司疏浚田禾有收民便不扰浙西水利与陇西一体责之有司兼管岂不便哉答曰陇西唐宋二渠长湖水也浚成深渠水自下流何难拯治浙西地面有江海河浦湖泖荡漾谿涧沟渠汊泾浜漕溇等名水有长流活水潴定死水往来潮水泉石迸水霖淫雨水风决涨水潮泥浑水南来交水风潮贼水海啸淫水等名水名既异则拯治方畧亦殊岂可以唐宋二渠长流水例之哉畧举浙西治水防堰坝水函石仓石囤蘧除土帚刺子水管铜轮铁筢木锨木井木水匝水车风车手戽桔橰等器【插窦碶斗门】陇西未必有也今设为此策乃不知地理之人如醯鸡井蛙岂足与议远大之事宋贤如范文正公苏文忠公朱文公王荆公皆命世大儒经纶天下之大材尚各各建策设官置兵尽力经营水利之事不令有司兼管必有所见而为之当时有司兼管何往而不败事为是説者未必长于苏范诸公之议也况浙西地形高下水旱不均古人有言东州之官莫问西州之利或利于此必害于彼便有彼疆我界之分若无水监通行管领一体整治何能用心协力于均水利也哉<br />

                    <br>
                        　　元史郑鼎传鼎为平阳路总管导汾水溉民田千余顷续文献通考赵志除长葛县邑地卑湿累岁不登志相其宜使为水田旱则决潩水灌之民获其利<br />
　　元史耶律伯坚传伯坚为清苑尹县西有塘水溉民田甚广势家据以为硙民以失利为诉伯坚命毁硙决其水而注之田许以溉田之余月乃得堰水置硙仍以其事闻于省部着为定例<br />
　　又张立道传立道领大司农事中书以立道熟于云南奏授大理等处巡行劝农使佩金符其地有昆明池介碧鸡金马之间环五百余里夏暴至必冒城郭立道求泉源所自出役丁夫二千人治之泄其水得壤地万余顷皆为良田<br />
　　又廉希宪传右丞阿里海牙下江陵图地形上于朝帝使希宪行省江南先是江陵城外蓄水扞御希宪命决之得良田数万亩以为贫民之业<br />
　　续文献通考王昌龄守衞辉路清水出辉县山阳镇以入衞河昌龄因度原隰创濬沟浍溉田数百顷<br />
　　元史乌古孙泽传泽为广西两江道宣慰副使巡行檄外募民四千六百余户置雷留那抉十屯陂水垦田筑八堨以节潴泄得稻田若干亩雷州地近海潮汐齧其东南陂塘鹻农病焉而西北广衍平袤宜为陂塘泽行视城阴教民浚故湖筑大堤堨三谿潴之为斗门七堤堨六以制其赢耗酾为渠二十有四以达其注输渠皆支别为牐设守视者时其启闭计得良田数千顷滨海广泻竝为膏土民歌之<br />
　　续文献通考温州判皮元重建阴均斗门初金舟东西四乡之水赴于阴均乐清邑令汪季良建斗门制之后圯坏河流有泄无蓄海潮冲突入河皆为田害至是皮元嘱僧募物料先筑上下堰决水更板闸二十四层而以上三十六源皆得蓄泄之宜溉田四十余万亩民为碑颂之<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷十五<br />
<子部,农家类,钦定授时通考><br />
　　钦定四库全书<br />
　　钦定授时通考卷十六<br />
　　土宜<br />
　　水利二<br />
　　续文献通考明洪武八年十月濬泾阳县洪渠堰泾阳属西安府其堰嵗久壅塞不通灌溉遂命长兴侯耿炳文督工濬之泾阳髙陵等五县之田大获其利<br />
　　明史沐英传英在滇百务具举简守令课农桑较屯田增损以为赏罚垦田至百万余亩滇池隘浚而广之无复水患子春在镇七年大修屯政辟田三十余万亩凿铁池河灌宜良涸田数万亩民复业者五千余户为立祠祀之<br />
　　续文献通考永乐元年四月设溧水县广通镇闸坝置闸官一员直隶和州吏目张良兴言州麻澧二湖之田约五万余顷唐宋时俱系熟田比嵗间有耕者辄为水渰祈自本州至含山县界增筑圩埂三十余里以防水涝从之<br />
　　又宣徳四年五月福建福清县民奏县之光贤里官民田百余顷旧隄六百余丈以障海水因隄坏田荒永乐中县民尝奏请筑隄工部移文令农隙用工至今有司未尝兴筑民不得耕上命工部责有司修筑因谕尚书吴中曰陂池隄堰民赖其利外无贤守令举其政尔宜申饬郡县务及时脩濬慢令者罪之<br />
　　大政纪成化元年十月巡抚陜西都御史项忠开龙首郑白二渠功成闗中水泉斥卤宋有龙首渠嵗久湮废居民病之忠奏开之渠余三十里泾阳郑白渠亦久废奏募工疏通于平地则度势髙卑而穿渠遇岩石则聚火镕铄而穿窦不二年而成名曰广惠渠凡灌田七万顷人怀其惠立生祠祀之<br />
　　夏原吉奏治苏松水利疏臣按浙西诸郡苏松最居下流太湖绵亘数百里受纳杭湖宣歙诸州溪涧之水散注淀山等湖以入三江顷为浦港湮塞滙流涨溢伤害苗稼拯治之法要在浚涤吴淞江诸浦导其壅塞以入于海但吴淞江延袤二百五十余里广一百五十余丈西接太湖东通大海前代屡塞不能经久自下江长桥至夏驾浦约一百二十余里虽云通流多有狭浅之处自夏驾浦抵上海县南跄浦口一百三十余里湖沙渐涨已成平陆欲即开浚工费浩大且滟沙游泥浮泛动荡难以施工今得刘家港即古娄江径通大海常熟之白茆港径入大江皆系大川水流迅急宜浚吴淞江南北两岸安亭等浦港以引太湖诸水入刘家白茆二港使直注江海又松江大黄浦乃通吴淞江要道今下流壅遏难流傍有范家滨至南跄浦口可径通海宜浚令深濶上接大黄浦以达泖湖之水此即禹贡三江入海之迹每年水涸之时脩筑圩岸以御暴流如此则事可成于民为便也<br />
　　吴岩兴水利以充国赋疏窃惟国家财赋多出于东南而东南财赋皆资于水利近年以来东南地方下流淤塞围岸倾颓臣等悉心推究东南氷利之切要者二事一疏濬下流尝考浙西诸郡苏松最居下流太湖绵亘数百余里受纳天目诸山溪涧之水由三江以入于海是太湖者诸郡之水所潴而三江又太湖之所泄也禹贡所谓三江既入震泽底定是已若下流淤湮众水泛溢渰没禾稼为害匪轻为今之计要在随其源委相其利害酌量便宜为之区处如白茅港七浦塘刘家河此苏州东北泄水之大川如吴淞江大黄浦此苏州南北交境与松江南境泄水之大川而吴淞之南北与白茆诸港又各有支渠引上流诸水以归于其中而并入于海此所谓源委者也就其中论之苏州之七浦塘刘家河松江之大黄浦并皆深濶通利无阻惟白茅一港自治七年疏濬之后今二十五六年吴淞一江自天顺间疏濬之后今六十有余年闻之白茆入海之处潮沙壅积势若丘阜吴淞虽名一江仅如沟洫潮回水落虽舟楫亦艰于行其旁渠港亦多湮塞下流既壅上流曷归加以霪霖能不泛溢此其利害之可见者也今能濬白茆一港使之通利如七浦刘家河则苏州东北之水有所归而不积矣濬吴淞一江使之通利如大黄浦则吴淞南北两界之水有所归而不积矣一修筑围岸臣尝考之浙西之田髙下不等随其多寡各自成围逺近相望吴越以来素称膏腴宋儒范仲淹尝论于朝曰江南围田中有渠外有门闸旱则开闸引江水之利涝则闭闸拒江水之害旱涝不及为农美利虽然围田全仗乎岸塍岸塍常利于修筑修筑坚完旱涝有备否则反是臣愿自今以后每嵗于农隙之时治农府州县官督令田主佃户各将围田取土修筑水涨则専增其里水涸则仍筑其外务令髙濶坚固可通往来随其旱涝而车戽出入如此先事有备而田皆成熟矣<br />
　　徐贯治东南水患疏窃见嘉湖常镇水之上流苏松水之下流上流不浚无以开其源下流不浚无以导其归于是督同委官人等将苏州府吴江长桥一带菱芦之地疏濬深濶导引太湖之水散入淀山阳城昆承等湖又开吴淞江并大石赵屯等浦泄淀山湖水由吴淞江以达于海开白茆港并白鱼洪鮎鱼口等处泄昆承湖水以注于江又开七浦盐铁等塘泄阳湖水以达于海下流疏通不复壅塞开湖水之溇泾泄天目诸山之水自西南入于太湖开常州之百渎泄荆溪之水自西北入于太湖又开各斗门以泄运河之水由江隂以入江上流疏通不复湮滞人无垫溺之忧嵗有丰稔之望叶绅请治水以防灾荒疏窃惟直隶之苏松常浙江之杭嘉湖约其土地虽无一省之多计其赋税实当天下之半况他郡所输犹多杂赋六郡所出纯为粳稻诚国家之基本生民之命不可一日而不经理也若水道不通为六郡农田之害所系亦重矣夫天目诸山之水潴为太湖而六郡环乎其外太湖之水又由江湖以入于海闻昔人于溧阳则为堰坝以遏其冲于常州则穿港渎以分其势于苏松则开江河以导其流惟是入海之处潮汐往来易为湮塞故前代或置开江之卒或置撩浅之夫以时浚治仅免水患歴嵗既久其法废弛遂致诸湖巨浸壅遏其中江河故道淤涨于外土民利其膏腴或堰而为田筑而为圃是以渰没田畴漂沦庐舍固其所也方治四年一涝迨五年复涝今嵗大水视昔尤甚伏祈圣明思念东南大害于廷臣中选差有才力通晓水利者一二员授以节钺重以委任会同抚按讲求民瘼设法赈恤俟民困稍苏然后指定地方分投相视何地为山水入湖之冲何港为太湖入海之道自源徂流一一讲究相与度其经费量其事期然后大加浚治使下流得以宣泄然当此饥馑之际欲兴大役若非任事者处之得其道则民力不堪不能不重困也大政纪嘉靖三年大理卿郑岳上言臣勘事陜西道经畿内河南诸处见大行西倚潼闗东绕怀衞北极燕蓟其水皆东注南入于海卢易滹沱流离漳洺衞沁洛瀍其大也宜督居民濒水开田筑隄防以障泛溢凿沟渠以通灌溉其平畴旷土无川泽之利者量凿洫浍或为陂塘下通水泉之出上收雨潦之入每府增置通判一人以江左谙水利者居之督率郡邑専理农事则数年之后皆为沃壤而水旱不足忧矣章下户部侍郎王承裕覆议从之乃命各抚按官会同二司随宜举行胡体干修举水利疏禹之治水有三导川入海泄之以去害也潴水为泽蓄之以兴利也濬及川乂之以播种也葢髙山大原众水杂流必有一低下处为之壑如人之有腹脏焉彭蠡震泽是也旁溪别緖万理朝宗必有一合流入海之川为之泄如人之有肠胃焉江淮河汉是也今以三吴水利观之有宣歙杭湖数郡之山原而导之得所入然后有太湖之汪洋有太湖环五百里之容受而泄之得所归然后有苏松常五郡之财赋漫衍浸注为荡为漾纵横分合为滨为塘于是江浦领之径带迂回而放之海此吴中形势之大都亦诸方言水利之准则矣禹贡载治水成功则曰九川涤源九泽既陂四海会同而尽力沟洫乃则壤隩宅中事也故总叙其事不过始之以决九川距四海终之以濬浍距川今列水利事宜一曰禁淤湖荡广水利之翕聚也二曰疏经河通其干也三曰开沟渠濬其支也四曰筑隄岸防川泽之泛滥固田间之围拦也并山乡积水沿海护塘共为六条所采昔人之议俱江南治水方略引以为例他可类推云<br />
　　吕光洵修水利以保财赋重地疏臣闻善治病者必攻其本善救患者必探其源水利之兴废乃吴民利病之源也臣尝巡歴各该地方相视髙下询问父老颇得其説辄敢条为五事仰俟裁择一曰广疏濬以备潴泄二曰脩圩岸以固横流三曰复板闸以防淤淀四曰量缓急以处工费五曰専委任以责成功何谓广疏濬以备潴泄葢三吴之地古称泽国其西南翕受太湖阳城诸水形势尤卑而东北际海冈陇之地视西南特髙大抵髙者其田常苦旱卑者其田常苦涝昔人治之髙下曲尽其制既于下流之地疏为塘浦导诸河之水由北以入于江由东以入于海而又亩引江潮流行于冈陇之外是以潴泄有法而水旱皆不为患近年以来纵浦黄塘多湮塞不治惟二江颇通一曰黄浦二曰刘家河太湖诸水源多而势盛二江不足以泄之而冈陇支河又多壅絶无以资灌溉于是上下俱病而嵗常告灾臣据各府所报河浦湮塞之处在下流者以百计而其大者六七所在上流者亦以百计而其大者十余所治之之法当自要害者始宜先治淀山等处一带茭芦之地导引太湖之水散入阳城昆承三泖等湖又开吴淞江并大石赵屯等浦泄淀山之水以达于海濬白茆港并鮎鱼口等处泄昆承之水以注于江开七浦盐铁等塘泄阳城之水以达于江又导田间之水悉入于水浦小浦之水悉入于大浦使流者皆有所归而潴者皆有所泄则下流之地治而涝无所忧矣乃濬臧村等港以溉金坛濬澡港等河以溉武进濬艾祁通波以溉青浦濬顾浦吴塘以溉嘉定濬大瓦等浦以溉昆山之东濬许浦等塘以溉常熟之北凡冈陇支河湮塞不治者皆濬之深广使复其旧则上流之地亦治而旱无所忧矣此三吴水利之大经也何谓脩圩岸以固横流葢四府最居东南下流而苏松又居常镇下流其水易潴而难泄虽导河濬浦引注于江海而每遇秋霖泛涨风涛相薄则河浦之水逆行田间冲齧为患宋转运使王纯臣常令苏湖作田塍御水民甚便之而司农丞郏亶亦云治河以治田为本其説多可采行臣尝询故老以为二三十年以前民间足食无事嵗时得因其余力营治圩防而田益完美近年空乏勤苦救死不赡不暇脩缮故田圩渐坏而嵗多水灾是吴下之田以圩岸为存亡也失今不治则坍没日甚而农桑日蹙矣宜令民间如往年故事每嵗农隙各出其力以治圩岸圩防髙则田自固虽有霖涝不能为害且足以制诸湖之水不得漫行而咸归于河浦则河浦之水自髙于江江之水自髙于海不待决泄自然湍流而冈陇之地亦因江水稍髙又得亩引以资灌溉葢不但利于低田而已何谓复板闸以防淤淀河浦之水皆自平原流入江海水漫而潮急沙随浪涌其势易淤不数年即沮洳成陆嵗脩之则不胜其费昔人论其便宜去江海十余里或七八里夹流而置闸时其启闭以御淤沙嵗旱则闭而不启以蓄其流嵗涝则启而不闭以泄其流闸有三利葢谓此也而宋臣郏侨亦云钱氏循汉唐遗事自松江而东至于海又导海而北至于子江又沿江而西至于江隂界一河一浦大者皆有闸小者皆有堰臣按郡志葢与侨之言颇合然多湮废惟常熟县福山闸尚存正徳间巡按御史谢琛议复吴塘等闸而不果即今金坛县议复庄家闸江隂县议复桃花闸嘉定县议于横沥练塘等处各置闸如旧臣访诸故老皆以为便以是推之凡河浦入海之地皆宜置闸然后可以久而不壅葢不独数处为然也何谓量缓急以处工费夫经畧得宜则事易集施为有渐则民不烦往嵗凡有兴作皆并役于一时是以功未成而财食告匮为今之计宜令所在有司检勘某水利害大某水利害小某水至急某水差缓其最大而急者则今嵗修之次者明年修之次者又明年修之则兴作有序民不知劳而其工费之资亦可以先时而集矣但方今嵗时荒歉公私俱绌既不可加敛于民而内帑又不敢望乞将见年未完钱粮系解大户侵欺者督令有司设法清追数十余万两存留在官畧仿宋臣范仲淹以官粮募饥民修水利之法行令有司查审应赈人数籍其老病无力者为一等壮健有力者为一等无力者日给米一升聴其自便有力者日给米三升就令开濬通将前项官银及赈济钱粮一体通融给散各令造册查考则官不徒费民不徒劳所谓一举而两利者也丘濬大学衍义补井田之制虽不可行而沟洫之制则不可废今京畿之地地势平衍率多洿下一有数日之雨即便淹没不必霖潦之久辄有害稼之苦农夫终嵗勤苦盻盻然而望此麦禾以为一年衣食之计赋役之需垂成而不得者多矣良可悯也北方地经霜雪不甚惧旱惟水涝之是惧十嵗之间旱者什一二而潦恒至六七也为今之计莫若少仿遂人之制每郡以境中河水为主又随地势各为大沟广一丈以上者以达于大河又各随地势各开小沟广四五尺以上者以达于大沟又各随地势开细沟广二三尺以上者委曲以达于小沟其大沟则官府为之小沟则合有田者共为之细沟则人各自为于其田每嵗二月以后官府遣人督其开挑而又时常巡视不使淤塞如此则旬月以上之雨下流盈溢或未必得其消涸若夫旬日之间纵有霖雨亦不能为害矣朝廷于此又遣治水之官疏通大河使无壅滞又于夹河两岸筑为长堤髙一二丈计则众沟之水皆有所归不至溢出而田禾无淹没之苦生民享收成之利矣是亦王政之端也<br />

                    <br>
                        　　严讷水利圩图论今天下以垦田当司农钜供者苏松为最苏松介在湖海厥土涂泥利害以水圩岸者所以隄水而田即周礼稻人匠人所掌涂防者也田甚下湿岸则陡立如城河循其外而中田焉禾在田虽芃芃起矣而河流犹出其上舟行者葢俯而窥也岸或咫隙莫御而田且沛泽矣其田之最髙阜去水逺而水不及溉者则又终古舄卤田在上下壤之间土厚而水深则号膏腴以其得水蓄泄可为旱涝备而所能蓄泄者以有圩岸耳嵗苦旱则河之水续桔橰而上以入于田河不坼田不乏溉嵗苦潦则戽水出于河而岸障之虽劳人力不尽待命于天自三江道湮疏濬失宜恒雨注积而无从尾闾也水襄于岸寸许而膏腴汨为巨浸不能与下湿者论良瘠矣庙堂深为国计轸念民瘼枚择宪臣専董水政林公承简书之重躬橇载之勤周爰咨诹寻源彻委决壅导积涤茹存汇塘之浦之泾之港之溪之闸之以为宣节之大计者既殚厥心矣条缕其目知圩岸为切务而修筑焉卑令髙缺令补废令兴薄令培而厚浮令杵而坚规画既定先有司而躬督察之凡阅嵗而次第告成故老相传以为正徳庚午嘉靖辛酉才淫雨匝旦漂没无算今浃旬弥月而民幸不悉鱼者先见之豫图而成劳之隂赐也<br />
　　张瀚淮凤垦田议往年出守庐阳巡行阡陌劝民开塘蓄水又尝往来凤淮两府之间一望数十里皆红蓼黄茅大抵多不耕之地间有耕者又苦天泽不时非旱则涝葢雨多则横潦弥漫无所归束无雨则任其焦萎救济无所资夫水土不平耕作无所施力必先度量地势髙下跟寻水所归宿濬河以受沟之水开沟渠以受横潦之水官道之水设大堤以通行偏小之邨亦增卑以成径惟欲于道傍多开沟洫使接续通流水由地中行不占平地又度低洼处所多开塘堰以潴蓄之夏潦之时水归沟塘亢旱之日可资灌溉髙者麦低者稻平衍地多则木棉桑枲皆得随宜树艺土本膏腴地无遗利遍野皆衣食之资矣<br />
　　图书编论浚渠筑堰禹之治水不过曰决九川距四海濬畎浍距川而已而天下之言智者莫逾焉何哉洪范五行水曰润下知水之性润下则知禹之治水矣是故先决九川以导于海使水之大者有所归次濬畎浍以距于川使水之小者有所泄此所以九州同四隩宅而万世永利也商之衰也五行之官世失其业周人始命遂人十夫为沟百夫为洫千夫为浍万夫为川而沟洫之制始立稻人以潴蓄水以防止水以沟荡水以遂均水以列舍水以浍泻水而沟洫之制益详至于匠人氏又辨其深广之度而通其蓄泄之宜其法可谓尽善矣然周人岂夷陵谷而为之哉亦不过因其自然之利而修伯禹之故而已周之衰也遂人稻人匠人之官又世失其业列国之君皆自利以病人国暴秦之兴又废沟洫开阡陌而水利废矣是故孙叔敖起芍陂则楚受其惠文翁穿溲口则蜀以富饶史起凿漳水于魏则邺傍有稻粱之咏郑国导泾水于秦则谷口有禾黍之謡许景山复萧何之故堰则兴元之荒瘠复为膏腴赵尚寛修召信臣之故渠则南阳之防卤变为沃壤之数君子者孰非因其自然之利而修其已然之法哉谓之得周官之遗意亦可也国家司空有总职水利有専官省以督之府府以督之县而县之陂塘圩堰又莫不有长重以宪臣之稽察皆以愍惠元元而兴水利也然遇水旱民辄告病者是必有其故矣此无他陂塘圩堰之长皆失其业而郡县长吏又莫之省忧故也欲脩周官之职加疏濬之功通灌溉之利絶漂没之患甚盛心也愚者以为周官之职不可卒复而沟洫之遗意尚亦可寻周官曰沟必因水势防必因地势葢沟以导水不因水势则其流易壅防以止水不因地势则其土易坏为今之计莫若申饬郡县长吏督率陂塘圩堰之长察水势之曲直原地势之髙卑可堤则堤可决则决因陂塘圩堰之旧加疏濬筑塞之功而又严侵占之禁明考课之法则灌溉之利兴漂没之患免矣虽然贾让有言曰立国居民疆理土地必遗川泽之利分度水势所不及大川无防小水得入陂障卑下以为圩泽使秋水多得所休息左右游波寛衍而不迫此诚万世水利之上防又古之畿甸数百亩之田必沟数十沟之水必川数大川之水必就洼而为湖沟因水潄防因水淫渊因水罄折而向于渠为湖为渚也湖渚多而天下西北之水不助河而为暴然后数千里中原之地可树艺而农唐虞之盛由五事宣八风雨时若无崩竭淫溢之灾无转漕输将之费而封濬分画功臻于永赖此谓本务又伊洛水田议河南本有水利可以兴水田古之人葢尝为之矣如太阳三渠去府城南十里而近分洛水以溉田者宣利渠去永宁县南三里而近又有新兴万箱等渠皆亦分洛水以溉田者伊阳渠去嵩县东十里而近永宁渠去嵩县南六里而近又有鸣臯顺阳济民等渠皆分伊水以溉田者而卢氏县之东涧水则尝析而为渠流入于城中以灌蔬圃者也可以灌蔬圃则亦可以灌田兴水田之利也至于伊洛瀍涧载在经史流经府城外夏秋间每泛溢而东者宁不可以隄障之车戽而耕种为水田乎葢其人习于种旱谷惮于胼手胝足之劳而又不谙埂塍之制不惯于栽插耘耔之方术也闻永宁嵩县亦已有水田其民颇称饶裕予方欲募召能作水田之人于苏松及永宁嵩县之已有成效者以分教乎凡伊洛三川之民兴秔稻之利于此一方而惜乎不久即迁官去入闽矣洛民每苦粮重疏欲与汝南道丈地而均粮格不行倘水田之利成每亩可收谷三四钟其每亩所上粮一斗比之苏松犹为轻则即不尽水田以水田与不水田相防错为轻重数年以后嵗稍多收民间亦或稍致饶裕如永宁嵩县也粮则稍重于输将不为难予请轻折而不得欲兴水田以利斯民而以转官去不获遂心又以为大夫士亦安于故常而不乐为此也且着为议以告后来者<br />
　　又江西水利议江西列郡为州者一为县者七十有二陂塘无虑数万有竒以兴一方之水利宜大有益于民事者乃今脩濬方新而旋复壅决所在控告者月无虚牍而民事无补矣推原其故则以沟洫久废互相因循莫为修举曰富强自为封殖也曰贫瘠苦于资计也曰势分而众心易媮也曰利钜而当事易撼也又其大者江湍湖汇势易毁齧而平豊等处一决辄数百丈彭蠡四际一涨率为巨浸膏腴污莱人谋无措也且职水利者奉上官之檄至捉里胥以支应致使旱干水溢待命于天或者归诸气数适然委之无可奈何焉非民之利也昔唐韦丹为江西观察筑隄捍江为陂塘五百余所溉田万有二千顷功徳被于八州兹江右之地当当时故趾彼既筑以利民若此况于数百载之后求其故智安得借口于杜亚先事之无功而并弃贾让之下防乎是故在髙原宜凿池引水以资其利在下隰宜筑隄开港以杀其势门闸不复修举坝堰之防犹可行也民力宜恤三时务农之后亦可劳也専利之禁必严而曲防者有罪议贷之令必申而惰事者无赦择贤吏焉専其委任俾利建百年勿惜一时之费计安万姓勿恤一人之讟如是而水利不兴未之见矣<br />
　　滇南水利防滇南水利于天下犹之弹丸黑子也然而滇之人非谷不养谷非农不入农非水利不殖夫曲靖之水洱海之旱患之久矣而未闻有治之者不重也曲靖之水前未有也葢诸山源水合流南出东则东山西则真峯山束焉中为草场旧称荒海水至以通流水去以牧马既而马废不牧地聴开垦稍稍筑围然未甚也近十嵗间则悉覈而征之于是起围徧于荒海而水之所委无几矣乃始嵗嵗患潦而民之黄粮军之屯粮胥病矣及水之盛则或决围而围田亦病矣夫其所为病如此治而愈之非难也而有不能者葢有二焉官不能捐稍入之利而武弁豪右窟穴其间者倡为成功之説忍而不能去奈何其以小利害大事也谓宜博询利害即不尽除犹当先其甚者去之官减其额嵗嵗稍除期以水不为灾而止可矣故曰审计为急也洱海之旱非他也梁王山之水分流而下者故皆有坝蓄之诸甸今略已湮废而青海周官海之流亦罔潴蓄以故一遇恒赤地千里而莫之救也夫陂塘蓄泄前人经营以为水计虑者甚悉也其始之稍隳以补苴易矣则废而任之以至于大坏而有司者犹莫以为意避擅兴之嫌偷恬静之誉需秩满迁次则去之耳后来继今者又复尽然非课之章程厉以诛赏此病不除故曰课功为急也虽然滇之水利非独此也邓川之龙泉势将齧川永昌之叠水河每患淤塞其他源委当讲者亦多矣<br />
<br />
<br />
<br />
<br />
<br />
　　钦定授时通考卷十六<br />
　　钦定四库全书<br />
　　钦定授时通考卷十七<br />
　　土宜<br />
　　水利三<br />
　　徐贞明请修水利疏臣惟神京巩据上游以御六合兵食厥惟重务宜近取诸畿甸而自足夫西北之地夙号沃壤皆可耕而食也惟水利不修则旱潦无备旱潦无备则田里日荒遂使千里沃壤莽然弥望徒枵腹以待江南非防之全也臣闻陜西河南故渠废堰在在有之山东诸泉可引水成田者甚多今且不暇逺论即如都城之外与畿辅诸郡邑或支河所经或涧泉所出可皆引之成田北人未习水利惟苦水害而水害之未除者正以水利之未修也葢水聚之则为害而散之则为利今顺天真定河间等处地方桑麻之区半为沮洳之揆厥所由以上流十五河之水而泄于猫儿一湾欲其不泛滥而壅塞势不能也今诚于上流疏渠濬沟引之成田以杀水势下流多开支河以泄横流其淀之最下者留以潴水淀之稍髙者皆如南人圩岸之制则水利兴而水患亦除矣此畿内之水利所宜修也臣又尝考元史学士虞集建议欲于京东濒海地方如浙人筑塘捍水成田惜其议中格今自永平滦州以抵沧州庆云之境地皆萑苇土实膏腴集议断然可行当全盛之时河漕嵗通而思患预防纷然献议独于集议尚废焉未讲若仿其意招抚南人筑塘捍水虽北起辽海南滨青齐皆可成田有不烦转漕于江南而自足者其思患预防之深意又不止于开河通漕而已此濒海之水利所宜修也议者或以水利久废骤而行之必役重而民扰势逆而功难臣以为不然葢施为缓急在当时酌而行之耳民所素业者姑置勿问而荒芜不治人所共弃者从而经略其端则不弃者羣起以効力矣功力难施者姑置勿问而势顺费省功力易成者从而经畧其端则难成者以渐而就緖矣顺民之情因地之势亦何惮而不为哉伏乞勅下工部酌议覆请特命宪臣实心为国为民者假以事权不沮浮议需以嵗月不求近功将畿辅诸郡及京东濒海水利相度土宜率先修举或抚穷民而给其牛种或任富室而缓其科税或选健卒而分建屯营或招南人而许其占籍诸凡招徕劝相俱许便宜行事俟行之稍有成绩次及山东河南陜西等处地方将江南嵗运酌量改折助其费而究其功东南之嵗运渐减西北之储畜常裕不惟民力可纾而国计永保于无虞矣<br />
　　刘凤续吴録苏之三江曰吴淞江曰娄河即娄江曰黄浦即东江昔嘉定尹龙晋以御史左官濬治吴淞百年以来淤滞民大被其利名之御史河方凿地时获一石上云得一龙江水通葢豫记之矣近巡抚海公复疏之后乃専官以宪令督视者累手葢吴利水稻其丰穰惟在水之节宣得其所昔单谔有书继则沈宪副图志尤详实不越禹贡所云三江既入震泽底定二言也农政全书淞江之侧有小聚落名三江口郦善长云淞江自湖东北迳七十里至江口分流谓之三江口吴越春秋载范蠡去越乗舟出三江口入五湖皆谓此也三江即禹贡所指者宜兴士人单谔着吴中水利书其説谓苏湖常三州水潴为太湖湖之水溢于淞江以入海故少水患今吴江岸界于松江太湖之间岸东则江防西则湖江东则大海也自庆厯二年欲便粮道遂筑此隄横截江流五十里遂致大湖之水常溢而不泄浸灌三州之田又覩岸东江尾与海相接之处菱芦丛生沙沱涨塞而又江岸之东自筑岸以来沙涨今为民居民田虽增吴江一邑之赋而三州之赋不知反损几百倍矣今欲泄太湖之水莫若先开江尾茭芦之地迁沙村之民运其所涨之泥然后以吴江岸凿其土为木桥千所以通粮运随桥谹开茭芦为港走水仍于下流开白蚬安亭二江使太湖之水由华亭青龙入海则三州水患必减元祐中东坡在翰苑奏其书请行之<br />
　　吴恩吴中水利记苏州之地北枕长江东表溟海而水泉之势则与江平故曰平江郡然江水复髙于海而平江之水决之赴海则顺导之出江则平是以禹开三江于内地决震泽之潴由三江以入海而底定之功垂之百代逮至有宋则因吴越钱氏旧议决湖水以入子江而其地之髙下不甚相悬所以易为通塞也唐人窃见一时利害轻视禹迹不寻三江之旧而遂筑长隄横截江湖之上凡四十五里以通漕舟今宝带桥一路是也所赖以泄湖波之怒下通吴淞者则有松陵治东之出耳而元人又有垂虹石梁之筑虽足以为公私病涉之利而于东南经久之规殆未尝有深思逺虑以及之者矣故其桥洞虽设而梗塞日滋沙淤寖髙而咽喉益隘终不若宋时木桥之为得也今二桥不可去而三江之上流实在于此今欲顺其归海之势而议者欲去二桥两旁之塞大濬而扩清之使其深广峻发此一説也惟不得禹之故道而范文正公乃欲导之以出子江于是有开濬白茆之议葢因唐郡守李人原开常熟塘借湖水以救旱而后人因之以分太湖之水耳议者又欲分太湖之上流于是单谔欲开濬百渎横塘以分荆溪之流又欲濬石隄江尾茭芦之地改木桥以通壅苏文忠公独取其説上之于朝乃谓虽增吴江一县之税顾二州之逋失者葢不赀也独以开江又不能经久通利于是郏亶论其不便葢自沿江东自江隂逶常熟太仓一路髙阜之地谓之堈身凡三百余里濶厚亦不下数十里其土麄而髙燥理椎结此天所以限长江而奠生民者也其中则为低下之田为围百万亩其南则有太湖之壅凭陵于上一遇水涝则泛溢旁出以荡没低田无所于救民命所寄国需所出遂为鱼龙之宫识治者葢所不忍而必欲为之所者矣且水涝之年江水必涨今凿堈身以出湖波是引湖水以浸低田而出江之流又未免为江潮之壅遏则倒流入田其势亦易见矣又江潮之入也常速出也常缓不几嵗月淤积泥沙其塞可期而待也而其子郏侨复申其説识者又多采之今欲不废已成之隄桥又欲疏通久长之利则必悉举众议而于奋入芜湖之水限之不使东注复修常州十四渎北出之防而下之江隂则于太湖之上流可以分杀矣又于吴江江尾之壅决去不疑而下开淀山湖以便吴淞江之入如是而始通白茆入江之路则可久得其益也永乐中夏忠靖公开濬白茆通八十九年而今开凿不过二十年而塞者得非人力有缺也如钱氏之撩浅军欤得非隄防未至也如宋人之设闸留清驶以导之欤得非濬法未详也如古之曲则深直则塞欤凡此皆可细究而通谋尽利之方厚民益国之务莫有急于此时者矣然置闸之法则不可比京口江隂之例葢京口借江水以通漕不得不闸以御其去江隂地居常熟之上江水尤髙其外潮之入也有时而内水之出也有限故亦可闸非比白茆之口即今已一百余丈矣若欲置闸则必厚筑两旁厚筑两旁则内水之出也益隘将欲疏之适以阻之矣然欲留清水以涤淤沙则如之何谓宜大疏两旁支港使节节深濬横置木闸大则石闸俟潮来即闭潮退即开庶可少得导沙之益矣然撩浅之夫则终不能废也其撩浅之法募人为卒官为雇值设四指挥以督事今若用之则指挥不必设而以各县治水县丞主之官为雇卒而又有本府水利通判督之于上使忧勤相须以期事功事不有益矣乎夫东南诸郡国家之外府也而苏之贡赋又半于东南一遇旱涝至于逋亡者不知有若干人于兹矣隄防之修旱暵之备实有不可缓焉者若救旱之法则必先于近山髙阜之地多为积水池如前人开凿穹窿支沟潴蓄雨泉以待用而于堈身之地则使多穿陂塘而又必官为之处上下提督则百钱石米之富可复见于今日也然此其大略也来源去委并列于后<br />

                    <br>
                        　　一太湖所受之水吴为泽国其薮具区其浸五湖又曰震泽曰笠泽即今太湖也郦道元曰万水所聚触地成川一自建康常润宜兴由荆溪以入一自天目宣歙临安苕霅诸溪以入周围五百里浸泆三州而潴聚汪洋盈溢东注则皆东南出吴江奔流分三道以入海谓之三江禹治之旧迹也<br />
　　一三江遗迹史记正义吴地记所载三江并难防究唐宋土人所称独指吴淞一江为存耳今考之吴县齾塘即俗人所谓鮎鱼口北折经郡城之娄门者为娄江从吴江县长桥东北合厐山湖者为淞其自大姚分支入长洲县界滙淀山湖东出嘉定县界合于黄浦经嘉定之江湾青浦东北行名吴淞江者为东江<br />
　　一太湖小支其东出胥口与别流滙于石湖复东行抵郡城折北至阊门娄东至常熟塘下入白茆浦其分水墩北走观渎桥散出杨泾者皆入常熟塘其合沙湖者入昆山至和塘直入太仓者归于海及分合于吴淞江向东而行<br />
　　一吴江右隄隔塞江路自唐元和中刺史王仲舒筑石隄以达松江粮运长亘数十里横截江路隄外为江隄内为湖虽桥洞仅通五十三处名曰宝带桥而宣泄细□终不轻快回流积淤渐盘芦苇而向所谓可敌千浦之江遂为浅渚平沙之境矣当时经制权宜实为有益不虞水道渐塞竟为诸郡良田之梗也<br />
　　一垂虹桥复阻东流之势自石隄横截江路所恃以东注者淞陵治东之泄也但湖水为石隄所拘湍怒流急遂折县治之旁为二于是风涛盛而公私隔矣庆厯中县尉王庭坚作木桥以利来往而吴淞江独眇然通利至元泰定中州判张显祖遂构石梁而虚洞列至六十之外仅如管窥葢不知前人立木之意也遂使流沙日壅裹湖水而不得出而山原溪洞之来又成日至其泛溢自恣弥浸淫无怪乎其然矣<br />
　　一淀山湖狭隘不能展舒吐纳吴中诸湖惟淀山为最下而界于昆山吴江长洲之间南属华亭而太湖之水入于淞江借此以为传送者也元时尚有僧寺特立湖中而今则寺在良田之中则水路之隘可知矣议者欲复辟其故道畅而通之则未易为力然此湖独为低下而吐纳之机实在于此则其説或可采也<br />
　　一白茆河形夫水性带东南则稍下带北则稍高而今之白茆则直向东北合亦从其下趣之势因其势而利导之古之善经也而近年开凿已非夏忠靖旧开之路是以通塞久近为验较然矣其必于近江二三十里处相其形便开向东南以从其性或可久得其利也一夹浦桥不可立湖自大姚分支一从柳胥港瓜泾而北又一从吴江县北门委直北至夹浦桥而入以下吴淞此仅一之存耳国初尝有石梁为水齧废而周文襄公乃使造舟为梁锁两端而中贯之以通行者至今为便而近者乡人又谋叠石此政不可许也<br />
　　一疏通次第大旱暵之年来源必少霜降水涸可以赋功若使先疏上源则下流必壅合无先启白茆之路乎其次则七了浦又其次则吴江隄长桥之导而又其次则理百渎以北以下江隂之江分荆溪之注又次则理宣歙九阳江之水以入芜湖而中间各县隄渠水窦之设则分投就近得利之家随宜开浚则施工之日遂为三州有秋之望矣<br />
　　一开江始末夫田租始加于汉唐而征输遂极于后代征法愈倍则耕法愈详何者民之苦于不得已也故沿江之民凿堈身以救旱而于其中低洼之处了不相涉而水涝之年则太湖被隄桥之壅泛溢弥漫而各县之低田遂成巨浸于是内水髙而江水下而见者遂欲决之以入于江此开江之説所由起也暂时处置实为有益及至江水复涨则内水髙而不得出亦有时而然者此皆一时所见而欲节宣不费永益良田以无失东南之利者则人事之修不可以不详定也然禹治震泽则分疏东南之流以归于海无纷纷多事而后人开江得一益或生一事至纷纭补葺烦切而不可救而又不能已者何也葢自井邑丘甸之设则必有卒两军师之制水利之兴则江防不可不留意也一自江隂之江开始以通鱼盐之利耳而竟开北兵窥南之路伪吴守之以捍吴而国家得之以入金陵一自福山之江开为张士诚袭苏之迳而国家亦因之以取吴一自许浦白茆之江开而金人每于此窥宋其后李宝破敌兵于此遂设许浦军而白茆乃有制置节度之设宿重兵而恒恐其不足一自刘家港之江开而元人以之通海运交六国市舶而朱清张瑄之徒为患不絶其后二人招怀而海边之军镇遂相望而列矣然永乐中尚有倭贼之冦又设守御千户所于崇明沙今纵不能如禹之行水而上下烦劳则皆开江之利啓之也然地维开张本为国家之用而窃发时见未清消弭之源则其敦本厚民之实力田务农之政诚不可漫为之説者矣但积沙既为涨滩而富家因为已有是以客土恃势力以负国暴水纵积怒以困民其害相因而不解也<br />
　　复镜湖议会稽山隂两县之形势大抵东南髙西北低其东南皆至山而北抵于海故凡水源所出总之三十六源当其未有湖之时水葢西北流入于江以达于海自东汉永和五年太守马公臻始筑大隄潴三十六源之水名曰镜湖隄之在会稽者自五云门东至于曹娥江凡七十二里在山隂者自常喜门西至于小西江一名钱清凡四十五里故湖之形势亦分为二而隶两县隶会稽曰东湖隶山隂曰西湖东西二湖由稽山门驿路为界出稽山门一百步有桥曰三桥桥下有水门以限两湖湖虽分为二其实相通凡三百五十有八里灌溉民田九千余顷湖之势髙于民田民田髙于江海故水多则泄民田之水入于江海水少则泄湖之水以溉民田而两县湖及湖下之水启闭又有石牌以则之一在五云门外小凌桥之东今春夏水则深一尺有七寸秋冬水则深一尺有二寸会稽主之一在常喜门外跨湖桥之南今春夏水则髙三尺有五寸秋冬水则髙二尺有九寸山隂主之会稽地形髙于山隂故曾南丰隂述杜杞之説以为会稽之石水深八尺有五寸山隂之石水深四尺有五寸是会稽水则几倍山隂今石牌浅深乃相反葢今立石之地与昔不同今会稽石立于濒隄水浅之处山隂石乃立湖中水深之处是以水则浅深异于曩时其实会稽之水常髙于山隂二三尺于三桥闸见之城外之水亦髙于城中二三尺于都泗闸见之乃若湖下石牌立于都泗门东会稽山隂接壤之际春季水则髙三尺有二寸夏则三尺有六寸秋冬季皆二尺凡水如则乃固斗门以蓄之其或过则然后开斗门以泄之自永和迄我宋几千年民防其利祥符以来并湖之民始或侵耕以为田熙宁中朝廷兴水利有庐州观察推官江衍者被遣至越访利害衍无逺识不能建议复湖乃立石牌以分内外牌内者为田牌外为湖凡曰牌内之田始皆履亩许民租之号曰湖田政和末郡守方侈进奉复废牌外之湖以为田输所入于府自是环湖之民不复顾忌湖之不为田者无几矣隆兴改元十一月知府事吴公芾因嵗饥请于朝取江衍所立石牌之外盗为田者尽复之凡二百七十七顷四十四亩二角二十二步计工度庐先从禹庙后唐贺知章放生池开濬百余日讫工每嵗期以农隙用工至农务兴而罢然次铎出入阡陌询故老面形势度髙卑始知吴公未得复湖之要领夫为髙必因丘陵为下必因川泽岂有作陂湖不因髙下之势而徒欲资畚插以为功哉马公惟知地势之所趋横筑隄塘障捍三十六源之水故湖不劳而自成歴嵗滋久淤泥填塞之处诚或有之然湖所以废为田者非直以此也葢以嵗月弥逺湖塘既寖坏斗门堰闸诸私小沟固护不时纵辟无节湖水尽入江海而濒湖之民始得增髙益卑盗以为田使其隄塘固堰闸坚斗门启闭及时暗沟禁窒不通则湖可坐复民虽欲盗耕为尺寸田不可得也绍熙五年冬孝宗皇帝灵驾之行府县惧漕河浅涸尽塞诸洞门固防诸堰闸虽当霜降水涸之时不雨者逾月而湖水仅减一二寸湖田被浸者久之讫事决隄开堰放斗门水乃得去是则复湖之要又较然可见者也夫斗门堰闸隂沟之为泄水均也然泄水最多者曰斗门其次曰诸堰若诸隂沟则又次焉今两湖之为斗门堰闸隂沟之类不可殚举大抵皆走泄湖水处也吴公释此不察从事于开濬亦误矣故吴公所开湖才数年皆复为田故湖废塞殆尽而水所流行仅有从横枝港可通舟行而已每嵗田未告病而湖港已先涸矣昔之湖本为民田之利而今之湖反为民田之害葢春水泛涨之时民田无所用水而耕湖者惧其害已辄请于官以放斗门官不从相与什伯为羣决隄纵水入于民田之内是以民常于春时重被水潦之害至夏秋之间雨或愆期又无潴蓄之水为灌溉之利是两县无处无水旱监司府县亦无嵗无赈济利害晓然甚易知也然则湖岂可不复乎道聴涂説者方以阙上供失民业为説是不然夫湖田之上供嵗不过五万余石两县嵗一水旱其所损所放赈济劝分殆不啻十万余石其得失多寡葢已相絶矣湖之为田若荡地者不过余二千顷耕湖之民多亦不过数千家之小利而使两县湖下之田九千顷民数万家嵗受水旱饥馑而弗之恤利害轻重亦甚相逺况湖未为田之时其民岂皆无以自业乎使湖果复旧水常弥满则鱼鼈鰕蟹之类不可胜食茭荷菱茨之实不可胜用纵民采捕其中其利自溥何失业之虑哉次铎论载既毕又有援执旧説而诘之曰从子之説不必濬湖使深必须增隄使髙且惧隄髙壅水万一决溃必败城郭于时为之奈何是又未知形势利害者也夫水之湍急者其地或狭不能容于是有冲激决溢之患今湖之水源不过三十六所而湖广余三百里以其地容其水裕如也况自水源所出北抵于隄及城逺者四五十里近犹一二十里其水势固已平缓于冲隄也何有且隄之去汉如此其久是必有亏无增今诚筑隄增于髙者二三尺计其势方与昔同昔不虑其决而今顾虑之何哉<br />
　　陈槖夏葢湖议槖前因至上虞境内过夏葢湖而备究湖田之为害实吾民今日倒悬之苦有不得不言者古人设陂湖以备旱嵗王仲薿建请以为田乃引鉴湖自然淤淀已成田陆为説又有不妨民间水利之语其欺罔甚矣【徐光啓曰凡湖皆自然淤淀但不宜多作田以尽之使水无所容耳】然佃戸占请之初各有亩数不敢侵冒当时湖之为田者才十二三佃户止于髙仰处作防未敢涸湖以自便民田尚被其利但滀水不如曩日之多故诸乡之田嵗嵗有旱处比年以来冒占不已今则湖尽为田矣以夏葢湖推之诸处可以类见槖所知者止上虞余姚其它四邑皆不及知上虞余姚所管陂湖三十余所而夏葢湖最大周回一百五里自来防注上虞县新兴等五乡及余姚县兰风乡此六乡皆濒海土平而水易泄田以亩计无虑数十万惟借一湖灌溉之利今既涸之为田若雨不时降则拱手以视禾稼之焦枯耳其它诸湖所灌注皆不下数百顷植利人户倚以为命而乃尽夺之一遇旱暵非唯赤子饥饿僵踣道路而计司常赋亏失尤多虽尽得湖田租课十不补其三四又况每遇旱嵗湖田亦随例申诉官中检放与民田等昨见上虞丞言曾防上司差委相度湖田利害因防对靖康元年建炎元年湖田租课除检放外两年共纳五千四百余石而民田縁失陂湖之利无处不旱两年计检放秋米二万二千五百余石只上虞一县如此以此论之其得失岂不较然民间所损又可见矣但当时以湖田租课归御前与省计自分两家虽得湖田百斛而常赋亏万斛嬖幸之臣犹将曰此百斛者御前所得也不剏湖田何以有此省计亏羡我何知哉今湖田租课既充经费则漕台郡守固当计其得失之多寡而辨其利害夫公上之与民一体也有损于公有益于民犹当为之况公私俱受其害可不思所以革之耶建炎二年春邑民尝诉湖田之害于抚谕使者使者下其状于州县上虞令陈休锡遂悉罢境内之湖田翟帅以未得朝廷指挥数窘之陈不为变是嵗越境大旱如诸暨新嵊赤地数百里农夫无事于铚艾独上虞大熟余姚次之余姚七乡通江潮防注兼有烛溪湖等数处不可作田不曾废故亦熟而上虞新兴等五乡被夏葢湖之利尤为倍收其冬新嵊之民籴于上虞余姚者属路不絶向使陈令行之不果则邑民救死不暇况他境乎夫以一县令尚能为之槖之所望于左右宜何如<br />
　　王廷秀水利议鄞县东西凡十三乡东乡之田取足于东湖俗所谓前湖是也西南乡之田所恃者广徳一湖环百里周以隄塘植榆柳以为固四面为斗门碶闸方春山之水泛涨时皆聚于此溢则泄之江夏秋交民或以旱告则令佐躬亲相视开斗门而注之湖髙田下势如建瓴阅日可浃虽甚旱亢决不过一二而稻已成熟矣唐贞元中民有请湖为田者诣阙投匦以闻朝廷重其事为出御史按利否御史李后素衔命询咨本末利害之实锢献利者置之法湖得不废后素与刺史及其寮一二公唱和长篇记其事刻石诗记湖之始兴于时已三百年当在魏晋也国初民或因浅淀盗耕有司正其经界禁其侵占太平兴国中鄞之恶民窥其利而欲私之复进状请废湖朝下其事于州州遣从事郎张大有验视力言其不可废且摘唐御史之诗叙致详致记于石刻熙宁二年知县事张询令民濬湖筑隄工役甚备曾子固为作记歴道湖之为民利本末曲折以戒后人不轻于改废也元祐中议者复倡废湖之説值龙图舒亶信道闲居乡里痛诘折之记其事于林村资寿院縁云亭壁间谓其利有四不可废久之有俞襄复陈废湖之议守叶棣深罪襄不得骋遂走都省献其防蔡京见而恶之拘送本贯政宣间淫侈之用日广茶盐之课不能给宦官用事务兴利以中主欲一时佻躁趋竞者争献括天下遗利以资经费率皆以无为有县官括民膏血以应租数时楼异试可丁忧服除到阙蔡京不喜楼而郑居中喜之除知随州异时髙丽入贡絶洋泊四明易舟至京师崇宁加礼与辽使等置来逺局于明中楼欲舍随得明会辞行上殿于是献言明之广徳湖可为田以其嵗入储以待丽使往来之用有余且欲造画舫百柁専备丽使作涉海二巨航如元丰所造以须朝廷遣使上説即改知明州下车兴工造舟而经理湖为田八百顷募民佃租嵗入米仅二万石于是西七乡之田无嵗不旱异时膏腴今为下地废湖之害也<br />
　　濬东钱湖议东钱湖一名万金湖以其为利重也在唐曰西湖葢鄮县未徙时湖在县治之西也天宝三年县令陆南金开广之宋屡濬治周围八十里受七十二谿之流四岸凡七堰曰钱堰曰大堰曰莫枝堰曰髙湫堰曰栗木堰曰平湖堰曰梅湖堰水入则蓄雨不时则启闸而放之鄞定海七乡之田资其灌溉茭葑莼蒲荷茨滋漫不除湖辄湮塞淳熙四年魏王镇州请于朝大浚之是年二月七日准尚书省劄子为魏王奏然当时所除茭葑未出湖堤既复填淤嘉定七年提刑陈覃摄守捐缗钱置田收租欲嵗给濬治之费朝廷许其尽复旧址而后来有司奉行不防田租侵移他用湖益湮宝庆二年尚书胡榘守郡请于朝得度牒百道米一万五千石又濬之十月命水军番上迭休且募七乡之食水利者助役各给券食祁寒辍工明年春夏之交役再举农不使妨耕兵不使妨阅募渔户徐毕之十月七日告成胡公犹惧其无以继也奏以嬴钱二万八千三百四十七缗有竒增置田亩合旧谷额俾嬴三千令翔凤乡长顾永之主之分渔户五百人为四隅人嵗给谷六石随茭葑之生则絶其种立管隅一人管队二十人以辖之有防悉如请自此不薙葑者十六年几无湖矣淳祐壬寅冬淛守陈垲因嵗稔农隙命制干林元晋佥判石孝广行买葑之防不差兵不调夫随舟大小葑多寡聴其求售茭葑给钱各有司存初至数百人已而掉舟裹粮至者日千余可见逺近乐趣向也淘湖所收率以佐郡家支遣至此方全为淘湖之用元大徳间世家有以湖为浅淀请以撩田若干亩入官租者时都水营田分司追断复为湖延祐新志所谓欲塞钱湖此其渐也后因乡民告有司举行淘湖拘七乡有田食利之家分亩步髙下量拨湖葑随田多寡濶狭俾浚之积葑于塘防然宿葑春泛冬沈次年复生则有司所行为具文耳近年重修嘉泽庙有濯灵之异茭葑不泛荷芡莼芦生之者鲜然未足恃也但大旱之年放水湖下一举而涸知其积淤年久蓄水至浅东乡河道又皆浅澁旧称一湖之水可满三河半今仅一河而竭是可忧也又况职守者不谨辟启碶闸傍湖人民通同渔户每于水溢之时乗时射利私自开闸网鱼泄水无度沿江堰坝又失修理日夜倾注于江防旱之防果安在哉其原置买葑田亩自元收入官明因之洪武二十四年本县耆民陈进建言水利差官来董其事于农隙之时令七乡食利之家出力淘浚虽能少除葑草而根在复生况湖上溪涧沙土随雨而下久不治则淤塞如旧矣<br />

                    <br>
                        　　徐献忠山乡水利议予寓居吴兴屡见各乡旱灾不收大受饥困山乡平田既少一遇旱暵泉流枯涸既无所资坐以待毙有司者徒见下乡平田颇有润色不肯特为奏免粮税予按视其地皆坐不知水利之故元儒梁寅有凿池溉田之议其略云畆之间若十亩而废一亩以为池则九亩可以无灾患百亩而废十亩以为池则九十亩可以无灾患予尝至上虞之夏葢湖观之方知梁子之议可行而永久利民矣有志经国者当相视一乡之中择其最髙仰者割为陂湖先均其税额于众利之民次营别业以招失田之户大展陂岸使广而多受虽亢旱之年不至耗涸从髙泻下均资广及沾润一番可以经月虽有凶灾不能及矣况陂湖之利鱼鰕杂产茭苇丛生贫者资以养生富者因而便利大雨一注众流复积前者既泻后者复蓄山乡水利无逾此者故孙叔敖之芍陂汝南之鸿却陂古人成绩可以引见自非为民父母者力主其事愚民谁肯割其成业者乎至于下乡之田亦有髙亢不通资灌者莫若照依北方掘凿大井上置辘轳汲引之利亦民自办民可乐成不可谋始若出力任事维存乎人必须久任之方可有成功也【俞汝为曰海边斥卤地方恃防塘隔絶盐湖雨水洗去卤性有围筑成田者筑堤凿河引内湖之水以资灌溉而水逺难致雨泽稍稀便乏车救十年三熟此与山乡地形势相类近年民间告明官府豁除掘损田亩之粮于田心中开积水沟为夏秋车戽计凡沟溇多处其田多熟或于逺宅开池则近宅之地必有收成此苏松沿海地方试之有成效者但细访老农云每十亩之中用二亩为积水沟才可救五十日不雨若十分全旱年分尚不免于枯竭况一亩乎大抵水田稻苗全赖水养炎日消水甚易以十日消水二寸计之五十日该消去田间水一尺即二亩沟中亦不免于消水总计其润是沟中常有五六尺之积斯足用耳岂可望于夏秋亢旱之日且稻苗生长秀实该用水浸溉一百二十日十亩取二亩作积水沟仅救半旱斯言非谬必于山原上势相视洼下可蓄水处筑围大泽或环数里或环数十里上流之水涓涓不息庶足救济全旱矣尝与潘知县凤梧熟论西北垦荒之要潘云若计开田先计潴水真确见也】<br />
　　林应训兴修水利文移稿为照沟洫圩岸皆以备旱潦而为三农之急务人人所当自尽者纵使官府开深江浦而各区各图之沟洫圩岸不修则终无以获灌溉之利杜浸淫之患也除干河支港工力浩大者官为估计处置兴工外至于田间水道应该民力自尽为此酌定式则出给简明告示縁圩张挂仍刻成书册给散粮里令民一体遵守施行<br />
　　一定式様以便稽查吴中之田虽有荒熟贵贱之不同大都低乡病涝髙乡病旱不出二病而已病涝者则以修筑圩岸为急圩岸既各髙厚虽有水溢自难溃入而淹没之矣病旱者则以开濬沟洫为急沟洫既各深通虽遇旱干自可引流而灌注之矣况开渠者势必置土于圩旁筑圩者理当取土于沟内二者又自有相成之机今后不必差官泛然丈量该府县止分别孰为低乡当急修圩孰为髙乡当急开渠毎年府县水利官先时议定开筑之法如开沟洫不论旧时疏通与否其濶即以两旁老岸为主其深务以一丈二尺为率若相地宜应加深濶者聴决不许减少前数挑起之土务要置在旧隄之内就便防隄庶使雨水不能淋漓复流于河如附近有低田堪以培髙者即以其土培之亦可至于极髙地方不用隄岸而土无堆放者亦即就靠内一边摊放葢髙乡多种荳棉一时不妨陆种挑得河深则灌溉自利内中田亩仍自不妨于水种也若惜此尺寸之地弗令摊土沿河堆积复入河中无水灌溉则内中田亩悉成枯槁矣至于筑围岸不论旧时完固与否其底濶务要一丈其面濶务要六尺其髙如底之数若应加髙厚者聴决不许减少前数如田过五百亩以上者便要从中增筑一界岸一千亩以上者便要从中增筑二界岸每界岸底濶四尺面濶二尺髙与外圩平防傍仍可栽种荳麦如极低乡或近河荡深处难于取土令民于圩内傍圩田起土增筑岸外再筑圩防一层髙止一半如阶级状岸上插水杨圩外植茭芦以防冲激取土之田计所损量各田出银津贴俟陆续防取河泥填平照旧耕种永无后忧是所损者小而所益者大也若互相吝惜不分界岸即如今年霪雨连旬洪水一发车【缺】不前全圩无望矣又有一等低洼田亩嵌坐中心无从蓄泄有愿开凿通河运泥增髙者聴废田之价众户均认废田之税牵摊本圩照此式様给示遍谕委官分头区画每一圩为一图明白贴説前件每一图作二本一送县备照一付圩甲谕众俟至冬十月刻日出示兴工一定夫役以杜骚扰各乡沟洫圩岸虽有长短广狭不齐然不过为一圩之田而设也故田少则圩必小田多则圩必大而环圩之沟洫因之此水利此圩之田则当役此圩有田之户矣各县即令塘长备开某圩周围若干丈外环沟洫若干丈圩内之田若干亩某人得业若干亩共该围岸若干丈不论官民士庶随田起役各自施工如田横濶一丈者筑岸一丈【徐光启曰此法误要须计算本圩之田与本圩之岸平分丈尺不宜偏累近岸之田开河亦然多有一家数亩狭长之田全并河岸者既尽坏其田复尽用其力非偏累乎】横濶十丈者筑岸十丈开河亦然对河两家各开其半沟头岸侧非一家所能办者计亩出夫众共协力挨序编号置簿稽查仍备载前图之后兴工之日塘长不必沿门催夫徒取需求科派之议先期五日插标分段责令圩甲布告各户某日兴工聴其至期各行照段用力如式挑筑<br />
　　一设圩甲以齐作止塘长之设举一区而言之也一区之中各有数圩计当佥殷实之家充之但一时佥报诸弊俱生或图展脱或营冒充无不至矣各县不必佥报即以本圩田多者为之虽其殷实与否不可知然其田既甲于一圩之中则其人自足以当一圩之长矣兴工之日塘长责令圩甲躬行倡率某日起工某日完工庶几有所统领而无泛散不齐之弊中有业户不聴倡率聴其开名呈治如圩甲不行正身充当或至别行代顶查出枷号示众是圩之有甲也専为本圩修濬而立工完即罢非如里长有勾摄之苦亦非如塘长有奔走之烦虽一时倡率不无劳费然利归其田又非若驱之赴公家之役者等也<br />
　　一严省视以责成功访得常年非不议行修濬而水利之官多不下乡乃使各区塘长至县报数或朔望递结而已如此虚文何益实事今后兴工之日各塘长圩甲务要在圩时时催督开濬工完未可便行开坝放水俱聴各府县掌印官并水利官分头亲勘如一圩不完责在圩甲一区不完责在塘长轻则惩戒重则罚治本院与该道又不时间出以察之如一县中有十处不完责在县官一府有二十处不完则官又有不得不任其咎矣<br />
　　一禁侵截以通便利访得各乡水利原自疏通近多豪家适己自便于上流要害广插茭菱稍有淤垫即谋佃为田所司不察轻付执照亦有居民贪图小利竭泽而渔沿流置簖及有挑出田内泥土增广田圩堆放竹排木排横截河港甚有上乡全赖湖水灌溉奸猾人户乃于浦口下流设堰横截百般刁难然后放水入内又其甚者假以报税起科遂侵为己物潴水専利以致田地灌溉无资若不通行严禁终为水道之梗今后各府县水利官责令各塘长圩甲凡有侵截之家即便报出姑令改正免罪至于滩田先年曾经丈量收入会计册内无碍水道者姑聴如旧其未经征粮者尽数报官开除荒政要览万厯戊子年水大苏州自沈湖淀湖三泖抵松江一望滔天河水髙出田间数尺其一二隄岸髙厚处仍有不妨插莳者乃知大涝时吴田尽可作湖百姓生命寄于隄岸葢沿河隄围阻截水势成田田间各自成圩又借圩岸隔断若隄岸不坚致卒然崩溃诸农作鱼鼈矣苏松地形卑下当震泽委流数郡山原之水从此入海若非年年濬渠筑围田卒污莱在所不免徐光启量算河工测验地势法一量某河自某处起至某处止共实该应开河几何丈尺每步五尺每二十步立一木界桩编定号数自某处起天字一号尽十号又起地字一号尽十号直编至某处止要见若干号数若干丈尺【每丈尺俱用官尺算每二步折一丈】<br />
　　一量每号木界桩下两岸准平相去今濶几何丈尺木桩下老岸至河中心水底今深几何丈尺算两岸斜平至底见在河身空处每丈已得几何方数中有防突又用法加减实该河身空处每丈已得几何方数今照原议或新议所酌定河面应濶几何丈河底应濶几何丈应加深几何尺算该木桩下两老岸各去土几何尺河底中心去土几何尺河岸两傍各去土几何尺此号内十丈河身中共该起土几何方数两岸各用步弓量至二十步足此岸下定木桩人足抵桩立对岸人亦于步尽处站桩上人将矩度对岸准平对岸人竖起套竿权绳取直将套夹靠定套竿渐移向下两岸取平对防人即于平处站定或用土石记定桩上人用矩度对准人足或记处看在直景何度何分用地平测逺法算得河面濶处河狭者只用竹篾活步弓对岸量亦得次将丈竿竖起河中心权绳取直将矩极对准水面丈竿尽处用勾股量深法算即得木桩至水面股数再加水深数即得河底深数或用重矩勾股量深法亦得或于水际两傍取平对准桩顶用重矩重表勾股量髙法算亦得或不用算法迳将套竿套定横尺用竖尺那移逐步量下至水际总算竖尺多少数亦得或只于水次竖起一竹竿权绳取直依前两岸取平法桩上人用矩极照看亦得后二法于浅狭河道用之尤便次将两岸濶数河底深数用积方法算即得河身见在每丈已得几何方数中有防突亦用套竿量取髙下小步弓量取围径用堆积法扣算加减即得现在实该河身方数次将议定河面应濶之数比照原濶应加几何用木石记定即于两岸记处用套竿量至折半处即今应用河底中处比原桩深几何比照今议应深几何即得今应加深几何或用二绳各长如今议濶数之半中用辘轳交接复用一绳记取尺寸系权坠下亦得或中系方空木用丈竿溜下亦得次于新河底中处用套竿量开如新议河底濶数尽处记定视其髙下即知今应加深左傍几何右傍几何次将两老岸加濶河底加深河底两傍加深五法用积方法总算即得此号内十丈河身中共该起土几何方数注入号簿<br />
　　一量见在河身面濶底深酌量定之数折中议定今应开面底二濶丈尺数及加深尺数河身底面腰深广必须三法相称方得上下相承不致坍坏若河底深濶岸势髙峻不免随时崩坍开濶河底虚费工力似应用前量深法量今木椿下至河底算定勾几何股几何几何量取数处便见何等勾股方得免坍今新开勾股欲依旧数量行加勾减股不致大段悬絶大率要令勾数少于股数则上陂陀不致坍损两股之间即河底濶数就令稍狭政自无妨<br />
　　一用众测水验今河底深浅酌量加深之数今见在河底深浅有不同若酌定加深尺数一槩开濬即深者愈深浅者仍浅水走不顺极易填淤且前量下桩编号止据见在老岸未免髙下不齐所云量深诸法亦止据号桩下至本号河底未得通河准平就用矩极以渐量算亦止能测验地势若水走之势西髙东下仍与地势稍异必须水准方平但长流之水消长不易随流测量一人可就此方潮汐每日再消再长时刻不同测验未易必须用众同时量度相应照前编定号桩若干即每桩用兵夫一名各带短枪或木棍一根不拘大小刀一把每队长另带铳一门并火药火绳药线诸物照号桩编给号票令各守号桩约潮退将涸未涨时合境火礮应声俱发礮响后各兵夫悉于各号河底中心将木棍量定水防用刀刻记回缴号票随验所刻水防尺寸注定票上编成号簿逐一扣算酌量加深之数即河身砥平不致停积浑水以成浅淤若行此法与矩极防验用前量深加濶之法便可丝毫不爽<br />
　　一河工完后考验课程果否如法河面河底濶数量法具前两岸上用绳取直考验俱易惟独深数易殽如留取様墩即可培髙如钉下様桩便易拔起别有用活络様桩者亦可挖井取出有打水线者亦恐中途节水作弊有用轮车推验者河濶便难造施用有用木鹅推移者难施于未放水之河今只用前量深诸法如极深极濶者宜用勾股度髙度深法如河身稍狭欲求便易即用套竿渐量法或虑遣委工役宛转欹斜那移作弊即用辘轳下绳方空下竿二法其辘轳方空或加三或加五以验底濶直尤便此二法须极力挺直才得取平无法可令加髙毫末即令开河工役自用量度亦难作弊<br />
　　一量所开河某境起至某处如前法已得曲折若干丈尺今欲知直几何丈尺东西直股几何丈尺南北直勾几何丈尺东边地形下于西边几何丈尺要见本处地形沿河而来几何丈而下一尺东西直股几何丈而下一丈南北直勾几何丈而下一尺其大勾股之于二十四向中当作何向先于某境第一号量至第二号用绳取直下定指南鍼审定绳直于三百六十分度内定是何向注于号簿如河岸回曲一号中可分作二或作三四格定注实格完又用矩极于第一号上立一人持丈竿取直于第二号上立对准取平又互换覆看对准取平即知第二号下于第一号几何尺寸注于号簿每号俱用此二法至号尽而止事毕布算先将逐号小依本号坐向与子午鍼对算即知小勾几何与卯酉鍼对算即知小股几何逐号算成小勾股注于号簿次将小勾积算即知大勾小股积算即知大股以大勾股求即知大直丈尺以大勾股依子午卯酉鍼上取即知大直于二十四向中定作何向又用矩极所测髙下分寸积算便知二境相去髙下之数亦便知沿河而来每几何丈尺而下一尺次用大勾股归除之即知直股上每几何丈尺而下一尺直勾上每几何丈尺而下一尺<br />
　　又看泉法取过泉过泉者乃山泉逺来大旱不絶其流横来将下流作坝水随坝长乃无限之水又看流之缓急缓者源小急者源大又看严冬不冻其气如雾即春夏用水之时又无竭涸之患此过泉之当取也<br />
　　又弃仰泉仰泉者乃地泉也其泉即从本地而起水来有限不能随坝长有限之水即有钜河其流必缓严冬必冻用水之时必有干涸之患矣此仰泉之当弃也又源大亦可用也过泉孰非仰泉乎<br />
　　又有大河如涿州拒马河固安浑河其水皆可用顾非动支朝廷钱粮筑堤建闸钜费坚固此水不敢用也又王锷用拒马河水以铸泉余数举以问人无应者亦激取之法也<br />
　　又凡看地势垦水田可蓄可泄即可田矣入水之处地势宜髙泄水之处地势宜低水能行动看其下稍愈低愈妙可无淹没之患矣北边于夏至后时发波地势宜平坦广濶则无冲激之患矣土色不拘黄黑坚则为佳土松总是漏水地取土作围注水于内水不漏去此土即可田矣【土松别有用处何必水田】地内稍有石子不妨农事如是纯沙则不可用也<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷十七<br />
<子部,农家类,钦定授时通考><br />
　　钦定四库全书<br />
　　钦定授时通考卷十八<br />
　　土宜<br />
　　水利四<br />
　　耿橘大兴水利申册窃照东南之难在赋税而赋税之所出与民生之所养全在水利葢潴泄有法则旱涝无患而年谷每登国赋不亏也计常熟县民间田租之入最上每亩不过一石二斗而实入之数不过一石乃粮之重者每亩至三斗二升而实费之数殆逾四斗是什四之赋矣以故为我民者一遇小小水旱辄流散四方逋负动以数万计惟有水利大兴俾嵗时无害为今日救时之急务矧本县坐落江海之交潮汐三面而至且居苏常诸府下流诸湖水由此入海其水之利害视他处为尤钜而其经理为尤急也卑职以其暇日单骑轻舠遍歴川原进诸父老讲求水利之故凡地形髙下之宜水势通塞之便疏瀹障排之方大小缓急之序夫田力役之规官帑补助之则经费量度之法催督考验之术一一条画着为图説以至区里利害之殊土性肥瘠之异钱粮轻重之等田野荒熟之故风俗淳浇之由形势险夷之辨无不备具务纾百世之訏谟期垂一方之永利为此将查歴过通县河圩形势绘图贴説造册具申<br />
　　开河法【凡九条】<br />
　　一照田起夫量工给食<br />
　　宋臣范仲淹曰荒歉之嵗召民为役日以五升因而赈济【徐光启曰此宋时斗斛也幸勿虑多】葢老成长虑之见如此常熟民素骄侈佣趁之人颇少况挑河非重其直不应故莫善于照田起夫量工给银之法然照田起夫亦难言矣説者谓有近水利者逺水利者不得水利者及田止十亩以下者分为四等除十亩以下者免役外余以三等为伸缩葢往年之役如此职深以为不然本县之田未有不借水而成者但河有枝干之殊水有大小之异耳水大者则当施潴蓄之法水小者则当施疏凿之方彼干河引江湖之水而枝河非引干河之水者乎田近干河者称利矣田近枝河者非干河之利乎若必为四等之説则奸户积书朦胧作弊上户那而为中户中户那而为下户近利那而为逺利逺利那而为不得利而田少愚弱之氓反差重役如小民之偏苦何故开河必观水势所向应用某区某图之民必无论大户小户通融验然后于法均于事便于民无扰耳派夫之法先吊黄册查明该区该图坐圩田地总数随令里书将业户一一注明然后通融算派某河应役田若干亩每田若干亩坐夫一名田多者领夫田少者凑补足数名曰协夫其勘明坍江板荒田地俱豁免如此贫富适均众擎易举矣一水利不论优免<br />
　　濬河以备旱涝便转输也论田而士夫之田多于小民论河而灌运之利当亦多于小民故同心协力举地方之大利在士夫原有此意矣职客嵗开濬福山河以此意白之本县士夫士夫咸各乐从兴工之日倡率鼓舞工反先于百姓而百姓蒸蒸无不子来趋事争先恐后已有成绩矣今后凡濬河筑岸之事必如往规庶劳逸均而上下悦服也<br />
　　一准水面算土方多寡分工次难易<br />
　　开河之法其説甚难均是河也中间不无淤塞深浅之殊地形亦有髙下凹凸之异而土方之多寡工次之难易必有判焉不相同者宋臣郏侨云以地面为丈尺不以水面为丈尺不问髙下匀其浅深欲水之东注必不可得须于勘河之时先行分段编号算土之法若本河有水即沿河防水有深浅不同之处差一尺者即另为一段假如通河水深一尺而有深二尺者即易段也深三尺者又易段也深四尺者极易段也深与议开尺寸等者免挑段也濶仿此各立桩编号以记之随令精算者逐段计算土方其法每土四傍上下各一丈为一方每方计土一千尺假如本河议开面濶五丈底濶三丈水面下开深五尺每长一丈该土二方【徐光启曰误算矣然不言总深亦难算其实数假若原深一丈而加深广五尺该土三方又八百尺也假若不论深以此权説应开实土有水一尺者实开土一方又五百二十尺也有水二尺者实开土一方零八十尺也有水三尺者开土六百八十尺也有水四尺者开土三百二十尺也】又如某段水深一尺该穵土方四分实开土一方六分为难工某段水深二尺该穵土方八分实开一方二分为易工三尺四尺五尺仿此濶仿此若本河无水即督夫先于中心挑一水线深广各三尺或二尺务要彻头彻尾一脉通流却于水面上丈量露出余土有厚薄不同之处差一尺者另为一段假如通河皆余土一尺而有余二尺者即难段也余三尺者又难段也余四尺者大难段也余五尺者极难段也立桩编户算土如前法但此乃计水上之土而水下应挑之土可一律齐矣然后通算本河该实开土若干方两旁得利田若干亩起夫若干名每夫该土若干方分工定宕第从土方土少者宕长土多者宕短齐土方不齐丈尺而后夫役为至均河形为至平也<br />
　　附打水线法<br />
　　水线至平也而人心不平奸巧百出如三十三年开福山塘打水线十数日不成管工官皆不知职既识破其术随设法五里委一官官各乗马一里委一皂皂各飞奔如是往来不停看其水线不令隂阻乃一日而成奸巧立破何以故渠功少者于水线中暗藏小坝官来则暂决之过则坝住虽土髙无水之地而两头藏坝中间水可不絶此奸不破髙低不明水线为虚何以知其然也隂坝初决者其水流动不然者其水静定也<br />
　　一分工定宕<br />
　　难易有号矣土方有数矣而夫役之来道里逺近不同市野食宿异便而土性亦有紧漫坚散之殊崖岸不无险夷髙下之别强者奸者于此争利焉倘无术以处之亦非尽善之道也然此不可为之河滨宜先为之于堂上查照区图逺近自头至尾算定丈尺捱定工次要令逺近适中一一明注此工簿内用印发各千百长照簿竖立夫桩一定不移庶纷争之扰可免而亦无作奸之处矣第初时量河最要的确临期分宕务秉至公不则吏书虚报丈尺而实克夫价者有矣强梁之徒夫多宕少者亦有矣大都正官能一亲行自无此<br />
　　一堆土法<br />
　　夫役偷安类于近便岸上抛土不思老岸平坦一遇天雨淋漓此土随水流入河心儵挑儵塞徒费钱粮徒劳工夫亦竟何益必于河岸平坦之处务令逺挑二十步之外照鱼鳞法层层散堆若有嬾夫就便乱抛者重究若有古岸髙出田上者即挑土岸内相幇以固子岸亦可其平岸之处不得援此为例若岸有半圮之处即宜挑土补塞筑成髙岸挑成一层坚筑一番层层而上岸必坚牢一举两得不可姑置岸上待后日筑之后来日久人玩贻害河道不小也若田中有溇荡或原因取土致田深陷者即用河土填平若防边有民房有园亭逼近不便挑土者即令业户自定桩笆于房园边旋筑成岸亦两利之道也若河狭则不可耳<br />
　　一考工法<br />
　　金藻水学曰勤省视者官亷能也或不省视与无亷能同省视不赏罚与不省视同赏罚不继续与不赏罚同职亦曰亷能矣省视矣赏罚矣继续矣而无考验之法与不亷能不省视不赏罚不继续同夫考工之法先必立信桩様桩以防其奸伪様桩者用木橛刻画尺寸与应濬尺寸同信桩则一木橛可已法于号段既定之后每段将画尺木橛钉入河心与水面平本河无水者与水线之水面平俗所谓水平椿是也俟开方之后以此橛为准葢橛露一尺则工满一尺矣故曰様桩却将二橛书明号段直对様桩钉入两岸老土深与岸平名曰信桩此桩四旁封识老岸数尺不许抛土镇压致难认记另具直丈竿一条丈防一条立竿様桩之顶拽防信椿之上以量虚河深浅如防在竿十尺上则虚河深十尺矣必十尺以下所有尺寸乃算实工虚河尺丈籍而藏之夫役认宕时又各立小桩书某字第几号某千长下百长某分管领夫协夫某应濬长若干名曰夫桩又按仰月形三濶丈尺之数为横丈竿三条俱画尺寸做成木轮车架此三竿每查工之日必携籍持竿拽防架车而往先稽号桩而知其宕之长短即据信桩様桩拽防竖竿而得其工之浅深工完之后沿河推运三竿车而验其工之濶挟勤惰在目赏罚必加而后人力齐工不虚耳必信桩者虞様桩之上下其手也又虞老岸之伪增其髙也验老岸验信桩验様桩验三竿车而后伪无容矣迨工完之后复打水线以验之有淤滞处随令复濬务求线道流通方可决坝放水其或濬深水多打水线不便则于放水之后用木鹅沿河较覈木鹅者用直木一条长与河深平铁裹其下端随濬过尺寸处拴系长绳两岸拽之直立水中循水面而进遇鹅仆处则土髙水浅处也将该管千百长究治仍令捞泥务如原议分数须木鹅通行无滞然后为完工矣<br />
<br />
<br />
<br />
<br />
<br />
<br />
<br />
<br />
　　一分管员役<br />
　　谚曰宁管千军莫管一夫言无纪律而难御也故督责之法必自下而上由小及大则工程易起故每宕百丈必用百长一名分催千丈必用千长一名督催然此役须防该区田多大户充之葢大户必爱惜身家又众所推服令此辈各照信地千长立一小旗一大桩百长立一小桩各书应管丈尺分数千长催百长百长催小夫而水利官又専督千百长责任攸分大小相驱然后卑职不时亲诣稽查考其工次别其勤惰量加赏罚即顽猾之民亦不得不尽其力矣<br />
　　附用千百长法<br />
　　千百长非身家才榦兼全者不能服众迩来照将尖册防用十得八九乃法立生区书将大户田花分显小户于册首防者半系小户除将该书枷号外其千长多用该区公正不足则令公正举报乃防之捋尖始称得人得人而工不难完矣<br />
　　一立章程赏勤罚惰以示鼓舞<br />
　　号段定矣宕认夫集矣催督有人矣然众力难齐众心难一不有以约之则勤者何所劝而惰者无以惩将使勤而为惰矣今定一河工比簿每十日亲查一次是为一限假如【缺】河自水面而下应开深五尺则第一限要见工二尺为浮泥易做也二限黄泥难做要见功一尺五寸三限通完深濶如式工大者亦以此法寛立期限凡比工每百长管百夫就以十夫为一分千长管十百长就以一百长为一分又立一赏功单如依限如式开完者即给一功单日后遇有过犯许赍单赎罪以示劝其有奸顽惰功者即查千百长该管十分中一分不及限者责各小夫二分不及限者并责百长三分不及限者并责千长以示惩庶章程既立赏罚明而民自鼓舞莫敢躭延矣<br />
　　附比簿式<br />
　　都<br />
　　领夫　　　田<br />
　　协夫　　　田<br />
　　共实熟田<br />
　　算　　　　　夫　　　　　应开土方<br />
　　今　字　　　　　　号归见　尺寸　　【分工】<br />
　　算该开河　　　　　　丈<br />
　　初限　日开深　尺开濶　尺堆土离河　丈　尺月日起至　　　日止<br />
　　二限　日开深　尺开濶　尺堆土离河　丈　尺月　日起至　　日止<br />
　　三限　日开深　尺开濶　尺堆土离河　丈　尺月　日起至　　日止<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　一干河甫毕刻期齐濬枝河<br />
　　凡田附干河者少而附枝河者多葢河有枝干譬之树焉千百枝皆附一干而生是干为重矣然敷叶开花结子功在于枝不可忽也彼枝河切近圩坵灌溉之益所闗匪细若濬干河而不濬枝河则枝河反髙水势难以逆上而干河两旁所及有限枝河所经之多田反成荒弃即干河之水又焉用之法当于干河半工之时即耑官料理枝河责令各枝河得利业户俱照田论工一齐并举仍责令该枝河千百长催督务要先期料理停妥俟干河工完之日先放各枝河水放毕随于各枝河口筑一小坝俟小坝成然后决大坝而放河水其工之次第如此葢濬干河时凡干河水悉放之枝河而后大工可就濬枝河时凡枝河之水悉归之干河而后众小工易成况枝河髙干河低不过一决之力若先放湖水则方浚之初水势必大此时枝河不能直入必假车戽劳费钜矣濬河者往往于干河告成之后心懈力疲置枝河于不问为民者亦曰姑俟异日也而前工荒矣葢机不可失而劳不可辞其工之始终又如此干河之大者量给官银枝河则専用民力焉<br />
　　徐光启旱田用水疏谓欲论财计先当辨何者谓财唐宋之所谓财者缗钱耳今世之所谓财者银耳是皆财之权也非财也古圣王所谓财者食人之粟衣人之帛也若以银钱为财则银钱多将遂富乎是在一家则可通天下而论甚未然也银钱愈多粟帛将愈贵困乏将愈甚矣故前代数世之后每患财乏者非乏银钱也承平久生聚多人多而又不能多生谷也其不能多生谷者土力不尽也土力不尽者水利不修也能用水不独救旱亦可弭旱灌溉有法纤濶无方此救旱也均水田间水土相得兴云歊雾致雨甚易此弭旱也能用水不独救潦亦可弭潦疏理节宣可蓄可泄此救潦也地气越发既有时雨必有时旸此弭潦也不独此也三夏之月大雨时行正农田用水之候若徧地耕垦沟洫纵横播水于中资其灌溉必减大川之水先臣周用曰使天下人人治田则人人治河也是可损决溢之患也故用水一利能违数害调燮隂阳此其大者不然神禹之功仅抑洪水而已抑洪水之事则决九川距海濬畎浍距川而已何以曰水火金木土谷惟修正徳利用厚生惟和一举而万事毕乎用水之术不过五法尽此五法加以智者神而明之变而通之田之不得水者寡矣水之不为田用者亦寡矣用水而生谷多谷多而以银钱为之权当今之世银方日增而不减钱可日出而不穷又以宋臣李纲所言节用救弊覈实开阖贸迁诸法设诚而致行之不加赋而国用足岂虚言也哉谨条例如左一用水之源源者水之本也泉也泉之别为山下出泉为平地仰泉用法有六<br />
　　其一源来处髙于田则沟引之沟引者于上源开沟引水平行令自入于田谚曰水行百丈过墙头源髙之谓也但须测量有法即数里之外当知其髙下尺寸之数不然沟成而水不至为虚费矣<br />
　　其二溪涧傍田而卑于田急则激之缓则车升之激者因水流之湍急用龙骨翻车龙尾车筒车之属以水力转器以器转水升入于田也车升者水流既缓不能转器则以人力畜力风力运转其器以器转水入于田也<br />
　　其三源之来甚髙于田则为梯田以递受之梯田者泉在山上山腰之间有土防丈以上即治为田节级受水自上而下入于江河也<br />
　　其四溪涧逺田而卑于田缓则开河导水而车升之急者或激水而导引之开河者从溪涧开河引水至其田侧用前车升之法入于田也激水者用前激法起水于岸开沟入田也<br />
　　其五泉在于此用在于彼中有溪涧隔焉则跨涧为槽而引之为槽者自此岸达于彼岸令不入溪涧之中也<br />
　　其六平地仰泉盛则疏通而用之微则为池塘于其侧积而用之为池塘而复易竭者筑土椎泥以实之甚则为水库以畜之平地仰泉泉之瀵涌上出者也筑土者杵筑其底椎泥者以椎椎底作孔胶泥实之皆令勿漏也水库者以石砂瓦屑和石灰为剂涂池塘之底及四旁而筑之平之如是者三令涓滴不漏也此蓄水之第一法也<br />

                    <br>
                        　　一用水之流流者水之枝也川也川之别大者为江为河小者为塘浦泾浜港汊沽沥之属也用法有七其一江河傍田则车升之逺则疏导而车升之疏导者江南之法十里一纵浦五里一横塘纵横脉散勤勤疏濬无地无水此井田之遗意宋人有言塘浦欲深濶谓此也<br />
　　其二江河之流自非盈涸无常者为之牐与坝酾而分之为渠疏而引之以入于田田髙则车升之其下流复为之牐坝以合于江河欲盈则上开下闭而受之欲减则上闭下开而泄之职所见宁夏之南灵州之北因黄河之水凿为唐来漠延诸渠依此法用之数百里间灌溉之利纤濶无方宁城絶塞城中之人家临流水前贤之遗可验矣因此推之海内大川仿此为之当享其利济亦孔多也<br />
　　其三塘浦泾浜之属近则车升之逺则疏导而车升之<br />
　　其四江河塘浦之水溢入于田则堤岸以衞之堤岸之田而积水其中则车升出之堤岸者以御水使不入也大则为黄河之帚小则为江南之圩宋人有言堤岸欲髙厚谓此也车升出之者去水而为萟稻或已萟而去其水使不没也<br />
　　其五江河塘浦源髙而流卑易涸也则于下流之处多为牐以节宣之旱则尽闭以留之潦则尽开以泄之小旱潦则斟酌开閤之为水则以准之水则者为水平之碑置之水中刻识其上知田间深浅之数因知牐门启闭之宜也浙之宁波绍兴此法为详他山乡所宜则效也<br />
　　其六江河之中洲渚而可田者堤以固之渠以引之牐坝以节宣之<br />
　　其七流水之入于海而迎得潮汐者得淡水迎而用之得盐水牐坝遏之以留上源之淡水职所见迎淡水而用之者江南尽然遏醎而留淡者独宁绍有之也<br />
　　一用水之潴潴者水之积也其名为湖为荡为泽为淀为海为波为泊也用潴之法有六<br />
　　其一湖荡之傍田者田髙则车升之田低则堤岸以固之有水车升而出之欲得水决隄引之湖荡而逺于田者疏导而车升之此数者与用流之法畧相似也<br />
　　其二湖荡有源而易盈易涸可为害可为利者疏导以泄之牐坝以节宣之疏导者惧盈而溢也节宣者损益随时资灌溉也宋人有言牐窦欲多广谓此也其三湖荡之上不能来者疏而来之下不能去者疏而去之来之者免上流之害去之者免下流之害且资其利也吴之震泽受宣歙之水又从三江百渎注之于海故曰三江既入震泽底定是也<br />
　　其四湖荡之洲渚可田者隄以固之<br />
　　其五湖荡之潴太广而害于下流者从其上源分之江南五坝分震泽以入江是也<br />
　　其六湖荡之易盈易涸者当其涸时际水而艺之麦艺麦以秋秋必涸也不涸于秋必涸于冬则艺春麦春旱则引水灌之所以然者麦秋以前无大水无大蝗但苦旱耳故用水者必稔也<br />
　　一用水之委委者水之末也海也海之用为潮汐为岛屿为沙洲也用法有四<br />
　　其一海潮之淡可灌者迎而车升之易涸则池塘以蓄之闸坝堤堰以留之海潮不淡也入海之水迎而返之则淡禹贡所谓逆河也<br />
　　其二海潮入而泥沙淤垫屡烦濬治者则为牐为坝为窦以遏浑潮而节宣之此江南旧法宋元人治所用百年来尽废矣近并濬治亦废矣乃田赋则十倍宋元民贫财尽以此故也其濬治之法则宋人之言曰急流搔乘缓流捞剪淤泥盘吊平陆开挑今之治水者宜兼用之也<br />
　　其三岛屿而可田有泉者疏引之无泉者为池塘井库之属以灌之<br />
　　其四海中之洲渚多可灌又多近于江河而迎得淡水也则为渠以引之为池塘以蓄之<br />
　　一作原作潴以用水作原者井也作潴者池塘水库也髙山平原与水违行泽所不至开挑无施其力故以人力作之凿井及泉犹夫泉也为池塘水库受雨雪之水而潴焉犹夫潴也髙山平原水利之所穷也惟井可以救之池塘水库皆井之属故易井之彖称井养而不穷也作之之法有五<br />
　　其一实地髙无水掘深数尺而得水者为池塘以蓄雨雪之水而车升之此山原所通用江南海壖数十亩一环池深丈以上圩小而水多者良田也<br />
　　其二池塘无水脉而易干者筑底椎泥以实之其三掘土深丈以上而得水者为井以汲之此法北土甚多特以灌畦种菜近河南及真定诸府大作井以灌田旱年甚获其利宜广推行之也井有石井砖井木井柳井苇井竹井土井则视土脉之虚实纵横及地产所有也其起法有桔橰有辘轳有龙骨木斗有恒升筒用人用畜髙山旷野或用风轮也<br />
　　其四井深数丈以上难汲而易竭者为水库以畜雨雪之水他方之井深不过一二丈秦晋厥田上上则有数十丈者亦有掘深而得醎水者其为池塘为浅井亦筑土堆泥而水留不久不若水库之涓滴不漏千百年不漏也<br />
　　其五实地之旷者与其力不能为井为水库者望幸于雨则歉多而稔少宜令其人多种木种木者用水不多灌溉为易水旱蝗不能全伤之既成之后或取果或取叶或取财或取药不得已而择取其落叶根皮聊可延旦夕之命虽复荒嵗民犹恋此不忍遽去也语曰木奴千无凶年<br />
　　本朝怡贤亲王敬陈水利疏窃直隶之水总会于天津以达于海其经流有三自北来者曰白河自南来者曰衞河而淀池之水贯乎白衞二河之间是为淀河白衞为漕艘要津迩年以来白河安澜无泛溢之虞衞河发源河南辉县至山东临清州与汶河合流东下河身陡峻势如建瓴不免冲溃泛溢查沧州之南有砖河青县之南有兴济河乃分减衞水之故道又静海县之权家口直接寛河东趋白塘口入海俱应就现在河形逐段开疏筑坝减水白塘口入海之处旧有石闸二座砖河兴济河之委应开直河一道归并白塘出口涝则开闸放水可杀运河之涨而河东一带积涝亦得借以消泄旱则引流灌溉沟洫通而水利溥沧青静海天津数百里斥卤之地尽为膏腴之壤矣至东西二淀跨雄霸等十余州县广袤百余里畿内六十余河之水会于西淀经霸州之苑家口会同河合子牙永定二河之水滙为东淀葢羣河之所潴蓄也故治直隶之水必自淀始凡古淀之尚能存水者均应疏濬深广并多开引河其已为田者必四面开渠中穿沟洫经纬条贯络交通泄而不竭蓄而不盈而后圩田种稻旱涝有备鱼鼈蜃蛤萑蒲之生息日滋小民享淀池之利不烦督责而淀常治矣子牙永定二河以淀为壑子牙为滹漳下流清浊二漳发源山西至武安县交漳口会流经广平正定而滹沱防阳大陆之水会焉天津归海之水以子牙为正流其余诸水附之以达于海今河身髙垫支港堙塞安得不冲不泛考任邱旧志子牙下流有清河夹河月河皆分子牙之流同趋于淀宜防求故道开决分注以缓奔放之势永定河俗名浑河其源本不甚大縁水浊泥多淤髙必决其流既改故道遂堙应于每年水退后挖去淤泥俾现在河形不致淤髙庶保将来不复迁徙二河出口俱在东淀之西淀之淤塞实由于此【臣】等面奉<br />
　　上谕令引浑河别开一道今应自柳岔口引浑河稍北绕王庆坨之东北入淀子牙河现由王家口分为二股今应障其西流约束归一两河各依南北岸分道东流仍于淀内筑堤使河自河而淀自淀河身务须深濬常使淀水髙于河水仍随时挑濬毋令淤塞二河之浊流自不能为患而万派之朝宗可得安澜矣再各处隄防应俟水退之后照旧修筑其大小溵淀俱可以圩田种树如此之处不少统俟来春查明具奏<br />
　　怡贤亲王敬陈畿辅西南水利疏京西一带诸山实维太行之麓水势因之尽朝宗而左骛故自西北山而下者皆东南会于两淀自西南山而下者皆东北会于大陆二泊两道分流毕由东淀达直沽入海则是今日所<br />
　　歴诸河即去冬查勘畿南河淀之上流也谨将勘过情形并开挖疏引措置水田事宜敬陈之卢沟以西诸水拒马其钜流也发源山西广昌之涞山东流至房山铁锁崖分为二派一派东入涿州一派南入涞水合流而为白沟河他若马头河牤牛河胡良河皆入焉马头牤牛二河均难资其灌溉惟胡良所经地称膏腴沟渠圩岸宛若江南扩而广之房涿之间皆稻乡也涞水一派石亭赤土楼村秔稻最盛而房之张坊至骆家庄涿之髙村及城之西北一路分渠引流具有条理又有王家庄茂林庄毛家屯等村沟渠现存改为旱田者约百余顷土人以水源微弱为辞此河下流为白沟水势甚盛未有下流盛而上源微者今应于房山铁锁崖分流之处深沟侧注以均其来白沟之上相地建闸以节其去不惟王家茂林等处之百余顷复为水田即河流所经之定兴新城等县亦沾浇灌之利矣<br />
　　拒马之南为三易水曰濡曰武曰雹濡水出州北之穷独山西折而南入定兴与涞水合流源泉入焉源泉旧有石坝乃壅水开渠之遗址当时近水皆稻粱绕城皆芰荷今皆荒废所应修复武水出武峯流经定兴合濡水而归河阳渡雹水出石兽岗流经安肃入安州之依城河三水具挟源泉分流疏渠其势甚便钟家庄唐湖川盐台陂民皆艺稻是在因地扩充务使水无遗利雹水之南曰徐水来自五回岭经满城至安肃而曹水会焉合一亩方顺龙泉诸水滙为依城河余小泉以百数水源盛而水饶疏而引之不可胜用也<br />
　　滱水发源山西之灵邱由倒马闗入唐县为唐河横水自西北来会居民引以溉稻直达下素町畦相望经曲阳之镇里髙门所溉尤多南入定州而白龙泉复来会之王耨张谦等村傍河皆圩岸应推广以极水力所得稻田难以顷计矣<br />
　　唐河之南有沙河来自山西之繁峙入曲阳界合平阳河南流阜平当城胭脂二河行唐之郜河咸会焉其上流亦名水经自乐歴定州沿流多资灌溉他如阜平之崔家庄行唐之龙冈甘泉河新乐之何家庄浴河俱有水田而泉渠颇多堙废徧行疏涤所获尤多<br />
　　沙河之南有滋河源出山西枚回山经灵寿入行唐之张茂村伏焉至无极南孟社而复出疏凿成渠皆天然水利也以上诸水尽摄于西淀自此而南水之载在图经者惟滹沱最大发源山西繁峙之泰戏山由雁门入直隶之平山界治河绵曼等水皆入焉冶河源自山西平定州松岭流至平山初不与滹水相合自二水合流而滹沱之势遂猛屡奔溃为真定害治之故道本与洨合今应于入滹之处塞而断之循其故流加以挖濬引入洨河则滹沱之猛可减<br />
　　洨河发源获鹿之莲花营洚北村二泉其源颇有堙塞至栾城合北沙河而流始大浇溉可资但苦岸髙难以升引应作坝以壅之开沟纵横俱可通流水涨则决坝以泄此万全之利也洨河下流自宁晋入泊旧有石闸三座遗迹尚存现今两岸居民尚戽水以浇畦麦其为水利之用亦可想见矣<br />
　　洨河以南诸水自赞皇来者有槐水有午水自临城来者有泲水泥河泜河沙河自内邱来者有李阳河七里河小马河柳河或名在而迹已湮或源存而流已徙然石桥宛在断碣犹存前人泄涝归泊之路今皆任民耕种以致山川暴下弥漫四野贪尺寸之利贻害无穷今已委员查勘酌量疏通令漫水有归田畴不受其害小柳河之东为圣女河泉从地涌引流可田南为白马河居民建闸溉田下流遂湮水涨之时以邻为壑故北之圣女南之牛尾二河俱被其冲突为任邑害今应濬入泊之路严闭闸之禁害去而利乃可兴矣<br />
　　又南为百泉河出邢台之风门山歴南和等处有闸十三座溉田数百顷而任县不沾一勺之润今应立法均利自下而上各以三日为期则沿流一带皆水田也但河身尚隘宜展而倍之<br />
　　百泉之南为野河源出邢台之西山下入沙河沙河源出山西辽州之湡水至沙河县分为二支一流至任县为沣河一流至南和为干河抵任县合洺河沙河县之普润闸溉田四十余顷洺河亦发源于辽州入直隶与沙河合近年常苦涸竭若引防阳之水假沙洺之道两河之间俱可沾其浸溉<br />
　　防阳河诸水之钜流也源出河南磁州之神麕山至邯郸会渚沁二水至宁晋贯大泊而出抵冀州与滹沱水合所经之处疏渠灌稻元郭守敬曾言可灌田三千顷明建惠民等八闸民以殷富近为磁州民筑坝截流八闸已废其六今应照旧修复以上诸水入任县泊者谓之南泊入宁晋泊者谓之北泊二泊固诸河之委滙皆禹贡大陆泽故地也<br />
　　南泊旧注防河自滹漳阗淤河髙于泊难以议开唯谿爪一河不足消全泊之涨今查穆家口河道原自通流略加疏濬为力无多北泊周围百里地洼水深亦恃防河为宣泄之路自滹沱南徙故道渐湮东注河身亦多浅隘今应大加展挖务俾寛深如此则南泊之水归穆家口而咽喉已通北泊之水入防阳河而尾闾亦快积涝日消旧防渐复涸出之地尚可以数计哉然后作小堤以绕之多开斗门疏渠种稻则沮洳之场皆乐土也惟滹沱一水源逺流长独行赴海而善决善淤迁徙靡常自古患之自去年北徙直趋束鹿奔轶四出官民请疏入泊之道然此道本非正流阗淤已成平地旋加挖掘工费甚繁今查有干河一道系滹水入防旧路自张岔开挑六七里便可直接决河从此改流由焦冈而入防水沛然而东宁晋泊既逺淤壅之患即束鹿深州等处亦无冲溃之害矣畿南州县地方辽濶【臣】等未及遍歴者已遣効力人员悉心经理即当酌量缓急次第兴工以仰副我<br />
　　皇上爱养民生兴修水利之至意可也<br />
　　怡贤亲王敬陈京东水利疏【臣】等歴看京东之水若北<br />
　　河若蓟若浭以及永平之栾河皆经流之最大者白河为漕运要津农田之蓄泄不与焉然河西数十里内止有凤河一道别无行水之沟亦无潴水之泽一有雨潦不但田庐弥漫即运河堤岸亦宛在水中查凉水河源自京城西南由南苑出仁桥至张家湾入运请于髙各庄开河分流循凤河故道疏濬由大河头入仍于分流之处各建一闸以时啓闭庶积潦有归且可沾溉田畴矣运河之东则香河其下为宝坻沿河堤岸坍颓应饬修筑并于牛牧屯以上斜筑长堤以障东溢再通州烟郊以南之水皆滙于窝头分为二股一股南入运河一股东流经香河县之吴村滙于百家湾入七里屯达于宝坻查七里屯以上大半淤塞地皆沙卤难以开凿若将南流一股疏通深畅则经流归于运河又夏店之箭杆河经香河入宝坻之沟头河漫流入淀应从沟头疏濬会七里屯之水达于大河水有攸归农田亦有利焉宝坻西北接壤蓟州蓟州运河自三台营会诸山之水东南至宝邑会白龙港又南经玉田丰润合浭水达海河身深濶源逺流长弃之则害用之则利请先筑河堤务须髙厚然后于下仓以南建石桥空下闸水升注两岸以资灌溉多开沟浍自近而逺纵横贯注用之不乏矣浭水发源迁安之泉庄委折蛇行土人有三湾六曲之称河道狭而堤堰卑东决则淹丰润西决则淹玉田应于刘歆庄王木匠庄各开直河一道旧流亦无令壅塞俾得两处分泻可无冲决之患至沿河一带建闸开渠数十里内无非沃壤土人动言浭水湍急为患不知败稼之洪涛即长稼之膏泽现在近河居民引流种菜千畦百陇在在皆然曾未见利于圃而不利于农者也玉田本属稻乡蓝泉河出蓝山西南流入蓟运夹河潴水为湖伏秋水发一望弥漫应将河身疏通深广束以堤防西北另开小河一道引水入河下流使湖无泛滥而河得安澜仍于曲河头建闸开沟引水绕东湖而南湖内外田地均沾灌溉再于湖心最下之处圩为水柜以济泉水之不足其利可以万全又泉河发源小泉山东流会孟家泉暖泉达于蓟运河现在引流种稻所当搜涤泉源多方宣布以广水利者也丰润负山带水涌地成泉疏流导河随取而足如城东之天宫寺牛鹿山铁城坎以及沿河沮洳之处可种稻田数百畆多至千余亩而止县南接连大泊一带平畴万顷土膏滋润内有王家河防河龙堂湾泥河共四道春夏不涸而田畴不沾其利为可惜也应请涤其源疏其流坝以壅之堤以蓄之东北引陡河为大渠横贯四河中间多开沟洫潆洄宣布数十里内取之左右皆逢其源而泊内多可耕之田矣陡河自滦州之馆山东流绕县境而南旁河村庄曰上稻地下稻地南曰官渠葢昔年圩田种稻之地遗趾尚存若沿河坚筑隄防多设坝闸以时蓄泄疆理一循旧迹不劳区画而两岸良田不可数计至板桥狼窝铺等处东连榛子镇一带流泉大槩入滦州境滦河汹涌滂沛推壅沙石既不可束以隄防亦难以资灌溉然各属支流借以滙归故少涨溢之患而涓沥皆农田之资滦州近城之别故河淤塞漫流数十年于兹若照旧疏濬不惟城闉不受侵囓而西南负郭之田皆收浸润之利城南则有龙溪出五子山东即清河之源城西则有沂河经芹菜山南折而东又转而南二河之间地势平衍土冈环之东南一望无际皆可播流而溉也西南则游观庄之靳家黄坨河引泉可田南则稻河吴家龙堂等处引河可田西北则自沙河驿之东榛子镇之西龙溪黄崖暖会于牤牛河经双桥而围山瀑水入之流清而驶地平而润沿岸一带建坝开沟无处非水耕火耨之地矣滦州之北为迁安城北徐流营涌出五泉合流入桃林河又三里桥涌泉流出滦河蚕姑庙泉河与滦河相接龙王庙之泉头流为三里河经十里桥而南夹河皆可田黄山之麓一湛然西入石渠即浭河自出自泉庄至新集地与水平播之可种稻田百余顷卢龙县北之燕河营涌泉成河及营东五泉漫溢四出至张家庄一带皆可挹取为树艺之利京东土壤膏腴甲于天下【臣】等勘过情形大槩如此惟是工程浩大地方辽濶随宜酌量容有变通之处统俟工完彚齐送册<br />

                    <br>
                        　　慕天顔请浚孟河白茆河疏【臣】前疏请浚白茆港孟渎河福山港三丈浦黄四港申港包港安港西港七丫等处葢既鉴上年之竒旱预料今年之大涝从长筹画实非泛言虽部议未邀即允然闗切地方民事岂容缓图【臣】再四筹画先择其不易而费简者若七丫一带业已劝民濬涤淤沙通崇明之运道福山港三丈浦道里民自愿分役疏通再如黄四申包安西等港另行酌量缓急多方设法次第兴举外惟是常熟之白茆港系苏常诸水东北出江第一要河自明季失修湮塞成陆旱则潮汐不通涝则宣泄无路若此港一通不惟常熟水旱无虞即昆山长洲太仓无锡江隂无不共沾其利又武进之孟渎河系常镇诸水归江要道凡髙溧西北诸水竞趋东南则流注于宜兴金坛更转泄于丹阳武进惟借孟河一口出江今亦年久失修河身壅积武进以西丹阳以东宜兴金坛以北诸水归江阻道于是水旱并灾人力难施矣此两河者蓄泄之利等于刘淞淤塞之形亦不亚于刘淞今刘淞疏通苏松常资其益者甚钜白茆孟河淤塞苏常镇被其害者亦复不小此【臣】身在地方目击亲切日夜筹画而不敢忽者也是以分委道员细加察勘据各该道请照刘淞事例先动正帑济工不惟水利克修现在望赈饥民得以赴工趁食不设赈而民已全活数善备焉<br />
　　总漕桑格等覆勘疏【臣】等会勘得下河各州县地方歴被水灾皆縁上源受水之处甚多而泄水入海之处甚少兼之各邑通水故道俱多淤淀以致泛滥横溢成此积水之患也今欲救此灾黎舍开浚故道多分水势之法别无善防是以前疏内议修芒稻河者欲分髙邮邵伯两湖之水入江使不至下河也议挑曹家湾杨家绊七节桥者系开通髙邮邵伯两湖淤塞之水路使通芒稻河于下江也议挑车儿埠之滔子河者欲使泰州所受之水由苦水洋入海也议挑涧河者欲分运河之水流于涧河由射阳湖下海使不至髙邮也议挑海陵溪者欲使髙邮所受之水通冈门下海也议挑车路白涂海沟三河者欲使兴化所受之水由丁溪草堰白驹入海也议挑鰕须二沟戛梁河并朦胧西首淤塞之射阳湖者欲使髙宝兴泰盐山等处之水俱由庙湾下海此海口为下河最洼最寛之地泄各处上流之水尤为宣畅也今【臣】细加覆勘与前无异目今水势汪洋民间被淹田地多未涸出者皆由水道淀塞不通之故若使挑濬之工一举水循故道下流归海田地自然涸出实为大有益于生民<br />
<br />
<br />
　　钦定授时通考卷十八<br />
　　钦定四库全书<br />
　　钦定授时通考卷十九<br />
　　谷种<br />
　　彚考<br />
　　诗豳风黍稷重穋禾麻菽麦<br />
　　正义曰苗生既秀谓之禾种植诸谷名为稼禾稼者苗干之名又曰郑司农云先种后熟谓之重后种先熟谓之穋又曰禾稼禾麻再言禾者以禾是大名也非徒黍稷重穋四种而已其余稻秫蓏粱之辈皆名为禾麻与菽麦则无禾称故于麻麦之上更言禾字以总诸禾也朱子集传禾者谷连藁秸之总名禾之秀实而在野曰稼<br />
　　大雅诞降嘉种<br />
　　传天降嘉种笺云天应尧之显后稷故为之下嘉种疏曰后稷善能于稼穑上天乃下善谷之种与之正义曰降者从上之辞故知降嘉种者是天降嘉种也朱子集传降降是种于民也书曰稷降播种是也<br />
　　鲁颂黍稷重穋稙穉菽麦奄有下国俾民稼穑有稷有黍有稻有秬<br />
　　注先种曰稙后种曰穉大全孔氏曰重穋稙穉生熟早晚之异称非谷名<br />
　　周礼天官太宰以九职任万民一曰三农生九谷注郑司农云九谷黍稷秫稻麻大小豆大小麦谓九谷无秫大麦而有粱苽疏谓九谷无秫大麦而有粱苽者以秫亦异与稷黏疎为异故去之大麦所用处少故亦去之必知有粟苽者下食医云凡膳食之宜有犬宜粱鱼宜苽故知有粱苽也且前七谷之中依月令麦属东方黍属南方麻属西方豆属北方稷属中央故知有黍稷麻豆麦稻与小豆所用处多故知有稻有小豆也必知有大豆者生民诗云艺之荏菽荏菽大豆后稷之所植故知有大豆也<br />
　　又疾医以五谷五药养其病<br />
　　注五谷麻黍稷麦豆也疏此依月令五方之数<br />
　　又膳夫凡王之馈食用六谷<br />
　　注六谷稌黍稷粱麦苽苽雕胡也<br />
　　孟子五谷者种之美者也<br />
　　管子凡五谷者万物之主也谷贵则万物必贱谷贱则万物必贵两者为敌则不俱平故人君御谷物之秩相胜而操事于其不平之间<br />
　　又五谷者民之司命也<br />
　　范子计然曰五谷者万民之命国之重寳也<br />
　　汉书食货志种谷必杂五谷以备灾害田中不得有木又董仲舒説上曰春秋他谷不书至于麦禾不成则书之以此见圣人于五谷最重麦与禾也<br />
　　说文谷续也百谷之总名禾嘉谷也以二月而种八月始熟得时之中故谓之禾禾木也木王而生従木従省象其穂<br />
　　又禾之秀实为稼根节为禾<br />
　　广雅释草粢稻其穂谓之禾<br />
　　小尔雅广物藁谓之秆秆谓之刍生曰谷谓之粒菜谓之蔬禾穂谓之颖<br />
　　格物总论谷种之美者也其为种也不一考之前载有言三谷者粱稻菽是也有言五谷者麻黍稷麦菽是也有言六谷者稻黍稷粱麦苽是也有言九谷者稷秫黍稻麻大小豆大小麦是也有言百谷者又包举三谷各二十种者为六十蔬果之实助谷各有二十是也葢人食之则饱不再食则饥未有不资以为生也然不种则不生不时则不获故古者重谷而务农焉种以时而生以时耕以时而获以时苗而秀秀而实昔春而种者子粒耳秋而收者万颗也昔春而入土者升斗耳秋而登场者仓箱也国与民俱足独不在此乎故圣王必贵五谷而贱金玊<br />
　　杨泉物理论粱者黍稷之总名稻者溉种之总名菽者众豆之总名三谷各二十种为六十蔬果之实助谷各二十凡为百谷故诗曰播厥百谷谷者众种之大名也农桑辑要谷名考五谷禾麻菽麦豆也周礼注又以麻黍稷麦豆为五谷<br />
　　嘉禾瑞谷瑞麦<br />
　　礼含文嘉神农就田作耨天应以嘉谷<br />
　　山海经帝之下都昆仑之墟有木禾郭璞曰谷类也后魏地形志羊头山下神农泉北有谷闗即神农得嘉谷处<br />
　　尚书序唐叔得禾异同颖献诸天子王命唐叔归周公于东作归禾<br />
　　传亩垄颖穂也禾各生一垄而合为一穂异亩同颖天下和同之象<br />
　　又周公既得命禾旅天子之命作嘉禾<br />
　　传天下和同政之善者故周公作书以善禾名篇告天下正义曰嘉训善也言此禾之善故以善禾名篇后世同颖之禾遂名为嘉禾由此也<br />
　　白虎通成王时有三苗异亩而生同为一穟大防盈车长防充箱民有得而上之者成王访周公而问之公曰三苗为一穟天下当和为一乎果有越裳氏重译而来献白雉<br />
　　古今注汉和帝元年嘉禾生济阴城阳一茎九穂安帝延光二年六月九真言嘉禾生百十六本七百六十八穂<br />
　　尔雅注汉和帝时任城生黒黍或三四实实二米得黍三斛八斗<br />
　　呉志黄龙三年夏由拳野稻自生改禾兴县冬十月会稽南始平言嘉禾生十二月改元嘉禾<br />
　　晋起居注武帝元帝世嘉禾三生其茎七穂<br />
　　魏书灵徴志太祖天兴二年七月获嘉禾于平城县异茎同颖八月广甯送嘉禾一茎十一穂平城南十里郊嘉禾一茎九穂告于宗庙<br />
　　又世祖神防二年七月嘉禾生于魏郡安阳县三本同颖<br />
　　又肃宗熙平二年八月幽州献嘉禾三本同颖正光三年肆州献嘉禾一根生六穂<br />
　　又孝静帝天平四年八月虞曺郎中司马仲璨献嘉禾一茎五穂<br />
　　宋书符瑞志文帝元嘉二十二年六月嘉禾生借田一茎九穂生华林园百六十穂二十四年七月乙夘嘉禾旅生华林园及景阳山二十五年六月壬寅嘉禾旅生华林园十株七百穂壬子嘉黍生借田孝武帝大明元年嘉禾生清暑殿鸱尾中一株六茎<br />
　　南齐书符瑞志武帝永明元年正月新蔡郡固始县获嘉禾一茎五穂八月新蔡县获嘉禾二茎九穂一茎七穂十一月固始县获嘉禾一茎九穂二年梁郡睢阳县界野田中获嘉禾一茎二十三穂<br />
　　梁书武帝本纪天监四年五月辛夘建康县朔阴里生嘉禾一茎十二穂大同六年九月始平太守崔硕表献嘉禾一茎十二穂<br />
　　大业拾遗录七年九月太原郡献禾一本三穂长八尺穂长三尺五寸大尺围芒穂皆紫色鲜明可爱有老人年八十余以素木匣盛之赐物三十段勅授嘉禾县令玉海唐武徳元年六月虞州献嘉麦一茎六穂八月永州献嘉禾异亩同颖二年七月益州献嘉禾一茎六穂四年二月肃州献嘉禾一茎五颖贞观二年六月长安献嘉禾三年十二月潞州献嘉禾景云二年六月洛州言两岐麦明皇先天二年八月怀州言嘉禾四穂开元八年五月平原麦一茎两岐分秀九年五月绛州奏瑞麦七茎两穂一茎四穂十二年六月乙巳河南瑞麦生穂分岐一茎三秀十三年五月甲申瑞麦生河南之夀安<br />
　　唐会要开元十九年四月一日扬州奏稆生稻二百一十五顷再熟稻一千八百顷其粒并与常稻无异旧唐书代宗纪朔方节度郭子仪言宁朔县界荒地广十五里有黒禾谷出遍地每日附近百姓扫尽经宿还生前后可得五六千石其禾圎实味甘美<br />
　　又永泰元年秋京兆府上言鄠县嘉禾生穂长一尺余穂上粒重累如连珠<br />
　　唐防要文宗太和二年福建进瑞粟一十茎<br />
　　又宣宗大中二年七月十六日福建观察使殷俨进瑞粟十一茎茎有五六穂<br />
　　宋史五行志太祖干徳二年十月眉州献禾生九穂图四年四月府州尉氏县云阳县并有麦两岐五月鱼台县麦秀三岐六月南充县禾二茎十三穂一茎十一穂七月又生一茎九穂<br />
　　又太宗太平兴国元年九月隰州献合穂禾长尺余三年四月夏县五月舒州六月阆州麦并秀两岐四年七月卭资二州禾并九穂九月温州献嘉禾九穂图五年七月蓬莱县田谷隔陇合穂相去一尺许九月流溪县六年五月汝阴县九年五月施州麦并秀两岐至道元年六月嘉禾生眉山县一本二十四穂七月金水县禾生九穂舒州监军廨粟畦两本岐分十穂临涣县二禾合成一穂八月绵竹县禾生九穂三年三月洋州嘉禾合穂五月黄州建昌军麦秀二三穟八月雅州禾一茎十四穂<br />
　　又真宗咸平元年五月曲水县麦秀二三穂七月嘉禾生后苑一茎二十四穂百丈县禾生一茎二十七穂八月苏州廨后园邠州民田并禾上合穂平夷县田禾两穂合为一化城县禾九穂二年五月华州麦秀二三橞七月资官县禾二茎九穂者各二彭城县粟一茎分四穂八月郪县粟一茎九穂元武县粟一茎上分五苗成二十一穂榆次县禾三茎共穂三年五月鄼县海陵县并麦秀二三穂七月真定府禾三茎一穂达州禾一苗九穂八月辰州公田禾生一茎三穂者四五年八月临汾洪洞县并禾生隔二陇上合为一六年七月涉县隔四陇同颖铜梁县禾一茎九穂景徳元年正月宁晋县禾合穂者三本八月荥阳县及相州嘉禾异亩同颖三年九月荣州禾一茎十八穂四年六月南雄州保昌民田禾一本九穂七月神泉县禾一苗九穂贝兖二州嘉禾合穂大中祥符元年曲水县南郑县并麦秀二三穂七月干封县奉高乡民田禾异陇同颖八月淳化县田禾隔四陇相去四尺许合为一穂新平县禾合穂者二本真定府粟生二穂九月澧州嘉禾一茎十穂嘉州禾二茎各九穂二年六月简州民禾九穂七月黔州嘉禾异亩合穂八月嘉州廨有一茎十四穂生庭中岐山县禾异亩同颖三年四月同州麦秀二三穂七月冀淄昭三州嘉禾多穂异亩同颖八月宁化军嘉禾合穂寳鼎县禾隔四陇相去二尺许合穂楼烦县禾异本同颖剑州嘉禾生一茎九穂四年三月辛巳帝至西京福昌县嘉禾一本七穂昌元县禾一茎九穂金水县民田禾一茎三十六穂四月六安县麦秀二三穂五月唐汝庐宿泗濠州麦自生八月蜀州禾一茎九穂长夀县禾合穂者二蒲县禾异亩同颖五年四月遂州麦秀两穂或三穂七月华州禾一茎两穂真定府四县嘉禾合穂九月巴州禾一茎二十四穂一茎十七穂六年三月邕州麦秀两穂或三穂七月益州嘉禾九穂至十穂朝邑县民田禾八茎同颖己未召近臣观嘉禾于后苑有七穂至四十八穂绘以示百官八月龙门县永定军博野县民田并嘉禾生合穂忻州秀容定襄二县民田禾合穂九月京兆府献长安县嘉禾图一枝双穂七年通泉县廨禾一本六穂邯郸县民田禾隔陇合穂者二本滁州酒署内禾一茎三穂晋原平原二县民田禾并一本十二穂三月郾城县麦秀两穂三穂八月亳州禾一茎三穂至十穂府谷县禾隔三陇合成一穂岚州禾一茎八穂一茎五穂辽州平城民田禾隔二陇合穂有十三本或二十一本合为一者九月施州禾一茎九穂至十二穂真定贝州并嘉禾合穂八月湖阳县麦秀两穂三穂四月旭川县禾一茎九穂闰六月眉山卭州禾并一茎九穂七月永静军禾隔陇合穂者二八月桂阳监粟一本二穂九年四月建初县麦秀两穂或三穂八月大名府献合穂禾永静军阜城县民田谷隔三陇合穂者二本广州嘉禾生安化县禾穂长一尺五寸天禧元年七月流江县禾一茎九穂二年九月河北献谷穂三各长尺余资州禾一茎九穂三年七月饶阳县禾二陇相去二尺许合为一穂益州嘉禾一茎九穂四年八月内出玉宸殿瑞谷图示近臣每本有九穂十穂者九月郪县禾一茎九穂五年四月河南府嘉禾合穂七月导江青城禾并一茎九穂干兴元年五月南剑州麦一本五穂緜州麦秀两岐八月洋州嘉禾合穂十一月高陵县嘉禾合穂<br />
　　又仁宗天圣二年八月乙酉宁化军嘉禾异亩同颖四年九月荣州禾一本九穂五年资州禾一本九穂六年忻州禾异亩同颖五月乙未陈州瑞麦一茎二十穂七年七月河南府嘉禾合穂九年肤施县禾异亩同颖景祐元年七月磁州嘉禾合穂八月大名府嘉禾合穂九月泾州磁州保徳军并嘉禾合穂十月孝感应城二县稻再熟成徳军禾一本九穂三年五月荣州禾一茎九穂四年七月己巳临清县谷异亩同颖者六十本康定元年六月蜀州怀安军并禾九穂庆厯二年夀安县嘉禾合穂六年五月昭化县禾一茎两岐八月赵州怀州并嘉禾异亩同颖九月定襄县嘉禾隔二陇合穂长江县禾一茎十穂十二月石照诸县野谷稆生七年九月汾州荣州徳州并嘉禾合穂皇祐元年密州禾合穂者五本永康军禾一茎九穂二年九月延州石州并嘉禾异亩合穂永康军嘉禾一茎九穂十二月宻州禾十茎合一穂石州四茎合一穂三年五月彭山县瑞麦一茎五穂者数本滁州麦一茎五穂四年八月嘉州蜀州并嘉禾一茎九穂九月南剑州有禾一本双茎二十穂五年三月资州嘉禾一茎九穂闰六月资州麦秀两岐七月郓州祁州禾异亩同颖九月成徳军嘉禾异亩同颖绵州禾一茎九穂至和元年十二月蜀州嘉禾一茎九穂二年五月亳州麦秀两岐六月应天府贡大麦一本七十穂小麦一本二百穂八月卭州嘉禾一茎九穂嘉祐三年六月緜州麦一穂两岐七月泰山上瑞麦图凡五本五百一穂四年六月彰明县有麦两岐百余本五年三月崇安县嘉禾一本九十茎七年陵州禾一茎九穂九月平遥县禾异亩合穂<br />

                    <br>
                        　　又神宗熙宁元年永兴军禾一茎四穂眉州禾一茎九穂四年干宁军禾二茎合穂成徳军晋州汾州禾异垄同穂六年南溪县禾一苗九穂八年怀安军泸州渠州各麦秀两岐安喜县禾二本间五陇合穂平山县禾合穂者二保塞县禾七本间一垄或两垄合穂潞城县禾合穂者二九年火山军禾间五垄束鹿秀容二县间四垄渤海县皆异垄同颖流江县禾一苗九穂谯县麦一本三穂尉氏县湖阳县彭山县麦一本两穂渠州大麦一穂两岐或三岐四岐者阳翟县麦秀两岐天兴寳鸡二县皆麦秀两岐仍一本有三四穂或六穂者石州安州麦秀两岐十年磁州禾合穂眉州禾生九穂亳州禾生二穂元丰元年武康军禾一茎十三穂汝州禾合穂宁江军禾一茎十穂邢州麦秀两岐夔州麦一本三穂二年简州安徳军麦秀两岐曺州生瑞禾北京安武军懐州镇戎军禾合穂镇戎军懐州禾皆异亩同颖袁州禾一茎八穂至十一穂皆层出长者尺余安州禾异亩同穂三年眉州禾一本九穂齐州禾一茎五穂赵州禾二本合穂安州麦一本三穂至五穂凡十四茎深州麦秀两岐或三四穂凡四十亩眉州麦秀两岐四年徐州麦一本百七十二穂代州禾合穂襄邑县禾一本九穂五年高邑县禾一茎五穂青州安肃军宪州禾皆异亩同颖六年洪州七县稻已获再生皆实威胜军武乡县禾二本间五垄合穂歴城县禾二本合穂赵州禾间三陇合穂唐州禾二穂者四泸州禾九穂懐青潍三州禾皆异陇同穂府州陜州保平军禾皆合穂七年蜀州禾生九穂青州禾异亩同颖者十一同州禾异亩同颖合州麦秀两岐八年亳州麦一茎二穂一茎三穂一茎四穂镇潼军秫禾苗异陇同穂岷州禾皆四穂泰宁军禾异本同颖者三是嵗秋冬保泽赵鄂隰沧潍宻简饶诸州威胜军禾合穂或异亩同颖<br />
　　又哲宗元祐元年简州禾合穂石州禾异亩同颖二年忻隰磁潍懐州禾异亩同颖赵忻州禾合穂三年祁保彭州禾异亩同颖瀛磁代丰州安国军禾合穂剑州安国军麦秀两岐夔州麦一本十二穂四年泰宁军麦异亩同颖流江县禾一本二穂荣徳县禾一本九穂青郑齐赵州禾合穂及有一本三穂峩眉县禾异亩同颖又禾登一百五十二穂五年冀州安武军大名府威徳军禾合穂永宁军禾二本隔五陇合穂平定军禾异亩同穂汀州禾生三十六穂剑州禾一本八穂普州麦一茎双穂夔州麦秀五岐六年汝阳县美原县兖州邹县麦一茎数穂南剑州粟一本三十九穂瀛定怀汝晋昌州平定永康军禾合穂七年均兖祁沧资华栁州禾合穂鄂州禾一本一枝两穂三本三枝两穂仙源县禾异陇合穂耀州粟二茎隔两垄合为一穂梁山军禾一茎九穂固始县麦有双穂定陶县丹阳县麦秀两岐绍圣元年博野县麦一本五穂汉阳军麦秀两岐乐夀县麦一本两穂或三穂懐安军禾一本九穂二年青潍果冀徳濵岚濮达州禾合穂三年安武军禾合穂岚州禾两根合穂者二普相青齐岚州永康军禾异亩同颖合秀至九穂泉州粟二本五穂八穂瑕邱县武陟县陜城小溪四县麦合穂良原县沈丘县长子县麦秀两岐四年河中府麦秀三穂虹县云安县麦秀两岐茂州一枝两穂汶山县一枝三穂至六穂西京郓齐隰州禾合穂颖昌府禾一茎四穂至五穂元符元年庆州禾异本同颖青晋潞州荆南府永宁镇戎军等一十一处禾合穂邢州禾异陇合穂南剑州嘉州禾一茎九穂内乡县麦一茎两穂符离灵壁临涣蕲虹五县麦秀两穂两当县麦秀三穂二年连水军麦合穂邓岷州镇戎军禾合穂金史熈宗本纪皇统四年正月乙丑陜西进嘉禾十有二茎茎皆七穂<br />
　　又宣宗本纪兴定元年四月陈州商水县进瑞麦一茎四穂开封府进瑞麦一茎三穂二茎四穂七月癸夘大社坛产嘉禾一茎十五穂<br />
　　元史本纪世祖至元六年九月癸丑思州进嘉禾一茎三穂七年五月壬戌东平府进瑞麦一茎二穂三穂五穂者各一本十一年七月乙未兴元凤州民献麦一茎四穂至七穂谷一茎三穂十八年八月壬辰州屯田进瑞麦一茎五穂二十三年九月南部县生嘉禾一茎九穂二十四年八月濬州进瑞麦一茎九穂<br />
　　又成宗大徳元年十二月辛未曺州禹城进嘉禾一茎九穂<br />
　　又五行志顺帝至元元年十月壬子恩州歴亭县进嘉禾一茎九穂十一月丁酉太原临州进嘉禾二茎二年曺州生瑞禾北京安武军懐州镇戎军禾合穂镇戎军懐州禾皆异亩同颖袁州禾一茎八穂至十一穂皆层出长者尺余安州禾异亩同穂四年流江县禾一本二穂荣徳县禾一本九穂青郑齐赵州禾合穂及有一本三穂峩嵋县异亩同颖又禾登一百五十三穂五年冀州安武军大名府威徳军禾合穂永宁军禾二本隔五陇合穂平定军禾异亩同穂汀州禾生三十六穂劒州禾一本八穂六年南劒州粟一本三十九穂瀛定怀汝晋昌州平定永康军禾合穂<br />
　　眀史太祖本纪吴元年夏四月应天府句容县耆民施仁等献瑞麦一茎二穂洪武三年五月凤翔府寳鸡县进瑞麦一茎五穂者一本三穂者一本二穂者十有余本五月庚辰朔太平府当涂县民献瑞麦一茎二穂者凡二本戊寅应天府上元县钟山乡民进瑞麦一茎二穂者凡二本宁国府宁国县进瑞麦一茎二穂者凡三本应天府句容县献瑞麦一茎二穂者凡五本<br />
　　又洪武六年夏六月壬午盱眙县民进瑞麦一茎二穂者凡十六本命荐之宗庙<br />
　　又成祖本纪永乐十年七月己酉平阳县献嘉禾百六十四本四穂者一本三穂者数本<br />
　　秀水县志成化九年秋八月嘉禾生每茎离根二节节间傍生一茎秀二穂或三茎秀二穂或四茎五茎四五穂<br />
　　寜晋县志成化二十六年秋七月宁晋嘉禾七穂时禾生一茎七穂者甚众下王庄有二三四茎合为一穂者涌幢小品正徳六年如臯县嘉禾一本有至百茎者其一本二十茎者尤多<br />
　　太和县志正徳十三年戊寅麦秀两岐百余茎秋谷之并颖者倍<br />
　　同州志嘉靖元年白水产瑞禾一茎四五穂者五十余本三穂者百余本余不胜纪<br />
　　金华府志嘉靖三十九年兰谿县产瑞粟六穂者一本五穂四穂者各二本三穂者四本二穂者甚多<br />
　　云南府志隆庆元年昆阳产嘉禾一茎五穂凡二百余本<br />
　　来安县志隆庆辛未嵗大稔谷有双米者<br />
　　六合县志万厯元年见嘉禾是秋禾登一稃二米永昌府志万厯十七年九月腾越北郊竟亩谷生三穂云南府志万厯二十九年昆阳易门产嘉禾一茎三四穂者四十余本五穂者二百余本<br />
　　鳯翔县志万厯四十年秋八月本县兴国里产嘉禾一茎四穂者数本一茎三穂者数十本一茎双穂者数百本<br />
　　国朝江南通志顺治元年懐远县产瑞麦一茎双穂甘肃通志顺治二年广武营等堡麦秀两岐<br />
　　江南通志顺治十一年含山县产嘉禾一茎五穂山西通志顺治十二年潞城嘉禾一茎三四穂或五六穂<br />
　　甘肃通志顺治十八年成县麦有一茎三穂及四五穂不等<br />
　　云南通志康熙元年宁州禾遍产双穂<br />
　　四川通志康熙八年茂州麦秀七岐<br />
　　福建通志康熙九年晋江民献两穂麦<br />
　　山西通志康熙十一年平顺产嘉禾太平瑞谷一茎二三穂<br />
　　江南通志康熙二十年蒙城麦秀五岐并三岐者数十本<br />
　　云南通志康熙四十三年防峩产嘉禾一茎三穂至四五穂四十五年河西产嘉禾一茎三穂<br />
　　四川通志康熙四十七年绵竹县麦秀六岐或四五岐云南通志康熙四十七年路南产嘉禾一茎三穂四穂江南通志康熙五十三年徐州麦秀双岐有四五岐者自是连嵗皆稔<br />
　　湖广通志康熙五十六年湖广产嘉禾一茎数穂内阁奉<br />
　　上谕雍正四年八月顺天府尹进呈耤田所产嘉禾自一茎双穂三穂以至八穂九穂皆硕大坚好异于常谷山西通志雍正四年太平嘉禾一茎十有三穂云南通志雍正四年建水耤田内产嘉禾一茎双穂至三四穂<br />
　　山西通志雍正五年洪洞清源瑞谷穂长尺余者一茎八九穂<br />
　　浙江通志雍正五年九月仁和钱塘农民献水田稻米瑞谷一茎两穂七年西安常山二县旱田粟米嘉谷一本之中两穂三穂四穂者遍于各乡巡抚【臣】李衞奏进<br />
　　诏赐大学士九卿等观看<br />
<br />
<br />
<br />
<br />
<子部,农家类,钦定授时通考,卷十九><br />
　　上谕朕念切民依今岁令各省通行耕耤之礼为百姓祈求年谷幸邀<br />
　　上天垂鉴雨旸时若中外逺近俱获丰登且各处皆产嘉禾以昭瑞应而其尤为罕见者则京师耤田之谷自双穂至于十三穂御苑之稻自双穂至于四穂河南之谷则多至十有五穂山西之谷则长至一尺六七寸有余又畿辅二十七州县新开稻田共计四千余顷约收禾稻二百余万石畅茂颖栗且有双穂三穂之奇廷臣佥云嘉禾为自昔所未有而水田为北地所创见屡词陈请宣付史馆朕惟古者图画豳风于殿壁所以志重农务本之心今防<br />
　　上天特赐嘉谷养育万姓实坚实好确有明征朕祗承之下感激欢庆着图颁示各省督抚等朕非夸张以为祥瑞也朕以诚恪之心仰防<br />
　　天鉴诸臣以敬谨之意感召<br />
　　天和所愿自兹以往观览此图益加儆惕以修徳为事神之本以勤民为立政之基将见岁庆丰穰人歌乐利则斯图之设未必无裨益云<br />
　　湖广通志雍正五年江华产嘉禾一茎数穂<br />
　　甘肃通志雍正五年环县献双岐瑞麦五茎兰州耤田产瑞谷自三穂至六穂共十三茎武威耤田产瑞谷自三穂以至七穂共一百七茎<br />
　　雍正五年十月十七日内阁奉<br />
　　上谕今岁各省俱产嘉禾顷马觌伯复奏称鄂尔坤图喇地方皆产瑞麦有一茎至十五穂之多防进前来廷臣见之皆以为极邉初垦之地有此上瑞尤为罕觏朕观自古圣帝贤王皆専务实心实政不以祥瑞为尚朕深明此理摈斥虚文而今年各处所产之嘉谷朕之所以宣示中外者葢因今岁为通行耤田典礼之初即获感召<br />
　　天和休嘉普庆如是是以特为表着以明天人感应之理捷于影响庶期中外诸臣益加诚敬共相儆勉于将来也从前屡颁谕防甚明但恐嗣后地方有司未必人人深悉朕心竞尚嘉禾之美名或借端粉饰致有隠匿旱潦之事而不以上闻者亦未可定着将雍正五年以后各省田亩产有嘉禾之处俱停其进献奏闻<br />
　　御批谕防雍正六年九月二十六日署理直总督【臣】何世璂协理直总督【臣】刘师恕奏通州呈送瑞禾数本其一茎者穂长一尺五六寸并双穂三穂以及八九穂至十三四穂不等<br />
<br />
<br />
<br />
<br />
<br />
<br />
<br />
<br />
　　上谕朕从来不言祥瑞是以从前降防自雍正五年以后各省所产嘉禾俱停其进献今据贵州巡抚张广泗奏称黔省各属新辟苗疆今年风雨应时岁登大有所产稻谷粟米之属自一茎两穂至十五六穂不等稻谷每穂四五百粒至七百粒之多粟米每穂长至二尺有竒实从来所未见特将瑞谷呈览并绘图附进等语朕览各种瑞谷硕大坚实迥异寻常不但目所未见实亦耳所未闻若但见图画而未见谷本则人且疑而不信矣又据广西巡抚金鉷折奏今年粤西通省丰收十分者十之九九分者十之一谷价每石自二钱以至三钱二三分乃粤西未有之事等语朕思古州等处苗蛮界在黔粤之间自古未通声教其种类互相讐杀草菅人命又常越境扰害邻近之居民刼夺往来之商客以致数省通衢行旅阻滞迂道然后得逹而内地犯法之匪类又往往逃窜蔵匿其中此实地方之患不得不为经理者又总督鄂尔泰筹画周至调度有方巡抚张广泗敬谨奉行殚心奋力俾苗众革面革心抒诚向化地方寕谧和气致祥感召<br />
　　天和黔粤二省岁登大稔而黔省硗瘠之区苗彞新辟之地又蒙<br />
　　天赐瑞谷显示嘉征仰见<br />
　　天心以经理苗疆为是特昭瑞应以表封疆大臣之善绩朕心实为庆幸若归美于朕朕不居也着将张广泗所进瑞谷图交与武英殿绘画刋刻颁赐各省督抚俾观览之共知勉励<br />
　　御批谕防雍正七年五月十八日云贵广西总督鄂尔泰泰报贵州贵阳等十七府州县俱系十分收成豆有粒大如栗者豌豆有粒大如榛者尤从来所未有又雍正七年八月十八日云贵广西总督鄂尔泰奏报各属晚稻嘉禾自二三穂以上无论高低原隰汉土苗疆通属皆同现据呈验者已不下万枝而长大稻穂每穂计米竟至三百余粒至小米谷穂长大自一尺三四寸至一尺八九寸不等者亦不止万枝并有一穂上又生九小穂一茎上竟有二十四穂者<br />
　　又雍正七年九月十六日贵州巡抚【臣】张广泗奏稻谷自一茎两三穂起至十五六穂不等其粟米则穂长一尺四五寸至二尺不等更有稻谷一本三十穂者粟米一本四十八穂者甚至一穂之上复生为六岐九岐者敬贮万八千穂绘具全图委官领赍恭呈<br />
　　御览<br />
　　又雍正七年九月十九日广东总督【臣】郝玉麟署理广东巡抚印务【臣】傅泰奏恵州府河源县送到嘉禾四十八本内一茎二穂者一十四本一茎三穂者二十本一茎四穂者一十二本一茎五穂者二本<br />
　　又雍正七年十一月初七日云贵广西总督鄂尔泰奏云南等府州县呈送瑞禾瑞谷自一茎十三穂至七八穂五六穂者一千余稞贵州稻谷有一茎数穂及谷穂长至二尺自四百粒以至七百余粒者小米有一茎二<br />
　　十七穂者高粱稗子有一茎十五穂者普安州属早稻刈获之后稻根上复生长稻孙仍又吐花结实重有三分收成<br />
　　又雍正九年九月二十六日巡察直等处农务【臣】舒喜奏永平府昌黎县刈获高粱得一茎四穂高粱四株五穂者二株六穂者二株<br />
　　又雍正十年十一月初四日广东廵抚【臣】杨永斌奏各属送到瑞谷自一茎双穂以至七穂一本自二穂以至一百二十九穂自四五尺以及长至一丈一尺不等四川通志雍正十年四川省城耤田并郫县耤田内各产嘉禾或三岐三穂或两岐两穂<br />
<br />
<br />
<br />
<br />
　　钦定授时通考卷十九<br />
<子部,农家类,钦定授时通考><br />
　　钦定四库全书<br />
　　钦定授时通考卷二十<br />
　　谷种<br />
　　稻一<br />
　　御稻米<br />
　　稻<br />
<br />
<br />
<br />
<br />
<br />
<br />
<br />
<br />
<br />
<br />
　　圣祖御制几暇格物编丰泽园中有水田数道布玉田谷种嵗至九月始刈获登场一日循行阡陌时方六月下旬谷穗方頴忽见一科高出众稻之上实已坚好因收藏其种待来年騐其成熟之早否明嵗六月时此种果先熟従此生生不已嵗取千百四十余年以来内膳所进皆此米也其米色微红而粒长气香而味腴以其生自苑田故名御稻米一歳两种亦能成两熟口外种稻至白露以后数天不能成熟惟此种可以白露前收割故山荘稻田所收每嵗避暑用之尚有赢余曽颁给其种与江浙督抚织造令民间种之闻两省颇有此米惜未广也南方气暖其熟必早于北地当夏秋之交麦禾不接得此早稻利民非小若更一嵗两种则畆有倍石之收将来葢藏渐可充实矣昔宋仁宗闻占城有早熟稻遣使由福建而往以珍物易其禾种给江淮两浙即今南方所谓黒谷米也粒细而性硬又结实甚稀故种者絶少今御稻不待逺求生于禁苑与古之雀衔天雨<br />

                    <br>
                        　　者无异朕每饭时尝愿与天下羣黎共此嘉谷也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　诗豳风十月获稻<br />
　　朱子曰稻南方所食稻米水生而色白者也<br />
　　礼记曲礼稻曰嘉蔬<br />
　　注蔬与疏同立苗疏则茂盛嘉美也<br />
　　王制冬荐稻稻以鴈<br />
　　大全稻为西方之谷则隂类也故配以鴈鴈阳物故也<br />
　　月令季秋之月天子乃以犬尝稻<br />
　　注稻始熟也<br />
　　周礼天官凡防膳食之宜牛宜稌<br />
　　订义稌稻也泽中所生与土畜相宜<br />
　　地官稻人掌稼下地<br />
　　易祓曰稻宜于荆厥土涂泥乃沮洳下湿之地此稻人所以掌稼下地<br />
　　尔雅稌稻<br />
　　注今沛国呼稌疏别二名也案説文云沛国谓稻为糯秔稻属也字林云糯黏稻也稻稻不黏者本草以粳米稻米为两物秔与粳古今字然秔糯甚相类黏不黏为异耳依説文稌稻即糯也江东呼糯乃乱切<br />
　　素问黄帝问曰为五谷汤液及醪醴奈何岐伯对曰必以稻米炊之稻薪稻米者完稻薪者坚帝曰何以然岐伯曰此得天地之和高下之宜故能至完伐取得时故能至坚也<br />
　　春秋说题辞稻之为言借也稻太隂精含水渐洳乃能化也江旁多稻故其宜也<br />
　　淮南子江水肥仁而宜稻<br />
　　古今注稻之黏者为秫禾之黏者为黍<br />
　　广志有虎掌稻紫芒稻赤芒稻南方有蝉鸣稻有葢下白稻<br />
　　续博物志粳粟米五谷中最硬得浆水易化仓粳米炊作干饭食之止痢<br />
　　尔雅翼稻米粒如霜性尤宜水故五谷外别设稻人之官掌稼下地汉世亦置稻田使者以其均水利故也古者之于谷菽与苴以食农麦以接续至于食稻衣锦则以为生人之极乐以稻味尤美故也稻一名稌然有黏有不黏者今人以黏者为糯不黏者为秔然在古则通得稻稌之名説文曰稻稌也沛国谓稻曰稬秔稻属或作粳是则直以稬为稻耳若郑康成注周礼稌粳也则稻是粳然要之二者皆稻也故汜胜之云三月种秔稻四月种秫稻字林云糯黏稻也秔稻不黏者今人亦皆以二谷为稻若诗书之文自依所用而解之如论语食夫稻则稻是粳月令秫稻必齐则稻是糯周礼牛宜稌则稌是秔丰年多黍多稌为酒为醴则稌是糯又稻人之职掌稼下地至泽草所生则种之芒种是明稻有芒有不芒者今之粳则有芒至糯则无是通称稌稻之明騐也又有一种曰籼比于粳小而尤不黏其种甚早今人号籼为早稻粳为晚稻又今江浙间有稻粒稍细耐水旱而成实早作饭差硬土人谓之占城稻云始自占城国有此种昔真宗闻其耐旱遗以珍寳求其种始植于后苑后在处播之按国朝会典大中祥符五年遣使福建取占城禾分给江淮两浙漕并出种法令择民田之高者分给种之则在前矣<br />
　　养生要集杭稻属也稻亦秔之总名也道家方药有用稻米秔米此则是两物也稻米粒白如霜味苦主温服之令人多瘦无肥肤秔米味甘主利脏长肌肤好顔色稻已割而复抽曰稻孙<br />
　　理生玉镜六旬稻一名拖犁归粒小色白四月种六月熟又有八十日稻百日赤毘陵亦有六十日籼八十日籼百日籼之品百日赤百日籼俱白稃而无芒七八月熟其味白淡而红甘<br />
　　戒庵漫笔稻花白而瓣少者米贱多而色黄则贵俗云银花贱金花贵也<br />
　　涌幢小品暹罗国稻其粒盈寸<br />
　　燕山丛录房山县有石窝稻色白味香美以为饭虽盛暑经数旬不餲<br />
　　明一统志雷阳界稻十一月下种雪耕耘次年四月熟与他地迥异稻花午开暮合开合皆于日中香甚有至七开七合者<br />
　　农政全书黄省曽理生玉镜曰稻之粒其白如霜其性如水説文谓之稌沛国谓之粳以黏者谓之糯亦谓之秫以不黏者谓之秔亦谓之粳故泛胜之云三月而种秔四月而种秫然皆谓之稻鲁论之食夫稻粳也月令之秫稻糯也糯无芒粳有芒粳之小者谓之籼籼之熟也早故曰早稻粳之熟也晚故曰晚稻京口大稻谓之粳小稻谓之籼其粒细长而白味甘而香九月而熟是谓稻之上品曰箭子其粒大而芒红皮赤五月而种九月而熟谓之红莲其粒尖色红而性硬四月而种七月而熟曰金城稻是惟高仰之所种松江谓之赤米乃谷之下品其粒长而色斑五月而种九月而熟松江谓之胜红莲性硬而皮茎俱白谓之防种稻其粒大色白秆輭而有芒谓之雪里拣其粒白无芒而秆矮五月而种九月而熟谓之师姑秔湖州録云言其无芒也四明谓之矮白其粒赤而稃芒白五月初而种八月而熟谓之早白稻松江谓之小白四明谓之细白九月而熟谓之晚白又谓芦花白松江谓之大白其三月而种六月而熟谓之麦争埸其再莳而晚熟者谓之乌口稻在松江色黒而能水与寒又谓之冷水结是谓稻之下品其粒白而大四月而种八月而熟谓之中秋稻在松江八月望而熟者谓之早中秋又谓之间西风其粒白而谷紫五月而种九月而熟谓之紫芒稻其秀最易谓之下马看又谓之三朝齐湖州録云言其齐熟也其在松江粒小而性柔有红芒白芒之等七月而熟曰香秔其粒小色斑以三五十粒入他米数升炊之芬芳香美者谓之香子又谓之香其粒长而酿酒倍多者谓之金钗糯其色白而性輭五月而种十月而熟曰羊脂糯其芒长而谷多白斑五月而种九月而熟谓之胭脂糯太平谓之硃砂糯其白班五月而种十月而熟谓之虎皮糯太平又云厚稃红黒斑而芒其粒最长白稃而有芒四月而种七月而熟谓之赶陈糯太平谓之赶不着亦谓之籼糯其粒大而色白四月而种九月而熟谓之矮糯其稃黄而米赤已熟而秆微青布宜良田四月而种九月而熟谓之青秆糯其粒大而色白芒长而熟最早其色易变而醸酒最佳谓之芦黄糯湖州谓之泥里变言其不待日之晒也其粒圆白而稃黄大暑可刈其色难变不宜于醸酒谓之秋风糯可以代粳而轮租又谓之瞒官糯松江谓之冷粒糯其不耐风水四月而种八月而熟谓之小娘糯譬闺女然也其在湖州色乌而香者谓之乌香糯其秆挺不仆者谓之鐡梗糯芒如马鬃而色赤者谓之赤马鬃糯其粒小而色白四月而种六月而熟谓之六十日稻又迟者谓之八十日稻又迟者谓之百日赤而毘陵小稻之种亦有六十日籼八十日籼百日籼之品而皆自占城来实頼水旱而成实作饭则差硬宋氏使占城珍寳易之以给于民者在太平六十日籼谓之拖犁归有赤红籼有百日籼其白稃而无芒或七月或八月而熟其味白淡而红甘在闽无芒而粒细有六十日可获者有百日可获者皆曰占城稻其已刈而根复发苗再实者谓之再熟稻亦谓之再撩其在湖州一穗而三百余粒者谓之三穗子<br />
　　农书治稻者蓄陂塘以潴之置隄闸以止之又有作为畦埂耕杷既熟放水匀停掷种于内苗生五六寸拔而秧之今江南皆有用此法苗高七八寸则耘之耘毕放水熇之欲秀复用水浸之苗既长茂复事薅拔以去稂莠农家收获尤当及时江南上雨下水收稻必用乔扞笐架乃不遗失葢刈早则米青而不坚刈晚则零落而损收又恐为风雨损壊此九月筑塲十月纳稼工夫次第不可失也太抵稻谷之美种江淮以南直彻海外皆宜此稼今闽中有得占城种高仰处皆宜种之谓之旱占其米粒大而且甘为旱稻种甚佳北方水源颇少陆地沾湿处宜种此稻　丘濬曰地土高下燥湿不同而同于生物生物之性虽同而所生之物有宜有不宜焉土性虽有宜不宜人力亦有至不至人力之至亦或可以回天况地乎宋太宗诏江南之民种诸谷江北之民种秔稻真宗取占城稻种散诸民间是亦大易裁成辅相以左右民之一事今世江南之民皆杂莳诸谷江北民亦兼种秔稻昔之秔稻惟秋一收今又有旱禾焉二帝之功利及民逺矣后之有志于勤民者宜仿宋主此意通行南北俾民兼种诸谷有司考课书其劝相之数其地昔无而今有有成效者加以官赏<br />
　　农政全书徐献忠曰居山中往往旱荒乞得旱稻种往时宋真宗因两浙旱荒命于福建取占城稻三万斛散之仍以种法下转运司示民即今之旱稻也初止散于两浙今北方高仰处类有之者因时宋有江翶者建安人为汝州鲁山令邑多苦旱乃従建安取旱稻种耐旱而繁实且可乆蓄高原种之嵗嵗足食种法大率如种麦治地毕豫浸一宿然后打潭下子用稻草灰和水浇之每锄草一次浇粪水一次至于三即秀矣<br />
　　夲草纲目李时珍曰稻秔糯之通称本草则専指糯为稻也稻従舀音函象人在臼上治稻之义性黏輭故谓之糯汪颖曰糯米缓筋令人多睡其性糯也陶景曰道家方药有稻米粳米俱用者此则两物也稻米白如霜江东无此故通粳为稻耳不知色类复云何也蘓恭曰稻者穬谷之通名尔雅云稌稻也秔者不黏之称一曰秫泛胜之云三月种秔稻四月种秫稻即并稻也陶谓为二葢不可解也马志曰此稻米即糯米也其粒大小似秔米细糠白如雪今通呼秔糯二谷为稻所以惑之按李含光音义引字书解粳字云稻也秔字云稻属也不黏粢字云稻饼也粢葢糯也冦宗奭曰稻米今造酒糯稻也其惟温故可为酒酒为阳故多热西域天竺土溽热稻嵗四熟亦可騐矣李时珍曰糯稻南方水田多种之其性粘可以醸酒可以为粢可以蒸糕可以熬可以炒食其类亦多其谷彀有红白二色或有毛或无毛其米亦有赤白二色赤者酒多糟少一种粒白如霜长三四分者齐民要术糯有九格雉木大黄马首虎皮火色等名是矣古人醸酒多用秫故诸説论糯稻往往费辨也秫乃糯粟见本条<br />
　　又稻米气味苦温无毒孙思邈曰味甘冦宗奭曰性温蘓颂曰糯米性寒作酒则热糟乃温平亦如大豆与豉酱之性不同也孟诜曰凉发风动气使人多睡不可多食陈藏器曰乆食令人身輭缓人筋也小猫犬食之亦脚屈不能行马食之足重妊妇杂肉食之令子不利萧炳曰拥诸经络气使四肢不收发风昬昬陈士良曰乆食发心悸及痈疽疮疖中痛合酒食之醉难醒李时珍曰糯性粘滞难化小儿病人最宜忌之<br />
　　又李时珍曰粳乃谷稻之总名也有早中晚三收诸本草独以晚稻为粳者非矣粳者硬也但入解热药以晚粳为良耳陶景曰粳米即今人常食之米但有白赤小大异族四五种犹同一类也可以廪米孟诜曰淮泗之间最多防洛土粳米亦坚实而香南方多收火稻最补益人诸处虽多粳米但充饥耳李时珍曰粳有水旱二稻南方土下涂泥多宜水稻北方地平惟泽土宜旱稻西南夷亦有烧山地为畬田种旱稻者谓之火米古者惟下种成畦故祭祀谓稻为嘉蔬今人皆拔秧栽插矣其种近百各各不同俱随土地所宜也其谷之光芒长短大细百不同也其米之赤白紫乌坚松香否不同也其性之温凉寒热亦因土产形色而异也真腊有水稻高丈许随水而长南方有一嵗再熟之稻蘓颂曰香粳长白如玉可充御贡皆粳之稍异者也<br />
　　又粳米气味甘苦平无毒孙思邈曰生者寒燔者热李时珍曰北粳凉南粳温赤粳热白粳凉晚白更寒新粳热陈粳凉凡人嗜生米乆成米瘕治之以鸡屎白汪頴曰新米乍食动风气陈者下气病人尤宜孟诜曰常食干粳饭令人热中唇口干不可同马肉食发痼疾不可和苍耳食令人卒心痛急烧仓米灰和蜜浆服之不尔即死<br />
　　又李时珍曰籼亦粳属之先熟而鲜明者故谓之籼种自占城国故谓之占俗作粘者非矣又曰籼仙粳而粒小始自闽人得种于占城国其熟最早六七月可收品类亦多有赤白二色与粳大同小异甘温无毒<br />
　　闽书周礼州荆州其谷宜稻闽属州当首稻矣左思三都赋国税再熟之稻宋马益诗两熟潮田天下无葢美闽稻也説文为稻为粳粳稌属也糯亦名秫字林云糯稻黏而粳稻不黏今之食米皆粳稻醸酒则糯稻也闽中记云闽人以糯稻醸酒其余蹂粉嵗时以为团粽粿糕之属福州曰粳曰秫春种夏熟曰早稻秋种冬熟曰晚稻嵗一熟者曰大冬山田冬种者曰早占霜降后熟者曰天降来曰薫提与早稻同熟者曰黄芒与晚稻同熟者曰占城曰稐又曰土稐嵗再熟者曰金洲曰白香秫又曰糯与早稻同熟者曰早秫与晚稻同熟者曰晩秫与大冬同熟者曰大冬秫湘山野録云福建八郡皆有占城稻泉州曰早稻曰早仔曰师姑早曰晚稻曰大冬曰寄种曰青晚曰占城稻曰畬稻曰白香稻曰近山香曰降来曰大尖曰小尖曰中灌曰亲畬曰河南早曰河南秋种曰白栁曰乌芒曰林凤曰藿香曰一秋红曰红芒曰天上落曰八月白曰苏州白曰乌稻曰金城早曰栗殻曰尤溪早曰早秫曰晚秫曰大冬秫曰赤蒡秫曰牛头秫曰好殻曰白秋秫曰白占秫曰花眉秫曰虎皮秫曰近山香秫曰龙牙曰斑占建宁曰十日早曰大糯曰小糯曰龙凤早曰半冬白曰师姑早曰九里香曰大早曰小早曰天降早曰烂泥早曰七娘禾曰小白禾曰大白禾曰小乌禾曰大乌禾曰野猪愁曰无芒禾曰真珠累曰麻子禾曰公婆禾曰银珠秫曰早禾曰白禾子曰乌禾子曰厚芒禾曰下马防曰白芒曰黄谷曰粳谷曰白籼早曰乌龙牙曰红糟曰铺城锦曰温州早曰呉家传曰大师姑曰小师姑曰青丝禾曰荔枝禾曰猴尾秫曰乌节秫曰重阳秫曰白芒秫曰乌牙秫延平曰秧归曰早子曰金城早曰江西早曰天降曰赤芒曰白芒曰赤殻曰十溪曰廖元山曰早秫曰晚秫曰八月白曰长芒曰粟山中野人间种之汀州曰稻兴化早早谷曰防曰占谷曰粟曰青粱曰黄粱曰粱皆粟类漳州曰早稻曰晚稻曰大冬稻曰寄种曰占稻曰香稻曰白栁曰畬稻曰糯稻以上稻种不一又八郡方言不同有一种而异名者具依本志列之如石<br />
　　天工开物五谷独遗稻者以著书圣贤起自西北也今天下育民人者稻居什七凡稻种最多不黏者禾曰秔米曰粳黏者禾曰稌米曰糯【南方无黏黍酒皆糯米所为】质本粳而晚收带黏【俗名婺源光之类】不可为酒只可为粥者又一种性也凡稻谷形有长芒短芒【江南名长芒者曰刘阳早短芒者曰吉安早】长粒尖粒圆顶扁靣不一其中米色有雪白牙黄大赤半紫杂黒不一湿种之期早早者春分以前名为社种最迟者后于清明凡播种先以稻麦包浸数日俟其生芽撒于田中生出寸许其名曰秧秧生三十日即拔起分栽若田畆逢旱干水溢不可插秧秧过期老而长节即栽于畆中生谷数粒结果而已凡秧田一畆所生秧供栽二十五畆凡秧既分栽后早者七十日即收获【粳有救公饥喉下急糯有金包银之类方语百千不可殚述】最迟者歴夏及冬二百日方收获其冬季播种仲夏即收者则广南之稻地无霜故也凡稻旬日失水即愁旱干夏种秋收之谷必山涧源水不絶之畆其谷种亦耐乆其土亦寒不催苗也湖濵之田待夏潦已过六月方栽者其秧立夏播种撒藏高畆之上以待时也南方平原田多一嵗两栽两获者其再栽秧俗名晩糯非粳类也六月刈初禾耕治老膏田插再生秧其秧清明时已偕早秧撒布早秧一日无水即死此秧歴四五两月任従烈日暵干无忧此一异也凡再植稻遇秋多晴则汲灌与稻相终始农家勤苦为春酒之需也凡稻旬日失水则死期至幻出旱稻一种粳而不黏者即高山可插又一异也香稻一种取其芳气以供贵人收实甚少滋益全无不足尚也凡稻土脉焦枯则穗实萧索勤农粪田多方以助之人蓄秽遗榨油楛饼【楛者以去膏而得名胡麻莱菔子为上芸薹次之大眼桐又次之樟相棉花又次之】草皮木叶以佐生机普天之所同也【南方磨菉豆粉者取溲浆灌田肥甚豆贱之时撒黄豆于田一粒烂土方三寸得谷之息倍焉】土性带冷浆者宜骨灰蘸秧根【凡禽兽骨】石灰淹苗足向旸暖土不宜也土脉坚者宜耕陇疉块压薪而烧之埴坟松土不宜也凡早稻种秋初收藏当午晒时烈日火气在内入仓廪中闗闭太急则其谷黏带暑气【勤农之家偏受此患】明年田有粪肥土脉发烧东南风助暖则尽发炎火大壊苗穗此一灾也若种谷晚凉入廪或冬至数九天收贮雪水氷水一瓮【交春即不騐】清明湿种时毎石以数碗激洒立解暑气则任従东南风暖则此苗清秀异常矣【在种内反怨鬼神】凡稻撒种时或水浮数寸其谷未即沉下骤发狂风堆积一隅此二灾也谨视风定而后撒则沉自成秧矣凡谷种生秧之后防雀鸟聚食此三灾也立标飘鹰俑则雀可驱矣凡秧沉脚未定隂雨连绵则损折过半此四灾也邀天晴霁三日则粒粒皆生矣凡苗既函之后畆土肥泽连发南风薫热函内生虫【形似蚕茧】此五灾也邀天遇西风雨一阵则虫化而谷生矣凡苗吐穑之后暮夜鬼火游烧此六灾也此火乃朽木腹中放出凡木母火子子藏母腹母身未壊子性千秋不灭毎逢多雨之年孤野坟墓多被狐狸穿塌其中棺木为水浸朽烂之极所谓母质壊也火子无附脱母飞然隂火不见阳光直待日没黄昏此火冲隙而出其力不能上腾飘游不定数尺而止凡禾穑叶遇之立刻焦炎逐火之人见他处树根放火以为鬼也奋梃击之反有鬼变枯柴之説不知向来鬼火见灯光而化矣【凡火未经人间灯传者总属隂火故见灯即灭】凡苗自函活以至頴栗早者食水三斗晚者食水五斗失水即枯【将刈之时少水一升虽数虽存米粒缩小入碾臼中亦多防碎】此七灾也汲灌之智人巧已无余矣凡稻成熟之时遇狂风吹粒殒落或隂雨竟旬谷粒沾湿自烂此八灾也然风灾不越三十里隂雨灾不越三百里偏方厄难亦不广被风落不可为若贫困之家苦于无霁将湿谷升于锅内燃薪其下炸去糠膜收炒糗以充饥亦补助造化之一端矣<br />

                    <br>
                        　　田家五行雨水节烧干镬以糯稻爆之谓之孛娄花占稻色自早禾至晚稻皆爆一握各以器列比并分数防高下以畨白多为胜<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二十<br />
　　钦定四库全书<br />
　　钦定授时通考卷二十一<br />
　　谷种<br />
　　稻二<br />
　　直省志书　宛平县物产稻有糯粳二种　香河县物产粳稻糯稻水稻旱稻　昌平州物产稻处处有之惟玉泉山枹榆泉更佳膳米于是需焉　房山县土产稻红白二种石窝稻色白粒大米粒羙盛煮经三昼夜不餲　遵化州物产稻有东方稻双芒稻虎皮稻之类皆食米糯稻有旱糯白糯黄糯皆可酿酒种者粳稻九糯稻一旱田九水田一　满城县土产稻有黄须者有乌须者有秔稻有旱稻米微红又有糯稻　涞水县土产稻种于水田者惟石亭新庄村有之所出不多　邢台县物产稻有三种红口芒稻糯稻　歴城县方产稻秔糯也秔宜饭糯宜酒歴虽山城而城北一带尽属水田粳稻之羙甲于山左　邹平县物产稻漯水之滨近始播种　新城县物产稻东方濒湖产水稻间有之　泰安州物产稻红白二种　莱芜县物产稻有粳糯二种莱芜水田皆旱稻故米不佳　滨州物产稻沿河地可艺　滋阳县物产稻有糯有粳　曹县物产稻有数种水陆不同又粘者谓之糯米色黒宜酿　钜野县物产稻子黒白二色　沂州物产稻有糯有粳　青州府物产海上斥卤原隰之地皆宜稻播种苗出耘过四五遍即坐而待获但雨以时毎畆可收五六石次四五石秋收见户舂米贸迁得髙价可比鱼盐若江南水田虽纯艺稻然功多作苦农夫经歳胼胝泥淖之中收入反薄畆多二三石次一二石不如此中海稻功半而利倍也安邱日照虽有旱稻而粗硬不佳益都种之不多获二年后俱变为莠矣水中亦然　日照县物产有糯有硬照产皆在陆地稍旱则失收农家不敢多种　莱阳县物产稻种分水旱红白早晩　昌邑县物产稻水旱二种永安稻佳　文水县物产稻輭硬二种　临汾县物产稻粳糯二种　闻喜县土产稻红色惟董泽数村出　洧川县物产稻有旱稻水稻二种其色红　鄢陵县土产稻不秧种红涩欠佳　洛阳县土产稻香粳稻栁条青糯稻　遂平县土产稻属黏米晚望水白马尾池红毛晚糯稻白稻红粟稻　罗山县物产稻有早糯占晩白芒黑之属　光州土产稻白黄黒糯晚麻籼黄籼駞黎囘直头籼望水白　商城县土产籼稻晩稻黒稻糯稻红稻　渭南县物产稻有二种硬者炊饭名粳黏者酿酒名糯产花园及大岭川者佳湭河川次之韩城县土产澽壖宜稻志以小江南称之然贸之域<br />
　　外者无几　西乡县土产稻类红谷大小二种冷水谷百日谷麻黏谷银珠谷香谷黄秧早金线早黄早红米早望水白安南黏青干黏土黄黏铁脚汉叶里藏葢早黄已上俱饭稻百茎稻黄殻糯栁条糯虎皮糯寸谷矮脚黄三百颗钓鱼竿香儿糯麻谷糯已上俱酒稻六合县物产稻之属粳穿珠稻红莲稻谷色青有红粒炊熟味甘香陆防诗近炊香稻识红莲六十日稻闪西风下马看穂长救公饥輭秆青箭子稻了田青百日赤三朝齐靠篱望洗耙早五十日熟紫芒稻蝉鸣稻花里黄鹌鹑籼观音籼银条籼落芒籼深水红熟稻晚白稻早白稻香粳稻大粒长胖农人畏种之云种多则伤田间谷糯赶陈糯虎皮糯火珠糯輭秆糯燕口糯槐花糯白殻糯堆粒糯光头糯矮脚糯金钗糯待西风乌丝糯猪鬃糯佛手糯铁梗糯鱼麟糯随籼糯香糯绳儿糯粒长不圆味最羙　懐宁县物产籼稻种迟早不一其名甚多田有宜早稻者秋前收仍种晚禾有宜迟稻七月登者有八月九月登场者大约百日内熟糯稻有大糯有籼糯其名不一大糯较佳晚稻名晩白者佳赤与乌者次之　宿松县物产稻有秔秫二种为早谷为龙须早为白为小白为无名种为休宁矮为金包银为赛子白为三度禾为鸭掌为抝马为牵冈为水波为寒先皆秔属为鱼子为虎皮为蜜蜂为白籼皆秫属歙县物产籼有桃花红有髙邮红自髙邮移种者米<br />
　　色如胭脂有白禾稻之稍迟者长稃白米质柔味甘香莹可爱然实轻易取盈于量而歉于衡田主贵之佃户不贵也秔土人呼为大米然地不甚宜种名不一糯其种有青秆羊脂白矮酿之多酒有早归生六月成有交秋糯七月成　宁国县土产稻各种皆有其米不黏者名粳稻有扫箒白百日黄六月乌三朝齐银条白叶里藏矮萁早长萁早茄柯早下马早湖洲籼白沙籼虾须籼莲子籼竹了籼毛黄籼寒籼防牙籼金秆籼铁秆籼冷水籼金裹银三尺黄瘦八尺雁脚红金丝黄湖洲白生须黄老来白光头黄乌间白穿珠白思忆稻矮赤稻撩霜晚霜下晩钓竿晩苏州晩观音晩隔山拖沿坵熟福建籼三担禾爱八担红粳稻其米黏者名糯稻有乌嘴糯抄秋糯早红糯迟籼糯白殻糯红殻糯鸭脚糯乌节糯硃砂糯杨枝糯栁条糯杨花糯青稭糯柿红糯麻子糯雪花糯鱼子糯马须糯望水白齐头黄盖下萁见缸消八斗糙　湿县物产稻有早稻晚稻籼稻秫稻山稻　南陵县物产秔稻晩稻白芒稻黒稻糯稻　贵池县土宜秔其名有六十日白六十日红八十日白扫箒白百日黄六月乌江西早矮萁早蛴包早茄柯早下马早下马看救公饥湖广籼广东籼白沙籼虾须籼莲子籼竹子籼毛黄籼寒籼防牙籼金秆籼冷水籼金裹银三月黄雁脚红撩霜晩霜下晩钓竿晩将军晚苏州晚观音晚糯其名有乌角糯抄秋糯早红糯白殻糯红殻糯栁条糯杨花糯青稭糯随籼糯柿红糯麻子糯鱼子糯雪花糯马鬃糯望水白齐头黄葢下箕见红消七斗糙青杆糯江西泸溪有糯称池州占葢诸种之一也太平府物产多籼稻多晚稻多糯稻有黒稻籼十三种籼占城稻有六十日稻俗称拖犂归有赤红籼有百日籼黄籼稻细籼稻芦稉籼麻籼稻大粒籼虾须籼穿珠籼一名观音白晚稻六种早晩稻一名望水白又名大子白晚稻白稃白芒白米雁来粮吊梗青一名寒青稻糯稻十三种早糯稻一名雀不觉又名籼糯随籼糯燕口红虎皮糯硃砂糯一名胭脂糯羊须糯黄糯稻即秫稻细颈糯青殻糯抄社糯珠子糯橘皮糯红陆糯　庐江县土产红籼稻白籼稻早糯稻晚糯稻黒晩稻白晚稻香稻　舒城县物产白早稻黄籼直头籼江南籼福徳禾梳子籼白晩稻黒晩稻银条籼雀不知红嘴糯女儿红芝麻糯堆谷糯羊须糯铜嘴糯马鬃糯观音糯青科糯齐籼早黄州糯　无为州物产竹牙籼麻菇籼落芒籼早白稻早红稻青柯糯虎皮糯鹊不知乌尖糯红嘴糯白晩稻红晩稻黒晚稻　巢县土产红稻有百日籼直头籼麻菇籼竹牙籼四红籼胡籼稻王籼拖黎黄白稻有观音籼银条籼六十日籼青稭籼冷水籼大粒籼乱芒籼麻谷籼千家爱糯稻有羊须糯硃砂糯虎皮糯栁条糯齐籼糯牛筋糯青科糯红芒糯马鬃糯累糯深水糯燕尾糯晚稻有黒晚稻红晩稻　临淮县物产秔稻有麻子籼稻早先白稻黄籼稻鹌鹑籼稻乌山籼稻胀破谷稻矮白稻红芒稻黒稻糯稻有羊须糯马鬃糯虎皮糯乌须糯槐花糯辫子糯大糯小糯六月黄糯　定逺县物产麻子籼黄籼乌山籼早先白鹌鹑籼胀破殻矮白稻红芒稻黒稻女儿红羊须糯马鬃糯乌须糯大糯小糯辫子糯虎皮糯槐花糯六月糯五河县物产稻有籼稻芒稻香稻早白稻深水红稻<br />
　　黄鹭公稻老来变稻下马看稻黒糯胭脂糯马鬃糯飞上仓糯　泗州物产香稻亦芒稻也类晚粳色微黄红稃白实　盐城县物产稻有粳糯二种有早晩二熟有红黄紫赤黒斑青白数色　清河县物产有稻曰秔曰糯曰籼籼秔之早熟者曰旱稻旱田种者曰小芒稻后种先熟者曰香稻味之芬芳者亦秔属也治北七十里旧有香稻庄　州府物产有黄稑乌节大小香斑籼及小赤籼小白籼龙爪籼六月籼齐梅籼芦秆籼叶里籼麻觔籼大鵞籼白殻白芒早白晚白晚黄赤须黒支焦黄乌口大红芒小红芒下马看六月白鹭鹚白了田青救公饥绠子笼下欢潮水白拖犂归深水红梅里黄吊杀鸡张子赤磊块赤山骨仑鹤脚乌马尾赤泰州红又名海陵红紫红芒雀不知观音白皆秔类赶陈羊脂燕口羊须秋红橘皮乌饪麻觔虎皮猪鬃粉皮秋风雀不觉皆秫属　仪真县物产多糯曰燕口曰红芒曰麻筋曰穂前黄多晩曰江南白曰驼儿白曰深水红曰长芒白多籼曰熟曰龙曰鲫鱼曰斑籼曰叶里藏有黒稻曰鹤脚乌曰猪林　髙邮州物产早稻五十日六十日籼稻斑籼六月籼齐梅籼芦秆籼龙爪籼鲫鱼籼叶里籼苞里齐拖犂归小赤籼小白籼麻觔籼大鵞籼大香籼小香籼白稻早白稻晚白輭颈颈白羊须白驼儿白青稭白青芒儿白顶霜白晩稻黄花稻小黄稻深水红鹤脚乌下马看吊杀鸡母猪麟糯稻秋风糯麻觔糯乌糯赶上陈雀不觉半须糯　寳应县土产白籼一水籼玉斑籼齐头白六月白香稻红籼早红莲观音栁苗强水不易没农多种之古上楼有芒宜水田五十日七月上旬即熟视他种所获较少芦管籼宜水田小黄稻宜旱田晩稻俗呼上白米是也刈获最迟畏水不敢多种大晚稻红米宜水田糯稻胭脂糯殻红米白乌金糯米黒色虎皮糯殻色斑驳鱼鳞糯拖犂归七月熟赶上陈七月熟雀不知七月熟　泰州物产海陵红俗名泰州红马尾赤鹤脚乌雀不知随犂归救公饥六十日白观音籼驼儿白小香早香黒早白早早籼斑籼焦芒青芒赤芒黄芒紫红芒乌殻深水红了田青下马看鲫鱼籼香粢鳝鱼黄皆秔稻赶陈糯羊脂糯燕口糯羊须糯虎皮糯秋红糯红糯皆秫稻　通州物产稻种甚多有早黄晚黄早白晚白早红晩青青芒白芒青须黒皮黄稑白殻乌节焦黄鹭鹚白串珠白潮水白深水红了青田其粒长性硬曰红白籼曰稚子斑早熟者曰救公饥曰拖犂归茂密而庭硕者曰下马看见收曰粃六升曰笼下欢曰薄十分瘦长雪色曰箭子稻中秋熟曰闪西风初秋可莳曰六十日不畏旱者曰撇杀天和他米炊之甚香曰香滋糯曰川米早白最先熟而晩白则皮薄易酿芒赤米白曰虎皮性软色芳曰粉皮一曰羊脂秆硬曰猪鬃皮厚曰姜黄早种宜酿曰赶陈虽熟不枯曰青枝秆柔可以为索曰麻筋亦有香如香滋者曰香秔　呉县物产稻秔之属箭子稻红莲稻防防稻雪里拣师姑秔早白稻金成稻乌口稻早稻中秋稻紫芒稻枇杷红下马看大头花熟稻晚白稻黄梗籼一粒珠麻皮秔作饭粒长薄十分作粥易腻梗杀蟛蜞香子米八月白牛尾白丈水红老来红五石稻救公饥包十石累泥乌土塘青天落黄糯之属金钗糯闪西风羊脂糯青秆糯秋风糯赶陈糯矮糯鵞脂糯川粳糯虎皮糯羊须糯胭脂糯野人糯榧子糯恍雄鸡乌须糯观音糯梗籼糯佛手糯小娘糯蟹殻糯喜蛛糯鸭嘴糯香梗糯珠子糯　长洲县物产六十日稻四月种六月熟米小色白迟至八九十日熟一名早红莲又名救公饥紫芒稻紫谷白粒金钗糯粒长鵞儿糯　昆山县土产稻之属三十有六晚白稻红緑稻早粳稻金城稻六十日稻中秋稻雪里拣紫芒稻救公饥下马看红莲稻麦争香粳稻薄十分黄梗籼麻子乌乌口稻百日赤稻乌儿稻赶陈糯胭脂糯铁梗糯虎皮糯羊须糯再熟稻榧子糯水晶糯小娘糯香子糯闪西风稻灶王糯矮儿糯瞒官糯羊脂糯金钗糯芦黄糯　常熟县物产红莲稻芒长粒大箭子稻粒长色白味香晩熟早白稻晚白稻又名芦花白防防稻色斑粳长性硬或名胜红莲紫芒稻紫殻白米雪里拣秆软有芒粒大色白师姑秔即矮稻无芒粒白救公饥六十日可望熟又名早红莲香子稻一名香色斑粒长以一勺入他米炊之饭皆香闪西风一名早中秋八月半熟麦争场最早熟百日赤芒赤米白早熟占城稻即早稻金城稻粒尖性硬又名赤谷乌口稻皮芒黒秋初亦可种下马看即江隂黄粳俗呼三朝齐枇杷红皮薄色如枇杷时里白早熟一名节澳稻乌儿稻芒黒米白即晚乌輭黄粳米白粒大性輭味香羙金钗糯粒长性輭枣子糯殻黒青秆糯皮黄粒白已熟而秆犹青羊须糯色白性輭赶陈糯米白熟早鵞脂糯川粳糯粒大无芒一名圆头糯虎皮糯色斑晚熟胭脂糯殻红粒白矮儿糯晚熟瞒官糯即冷粒糯铁梗糯秆劲无芒畏风易落细叶糯米白性輭　呉江县物产白稻其粒大而圆味甘羙他邑所无出震泽者尤佳其价髙于常米十二三此则大江以南所絶无者　太仓州物产秔稻春分节后种大暑节后刈为早稻芒种节后及夏至节种白露节后刈为中稻夏至节后十日种寒露节后刈为晩稻过夏至后十日不成种矣早曰早白早乌早红莲八月白晩曰晩白晩乌晩红莲有红芒者曰嘉兴黄緑芒者曰梗杀蟛蜝光头者曰天落黄红色而香者曰香黄莲黄色者鸭嘴黄其芦花白银杏白木渎香靠山青诸种名不一糯稻早曰赶陈糯芦黄糯羊须糯晚曰靠山糯老来糯虎皮糯其红芒者猪鬃糯无芒而光者曰观音糯曰梗鲜糯不耐风雨者曰小娘糯又香子稻粳糯二色粒小而长以少许入他米数升炊之极香羙又有圆白而稃黄大暑可刈曰芦花糯性耐旱多收又曰瞒官糯佃多喜种凡糯谷须曝日中色变有光名上变方适用曝不变俗呼痴糯更不如芦花糯　上海县物产秔稻宜水有香秔米粒小性柔类糯有红白芒二种又有一种曰香子色斑粒更小以三五十粒入他米炊之芬香可爱谓之香七月熟早白稻皮白米赤一名小白五月种八月熟早中秋一名闪西风八月熟中秋稻四月种八月熟晩白稻四月种八月熟箭子稻粒长而细色白味甘香稻中上品九月熟红莲稻皮白粒大五月种九月熟防防稻皮茎白米色斑粒长性硬或以为胜红莲五月种九月熟早乌稻皮赤米白五月种九月熟紫芒稻谷紫米白五月种九月熟深水红六月种九月熟乌口稻色黒晩熟耐水与寒今呼冷水稻下品也白花珠性輭而香五月种九月熟籼稻粒稍细耐水旱有六十日稻米小色白一名带犂囘三月种五月熟百日赤芒赤米白一名挈犂望三月种六月熟小籼一名早籼三月种七月熟大籼即晩籼四月种八月熟金城稻髙田所种米红而尖性硬今呼赤米谷之下品糯稻有秋风糯稃黄米白粒圆色最难变毎歳代晩稻输租故一名瞒糯又名冷粒糯不宜酿酒种宜良田大暑节刈金钗糯粒长最宜酿酒得汁倍多三月种七月熟赶陈糯米粒最长四月种七月熟小娘糯不耐风水故名四月种八月熟矮儿糯粒白而大苗最短四月种九月熟芦黄糯即晩糯粒大色白芒长熟最晩色易变酿酒最佳今名泥里变羊须糯谷多芒长四月种九月熟羊脂糯色白性輭五月种十月熟鵞脂糯亦以色故名四月种九月熟虎皮糯色黄五月种十月熟　青浦县土产六十日稻百日赤小籼大籼早白稻中秋稻晚白稻香秔早乌稻红莲稻紫芒稻深水红金城稻秋风糯金钗糯赶陈糯矮儿糯芦花糯羊须糯羊脂糯　无锡县土产无锡米天下糯米本县最羙本县又唯南乡名等处为道地色纯曰以酿则酒多于他种　江隂县物产黄梗稻无芒粒大性坚品最上红莲稻芒红粒大米最佳白稻皮芒白米赤其稻有早白晩白早者六十一可熟乌须稻熟最早性柔秆弱紫芒稻紫殻白米香子稻米色斑粒小而长入他米炊之则饭皆芬芳今人谓之香珠金城稻四月种七月熟米红而尖性硬谷之下品辫稻缀粒甚密颗稍圆细靠塘青稻米多秆长畆可三石熟稻极早而粒长又曰六十日救公饥铁梗糯稻梗硬色黒水晶糯稻粒莹白如水晶虎皮糯稻五月种十月熟色斑斑然赶陈糯稻四月种七月熟米粒最长短萁糯稻稭短九月熟极旱不损又一种名长水红粒最长积三粒可盈寸极涝不伤　靖江县食货稻之属有糯先熟易落曰早白糯皮薄易酿曰晩白糯芒赤米白曰虎皮糯晩熟性輭色芳曰羊脂糯秆硬曰铁梗糯皮厚曰姜黄糯早种宜酿曰赶陈糯虽熟不枯曰青枝糯秆柔可为索曰麻筋糯香胜于香秔曰香糯旱种曰撇杀天又有秋分糯匀暖糯焦子糯野鸡糯等名有粳米白早熟曰早黄川即早白稻粒大性輭曰晚黄川又有曰晚青米长性硬曰红白籼粒大而佳曰早红莲早熟曰救公饥亦曰金升稻曰拖犂归圆硕见收曰粃六升瘦长雪白曰箭子稻中秋熟曰闪西风初秋可莳曰六十日曰乌口稻皮芒稍黒和他米炊之甚香曰香滋米又有观音籼茨姑籼深水红蚕子白三穂千下马羡乌芒香珠等名皆九十月获丹徒县物产秔有秔有糯秔之属又有大小土人谓<br />

                    <br>
                        　　大稻秔小稻籼大稻之种十六曰香子曰鲫鱼曰灰鹤曰时里曰八月白曰芦花白曰浪里白曰白莲子曰红莲子曰早红芒曰晚红芒曰青川黄曰秆川黄曰马尾乌曰老了乌曰下马看今又有块红芒靠山黄白芒红芒撇杀天数种小稻之种有六曰白尖曰红尖曰晩籼曰六十日曰八十日曰一百日百日种自占城来今又有观音籼银条籼二种糯之种亦有九曰芒曰香曰晩曰抄社曰羊脂曰牛虱曰虎斑曰柏枝曰长秆今又有黄皮矮萁早白中广马鬃雀嘴称钩红芒麻筋早秋风堆子红殻鼈六升十二种　丹阳县物产稻出西乡者佳而东南乡近古荆城地数十里多种糯则地土所宜有不同也　仁和县物产秔有黄秆籼七月熟交白稻逢白露则熟早迟芒晩迟芒金裹银红莲子木樨黄雁来青种最迟泰州红初秆黄黒须大黄稻小黄稻晚稻种类不一鵞爪黄赤芒儿赤稻红稑乌早迟芒花莲子银杏白糯有早糯羊须铁梗光头胭脂乌须马鬃金钗芦花　嘉兴县物产秔有香秔早花中秋晚花黄籼白芒黄芒赤芒香稻乌稻八月白铁秆青芦花白秫有白殻乌蓑鸡脚虾须蟹爪香糯赶陈糯芦花糯羊脂糯蒲子糯　秀水县物产秔有箭子稻香秔稻大籼小籼早白稻晚白稻赤芒白芒早稻乌稻大乌芒小乌芒乌须乌兔灰稻大黄稻小黄稻青头光青芒稻马鬃乌鹅脚黄靠山青麻子乌赤籼晚陈小白稻雪里防了田青雀不知红稑黄粳籼闪西风百日赤三朝齐八月白中秋稻六十日稻再熟稻靠篱望救公饥凡四十种糯有金钗糯珠子糯硃砂糯胭脂糯佛手糯灶王糯西洋糯麻筋糯羊脂糯乌须糯芝麻糯榧子糯赶陈糯羊须糯铁梗糯闪西风香糯晚糯凡十八种　嘉善县物产香秔乌稻香稻早白稻早中秋黄芒野稻黄籼黄中秋稻六月红银杏白箭子稻铁秆青靠塘青晚白稻山白稻周家稻雀勿知赶陈糯小娘糯矮儿糯羊须糯羊脂糯蒲子糯观音糯榧子糯茄子糯蟹爪糯芦花糯菊花糯石门县物产早稻广稻晚稻黄稻旱稻将军稻秋分<br />
　　稻三穂千乌龙稻香粳稻鸡骨黄木樨黄蚕磨子绵环稻早糯旱糯中秋糯猪血糯晚秋糯矮脚糯香梗糯鸭嘴糯羊须糯泥里变　平湖县物产秔之品香粳稻又名红莲稻紫芒稻紫殻白粒雪里拣色白粒大秆輭而有芒芦花白即晚白稻早白稻拣选稻鹊不知秋初早熟糯之品金钗糯粒长鹅脂糯一名羊脂糯虎皮糯色斑十月熟马鬃糯榧子糯白殻糯西洋糯灶王糯羊须糯芦花糯　归安县土产早赤芒雁来乌薄殻稻观音稻大叶黄防防稻金城稻鹅脚黄金裹银黄赤稻赤稻八月白早黄稻晚黄熟三穂千野鸡斑山白稻冷水红香秔稻以上俱秔稻乌香糯硃砂糯马鬃糯猪血糯羊须糯黄皮糯矮儿糯铁秆糯赶陈糯光头糯以上俱糯稻　长兴县物产秔之属十二黄籼白粳赤秔乌稻乌须稻宜兴白观音稻七月白宜州白三朝齐黄粳籼鹅脚黄糯之属七羊须糯乌香糯珠子糯赶陈糯白糯盈塘青矮脚糯　孝丰县土产稻有黄籼稻百日稻落马籼观音籼红黄籼赶陈籼光头籼铁梗糯羊须糯乌香糯泥里变糯硃砂糯　山隂县物产早稻六月早熟紫口甲嘴微紫粒细朝穧俗谓之老了乌麤秆细秆细珠早白黏晚白黏料水白歳遇甚潦辄能长出水上乌衔来实类余杭白而色稍青鹅脚黄穂低而叶仰健脚青熟时茎挺而色犹青早黄黏余杭白粒圆而白俗传种自余杭来故名稚粒麤而黏最短以上俱秔类雪里青江西稻矮宜兴榧糯青秆糯水鲜糯八月早熟羊须糯胭脂糯红糯其芒赤其实较他种稍重矮方巾早熟而殻薄黄谷糯早熟以上俱秫类　余姚县物产秔早熟者曰早白早红晚红泰州红野红细秆红上虞白黄岩稻晚熟者曰早白黏晚白黏黄黏缩颈白罗村白湖州白九里香光头九里香八月白晚青糯曰赶陈糯早黄糯水仙糯矮黄糯光头糯旱田糯天落糯珠子糯金里银泥里变畔社早珠　临海县物产稻夏熟者名早禾冬熟者名晩禾早禾早者一名六十日一名随犂归一名梅里白次早者一名白婢一名赤婢暴又有白散一名八月白白粳迟青缩头红马嘴红旱棱宜髙田倒水赖宜低田晚禾有早糯晚糯矮糯冷水糯乌节糯白糯黄皮糯胭脂　天台县物产籼稻粳红稻糯稻晚稻拖犂归淮白矮白落马相诸暨早毛白皆籼稻淮红长秆红硬殻红早红细红皆粳类白糯红糯黄皮糯乌节糯麻糯荔枝糯乌盐糯毛糯野猪粳皆糯类　仙居县物产稻六十日黄岩早蓝溪曰缩头红金裹银温州青霜下晩黄扁糯冷水清长秆红早糯晩糯香糯　宁海县物产稻早红晚红早水红缩头红缩颈早老辣赤马郎迟洛阳青湖广白沙鲜白金裹银樱珠糯黄扁糯黄岩糯诸种　汤溪县物产早白禾早赤禾晚白禾晚赤禾金裹银白芒儿　西安县物产稻粳有白禾红禾龙泉禾江西早六十日禾俱六月熟金裹银太平早七八月熟晚稻十月收以上诸稻浙西俱谓之尖米本色仅有此种无所谓米者糯有白殻糯红殻糯重阳殻湖州糯处州糯麻子糯草鞋糯胭脂糯铁浆糯白芒糯乌嘴糯俱同晚稻十月收又有晚禾神仙稻旱地可种又有二种曰安南早曰浦棱最耐旱　龙游县物产白禾六十日禾龙泉禾红禾江山早太平早金裹银白殻糯红殻糯铁浆糯白芒糯草鞋糯胭脂糯乌嘴糯晚禾神仙稻　永嘉县地产稻有地暴金成百箭白散早糯八月白龙籼香晚占城磊黄晚糯隔江牵　瑞安县物产白散多芒色白小暑即熟地暴有红白二色粒尖细七月收水棱一曰小青粒纯赤占城最耐旱有红白二色磊晚无芒百箭芒劲寄种輭秆白西芒白龙籼粒大白米輭秆色白粒大味甘八月获获后其根复萌无异初稻谓之早稻十月刈红罗帐颖赤色金裹银谷赤米白早糯一曰大糯七月获晚糯粒大而坚十月获其名不一有黄糯白糯乌糯矮糯青糯初冬获金水糯即水糯宜山田种之　乐清县物产稻地暴有红有白白散红芒占城早糯晩糯矮糯黄糯胭脂糯　平物县物产稻有梅里白地暴占城早赤白西龙籼野猪哽红芒磊睨輭秆黄芒太仓矮早早糯乌飦糯黄糯晚糯渠糯冷水糯矮囘水棱　松阳县物产香稻白稻龙泉稻晚稻占城稻早稻师姑稻冷凌稻早糯晚糯望秋糯乌嘴糯淮南糯　龙泉县物产稻有占城赤早旱湖金华地暴鹧鸪斑海棠碧严中师姑白须糯乌须糯师姑糯社交糯青粳防子黄匾子赤芒白芒龙鳯竹香赤谷小子黄糟糯下马看椒子糯青粳糯荔枝糯赤须糯　宣平县土产兰溪白金裹银六十日黄蔡家籼青田晚师姑晚雉鸡雪稻下马汉早糯九月糯晚糯乌节糯<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二十一<br />
　　钦定四库全书<br />
　　钦定授时通考卷二十二<br />
　　谷种<br />
　　稻三<br />
　　直省志书新建县食货稻之属占稻九十日占百日占百二十日占北风占大生占见秋红占背塘占晚赤占齐头占矮占柳占土黄占通仙占无名占毛占麻占白米秋占洞占救公饥谷早尖谷早一坵水七十日早由风早百日早见秋早南早陜西早浏阳早南陵谷小赤谷赤谷乌谷冷水秋早大禾大赤米黄尖嘴大禾大时禾七斗糙乌大禾硬藁占之外曰糯有百日糯铁糯柳条糯倒藁糯赤粒糯油麻糯椎子糯金丝糯大糯马牙糯红殻秫虎皮秫　奉新县土产稻团谷早尖谷早救公饥随犂归七十日早百日早北风粘迟谷油红谷大禾芒大禾代禾皆粳稻早糯乌糯白糯黄糯红菱糯大糯皆酿酒糯　靖安县物产早占百日早油红芦花早油赤七月熟洞秥粽子糯麻糯九月熟槌糯冷水糯寒秥大禾糯十月熟　武宁县土产百日占晚赤占白米秋占洞占寒占雷州占救公饥君行早赤谷乌谷临江早一坵水望暑白黄泥占尖谷冷水秋大禾红殻糯白糯柳条糯棱子糯苦株糯乌节糯黄丝糯晚糯宁州土产大糯赤糯百日糯铁脚糯柳条糯油麻糯金丝糯倒藁糯碓子糯马牙糯百日秥北风秥百二十日秥九十日秥大生秥晚赤秥赤谷矮秥见秋红秥北塘秥白米秥齐头秥柳秥白米秋秥油红秥秋秥小赤谷土黄秥无名秥南陵谷毛秥虎皮秫通山秥冷水秋大禾红殻秫大赤米黄尖嘴乌大禾硬藁懒担粪早大禾七斗糙麻秥洞秥　髙安县物产稻有团谷早尖谷早救公饥七十日早百日早秋风秥冷水秥迟谷大禾皆硬稻早糯乌糯白糯黄糯红菱糯铁脚糯交秋糯重阳糯迟糯大糯鸭脚糯皆酿酒　上髙县物产早谷有茆叶早五十工洗白早顿齐秥苏州早童子秥抚州早红米早白殻糯红菱糯黄扁糯铁脚糯晩谷有秋风秥吉安早黄泥早乱麻秥冬秥木子秥长须秥粳禾糯重阳糯燕口糯大禾糯柳条糯黑须糯红殻糯白殻糯　建昌县物产稻秔之早者有望暑白救公饥刷箒早一坵水诸名秫之早者曰大糯有赤白二种秔之迟者有北风秥八月白乌谷芒谷之类秫之迟者有糯粘糯荔枝糯之类又有晩秥稻晚糯稻之类则刈早稻而复植于早田者　德化县物产早谷有驼犂白留姑早王早六十日九十日等名白谷有竹了秥芦花白大白谷等名红谷有鸭脚籼柳条赤等名晚稻米白而质腻种后晩生乌谷殻黑而多芒五月始种芒谷一名种谷有乌白二种糯谷有早红糯殻糯黄金糯哽鸡糯数种玉山县物产早穑白谷红谷早糯白糯红糯晩糯晚禾建阳早红米糯　铅山县物产救公先三朝齐竹了早白沙早髙脚红红根早北风秥夏桃红三有禾五家傅猴孙糯上早糯八月糯重阳糯胡椒糯苦株糯师姑糯响谷糯羊须糯籼粟糯　兴安县物产早穑有六十日早上早等名白谷有竹了白沙红根早桐子白福德早等名红谷有桃红竹鸡斑早红迟红晚谷俗呼大禾谷糯谷有早糯赤糯重阳糯白谷糯徽州糯连根糯等名东乡县物产早秥救公饥夏桃红白沙秥池州鲜仓<br />
　　背笑下马看竹桠秥冬秥早糯晚糯白谷糯青丝糯焦红糯　南丰县物产五十日秥六十日秥淮禾早大谷早白沙早龙牙秥黄土秥江东秥百日秥清流秥华山秥温凉秥茅里秥八月白铁脚稉光头藜缺芒藜细谷藜三有糯响铃糯重阳糯虎皮糯椒子糯老人糯长腰糯盐夫糯光头糯　广昌县物产六十日粘白沙早光冬冬秥茅里秥紫糯重阳糯虎皮糯　泸溪县物产稻之属有早黏有迟黏有糯稻名目不一其早黏春社日前后浸种立夏前后莳立秋而熟最早者名五十日黏次名六十日黏他种青黄不接而此两种先可食田家种以继不足俗云救公饥是也余一名桅上早有红白二种七十日始熟白沙黏三月种六月熟米圆而大江东早耐寒多粒大谷黏细谷黏二种以粒大小异名耳百日黏福德黏八月白晚稻而早熟者米香白可贵至若李广黏石城黏龙牙黏流水黏池州黏冬黏铁脚黏俱色朱而坚九月始熟稻之黏者重阳糯应节而熟故名黏禾稻与早禾同熟即五十日糯也关公糯殻红而米白老人糯芒刺长而谷赤石册糯早晚有异名目不一　万安县土产江州禾冷水白百日黏红谷晚谷乌嘴大稻晩糯秋风糯青铁坠白糯黄铁坠铁脚撑绵子白羊蹄糯硬木香大秋风油麻糯光骨蕾柳条糯清江县土产稻最早熟者名救公饥色白味香甘有团谷早云南早诸种孚甲薄而米坚好有秋风黏蓑衣黏诸种色赤甲厚有金谷黏田之低洼者种之六月插秧九月方熟有晩稻至冬乃熟色白粒长种之者少而性则冷又有早糯有晚糯　宜春县物产黏谷红白二种有五十日黏六十日黏八十日黏百日黏大黏须黏晚谷贑州早团谷早旱谷糯谷有早糯晚糯白殻糯燕口糯鸭婆糯矮脚糯重阳糯子红糯　萍乡县物产须秥圃秥安福秥团谷秥百日秥红米秥白谷秥贑州早救公早务原早大米禾大红禾百日糯重阳糯北京糯红须糯粽子糯黄丝糯乌鸦糯　雩都县物产早稻大谷早晚稻八月白冷水白叶底黏早糯重阳糯大糯虾须糯　安逺县物产早禾八月黏火烧黏大禾早糯黏子糯虾须糯晩糯　宁都县物产六旬黄七旬熟日日赤八月白留外婆救公饥师姑早和尙光仓背笑大谷早防牙早矮脚红金包银响玎珰石上珠庐江早茅里苫重阳糯　瑞金县物产稻晚稻早稻早糯大糯金包银水珠糯湖广糯陜西糯羊须糯　龙南县物产六月早七月早八月早晚稻早糯黏糯重阳糯大冬糯大禾谷定南县物产火烧黏六月熟重阳糯黏糯早糯　蒲<br />
　　圻县物产稻之类有洗白早金环早陵江早无名早无名迟麻赤谷马鬃糯柳条糯虾须糯　咸宁县物产山黄稻望水白留姑早银包金黄姑早竹鸡斑花黏六十日早香稻折稻大粒谷和尙苗银朱苗乌须苗马牙糯见缸消细子糯六月零糯下马看浮糟糯虾须糯橘皮黄　汉阳府物产稻属有洗耙早拖犂回一坵水七十日黏待时早江西早麻黏儿白芒儿王早秋风早青黏火黏骑牛撒早糯晩糯须糯牙脂白虎皮糯柳条糯乌节糯油红黏苏州晚香稻接早子盖草黏等苞齐落地黄雀不知　蕲水县物产黏之属曰黑谷曰五十黏曰六十黏曰七十黏曰圆头黏曰齐头黏曰杨三黏曰矮脚黄黏曰盖草黏曰银条黏曰无名黏曰天降黏曰虾须黏曰金包银黏曰得雁红黏曰浙江黏糯之属曰飞上仓糯曰鱼子糯曰马棕糯曰雪黄糯曰蜜蜂糯曰虎皮糯曰破殻糯曰除黄糯曰黄金糯曰徽州糯曰乌节糯曰童子糯曰净田糯曰芭茅糯晚之属曰八月晚曰乌节晩曰光头晩曰徽州晚曰童子晚　罗田县物产稻类七十日籼百日籼四节谷盖草籼油栗赤籼云田籼瘦田籼柳条赤籼白花籼大粒赤籼乌风籼黄泥籼脂头籼麻籼谷矮脚黄籼乌三节籼黄粒谷三朝齐望水白水葡卜红桃熟江南晚黑殻晚芭茅晚子晚谷珍珠晚红节谷胡须晚香子晚桐子晚交秋糯老人红殻糯马牙糯白殻糯黄瓜籼铁脚糯马鬃糯折二糯界下萁三百零糯蜜蜂糯羊须糯黏糯　黄梅县物产早稻曰洗耙早救公饥流水早一刀齐飞上仓黄金糯晚稻曰乌谷见秋红竹桠黏盖草黏青水糯柳条糯乌节糯赤米糯　德安府物产稻有黏者黏之类有三曰早稻曰迟稻曰晚稻早者则有所谓落地黄救公饥一坵水等苞齐接早江西早此布种宜早且湏沃壤迟稻则有所谓无名黏榔头黏银条黏青黏乱麻黏沟黏道黏爨八石者色皆白又有色红者曰红殻晚稻有芒种于夏秋之交获于冬初一种名香秄晚者以味香故有名谷者其种法不必浸种分秧但耕田下子五六十日可实湖人被水害者水退不遑他谷故多布此然亦须田山原不多艺有糯者分早迟二种早者名金线糯丝茅糯留兜翻垫仓底虎皮糯布种宜早迟者名柳条糯鹅翎白溜沙白红糯红毛糯乌糯　枝江县物产稻之属有大黏有小黏有香黏有早稻俗名五十黏有晚稻临冬方熟另有以糯谷名或红或白或画眉或柳条盖随其色与形而转名也　宁乡县物产谷种十有一曰竹枝黏又名落花黄洗鎻早救窘粮收甚早六十日黏有髙脚短脚之分收亦早百日黏一名大谷早以上色俱白油红黏一名红米早以上收颇早秋红黏一名硬头红又名南禾螃皮黏又名柳黏收稍迟以上皆食类珍珠糯又名烧衣糯麻糯一名响糯乂婆耘又名巴过岭言难落也早白糯迟白糯以上皆饮类　浏阳县土产稻之品有白黏红黏麻黏茆黏黄泥黏须黏又名曰鹿见愁晚米黏金包银糯早糯晚糯　湘乡县物产稻之类有沙邱早江西早杨柳黏齐头黏金包银油绿黏红晩禾麻黏顺水拖乱麻黏烧衣糯早白糯蜜蜂糯黑糯黄糯麻糯蛮子糯模糯红殻糯　邵阳县食货稻之属有秔盘谷早五十日黏六十日黏夜齐早鸡婆早祈阳早赤须早桐子白沙黏皆熟于六月中鲫鱼白火烧黏油黏桂阳黏苏州早大谷黏思南黏皆熟于七月中福德黏乱麻黏北风黏深田红皆熟于八月中南木籼下马看香甜米马尾黏临武黏靖州黏道州禾广西禾皆熟于九月十月干禾种于山盖茅黏同人黏芥菜黏银茎黏金包银乌鸦黑四香禾六月白江西早八风黏陇里黏须黏割根籼扁砂禾栗子秔顺水拖蛇牙黏以上早晩熟有有糯里田红矮婆糯红殻糯银茎糯虾公糯冷水糯蛮子糯思南糯麻糯响糯木禾糯干禾糯种于山早晩种熟有桂阳糯盖茅糯巴仔糯鸡婆油糯刷把糯蜜蜂糯银绵糯抛糯　城步县物产稻之属百日黏油黏银茎黏桂阳黏盖茅黏麻谷黏夜齐黏沙黏大谷黏北风黏陇里黏呆黏割根籼扁砂禾南木籼云南红杉木红赤米红老来白南流根野猪鬃大白禾香白禾冷水红桂阳糯矮糯红殻糯虾公糯黄丝糯冷水糯水菅糯响糯　新宁县物产稻秔之属六十日黏火烧黏盖茅黏大谷早同人黏思南早芥菜黏银根黏金包银乌鸦黑四香木六月白江西早八方黏陇里黏须黏南木籼割根籼扁砂禾栗子秔顺水拖蛇牙黏冷水红糯之属响糯油糯刷把糯矮糯麻糯蜜蜂糯鸡婆糯银线糯蛮子糯桂阳糯盖茅糯虾公糯白茎糯巴仔糯黑糯　衡阳县物产两接早救饥早安南黏糢黏油红黏百日黏团谷黏齐黏天降黏秋黏冬黏顺风黏晚禾黏早糯白糯黄糯红糯铁须糯大糯花谷糯　永明县土产早稻之品百日黏防牙黏芦荻黏短谷黏冷水黏李家糯白雉糯早地禾赤米黏白米黏寳庆禾晚禾之品珍珠籼里宗禾白皮赤律禾晚地禾珍珠糯麂毛糯白须糯虾皮籼豆子禾荔浦禾大白糯细白糯纱蓝糯　永兴县土产两节黏百日黏翻生黏红头黏生须黏南黏寳庆白茶子禾梁山黏油黏梁山糯南禾糯黄丝糯红禾糯铜鼓糯大禾糯百日糯冷水糯　兴宁县物产金包银黏湘潭黏火燎黏雪黏桃花黏脱黏百日黏三夜齐猪膏黏鬼见愁黏黄糯大红糯银硃糯鸭婆糯南禾糯黄瓜糯铜鼓糯凉伞糯　桂东县物产南京黏茅里黏洗白黏静洲黏三寳黏毛仔黏大禾糯红米糯冷水糯柳条糯黄瓜糯　达州方产稻有早黏晚黏大白黏抛犂黏香黏黄黏各种　嘉定州物产稻其最佳者糯则有百金早三百颗花殻红殻猪脂虎皮黏则有毛香子百日早老防牙盖草黄等名其尖刀谷黑泥黄泥等黏皆常品在在宜之惟佳者非腴田不可眉州物产稻有白早毛香麻早黄泥黏黑泥黏青杆黏三百颗花殻糯柳条糯猪油糯清酒缸　荣经县物产稻之属盖草黄金线早洗把早冷水谷石头谷义子谷白谷红谷白糯麻糯马胡糯香糯　福州府物产稻二种曰粳曰秫名品甚多志其大者春种夏熟曰早稻秋种冬熟曰晚稻其歳一熟者曰大冬又有各种曰旱黏山田可种附郭则少曰天降来从霜降后熟曰薰提曰黄芒与早稻同熟曰占城与晚稻同熟曰稐早稻既获后苗始蕃亦与晩稻同熟曰土稐多出洲田其歳再熟者又有曰金洲曰白香秫与早稻同熟者曰早秫与晚稻同熟者曰晚秫与大冬同熟者曰大冬秫　古田县物产稻之属赤早谷黄米红无芒七月收白早谷米俱白亦名古田早八月收白稻谷米俱白有芒十月收降来谷米俱白无芒可作麫九月收芒啄谷米俱白芒短十月收红芒秫谷红米白而大有芒猪膋秫米白无芒十月收　福清县土产早稻有白赤二种信州早种出信州副院早种出天竺副院金城早色红占早种出占城稐早稻既获后其苗始蕃晚稻色红有芒秋种冬熟大冬色白有芒一歳一熟天降来霜降后熟大白秫芒白胭脂秫色畧似胭脂鹅卵秫粒似卵形黄闰秫粒长莆田县物产稻有大冬稻早稻晩稻大冬稻春种冬<br />

                    <br>
                        　　熟歳惟一收早稻春种夏熟获后即挿晚稻歳可两收有米黏可酿酒者谓秫有米白而香者谓白棱又有黏稻俗名早黏白黏又有畬稻不用水耕髙山皆可种仙游县物产稻有粳有糯年一收者谓大冬稻其粒大年两收者春种夏熟为早稻秋种冬熟为晚稻一种黏稻无芒而粒大其色有白有斑有赤稻名有白香白黏青黏早赤乌秫赤秫等名　泉州府物产稻之属早稻有赤白二种晚稻有赤白二种大冬有赤白二种寄种与早稻同下种早稻刈后更发苗至十月结实有芒米赤色又一种无芒青晚埭田多种之其种与收俱迟于早稻一月米色赤占城稻耐旱其色有白有斑有赤自种至熟仅五十余日涸燥之地多种之畬稻种出獠蛮必深山肥润处代木焚之以益其肥不二三年地力耗薄又易他处白香春种秋熟有芒殻黄米白味香又一种无芒更美名过山香降来夏种秋熟有芒差短殻米俱赤大尖春种秋熟殻赤无芒与早赤大同小异又有小尖比大尖差小中灌五月种十月收殻赤米白已上秔稻早秫晩秫大冬秫赤蒡秫蒡穗赤色米白即荔枝秫牛头秫一名好殻而清香白须秫即赤六已上糯稻惠安县物产稻之品先后迟速大率系于地气依山<br />
　　山髙气深寒常多暮春渍种苗生甚迟至冬乃熟谓之大冬分赤白二种白中有秔有糯颗大殻厚味香气力完足虽一种而收入兼二季所有者平原之地暖常多惊蛰后即渍种至秋初而熟谓之早稻又翻治其田种冬稻早稻种类颇同大冬而气力差减冬稻皆秔赤米青晩耐风与水旱亦能胜卤气埭田多种之其种与收俱迟早稻一月又有乌芒稻种渍甲微拆投土中乃发芽抽苗与青晚同熟卤地之尤咸者宜之殻麤厚味酸涩不香占城稻耐旱濒海春多雨至夏常旱此谷自种至收仅五十日备旱之地多种之亦有赤白二种畬稻漳州人来赁山种之　同安县物产秔稻有大冬早种早粳迟粳晚粳诸种糯稻有虎皮黄羮花眉山猪白秫赤殻白黏过山香诸种禾亦糯属宜亢爽地粒颇大味亦香　永春县物产早稻晚稻大冬寄种青晚早秫晚大冬秫　龙溪县物产稻有早稻春种夏熟有粳有糯米有赤白二色糯米谓之大秫有晚稻秋种冬收有芒多米近亦有白者亦有糯谓之小秫有大冬夏种冬收亦多粳糯二种又有寄种与早稻同种与晚稻同收水田多有之有黏稻性耐旱其色有白有斑有赤比诸粳反佳白者为上斑次之又有香稻芒红味香有白柳米极精白又有畬稻颗粒最大俗呼曰禾　漳浦县土产稻有粳有糯有尖有香稻有白柳其实有白米有赤米　长泰县土产秔稻种有早晚早六月收米尽白有山东安南等名晚十月收米赤白兼白名斑黏柳仔赤名大稻回洋等不一又有大冬年一收殻厚米尤硬糯稻早晚俱有赤殻者名金包银晚有斑黏蛾眉长芒鹅卵等种米俱白赤殻为上　大田县物产早仔大稻金城早八月白长芒　尤溪县物产稻有秔有糯糯有虎皮黄羮花眉诸种其颗大纯白气力足者谓之半溪秫秔则有南安早山东早江西早百日早宜初春种又一种附春稻种而与秋同熟谓寄种亦秔属而气味差减建阳县方产稻属禾仔未立冬收黄禾宜肥田三月<br />
　　种十月收孙都禾宜肥田三月种七月半收浦城白苏州白有芒俱宜肥田黄衣禾赤殻禾俱瘦田可种葡萄禾其米赤九月收小乌禾荔枝禾其米白瘦田倒俗名旱禾山原多种糯属重阳秫重阳时熟车排秫黄衣秫其色黄铁尻秫珍珠累大冬秫白秫仔东溪秫牛尾麻子秫无芒秫灰秫俱宜肥田公婆秫　崇安县货产稻之属红禾赤禾乌禾糟禾青秀禾乌蒂禾小谷赤车斑禾卜萄禾荔枝禾吴家传鹧鸪斑下马看苏州子瘦田倒芗秫禾鱼禾以上皆晚禾大早小早粿早福德早红根早师姑早龙游早汀州早政和早火烧早以上皆早木岩秫重阳秫大冬秫黄衣秫苏州秫铁脚秫牛尾秫以上皆秫禾　浦城县土产小早九十日熟米有赤白二种无芒六月收大早一百二十日熟米有赤白二种无芒白籼早龙鳯早师姑早白芒早秫以上七月八月收乌龙牙下马看银硃秫黄谷红秫椒子秫冷水粳谷吴傅苦秫禾以上九月十一月收　政和县土产大早六十日江西早清流早禾大糯小糯　寿宁县物产乌节早清流早芒丁早上东早下南早赤殻早大红溪头早乌带赤芒早黄栢蘂大糯珠糯三下槌林下黄大小黄柴红白糯　光泽县物产早稻八月白稻大黑稻大黄稻赤糯稻白糯稻　建宁县物产六十日黏百日黏秋风黏温凉黏陜西黏清流黏肥猪黏大谷黏八月白获黏金城禾光头禾以上皆早稻春分节后揷大暑节后刈黎木赤堆谷白白谷赤矮槁红汉公乌摭露白垂金赤小金禾鹧鸪斑甸山白野猪愁以上皆晚稻宜下湿夏至节后揷白露节后刈白露糯响铃糯长腰糯苦株糯虎皮糯羊须糯重阳糯青皮糯道峯糯竹丝糯黄丝糯椒子糯大冬糯以上皆糯内惟响铃一种造酒甚佳　台湾府土产早稻晚稻禾黏稻水田者名为水黏芒种后种米絶佳埔地者名为埔黏立夏后种米稍逊　宁德县物产稻春种夏熟曰早稻春种冬熟曰晚稻早稻有白早有乌早有金城早即占城早也近有铺氊早先晚稻一月而熟晚稻有白稻殻米俱白有红稻殻赤米白有红米娘殻黄米红有光头郎无芒米白有米秀穗长米白秫稻有红秫有黄巵秫近时有一种米耗红性极柔腻蹂为粉若丹粉然　番禺县物产糯米有两熟早熟五月收性多坚宜粉食其秆柔邑人和泥涂壁能乆名花殻糯晚熟十月收性粘輭名蜜子糯宜酿酒其秆燥不适于用黏米早熟有望夫冈早粝新会黏黄黏南京白料禾涧各种五月收晚熟有黄黏鬼奴黏白殻诸种九月收水田一熟有大禾霜降赤黏秋分黏红须稻虾稻诸种四月下秧九月收　从化县物产稻之品曰黏有赤黏黄黏白黏花黏薯梁黏鹧鸪黏深水莲糯有黄糯白糯红糯麻糯秔有余秔赤秔　增城县物产稻多黏早熟有冷黏赤谷黏晚熟有白花黏赤花黏防牙黏最佳多糯有黄糯白糯焦糯圣糯又有香粳最美　新安县方产稻类早黏黄黏斑黏咸敏红头黏防牙黏黄糯白糯早糯旱糯髙州糯乌嘴糯红糯黑糯莆菱菱谷　乳源县物产稻之属曰黏有矮脚赤色髙脚白米迟黏交秋黏防牙黏大谷黏黄黏曰糯有光头糯红糯早糯黄糯椒糯铁皮糯白糯　龙川县物产黏稻有积玉雪堆金包银赤白湖里防牙鹿角嘴粳稻藤糯稻藤黄马尾虾公香白赤乌须早稻有黏粳糯三种有六月熟者有八月熟者輋稻亦三种山间待雨而耕【輋字典不载】　海阳县物产稻之属为赤早为白早为乌种为早秫为大秫为尖为白黏为黄黏为赤脚黏程乡县物产稻之属为赤早白早为早秫大秫为白黏黄黏为赤脚黏为香禾畬禾歳田一获为大冬　惠来县物产粳之属有光铁汉六十日西风早光早金包银糯之属有乌早早落火烧赤脚马牙　平逺县物产稻之属白黏赤黏百日子南安早俱早收金包银九月子髙脚赤矫脚赤雪里芒瑞金黏清流黏俱晚收响糯白毛糯红光糯俱早收髙脚糯蓑衣糯畬禾糯俱晩收镇平县物产稻之属为赤早为白早为百日早为旱糯为冬糯为白黏为黄黏为赤脚黏　髙要县土产谷品多黏多稻多秫黏在腴田则有细黏青藁红藁麻包锦防牙下马看清水黏黄鱼串落滋黏山猪怕八月黏潮田则有黄连黏交趾黏大黏淋漓黏大长毛小长毛晩赤之属稻早晚旱三种又有尖鼻乌尻鹧鸪臀又有大禾稻须芒及寸种塘中与水俱长茎丈余正月布谷九月乃登秫有赤糯白糯黄糯油糯乌豚糯斑鱼糯羊须糯荔枝糯番鬼糯水流糯旱糯早糯纽糯性輭味香美粒长三分极大昔无今有番鬼糯一名番生羊须糯一名羊眼　阳江县物产稻种类颇多以细黏为上黄糠白米青黏次之黄黏又次之毛谷为下　髙明县土产稻有早晚旱三种又有尖鼻乌尻鹧鸪臀又有犬禾稻须芒及寸种塘中与水俱长茎丈余正月布谷九月乃登黏在腴田则有细黏青红麻包银防牙落滋黏山猪怕八月黏黄连黏糯有赤糯白糯黄糯油糯乌豚糯荔枝糯番鬼糯旱糯早糯　电白县物产稻有黏曰青藁曰黄黏曰白黏曰赤黏曰白殻曰牛皮早曰细粒曰早黏曰长须曰懒黏曰黑铁曰马尾黏有糯曰荔枝糯曰灵山糯曰油糯曰白糯曰长须糯曰番鬼糯曰早糯曰懒糯　石城县物产稻之种曰早稻曰早黏曰六十日曰芒稻曰马屎曰禾名曰黄黏曰白黏曰马尾黏曰小黏以上米白曰铁槌曰红周二种米赤曰牛牯不惧风曰大糯红芒黑芒无芒三种曰小糯曰粳曰香秔曰黄朱鹅黄色近遂溪界有之曰水芮宜水田曰咸稻曰大塞二种宜卤田曰百穄曰坡黎曰坡兰曰坡禾名四种宜髙坡曰山旱曰山禾名二种宜山徭人利之曰芮稻二月与早种拌擂刈早禾后乃芮生　海康县土产稻之种十有五曰早稻早黏秫稻光芒稻长芒稻香秔粳稻古秔珍珠稻黏稻百穄稻黄稻芮稻红稻稻乌芒稻　合浦县物产稻属六禾白禾毛禾赤禾坡禾畬禾旦糯八月粒赤阳糯晚糯老鸦糯　钦州物产稻属六禾毛禾白禾赤禾翼糯八月粒马蚬糯赤阳糯白粒赤粒毛粒畬禾潮禾大糯虾须糯香台糯交趾糯琼山县土产稻粳秫二种粳者曰白芒曰香秔曰乌<br />
　　芒曰珍珠曰防齿曰早禾曰黏稻曰山禾秫曰光头曰九里香　澄迈县土产秔稻糯稻秔有数种曰百箭乌斋黄萁东海防牙八黏矮脚白芒红芒乌芒早禾山禾坡稻小种稻黏稻糯有数种曰黄鳣乌鸦乌罕光头坡糯小熟糯　会同县土产粳稻长芒百箭俱二熟黄沙黑芒红芒牛须俱小熟黄琉山猪斑防防牙乌节廉州珠防谷圆如珠七黏俱大熟山禾坡禾俱山中之人刀耕火种亦大熟糯稻牛头芒花乌鸦狗蛇谷傍有翅如蛇黄鳝马眼光头大糯小糯　儋州土产秔稻有赤黏乌斋百线香禾珍珠禾山肉赤须山禾黎人伐山种之曰刀耕火种早割艺之三月即熟防齿偶获数种糯稻有黄鳣贝子黑糯早割交趾五月光头数种　罗定州物产稻有黏其种七曰黄曰赤曰白曰细粒曰青藁曰早曰长须有糯其种四曰荔枝曰番鬼曰濑曰坡有粳有似粳而黑六月熟　怀集县物产白银黏桃花黏冈黏番生黏红米黏沙黏南宁黏斑黏白银粳香粳乌牛粳铁锤粳香糯塔冈糯狗踏糯油糯鸭脚糯大红糯安南糯番生糯无须糯桔贝糯早龙糯白藤糯秃须糯南宁府物产稻粳有毛粳六月粳八月粳黏有白黏<br />
　　红黏早黏防牙黏长腰黏六月黏糯有红白黄皮黑皮诸种早糯含香糯黄须糯黑须糯六月糯光糯毛糯狗眼糯赤阳糯黄蜡糯斑糯鹁鸠糯银丝糯泥糯鱼包糯饭糯香糯　新宁州物产黏谷早谷晚谷胜谷渌禾谷大苗谷三月谷麻现糯白殻糯花殻糯乌殻糯振安白糯　横州物产稻有秔黏糯三种秔有毛秔六月秔八月秔黏有白黏红黏早黏晚黏禾黏其谷之光芒大小长短不同其米之赤白紫乌坚松香否不一总以晚白者为第一糯有光糯毛糯狗眼糯黄蜡糯斑糯早糯香糯　昆明县特产香糯　富民县物产红稻白稻柳叶糯　宜良县特产茴香糯　嵩明州物产麻线谷光头谷金里银糯青芒白谷红谷　呈贡县物产白谷红谷老鸦谷糯谷长芒谷　昆阳州物产大白谷小白谷冷水谷水长谷老来红青芒谷大小糯谷早谷　建水州物产红稻白稻黄稻香稻糯稻旱稻香糯黏糯柳条糯　石屏州物产小白谷安颠谷冷水谷大细麻线红心百日早乌谷红皮红白梗齿柳条新兴白红他狼铁谷假糯饭糯响糯花皮长无芒香大小糯米叶里藏金里银　通海县物产香谷百日早黑谷小白谷红芒谷冷水谷背子谷柳条糯红皮白皮黄米　嶍峨县物产香谷糯谷白谷红谷黑谷旱谷早谷细谷　防自县物产香稻红稻白稻旱稻长芒稻水旱稻红皮糯黑皮糯软条糯　新兴县物产稻之属黄殻小殻落子谷百日谷香谷叶里藏黑大殻旱谷水谷金里银糯之属柳叶糯红殻糯香糯圆糯　广西府物产稻之属香谷旱谷旱秧谷白心水谷红心谷早谷迟谷黄皮谷黑皮谷老来红三白子背子谷麻绵谷青芒谷羊毛谷蔓谷糯之属圆糯长糯黄糯黑糯吊糯小糯胭脂糯虎皮糯香糯柳条糯　赵州物产稻之属十三白麻线红麻线豆嘴白谷红皮矮罗青芒老鸦翎金里银早谷吊谷叶里藏白毛谷糯之属八香糯殻糯黑嘴糯油糯柳条糯大糯小糯白圆糯　云南县物产红麻线大黑嘴白防牙大香谷　邓川州物产金裹银银裹金矮楼长芒光头香糯红糯大糯小糯麻线髙脚梁白鹭丰老鸦翎　云龙州物产谷之属十落地白白麻线黑嘴红皮矮白皮矮早吊六月熟金裹银银裹金旱稻秫之属四香糯黑嘴糯响谷糯麻线糯　永昌府物产饭谷有十种光头谷毛谷早谷麻线谷香光头谷红谷黑早谷白早谷叶里藏谷金裹银谷糯谷有九种红糯白糯乌糯水糯虎皮糯柳叶糯香糯大糯团头糯　楚雄府物产秔秫糯粳黄殻乌嘴虎斑红芒　广通县物产稻为秔为糯为籼为黄殻白殻为乌嘴红芒为虎斑为香糯为香稻为金齿防牙其别种也为旱稻　定边县物产稻之种十鸦林稻红芒稻白殻稻黄殻稻虎皮稻白黒稻乌嘴稻大香稻晚稻早稻　姚州物产稻之属红白毛谷光头长毛麻线青芒早吊谷　鹤庆府物产红稻白稻长芒稻香稻出罗陋川细稻出大孟村冷水稻三月栽六月熟麓川稻种自麓川来金裹银稻皮红米白银裹金稻皮白米红麻线稻虎皮糯珍珠糯牛皮糯松子糯旱糯顺宁府物产稻黄谷黑谷红谷迟谷花谷矮老糯安喜糯安庆谷安来谷　蒙化府物产稻秔香秔黄黒红白迟百日花谷落子矮老黒毛麻线老鸦翎背子糯谷香糯背子糯黄糯矮老糯凡二十种<br />
<br />
<br />
　　钦定授时通考卷二十二<br />
<子部,农家类,钦定授时通考><br />
　　钦定四库全书<br />
　　钦定授时通考卷二十三<br />
　　糓种<br />
　　粱<br />
　　稷<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　礼记曲礼粱曰芗萁<br />
　　注萁辞也疏正义曰粱谓白粱黄粱也萁语助也<br />
　　周礼天官食医凡防膳食之宜犬宜粱<br />
　　正义犬味酸而温粱米味甘而微寒气味相成订义犬金兽也粱西方之糓与金畜相宜<br />
　　尔雅虋赤苗<br />
　　注今之赤粱粟<br />
　　又芑白苗<br />
　　注今之白粱粟皆好糓疏案诗大雅生民云诞降嘉种维秬维秠维穈维芑故此释之也虋与穈音义同虋即嘉糓赤苗者郭云今之赤粱粟芑即嘉糓白苗者郭云今之白粱粟皆好糓也<br />
　　博雅藋粱木稷也<br />
　　广志有具粱解粱有辽东赤粱盐钻粱粒如蚁子魏文帝以为粥<br />
　　尔雅翼粱今之粟类古不以粟为糓之名但米之有稃殻者皆称粟今人以糓之最细而圆者为粟则粱是其类内则曰饭黍稷稻粱白黍黄粱稰穛说者曰下言白黍则上是黄黍下言黄粱则上是白粱今粱有三种青粱殻穂有毛粒青米亦微青而细于黄白米也夏月食之极为清凉但以味短色恶不如黄白粱故人少种之亦早熟而收少作饧清白胜余米黄粱穂大毛长殻米俱麤于白粱而收子少不耐水旱食之香味美于诸粱人号为竹根黄白粱穂亦大毛多而长殻麤扁长不似粟圆米亦白而大其香美为黄粱之亚古天子之饭所以有白粱黄粱者明取黄白二种耳今人大抵多种粟而少种粱以其损地力而收获少耳然古无粟名则是以粱统粟今粟与粱功用亦无别明非二物也粱比他糓最益胃但性微寒其声为凉盖是亦借凉音如许叔重说黍大暑而种则以黍从暑粱从凉其义一也农政全书王祯曰赤白粱其禾茎叶似粟粒差大其穂带毛芒牛马皆不食与粟同时熟<br />

                    <br>
                        　　本草纲目李时珍曰粱者良也糓之良者也或云种出自梁州或云粱米性凉故名皆各执己见也粱即粟也考之周礼九糓六糓之名有粱无粟可知矣自汉以后始以大而毛长者为粱细而毛短者为粟今则通呼为粟而粱之名反隐矣今世俗称粟中之大穂长芒粗粒而有红毛白毛黄毛之品者即粱也黄白青赤亦随色命名耳郭义恭广志有解粱贝粱辽东赤粱之名乃因地命名也　陶景曰凡云粱米皆是粟类惟其芽头色异为分别耳泛胜之云粱是秫粟则不尔也黄粱出青冀州东间不见有白粱处处有之襄阳竹根者为佳青粱江东少有又汉中一种枲粱粒如粟而皮黑可食酿酒甚消瘀　蘓恭曰粱虽粟类细论则别黄粱出蜀汉商浙间穂大毛长糓米俱麤于白粱而收子少不耐水旱食之香美胜于诸粱人号竹根黄陶以竹根为白粱非矣白粱穂大多毛且长而糓粗扁长不似粟圆也米亦白而大食之香美亚于黄粱青粱殻穂有毛而粒青米亦微青而细于黄白粱其粒似青稞而少粗早熟而收薄夏月食之极为清凉但味短色恶不如黄白粱故人少种之作饧清白胜于余米　宼宗奭曰黄粱白粱西洛农家多种为饭尤佳余用不甚相宜<br />
　　又黄粱米气味甘平无毒宼宗奭曰青粱白粱性皆微凉独黄粱性味甘平岂非得土之中和气多耶苏颂曰诸粱比之他糓最益脾胃<br />
　　又白粱米气味甘微寒无毒李时珍曰炊饭食之和中止烦渴<br />
　　又青粱米气味甘微寒无毒李时珍曰今粟中有大而青黑色者是也其糓芒多米少禀受金水之气其性最凉而宜病人<br />
　　直省志书　歴城县方产粱俗云粱糓米可入祀品邹平县物产白糓粒白圆大俗谓粱糓米　滋阳县物产粱有黄白红黑四种　邹县物产粱有黄白红黑四种　沂州物产粱有黄白红黑四种　昌邑县物产粱黄白二种　祁县物产粱细粒而色白　马邑县土产粱有早晚大小及紫白之异种　临颍县物产青粱白粱黄粱　咸阳县物产粱其米青者为青粱夏日食之清凉其米白者形如芝蔴为芝蔴粱黄粱穂大毛长味美谓之竹根黄然赤黄二种甲稃虽有二色而其米皆白　庆阳府物产粱黄白青红龙爪羊角蜡烛芝蔴长角凡九种　长泰县物产粱俗呼好殻即香糯青粱穂有毛米微青颇长黄粱穂大毛长米畧麤白粱穂大米扁长又有八畬者米赤大于诸粱更香北方无此糓以糯稷白者为粱非是<br />
<br />
<br />
<br />
<br />
<br />
<br />
<子部,农家类,钦定授时通考,卷二十三><br />
　　礼记曲礼稷曰明粢<br />
　　疏正义曰稷粟也明白也言此祭祀明白粢也尚书云黍稷非馨诗云我黍与与我稷翼翼为酒为食以享以祀黍稷为五糓之主是粢盛之贵<br />
　　周礼天官食医凡防膳食之宜豕宜稷<br />
　　正义豭猪味酸牝猪味苦稷米味甘甘苦相成订义豕水畜也稷北方之糓与水相宜<br />
　　夏官职方氏正西曰雍州其糓冝黍稷<br />
　　又河内曰冀州其糓冝黍稷<br />
　　尔雅粢稷<br />
　　注今江东人呼粟为粢疏左传云粢食不凿粢者稷也曲礼云稷曰明粢是也郭云今江东人呼粟为粢然则粢也稷也粟也正是一物而本草稷米在下品别有粟米在中品又似二物故先儒甚疑焉<br />
　　尚书帝命期春鸟星昏中以种稷<br />
　　说文稷五糓之长也穈穄也<br />
　　月令章句稷秋种夏熟歴四时备隂阳糓之贵者博雅稷穰谓之防<br />
　　广志破藏稷逼黍稷也此二者以四月熟<br />
　　隋书稷五星稷农政也取乎百糓之长以为号也宋史天文志天稷五星在七星南农政也取百糓之长以为号明则歳丰暗或不具为饥移徙天下荒歉客星入之有祠事于内出有祠事于国外<br />
　　尔雅翼稷者五糓之长故陶唐之世名农官为后稷其祀五糓之神与社相配亦以稷为名以为五糓不可徧祭祭其长以该之稷所以为五糓之长者以其中央之糓月令中央土食稷与牛五行土为尊故五糓稷为长又古者号稷为首种孟春行冬令则雪霜大挚首种不入蔡邕以首种为麦以麦常隔歳而种故以为首而郑康成以为稷者盖以考灵曜云日中星鸟可以种稷是一歳之初所先种者唯稷况又孟春正种稷之时而云首种不入即是极寒种不入土不待歳收然后为入也稷又名齐或为粢故祭祀之号稷曰明粢而言粢盛者本之诸糓因皆有粢名小宗伯所谓辨六齍之名物与其用是也杜子春又欲读酒正五齐皆为粢以礼运有粢醍在堂意以粢糓为醍则余四齐亦皆以粢糓为之然破五齐从一粢于义不可故后郑但以为齐者以度量节作之更读礼运粢醍为齐此说之不同者也稷又名为穄吕氏春秋曰饭之美者有阳山之穄髙诱曰闗西谓之穈冀州谓之防说文穈穄也广雅曰防穄也穆天子传曰赤乌之人献穄百载见今人皆谓之穄然则稷也粢也穄也特语音有轻重耳大抵塞北最多如黍黑色稷有二种一黄白一紫黑紫黑者芑有毛北人呼为乌禾今人不甚珍此惟祠事用之农家种之以备他糓不熟为粮【音释六齍音粢谓之六糓黍稷稻粱麦苽五齐音剂谓泛醴醍音醴糟牀下酒赤色】天中记稷又名为穄<br />
　　农政全书贾思勰曰糓者总名非止为粟也然今人専以稷为糓盖俗名之耳朱糓髙居黄刘猪猪道愍黄聒糓黄雀懊黄续命黄百日粮有起妇黄辱稻粮奴子音加支糓焦金黄防鸣合履今一名麦争场此十四种早熟耐旱免虫聒糓黄辱稻粮二种味美今堕车下马看白羣羊悬蛇赤尾龙虎黄雀民溱马泄缰刘猪赤李糓黄河摩粮东海黄石防歳青茎青黒好黄陌南木隈隄黄宋黄痴指张黄兎胠青恵日黄写风赤一睍黄山鹾顿党黄此二十四种穂皆有毛耐风兎雀暴一睍黄一种易舂寳珠黄俗得白张邻黄白鹾糓钓干黄张蚁白耿虎黄都奴赤茄芦黄熏猪赤魏爽黄白茎青竹根青调母粱磊碨黄刘沙白憎延黄赤粱糓灵忽黄獭尾青续得黄得客青孙延黄猪矢烟熏黄乐婢青平夀黄鹿橛白鹾折作黄覃糁阿居黄赤巴粱鹿蹄黄钺狗仓可怜黄米糓鹿橛青阿返此三十八种中麤大糓白鹾糓调母粱二种味美择糓青阿居黄猪矢青有二种味恶黄覃糁乐婢青二种易舂竹叶青石桞阅竹根青一名胡糓水黒糓忽泥青冲天棒雉子青鸱脚糓鴈颈青揽堆黄青子规此十种晚熟耐虫灾则尽矣徐光啓曰古所谓黍今亦称黍或称黄米穄则黍之别种也今人以音近误称为稷古所谓稷通称谓糓或称粟粱与秫则稷之别种也今人亦概称为糓物之广生而利用者皆以其公名名之如古今皆称稷为糓也晋人称蔓菁为菜呉人称枣为菓称陵苕为草洛阳称牡丹为花又曰穄之苗叶茎穂与黍不异经典初不及穄后世农书輙以黍穄并称故穄者黍之别种也郭璞注尔雅虋赤粱粟芑白粱粟皆好糓也言粱又言粟言糓故粱者稷之别种也广志曰秫黏粟说文曰秫稷之黏者故秫亦稷之别种也凡黏糓皆可为酒秬黍黏故人以为酒秫者黏稷亦可为酒故陶潜种五十亩秫非今之薥秫也杂隂阳书稷生于或杨九十日秀秀后六十日成羣芳谱稷粒如粟而光滑色红黄米似粟米而稍大色黄鲜三月种耘四遍七月熟四五月亦可种但收少迟耳刈稷欲早八九月熟便刈遇风即落忌与瓠子附子同食<br />
　　本草纲目李时珍曰稷从禾从畟畟音即谐声也又进力治稼也诗云畟畟良耜是矣种稷者必畟畟进力也南人承北音呼稷为穄谓其米可供祭也礼记祭宗庙稷曰明粢尔雅云粢稷也罗愿云稷穄粢皆一物语音之轻重耳赤者名白者名芑黑者名秬注见黍下陶景曰稷米人亦不识书记多云黍与稷相似又注黍米云穄米与黍米相似而粒殊大说文云稷乃五糓长田正也此乃官名非糓号也先儒以稷为粟类或言粟之上者皆说其义而不知其实也按泛胜之种植书有黍不言稷本草有稷不载穄穄即稷也楚人谓之稷闗中谓之穈呼其米为黄米其苗与黍同类故呼黍为籼秫陶言与黍相似者得之矣　陈蔵器曰稷穄一物也塞北最多如黍黑色　孟诜曰稷在八糓之中最为下苗黍乃作酒此乃作饭用之殊途　蘓颂曰稷米出粟处皆能种之今人不甚珍此惟祠祀用之农家惟以备他糓之不熟则为粮耳　宼宗奭曰稷米今谓之穄米先诸米熟其香可爱故取以供祭祀然发故疾只堪作饭不黏其味淡　李时珍曰稷与黍一类二种也黏者为黍不黏者为稷稷可作饭黍可酿酒犹稻之有粳与糯也陈蔵器独指黑黍为稷亦偏矣稷黍之苗似粟而低小有毛结子成枝而殊散其粒如粟而光滑三月下种五六月可收亦有七八月收者其色有赤白黄黑数种黑者禾稍髙今俗通呼为黍子不复呼稷矣北边地寒种之有补河西出者颗粒尢硬稷熟最早作饭踈爽香美为五糓之长而属土呉瑞曰稷苗似芦粒亦大南人呼为芦穄孙炎正义云稷即粟也　又曰稷黍之苗虽颇似粟而结子不同粟穂丛聚攒簇稷黍之粒疏散成枝孙氏谓稷为粟误矣芦穄即蜀黍也其茎苗高大如芦而今之祭祀者不知稷即黍之不黏者往往以芦穄为稷故呉氏亦袭其误也今并正之<br />
　　又稷米气味甘寒无毒别録曰益气补不足心镜曰作饭食安中利胃宜脾李时珍曰凉血解暑按孙真人云稷脾之糓也脾病宜食之汜胜之云烧黍稷则瓠死此物性相制也稷米黍穰能解苦瓠之毒<br />
　　闽书稷说文曰五糓之长也闽中种稷殊少惟明祀用之瓯冶遗事穄米与黍相似而粒大按此说是薥黍也北人曰高粱泉曰番黍浙人曰芦穄闽中山畬硗地尚有一种穂如鸭脚粒与黍相类磨之可以麫其稃可以酒<br />
　　天工开物凡粮食米而不粉者种类甚多相去数百里则色味形质随方而变大同小异千百其名北人唯以大米呼粳稻而其余槩以小米名之凡黍与稷同类粱与粟同类黍有黏有不黏黏者为酒稷有粳无黏凡黏黍黏粟统名曰秫非二种外更有秫也黍色赤白黄黑皆有而或専以黑色为稷未是至以稷米为先他糓熟堪供祭祀则当以早熟者为稷则近之矣凡黍在诗书有虋芑秬秠等名在今方语有牛毛燕颔马革驴皮稻尾等名种以三月为上时五月熟四月为中时七月熟五月为下时八月熟花结穂总与来牟不相见也凡黍粒大小总是土地肥硗时令害育宋儒拘定以某方黍定律未是也凡粟与粱统名黄米黏粟可为酒而芦粟一种名曰髙粱者以其身髙七尺如芦荻也粱粟种类名号之多视黍稷尢甚其命名或因姓氏山水或以形似时令总之不可枚举山东人唯以糓子呼之并不知粱粟之名也以上四米皆春种秋获耕耨之法与来牟同而种收之候则相悬絶云<br />
　　直省志书宛平县物产稷有黑白黄三种　保定县土产稷有红有白有黑　歴城县方产稷祀神多需此邹平县物产稷红白数种　新城县物产穄红穄黑穄二种　齐东县物产稷红白数种　长清县物产稷有红黄黑白四种　泰安州物产稷黄黑二种　莱芜县物产稷有黄红二种　霑化县物产稷之品红稷黑稷桞稷六十日　滋阳县物产稷有黑白二种　邹县物产稷有红白二种　钜野县物产稷有红白二种　东平州物产穄红黑二种　汶上县物产稷有黑白二种沂州物产稷有黒白二种　清平县物产稷有黒白<br />
　　红三种　髙唐州物产稷其品二黑红　观城县物产稷红黑二种　日照县物产稷有黑白二种　招远县物产稷其色有赤白黄黑数种　阳曲县物产稷粟有輭硬二种　祁县物产稷有大小二种视他方味美定襄县物产稷青黄黧黑　临汾县物产稷有大小二种视他方味美　翼城县物产稷有赤黑二种　汾西县土产稷黄白黑三种　马邑县物产稷有青红白黑四种与早晚大小之分　洧川县物产稷有黄白二种辉县物产稷色有青白红黄名有六月籼溜沙白等<br />
　　皆嘉他如龙爪兎蹄鸡肠防尾随象立名动以百计庆阳府物产稷黄白红青黧輭凡六种　歙县物产穄有黒穄者粳穄也赤穄者糯穄也长如芦苇号芦穄黄穄皆古之稷也<br />
　　钦定授时通考卷二十三<br />
　　钦定四库全书<br />
　　钦定授时通考卷二十四<br />
　　糓种<br />
　　黍<br />
　　丹黍米<br />
　　蜀黍<br />
　　玉蜀黍<br />
　　野黍<br />
<br />
<br />
<br />
<br />
<br />
<br />
<br />
<br />
　　礼记曲礼黍曰芗合<br />
　　疏正义曰黍曰芗合者夫糓秫者曰黍秫既輭而相合气息又香故曰芗合也集说黍熟则黏聚不散其气又香故曰芗合<br />
　　周礼天官食医凡防膳食之宜羊宜黍<br />
　　正义羊味甘热黍味苦温甘苦相成订义羊火畜也黍髙燥所生与火畜相宜<br />
　　又夏官职方氏正西曰雍州其糓宜黍稷<br />
　　又河内曰冀州其糓宜黍稷<br />
　　尔雅秬黑黍<br />
　　注诗曰维秬维秠<br />
　　又秠一稃二米<br />
　　注此亦黑黍但中米异耳汉和帝时任城生黑黍或三四实实二米得黍三斛八斗是疏李廵曰黑黍一名秬黍秬即黑黍之大名也秠是黑黍之中一稃有二米者别名为秠若然秬秠皆黑黍矣而春官鬯人注云酿秬为酒秬如黒黍一秠二米言如者以黑黍一米者多秬为正称二米则秬中之异故言如以明秬有二等也秬有二等则一米亦可为酒鬯人之注必言二米者以宗庙之祭惟祼为重二米嘉异之物鬯酒宜用之故以二米解鬯其实秬是大名故云酿秬为酒此云秠一稃二米鬯人注云一秠二米不同者郑志答张逸云秠即皮其稃亦皮也尔雅重言以晓人然则秠稃古今语之异故郑引此文以稃为秠也汉和帝时任城县生黑黍或三四实实二米得黍三斛八斗是也<br />
　　尚书考灵曜夏火星昬中可以种黍<br />
　　春秋说题辞精移火转生黍夏出秋改黍者缩也故其立字禾入米为黍酒以扶老<br />
　　春秋佐助期黍神名侜佞姓兰郝<br />
　　孝经援神契黒坟宜黍麦<br />
　　淮南子渭水多力而宜黍<br />
　　博雅粢黍也黍酿谓之防<br />
　　说文以大暑而种故谓之黍黍禾属黏者也孔子曰黍可以为酒<br />
　　古今注稻之黏者为黍亦谓稌为黍禾之黏者为黍亦谓之穄亦曰黄黍<br />
　　广志黍有燕颔之名又有驴皮黍又曰牛黍稻尾秀成赤黍马革大黑黍或云秬黍有湿屯黄黍<br />
　　齐民要术穄有赤白黒青黄莺鸽凡五种<br />
　　又凡黍黏者收薄穄味美者亦收薄难舂<br />
　　杂隂阳书黍生于榆六十日秀秀后四十日成黍生于巳壮于酉长于戌老于亥死于丑恶于丙午忌于丑寅邜穄忌于未寅<br />
　　尔雅翼黍禾属而黏者也以大暑而种故谓之黍从禾雨省声孔子曰禾可为酒禾入水也然则又以禾入水三字合而为黍不但从雨而已黍以大暑而种故农家以三月上旬为上时四月上旬为中时五月上旬为下时然月令仲夏之月农既登黍矣天子以雏尝黍羞以含桃先荐寝庙为郑说者以为黍非新成直是旧黍盖以郑解孟秋所登之糓为黍稷故以仲夏为未熟若其熟何得言登且所谓旧黍者自去歳孟冬与彘并食数月于此矣岂待今而后尝耶黍固有早晚其晚者不妨至孟秋始熟故庻人秋乃荐黍此天子之礼自重其先熟者而尝荐之耳故蔡邕以为今之蝉鸣黍亦犹十月获稻而天子所尝乃九月熟者谓之半夏稻亦其类也黍之秀特舒散故说者以其象火为南方之糓诗亦云芃芃黍苗以此也又云彼黍离离彼稷之苗者黍大体似稷故古人并言黍稷今人谓黍为黍穄行役之人有忧于内则有不察于外故于此或不能辨也黍有赤黍黑黍黑黍已别见虋称赤苗恐是赤者其类有黏不黏如稻之有粳糯其不黏者以为饭黏者别名秫以为酒说文秫稷之黏者即谓此也月令造酒命大酋秫稻必齐盖以此秫与稻之糯为酒北人谓秫为黄米亦谓之黄糯酿酒比糯稻差劣黍之为物黏而故凡香之馥黏之黏防皆从之又古人作履黏以黍米谓之黎其雪桃亦用黍以黍黏去桃毛也孔子先食黍以黍为五糓之先桃为五果之下故舍不用耳黍又以为饧谓之餦餭楚辞曰粔籹蜜饵有餦餭言以蜜和米麫煎熬作粔籹又有美饧众味甘具也及屈原死楚人以菰叶裹黍祠之谓之角黍【音香黏音胡防音昵餦音张餭音黄粔音巨字典不载】又秬黑黍也古者荐笾有白黑形盐白为熬稻黑即秬也至蔵氷则用黒牡秬黍以享司寒盖此仿其方之色亦以为酒谓之秬鬯既芬香调畅矣若将用则鬯人以鬯酒入郁人郁人得之筑郁金草煮之以和此酒则谓之郁鬯故鬯人掌共秬鬯而郁人和郁鬯以此也又释草曰秬黑黍秠一稃二米是秬与秠之所以异者在此然则秠必不黑秬必不一稃二米也而郑氏释春官鬯人既云秬如黑黍一稃二米则是以秠之状杂之于秬郭氏解释草又曰秠亦黑黍则是又以秬之色杂之于秠秬既欲兼秠之状秠又欲兼秬之色凡物之所以紊乱不复可推究者由此故也郭氏又引汉和帝时任城生黑黍或三四实实二米得黍三斛八斗以显二米者为黑黍且任城所生汉之异事歴世所未有诗歌后稷降播乃民事之常如必待任城所生而后降之则没世不可待矣至唐说者又言今上党民间黑黍或值丰歳往往得二米者但稀濶而得之不以充贡耳以此附成郭氏之说且后稷所降既谓之种何得以丰歳偶有一二为说若皆以丰歳言之则禾有同颖麦有两岐又可待以为种耶按今百糓之中一稃二米者唯麦为然舎麦未有二米者说文解秠亦云一稃二米诗云诞降嘉种维秬维秠天赐后稷之嘉糓也而解来字云周所受瑞麦来麰一来二缝秠与来麰皆后稷所受于天皆一稃二米则是秠者正此来麰耳但生民臣工所称不同来麰又称厘麰古者来厘丕三字相通要是一物郑志自以所解鬯人不合释草之文故答张逸并以秠稃皆解为皮且云尔雅重言以晓人然则不惟二物相混而秠但得为秬之皮转失实矣予故详而论之农政全书王祯曰诗云维秬维秠秬黑黍也又曰秬鬯一卣此言黍之为酒尚矣今又有赤黍米黄而黏可蒸食白黍酿酒亚于糯秫又北地远处惟黍可生其茎穂低小可以酿酒又可作馔粥黏滑而甘此黍之有补于艰食之地者也凡祭祀以之为上盛贵其色味之美也本草纲目李时珍曰按许慎说文云黍可为酒从禾入水为意也魏子才六书精蕴云禾下从氽象细粒散垂之形泛胜之云黍者暑也待暑而生暑后乃成也诗云诞降嘉种维秬维秠维穈维芑穈即虋音转也郭璞以虋芑为粱粟以秠即黑黍之二米者罗愿以秠为来牟皆非也　陶景曰黍荆郢州及江北皆种之其苗如芦而异于粟粒亦大今人多呼秫粟为黍非矣北人作黍饭方药酿黍米酒皆用秫黍也别録丹黍米即赤黍米也亦出北间江东时有而非土所宜多入神药用又有黑黍名秬酿酒供祭祀用　苏恭曰黍有数种其苗亦不似芦虽似粟而非粟也　苏颂曰今汴洛河陜间皆种之尔雅云虋赤苗芑白苗秬黒黍是也李廵云秬是黒黍中一稃有二米者古之定律者上党秬黍之中者累之以生律度衡量后人取他黍定之终不能协律或云秬乃黍之中者一稃二米之黍也此黍得天地中和之气而生盖不常有有则一穂皆同二米粒并均匀无大小故可定律他黍则不然地有肥瘠歳有凶穰故米有大小不常矣今上党民间或值丰歳往往得二米者但稀濶故不以充贡尔　又曰黏者为秫可以酿酒北人谓为黄米亦曰黄糯不黏者为黍可食如稻之有粳糯也李时珍曰此误以黍为稷以秫为黍也盖稷之黏者为黍粟之黏者为秫粳之黏者为糯别録本文着黍秫稻糯之性味功用甚明而注者不谙往往谬误如此今俗不知分别通呼秫与黍为黄米矣<br />

                    <br>
                        　　又黍米气味甘温无毒孙思邈曰黍米肺之糓也肺病宜食之主益气李时珍曰按罗愿云黍者暑也以其象火为南方之糓盖黍最黏滞与糯米同性其气温暖故功能补肺而作食作烦热暖筋骨也孟说谓其性寒非矣<br />
　　直省志书宛平县物产黍有白黑二种　三河县土产黍有黑白红黄四种　平谷县土产黍有黑白红黄黧五种　清苑县土产黍有黄有白有丹有大白有小白歴城县方产黍有酒饭二种酒黏饭不黏　邹平县<br />
　　物产黍黒白数种　新城县物产黍白黍黎头二种齐河县物产黍有红黄白黑四种　齐东县物产黍黑白数种　长清县物产黍有黑白二种　泰安州物产黍黄白黑三种　莱芜县物产黍白黄红黑四色有輭硬二种輭宜酿酒　霑化县物产黍之品黎头黍托地白皮黍芝黄黍红黍白黍　滋阳县物产黍有黑白二种　曹州物产黍有黄红黑白四色　曹县物产黍有数种五色早晚不同曹酒率用此米　钜野县物产黍黑白红黄四种　东平州物产黍黑白二种　汶上县物产黍黑白二种　沂州物产黍有黑白二种　清平县物产黍有红白黑三种皆可酿酒白者佳　髙唐州物产黍其品三黒红白　观城县物产黍黑白二种日照县物产黍有黑白二种　黄县物产黍有红白<br />
　　黑三种　福山县物产黍有金银黑三色酿酒　招远县物产赤黍白黍黒黍　莱阳县物产黍红白黑三种阳曲县物产黍有輭硬二种　祁县輭硬二种輭宜<br />
　　酿酒　定襄县物产黍黄白红青羊眼　保徳州土产黍有黒青红黄数种　临汾县物产黍有輭硬二种丹黑二色　翼城县物产黍有黄白二种　临晋县物产黍有黄白赤黑四种米皆黄俗呼为黄米　平陆县土产黍有白红黄黎其硬者为穈黍　髙平县物产黍红白黎黑数种精洁美腴甲于他郡　和顺县土产黍有輭硬二种其色白黑黄赤黎五色　马邑县土产黍有青白黄三种与早晚大小之分　祥符县物产白黍黒黍红黍黄黍　洧川县物产黍有黄白黑三种　鄢陵县土产黍红白黎三色其最早者曰夺麦　延津县物产黍有黄黍白黍秔黍糯黍　襄城县土产白黍白莩黄米为上黄黍黄莩黄米为次黒黍醸酒　延川县物产黍有輭硬二种有丹黑二色　西郷县土产黍类露仁粮矮人粮马尾粮黑糓粮罩粒头　清河县物产黍有黄白黎色数种亦有红者名大红袍　蒲圻县物产黍之属有黄黍黑黍高粱黍　永明县土产泡眼黍赤黍蓑衣黍　建阳县方产黍属小早三月种六月收黄竹早宜饱水田四月种七月熟江西早三月种七月初收烂坭早天降早苦株早红根早芦早俱三月种七月收间有瘦田亦可种缩颈早宜肥田三月种七月半收福徳早宜禾田三月种八月收半冬早黄糓早俱三月种九月收　海宁县土产黍之种四曰糯黍黄黍牛黍饭黍<br />
<br />
<子部,农家类,钦定授时通考,卷二十四><br />
　　本草纲目丹黍米即赤黍也尔雅谓之虋呉瑞曰浙人呼为红莲米江南多白黍间有红者呼为赤虾米寇宗奭曰丹黍皮赤其米黄惟可为糜不堪为饭黏着难解原曰穂熟色赤故属火北人以之醸酒作糕<br />
　　又气味甘微寒无毒孙思邈曰微温寇宗奭曰动风性热多食难消余同黍米<br />
<br />
<br />
<br />
<br />
<br />
<br />
<br />
<br />
<br />
<br />
　　齐民要术薥秫春月种宜用下土茎髙丈余穂大如帚其粒黑如漆如蛤眼熟时收刈成束攒而立之其子作米可食余及牛马又可济荒其茎可作洗帚稭秆可以织箔编席夹篱供防无有弃者亦济世之一糓农家不可阙也<br />
　　农政全书徐光啓曰薥秫古无有也后世或从他方得种其黏者近秫故借名为秫今人但指此为秫而不知有粱秫之秫误矣别有一种玉米或称玉麦或称玉薥秫盖亦从他方得种其曰米麦薥秫皆借名之也又曰北方地不宜麦禾者乃种此尤宜下地立秋后五日虽水潦至一丈深而不能坏之但立秋前水至即坏故北土筑堤二三尺以御暴水但求隄防数日即客水大至亦无害也又曰秦中鹻地则种薥秫下地种薥秫特宜早须清明前后耩【鹻音减】<br />
　　本草纲目李时珍曰蜀黍不甚经见而今北方最多按广雅荻粱木稷也盖此亦黍稷之类而髙大如芦荻者故俗有诸名种始自蜀故谓之蜀黍汪颖曰蜀黍北地种之以备缺粮余及牛马糓之最长者南人呼为芦穄李时珍曰蜀黍宜下地春月布种秋月收之茎髙丈许状似芦荻而内实叶亦似芦穂大如帚粒大如椒红黑色米性坚实黄赤色有二种黏者可和糯秫酿酒作饵不黏者可以作糕煮粥可以济荒可以养畜梢可作帚茎可织箔席编篱供防最有利于民者今人祭祀用以代稷者误矣其糓殻浸水色红可以红酒博物志云地种蜀黍年乆多蛇<br />
　　又蜀黍米气味甘温无毒<br />
<br />
<br />
<br />
<br />
<br />
<br />
<子部,农家类,钦定授时通考,卷二十四><br />
　　本草纲目李时珍曰玉蜀黍种出西土种者亦罕其苗叶俱似蜀黍而肥矮亦似薏苡苗髙三四尺六七月开花成穂如秕麦状苗心别出一苞如防鱼形苞上出白须垂垂乆则苞坼子出颗颗攒簇子亦大如防子黄白色可渫炒食之炒拆白花如炒拆糯殻之状<br />
　　又玉蜀黍米气味甘平无毒<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书野黍生荒野中科苗皆类家黍而茎叶细弱穂甚瘦小黍粒亦极细小味甘性微温采子舂去麤糠或捣或磨面蒸餻食甚甜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二十四<br />
　　钦定四库全书<br />
　　钦定授时通考卷二十五<br />
　　谷种<br />
　　粟<br />
　　白粟米<br />
　　秫<br />
<br />
<br />
<br />
<br />
<br />
<br />
<br />
<br />
<br />
<br />
　　尚书禹贡四百里粟<br />
　　集传粟谷也去其穂而纳谷<br />
　　周礼地官载师凡田不耕者出屋粟<br />
　　疏夫三为屋民有百亩之田不耕垦种作者罚以三夫之税粟<br />
　　又旅师掌聚野之耡粟屋粟闲粟<br />
　　注野谓远郊之外也耡粟民相助作一井之中所出九夫之税粟也屋粟民有田不耕所罚三夫之税粟闲粟闲民无职事者所出一夫之征粟订义郑谔曰耡粟者合耦于耡而不趋合耦之令者罚使出粟刘执中曰耡粟为有五亩之宅不锄而树艺之乃出不毛之粟张氏曰屋粟不授田徙居之粟易氏曰闲粟即甸地闲田所出之粟曹氏曰此三等之粟在农民常赋之外旅师之所専掌<br />
　　又舎人掌米粟之出入辨其物<br />
　　疏太宰九职有九谷月令有五谷今止言粟即粢也尔雅释草言粟粢稷也稷为五谷之长故特举以配米也其实九谷皆有<br />
　　又仓人掌粟入之蔵<br />
　　注九谷尽蔵焉以粟为主疏案月令首种不入郑注引旧记首种谓稷即种粟是五谷之长下辨九谷此云粟是以粟为主也订义项氏曰仓人掌蔵粟者李嘉防曰一歳所收粟则先熟兼中国之地率多种粟盖粟耐干虽歳之旱不至大失此九谷之物必以粟而总其名<br />
　　尔雅粢稷<br />
　　注今江东人呼粟为粢疏左传云粢食不凿粢者稷也曲礼云稷曰明粢是也郭云今江东人呼稷为粢然则粢也稷也粟也正是一物而本草稷米在下品别有粟米在中品又似二物故先儒甚疑焉<br />
　　春秋说题辞粟助阳扶性粟之为言续也粟五变一变而以阳生为苗二变而秀为禾三变而粲然谓之粟四变入臼米出甲五变而蒸饭可食阳以一立为法故粟积大一分穂长一尺文以七烈精以五六立故其字为粟西者金所立米者阳精故西字合米字而为粟春秋佐助期粟神名许给姓庆天<br />
　　说文粟嘉谷实也粟之为言续也续于谷也<br />
　　广志粟有赤粟白茎有黑格雀粟有张公斑有含黄有苍背稷有雪白粟亦名白粟又有白蓝下竹头青白逯麦擢石精狗蟠之各种云<br />
　　羣芳谱秆髙三四尺似蜀秫秆中空有节细而矮叶似芦小而有毛穂似蒲有毛颗粒成簇性咸淡养脾胃补虚损益丹田利小便解热毒陈者尤良北人日用不可缺者<br />
　　本草纲目李时珍曰粟古文作防象穂在禾上之形春秋说题辞云粟乃金所立米为阳之精故西字合米为粟此凿说也许慎云粟之为言续也续于谷也古者以粟为黍稷粱秫之总称而今之粟在古但呼为粱后人乃専以粱之细者名粟故唐孟诜本草言人不识粟而近世皆不识粱也大抵黏者为秫不黏者为粟故呼此为籼粟以别秫而配籼北人谓之小米者即此粟也陶景曰粟江南西间所种皆是其粒细于粱熟舂令白亦当白粱呼为白粱粟或呼为粢米苏恭曰粟类多种而并细于诸粱北土常食与粱有别粢有稷米陶注非矣孟诜曰粟颗粒小者是今人多不识之其粢米粒麤大随色别之南方多畬田种之极易舂粒细香美少虚怯只于灰中种之又不耡治故也北田所种多耡之即难舂不锄即草翳死都由土地使然尔李时珍曰粟粱也穂大而毛长粒麤者为粱穂小而毛短粒细者为粟苗俱似茅种类凡数十有青赤黄白黑诸色或因姓氏地名或因形似时令随义赋名故早则有赶麦黄百日粮之类中则有八月黄老军头之类晚则有雁头青寒露粟之类按贾思勰齐民要术云粟之成熟有早晚苗秆有高下收实有息耗质性有强弱米味有美恶山泽有异宜顺天时量地利则用力少而成功多任性反道劳而无获大抵早粟皮薄米实晚粟皮厚米少又粟气味咸微寒无毒李时珍曰咸淡宼宗奭曰生者难化熟者滞气隔食生虫陶景曰陈粟乃三五年者尢解烦闷服食家亦将食之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　圣祖御制几暇格物编粟米【本草粟米即小米】有黄白二种黄者有粘有不粘本性注云粟粘者为秫北人谓为黄米是也惟白粟则性皆不粘七年前乌喇地方树孔中忽生白粟一科土人以其种播获生生不已遂盈亩顷味既甘美性复柔和有以此粟来献者朕命布植于山庄之内茎干叶穂较他种倍大熟亦先时作为糕饵洁白如糯稻而细腻香滑殆过之想上古之各种嘉糓或先无而后有者槩如此可补农书所未有也<br />
　　直省志书遵化州物产粟早熟有赶麦黄中熟有四指红晚熟有老米白土人总名曰糓　栢郷县物产粟有黄糓黑糓白糓红糓一薄蚕山药糓一抱箭芝蔴糓儿啼糓龙爪糓篓底簉　邢台县物产粟种类颇多其佳者名十里香大黄糓小黄糓一把箭龙爪糓有一二十名　邹平县物产粟黄白籼糯凡数十种　淄川县物产粟其种甚多或紫茎或青茎舂为米有黄白二色粟之类又有粱糓黍糓　泰安县物产粟百余种曰九里<br />
　　香花里黄其最佳者　莱芜县物产粟有黄白二色白米者名曰粱糓并黍糓米皆可酿酒　滋阳县物产粟白赤二色　邹县物产粟有红白二种　曹县物产粟有黄黑红白四色　沂州物产粟有黄白赤三色　高唐州物产粟其品三黄白红　观城县物产粟黄白赤三种　黄县物产粟其名数十种大约分黄白晚三种招远县物产粟其类凡数十大约分黄白乌晚四色莱阳县物产粟黄白晚三种　定襄县物产粟黄白<br />
　　硬輭二种黑红二色　翼城县物产粟有红白二种鄢陵县土产粟类最伙其色有青白红黄其名有六月先七里香八百光鐡坝齿皆嘉他如鸡肠兎蹄龙爪猴尾随象立名动以百计焉　延津县物产粟有二种一种如狗尾南方谓之狗尾粟北方谓之小米一种五义如爪南方谓之狗爪粟　渭南县物产粟类颇多其佳者名狼尾又名紫罗带又有金裹银银裹金者又有名疾糓者晚种早熟其穂坚硬如鐡故又名鐡轴　西郷县土产饭粟酒粟椒粟草粟薄地衬狗尾粟桞眼青猫爪粟棕蓑粟　宿松县物产粟为青管为大黄为赶麦黄为麂脚红为硃砂为蜡烛条为婆莫来有籼有糯歙县物产粟有早粟寒粟毛粟皆晚成有赤秆白秆有望秔青有糯粟山中人以为酒有罂子粟细美异他粟有山粟皆古之粱也　祁门县土产山粟圆粟　泾县物产霉粟寒粟有红白二种穄子粟稗子粟　州府物产粟有秔粟糯粟金钗婆不来鐡落索狗尾　上海县物产粟高郷所种有芦粟似薏苡而高有二种秔者穂挺而疎糯者穂垂而密鸡头粟节间有赤须结实累累如珠一名珍珠粟又名天方粟又名玉麦又一种初秋即熟其茎较短四月种八月熟　仁和县物产粟有秔粟糯粟狗尾金累　山隂县物产粳粟糯粟木粟秆尖几径寸苗如芦高丈余粒比粟殊大皮黑性黏乳粟粒大如鸡豆色白味甘俗曰遇粟狗尾粟穄粟　新建县食货粟之属禾粟早粟　奉新县土产粟种类凡数十早则有赶麦黄百日粮之类中则有黄老军头之类晚则有雁头青寒露粟之类　靖安县物产禾粟红糯粟芦粟黍子粟毛粟牛尾粟　武宁县土产禾粟牛绳粟毛粟红糯粟青杆粟寒粟承州粟观音粟狗尾粟宁州土产早粟红粟鹿角粟马口粟乌糯粟　建昌县物产粟种类甚繁早则有大红毛马口齐头白之类迟则有北粟毛虫窠庐山白头之类早者夏熟迟者冬熟徳化县物产粟有早粟大粟草粟　东郷县物产禾<br />
　　粟绳粟黏粟糯粟芦粟　宜郷县物产粟有占粟糯粟黍子粟草子粟等名　萍郷县物产大粟须粟膏粱粟蒲圻县物产早粟寒粟粘粟糯粟观音粟　咸宁县<br />
　　物产鐡驼粟猴舂粟鹿角粟寒粟观音粟　罗田县物产粟类早粟大寒粟小寒粟青管粟矮脚红糓子粟有糓粟苎蔴粟滥杂九五龙爪下马看料田捶赶麦黄九月寒硃砂糯粟毛糓粟婆莫来铜锣捶红毛老军头白毛老军头　宁郷县物产粟类三曰寒粟早粟糯粟邵阳县食货秔粟糯粟米粟木粟火粟　永明县物产白范粟赤毛粟羊粟蓝米粟籼粟铲粟　嘉定州物产粟有白沙黄沙黄者佳可以煮粥亦有酒粟其殻黑建宁县物产金钗粟狗尾粟　福宁州物产粟有牛毛粟鵞掌粟狗尾粟　龙川县物产粟有鱼春牛尾老鸦胆大米珍珠小黄<br />
<br />
<br />
<br />
<br />
<br />
<br />
<br />
<br />
<br />
<br />
　　礼记月令仲冬之月乃命大酋秫稻必齐<br />
　　尔雅众秫<br />
　　注谓黏黍也疏众一名秫谓黏黍也说文云稷之黏者也与糓相似米黏北人用之酿酒其茎秆似禾而粗大者是也<br />
　　广志有胡秫早熟及麦<br />
　　齐民要术按今世有黄粱糓秫桑根秫櫶天培秫也本草纲目李时珍曰秫字篆文象其禾体柔弱之形俗呼糯米是矣北人呼为黄糯亦曰黄米酿酒劣于糯也又苏恭曰秫稻秫也今人呼粟糯为秫北土多以酿酒而汁少于黍米凡黍稷粟秫粳糯三糓皆有籼糯也掌禹锡曰秫米似黍米而粒小可作酒寇宗奭曰秫初捣出淡黄白色亦如糯不堪作饭最黏故宜作酒李时珍曰秫即粱米粟米之黏者有赤白黄三色皆可酿酒熬糖作餈糕食之苏颂图经谓秫为黍之黏者许慎说文谓秫为稷之黏者崔豹古今注谓秫为稻之黏者皆悮也惟苏恭以粟秫分籼糯孙炎注尔雅谓秫为黏粟者得之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二十五<br />
　　钦定四库全书<br />

                    <br>
                        　　钦定授时通考卷二十六<br />
　　糓种<br />
　　麦<br />
　　黑龙江麦<br />
　　雀麦<br />
　　燕麦<br />
　　荞麦<br />
<br />
<br />
<br />
<br />
<br />
<br />
<br />
<br />
　　诗风爰采麦矣沬之北矣<br />
　　集传麦糓名秋种夏熟者大全白虎通曰麦金也金旺而生火旺而死<br />
　　周颂贻我来牟帝命率育<br />
　　传牟麦率用也注牟字书作麰音同或作孟子云大麦也广雅云麳小麦麰大麦也疏孟子赵岐注云麰大麦也<br />
　　礼记王制庻人夏荐麦麦以鱼<br />
　　集注麦与黍皆南方之糓故配以鱼与豚皆隂物也<br />
　　月令仲秋之月乃劝种麦无或失时其有失时行罪无疑<br />
　　注麦者接絶续乏之糓尤宜重之疏前年秋糓至夏絶尽后年秋糓夏时未登是其絶也夏时人民粮食缺短是其乏也麦乃夏时而熟是接其絶续其乏也<br />
　　周礼天官食医凡防膳食之宜鴈宜麦<br />
　　正义鴈味甘平大麦味酸而温小麦味甘微寒气味相成订义鴈阳也麦秋种而夏熟得阳气为多与鴈相宜<br />
　　夏官职方氏正东曰青州其糓宜稻麦<br />
　　尚书大传秋昏虚星中可以种麦<br />
　　春秋说题辞麦之为言殖也寝生触冻而不息精射刺直故麦含芒事且立也<br />
　　春秋佐助期麦神名福习<br />
　　孝经援神契黑坟宜黍麦<br />
　　大戴礼记三月祈麦实麦实者五糓之先见者故急祈而祀之也<br />
　　又九月鞠华而树麦时之急也<br />
　　淮南子济水通和而宜麦<br />
　　说文麦金也金王而生火王而死　麦芒糓秋种厚薶故谓之麦从来有穂者从久　麰周所受来牟也一麦二缝象其芒刺之形天所来也　麧坚麦也　防小麦屑覈也防磨麦也　麦覈息也十斤为三斗从麦啻声　防煮麦也　麮麦甘鬻也　防麦茎也<br />
　　广志麦似大麦出凉州旋麦三月种八月熟出西方赤小麦赤而肥出郑县有半夏小麦有秀芒大麦有黑穬麦<br />
　　齐民要术尔雅曰大麦麰小麦麳广志曰卤水麦其实大麦形有缝税麦似大麦出凉州旋麦三月种八月熟出西方赤小麦赤而肥出郑县语曰湖猪肉郑稀熟山提小麦至粘弱以贡御有半夏小麦有秃芒大麦有黑积麦陶隐居本草云大麦为五糓长即今稞麦也一名麰麦似穬麦惟无皮耳穬麦此是今马食者然则大穬二麦种别名异而世人以为一物误矣按世有落麦者秃芒是也又有春种穬麦也<br />
　　杂隂阳书大麦生于杏二百日秀秀后五十日成麦生于亥壮于邜长于辰老于巳死于午恶于戌忌于子丑小麦生于桃二百一十日秀秀后六十日成忌与大麦同虫食杏者麦贵<br />
　　种树书小麦忌戌大麦忌子<br />
　　又臈日种麦及豆来年必熟麦苗盛时须使人纵牧于其间令稍实则其收倍多麦属阳故宜干原稻属隂故宜水泽<br />
　　又小麦不过冬大麦不过年<br />
　　又麦最宜雪谚云冬无雪麦不结<br />
　　尔雅翼麦者接絶续乏之糓夏之时旧糓已絶新糓未登民于此时乏食而麦最先熟故以为重董仲舒曰春秋于他糓不书至于麦禾则书之以此见圣人于五糓最重麦与禾也因说武帝劝闗中种麦而明堂月令亦有仲秋劝种麦之文凡以接续所赖惧民不以为意耳又禾下即种为稍劳故郑司农注稻人称今时谓禾下麦为荑下麦言芟荑其禾于下种麦又注薙氏云俗间谓麦下为荑言芟荑其麦以其下种禾豆则是卒歳之间无旷土闲民此惰农所难故劝之麦比他糓独隔歳种故号宿麦说者亦或以为首种传曰秋昏虚星中可以种麦说文曰麦芒糓秋种厚薶故谓之麦秋种冬长春秀夏实具四时之气自然兼有寒温热冷故小麦微寒以为麴则温面热而麸冷其地暖处亦可春种至夏便收然比秋种者四气不足故有毒河渭以西白麦面凉以其春种缺二时气使然也麦既备有四时之气而说文以麦为金者特以其金王而生又遇火而死郑注月令则云麦实有稃甲属木此据明堂月令四时与中央所食为说养生家则以为麦心之糓养心气心病宜食是又以为南方之糓皆各自为义然麦性微寒以为金则许氏之说优矣古称髙田宜黍稷下田宜稻麦今小麦例须下田故古歌有曰髙田种小麦终久不穂若大麦则不然诗所谓青青之麦生于陵陂者谓大麦也古者朝事之豆有防蕡先儒以防为熬麦许叔重以为煮麦又小麦屑皮谓之麸小麦屑之覈谓之防麦覈屑十觔为三斗者谓之麦末谓之面麦甘鬻谓之麮饼谓之□若防防防麦若谓之防坚麦谓之麧又相谒食麦谓之防陈楚之间谓之楚人谓之飵秦人谓之防<br />
　　又麰者周所受瑞麦来麰也一作牟又作即今之大麦也说文云牟大也孟子曰今夫麰麦播种而耰之其地同树之时又同勃然而生至于日至之时皆熟矣此麰之候也吕氏春秋曰孟夏之月百糓三叶而获大麦其始盖后稷受之于天故诗曰贻我来牟又曰于皇来牟刘向以为厘麰麦也始自天降皆以和致和获天助也然则来麰一物惟广雅以麰为大麦来为小麦按说文云来周所受瑞麦来麰一来二缝象芒刺之形天所来也故谓行来之来说文以此解来则来麰不应为二物然则来麰为大麦明矣后稷忧勤万民天赐之麦盖使其麦丰稔则谓之贻我来牟耳不必雨之种也然古今雨粟事亦甚多安知其始不如此乎虽然后稷所植多矣而独言此者以其至艰书曰暨稷播奏庻艰食鲜食今麦早种则虫而有节晚种则穂小而少实又为性多秽一种之终歳不絶耘耡之功此所以为艰食欤方言曰□防防麰防防防麴也自闗而西秦豳之间曰□晋之旧都曰防齐右河济曰防或曰麰北鄙曰防麴其通语也盖大麦以为麴还得麰之本名防是小麦为之防细饼麴也防有衣麴也大麦宜为饭又可为酢其蘖可为饧<br />
　　本草纲目小麦李时珍曰来亦作防许氏说文云天降瑞麦天所来也如足行来故麦字从来从夕夕音绥足行也诗云贻我来牟是矣又云来象其实夕象其根梵书名麦曰迦师错<br />
　　又李时珍曰北人种麦漫撒南人种麦撮撒北麦皮薄面多南麦反此<br />
　　又小麦气味甘微寒无毒李时珍曰新麦性热陈麦平和<br />
　　又李时珍曰北面性温食之不渴南面性热食之烦渴西边面性凉皆地气使然也按李廷飞延夀诗云北多霜雪故面无毒南方雪少故面有毒顾元庆檐曝偶谈云江南麦花夜发故发病江北麦花昼发故宜人又且鱼稻宜江淮羊面宜京洛亦五方有宜有不宜也又大麦李时珍曰麦之苗粒皆大于来故得大名牟亦大也通作麰<br />
　　又苏恭曰大麦出闗中即青稞形似小麦而大皮厚故谓大麦不似穬麦也苏颂曰大麦今南北皆能种莳穬麦有二种一种类小麦而大一种类大麦而大陈蔵器曰大穬二麦前后两出穬麦是连皮者大麦是麦米但分有殻无殻也苏以青稞为大麦非矣青稞似大麦天生皮肉相离秦陇巴西种之今人将大麦米粜之不能分也陈承曰小麦今人以磨面日用者为之大麦今人以粒皮似稻者为之穬麦今人以似小麦而大粒色青黄汴洛河北之间又呼为黄稞闗中一种青稞比近道者粒微小色微青然大穬二麦其名差互今之穬麦似小麦而大者当谓之大麦今之大麦不似小麦而穬脆者当谓之穬麦不可不审李时珍曰大穬二麦注者不一按呉普本草大麦一名穬麦五糓之长也王祯农书云青稞有大小二种似大小麦而粒大皮薄多面无麸西人种之不过与大小麦异名而已据此则穬麦是大麦中一种皮厚而青色者也大抵是一类异种如粟粳之种近百总是一类但方土有不同耳大麦亦有粘者名糯麦可以酿酒<br />
　　又大麦气味咸温无毒<br />
　　又穬麦李时珍曰穬之殻厚而粗矿也<br />
　　又蘓颂曰穬麦即大麦一种皮厚者陈蔵器谓即大麦之连殻者非也<br />
　　又穬麦气味甘微寒无毒<br />
　　天工开物凡麦有数种小麦曰来麦之长也大麦曰牟曰穬杂麦曰雀曰荞皆以播种同时花形相似粉食同功而得麦名也四海之内燕秦晋豫齐鲁诸道烝民粒食小麦居半而黍稷稻粱仅居半西极川云东至闽浙呉楚腹焉方长六千里中种小麦者二十分而一种余麦者五十分而一穬麦独产陜西一名青稞即大麦随土而变而皮成青黑色者雀麦细穂穂中又分十数细子间亦野生荞麦实非麦类然以其为粉疗饥传名为麦则麦之而已凡北方小麦歴四时之气自秋播种明年初夏收南方者种与收期时日差短江南麦花夜开江北麦花昼发亦一异也大麦种获期与小麦同荞麦则秋半下种不两月而即收其苗遇霜即杀邀天降霜迟迟则有收矣<br />
　　闽书麦广雅曰大麰也小防也本草云北方之麦秋种冬长春秀夏实全备四时之气故无毒南方之麦冬种夏实四时之气不备故有毒有大麦有小麦有荞麦秆红花白实三棱而黑秋花冬实有穬麦类麦而殻稍异福州曰米麦泉州曰蔚麦兴化曰穬麦福宁曰玉麦惟穬为古名<br />
<br />
<子部,农家类,钦定授时通考,卷二十六><br />
　　圣祖御制几暇格物编黑龙江所产之麦最佳色洁白性复宜人相传中国麦种之佳者系西域防来鄂罗斯地在西陲万里有余黑龙江之上流原系鄂罗斯所居其种亦自西来所以麦之佳较他处尤胜也<br />
　　直省志书宛平县物产有三种大小荞　良郷县物产大麦小麦春麦雁麦荞麦　固安县土产麦大小穬无芒荞　清苑县土产麦有大有小有荞有春有秋有米有玉　栢郷县物产米大麦芒大麦小麦火麦红麦白麦荞麦　邢台县物产麦有五种大麦冬种者春种者皮粗而粒大成米谓之大麦仁止可炊饭食之佳小麦有黄皮麦有红麦白麦光头麦紫庭白籽实麦县西北先熟东南次之西山中又次之上下熟差十日　歴城县方产小麦有白有紫白者粒肥而佳大麦穂有六棱者为六棱麦露仁者为青颗麦宜饭醋蘖宜饧有春秋两名种宜畦中湿地玉麦荞麦入伏种霜前收可佐二麦之歉　新城县物产大麦小麦时麦三种荞麦　齐<br />
　　东县物产大麦小麦荞麦春麦　泰安州物产麦有麳麰荞三种　莱芜县物产麦有大小二种白红二色春种者曰春麦麰麦又有荞麦夏三伏内种　滨州物产麦有大麦小麦荞麦新増一种曰转蔓麦　城武县物产麦有红白二种　曹州物产大麦小麦小麦有红白二种荞麦有白色一种　昌邑县物产麦有大小春玉荞五种　定襄县物产大麦小麦荞麦油麦燕麦　翼城县物产麦有大小赤白数种　平陆县土产麦有大小二种大麦则曰露仁曰草大麦小麦则曰火麦曰白麦　绛州物产麦之属大麦有芒芽可为饴糖小麦有芒无芒种甚多荞麦燕麦炒以为糇可食　和顺县土产麦春麦雪麦大麦地寒不多种油麦性寒多种当五糓之半　马邑县土产麦有小大二种俱春分前种之去秋无雨则地燥而不能下种春无雨则不苗夏无雨则不秀大麦刈于小暑小麦刈于大暑与雁门以南迥不同焉外有荞麦一种初伏乃种霜早则尽萎又油麦一种亦秋熟而种之者少　祥符县物产芒大麦红小麦荞麦米大麦白小麦　太康县物产小麦大麦米大麦山大麦　洧川县物产麦有大麦小麦裕麦数种鄢陵县土产麦秋种亦有春种者大麦三月黄佳小麦自黄皮蝤子之外有白麦御麦为最佳其他曰红秆曰鐡秆曰光头曰条儿之类难以悉举　延津县物产麦防麦晚麦短秆春麦赤须卢麦北麦　襄城县土产芒大麦后种先熟米大麦亦可酿酒芋麦煮仁作饭最佳小麦襄土第一奇种耐旱多收八九月种者为上荞麦俗名陪麦　永宁县物产麦有大小腴鴈四种　咸阳县物产小麦有芒麦有无芒麦为和尚麦色白者为白麦色紫者为紫麦早熟者为三月黄生毕原者上品大麦穂有六棱者为六棱麦有露仁者为青稞俱可酿酒渭南县物产麦有三种小麦出渭河北者粒小食之<br />
　　易化河以南者粒差大而色不光鲜然一种名三月黄者先诸麦熟细腻洁白河北弗如也大麦皮粗粒大煮食之佳谓之大麦仁荞麦作面不甚佳可备诸糓之不熟　干州物产小麦皮薄面多佳于他处每斗更重二觔　平凉县物产畨麦一曰西天麦苗叶如薥秫而肥短末有穂如稻而非实实如塔如桐子大生节间花垂红绒在塔末长五六寸三月种八月收　西凉县土产大麦黑大麦畨麦燕麦冷山麦换香头斑鸠早大干麦里周全红花麦芝蔴麦西畨麦白麦甜荍麦苦荍麦青颗麦竹根早红麦　六合县物产麦之属大麦有糯者可以酿酒磨面作酱亦甘美管麦大麦之无芒者面与小麦同造酱甘美　歙县物产大麦有髙丽麦有糯麦为饭亦宜小麦有长穬麦稃厚而面少有白麦面亦少有赤糓麦麸少而面多　太平府物产大麦五种白大麦一名牟麦长粒长芒稃粘于粒管麦即无芒大麦落秸稃自退六棱中早红粘三种旧志所载今无小麦七种白小麦稃白芒短长闗小麦黄白稃芒长排子小麦黄白稃芒短和尚小麦一名火烧麦黄白稃无芒早白松蒲娜麦三种旧志所载今无　清河县物产有麰有麦皆芒糓玉麦无芒火麦色赤而早熟犹岭南有火米也又有穬麦麦之似麰者亦早熟　高邮州物产大麦有数种防麦晚麦淮麦短秆小麦有数种春麦芦麦北麦短管赤糓白糓荞麦有苦甜二种　通州物产麦有大小并早晚二色元麦俗呼为三月熟者糯带青炒食似新蚕又稉者曰舜麦色稍赤　呉县物产麦之属大麦小麦麦荞麦舜哥麦紫秆麦西畨麦形似稷而枝叶大结子累累如芡实　常熟县物产小麦有紫稗长萁舜哥火烧头数种　太仓州物产麦有三一曰大麦其早者皮厚有芒其晚收皮薄无芒者曰老脱须一曰小麦早者曰抄梅言抄在黄梅前也中有火烧头晚收长穂白殻有芒者曰百脚麦一曰稞麦俗呼儡麦微分粳糯红曰红紫曰紫性輭宜食但磨粉较少青曰青白曰白性硬磨多粉又一种曰緑树青大约大麦小麦遍处皆有麦惟呉中盛州地高比他邑独垦然小麦总不及北地　上海县物产大麦小麦赤麦有早晚二种白麦亦有二种白麦俗名圆麦有赤白二种荞麦立秋前后下种八九月收刈舜哥麦俗名火烧头火烧麦无芒雀麦一名燕麦　靖江县食货麦之属大麦有早晚二色有四棱有六棱小麦亦早晚二色有舜哥紫秆梅前黄有卢昝头火烧头诸名圆麦俗呼为又粳者曰舜麦　丹徒县物产麦有大小大麦之种二曰春曰黄秆小麦之种三曰赤殻曰白殻曰宣州平湖县物产麦有赤剥麦无芒糓　天台县物产小<br />
　　麦大麦矮赤长秆赤麦光头皆小麦类稞麦穬麦皆大麦类　上高县物产米大麦糓大麦紫色麦白色麦新宁县物产面麦糓麦晚姑娘麦甜荞麦苦荞麦　泉州府物产麦之属大麦有一种名曰早黄大麦一种名乌肚麦米肚青色名青大麦郁麦殻薄易脱故名五叶麦　同安县物产麦芒粒稀松早熟者曰早黄白者曰秫麦穂大颗稠密者曰松蕾麦初熟时人多炒而食之有火能生热病畨麦状如薏苡<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　尔雅蘥雀麦<br />
　　注即燕麦也疏蘥一名雀麦一名燕麦本草云生故墟野林下苗似小麦而弱实似穬麦而细<br />
　　农政全书雀麦本草一名燕麦一名蘥生于荒野林下今处处有之苗似燕麦而细弱结穂像麦穂而极细小每穂又分作小义穂十数个子甚细小味甘性平无毒本草纲目雀麦一名杜姥草一名牛星草李时珍曰此野麦也燕雀所食故名日华本草谓此为瞿麦者非矣又寇宗奭曰苗与麦同但穂细长而疎唐刘梦得所谓兔葵燕麦动揺春风者也<br />
<br />
<br />
<br />
<br />
<br />
<br />
<子部,农家类,钦定授时通考,卷二十六><br />
　　农政全书燕麦田野处处有之其苗似麦撺葶但细弱叶亦瘦细抪茎而生结细长穂其麦粒细小味甘<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书荞麦今处处有之苗髙二三尺许就地科义生其茎色红叶似杏叶而软微开小白花结实作二蒴味甘平性寒无毒<br />
　　羣芳谱荞麦一名荍麦一名乌麦一名花荞<br />
　　本草纲目李时珍曰荞麦之茎弱而翘然易长易收磨面如麦故曰荞曰荍而与麦同名也俗亦呼为甜荞以别苦荞杨慎丹铅録指乌麦为燕麦盖未读日用本草也<br />
　　又李时珍曰荞麦南北皆有立秋前后下种八九月收刈性最畏霜苗髙一二尺赤茎緑叶如乌树叶开小白花繁密粲粲然结实累累如羊蹄实有三棱老则乌黑色王祯农书云北方多种磨而为面作煎饼配蒜食或作汤饼谓之河漏以供常食滑细如粉亚于麦面南方一种但作粉饵食乃农家居冬糓也<br />
　　又荞麦气味甘平寒无毒孙思邈曰酸微寒食之难消久食动风令人头<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷二十六<br />
<子部,农家类,钦定授时通考><br />
　　钦定四库全书<br />
　　钦定授时通考卷二十七<br />
　　谷种<br />
　　豆一<br />
　　黄豆<br />
　　大豆<br />
　　小豆<br />
　　绿豆<br />
　　白豆<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷二十七><br />
　　诗邠风七月烹葵及菽<br />
　　朱注菽豆也大全濮氏曰菽豆叶谓之藿<br />
　　小雅皎皎白驹食我塲藿<br />
　　大全华谷严氏曰藿豆叶用以作羮<br />
　　大雅蓺之荏菽荏菽斾斾<br />
　　正义释草云戎菽谓之荏菽孙炎曰大豆也此笺亦以爲大豆樊光舍人李巡郭璞皆云今以爲胡豆璞又云春秋齐侯来献戎捷谷梁传曰戎菽也管子亦云北伐山戎出冬葱及戎菽布之天下今之胡豆是也按尔雅戎菽皆爲大豆注谷梁者亦以爲大豆也郭璞等以戎胡俱是裔名故以戎菽爲胡豆也后稷种谷不应舍中国之种而种戎国之豆即如郭言齐桓之伐山戎始布其豆种则后稷之所种者何时絶其种乎而齐桓复布之礼有戎车不可谓之胡车明戎菽正大豆也斾斾生长茂盛之貌<br />
　　尔雅戎菽谓之荏菽<br />
　　注即胡豆也<br />
　　尚书帝命期夏火星昏中以种黍菽<br />
　　春秋说题辞菽者属也春生秋熟理通体属也菽赤黑隂生阳大体应节小变象阳色也<br />
　　春秋佐助期豆神名灵殖姓乐长七尺大目通于时节孝经援神契赤土宜菽<br />
　　大戴礼记五月参则见初昏大火中大火者心也心中种黍菽糜时也<br />
　　淮南子河水中浊而宜菽<br />
　　博雅大豆菽也小豆答也豍豆豌豆留豆也胡豆防防也豆角谓之荚其叶谓之藿也巴菽巴豆也<br />
　　尔雅翼菽豆也其类最多故凡谷之中居其二又古人说百谷以爲粱者黍稷之总名稻者溉种之总名菽者众豆之总名三谷各二十种爲六十疏果之实助谷各二十凡爲百谷然予以爲谷之种类每物不下十数亦何假疏果而后爲百耶广雅曰大豆菽也小豆答也豍豆豌豆留豆也胡豆防防也角谓之荚叶谓之藿巴菽巴豆也又广志曰种小豆一岁三熟椠甘白豆麤大可食刺豆亦可食秬豆苗似小豆紫华可爲面生朱提建宁胡豆有青有黄者此亦其大畧也然大豆以二月中旬种者爲上时至三四月则费子小豆以五月爲上时上伏中伏次之盖秋而成故八月之雨谓之豆花雨吕氏春秋曰得时之菽长茎而短足其荚二七以爲族各枝数节竞叶繁实菽谷之薄者故豳风九月菽苴采荼薪樗食我农夫菽苴谷之微者荼菜之苦者樗薪之恶者故以食农夫明俗之勤俭而民方以爲乐亦犹孔子云啜菽饮水尽其欢斯之谓孝不假于物之丰也汉书曰今岁饥民贫率食半菽言军中无粮以菽杂他谷食之亦贫乏之义也然菽于用甚多故羞笾之实饵粉餈皆稻米黍米所爲合蒸则曰饵饼之则曰餈以其黏着故粉熬大豆以爲表饵言餈言粉盖互相足此后郑之义先郑则别以粉爲豆屑所不同也又以爲豉楚辞曰大苦咸酸辛甘行説者曰大苦豉也言取豉汁调以咸酢椒姜饴蜜则辛甘之味皆发而行又以爲粥説云共工氏有不才子以冬至日死爲疫鬼畏赤小豆故冬至日以爲粥厌之嵇康养生论云豆令人重説者以爲啖豆三升则身重而行止难常食令人肥肌麤燥闽书杨泉物理论曰菽豆之总名也有黄豆白豆可食有緑豆可粉有黑豆可豉有赤豆有褐豆有藿豆有红小豆有九月豆畬豆此外又有豌豆江豆水豆菜豆树豆葛豆藊豆刀豆皂荚豆虎爪豆蛾眉豆蟹眼豆蚕豆可入疏品均豆也<br />
　　天工开物凡菽种类之多与稻黍相等播种收获之期四季相承果腹之功在人日用盖与饮食相终始　一种大豆有黑黄两色下种不出清明前后黄者有五月黄六月爆冬黄三种五月黄收粒少而冬黄必倍之黑者刻期八月收凡大豆视土地肥硗耨草勤怠雨露足悭分收入多少凡爲豉爲醤爲腐皆大豆中取质焉江南又有高脚黄六月刈早稻方再种九十月收获江西吉郡种法甚妙其刈稻田竟不耕垦每禾藁头中拈豆三四粒以指扱之其藁凝露水以滋豆豆性充发复浸烂藁根以滋已生苗之后遇无雨亢干则汲水一升以灌之一灌之后再耨之余收获甚多凡大豆入土未出芽时防鸠雀害敺之惟人　一种绿豆圆小如珠绿豆必小暑方种未及小暑而种则其苗蔓延数尺结荚甚稀若过期至于处暑则随时开花结荚颗粒亦少豆种亦有二一曰摘緑荚先老者先摘人逐日而取之一曰拔绿则至期老足竟亩拔起也凡绿豆磨澄晒干爲粉荡片搓索食家珍贵做粉溲浆灌田甚肥凡已刈稻田夏秋种緑豆必长接斧柄击碎土块发生乃多凡种绿豆一日之内遇大雨扳土则不复生既生之后防雨水浸疏沟浍以泄之凡耕绿豆及大豆田地耒耜欲浅不宜深入盖豆质根短而苗直耕土既深土块曲压则不生者半矣深耕二字不可施之菽类此先农之所未发者　一种豌豆此豆有黑斑防形圆同绿豆而大则过之其种十月下来年五月收凡树木叶迟者其下亦可种　一种蚕豆其荚似蚕形豆粒大于大豆八月下种来年四月收两浙桑树之下遍环种之盖凡物树叶遮露则不生此豆与豌豆树叶茂时彼已结荚而成实矣襄汉上流此豆甚多而贱果腹之功不啻黍稷也　一种小豆赤小豆入药有奇功白小豆【一名饭豆】当飡助嘉谷夏至下种九月收获种盛江淮之间　一种稆豆此豆古者野生田间今则北土盛种成粉荡皮可敌绿豆燕京负贩者终朝呼稆豆皮则其产必多矣　一种白藊豆乃沿篱蔓生者一名蛾眉豆其他豇豆虎斑豆刀豆与大豆中分青皮褐色之类间繁一方者犹不能尽述皆充蔬代谷以粒烝民者<br />
<br />
<br />
<br />
<子部,农家类,钦定授时通考,卷二十七><br />
　　齐民要术大豆尔雅曰戎菽谓之荏菽孙炎注曰戎菽大菽也张揖广雅曰大豆菽也小豆荅也豍豆豌豆留豆也胡豆防豆也广志曰种小豆一岁三熟椠甘白豆粗大可食刺豆亦可食秬豆苗似小豆紫花可爲面生朱提建宁大豆有黄落豆有御豆其豆角长有场豆叶可食胡豆有青有黄者本草经云张骞使外国得胡豆今世大豆有黑白二种及长稍牛践之名小豆有绿赤白三种黄髙丽豆黑高丽豆燕豆豍豆大豆类也豌豆豇豆防豆小豆类也<br />
　　杂隂阳书大豆生于槐九十日秀秀后七十日熟豆生于申壮于子长于壬老于丑死于寅恶于甲乙忌于卯午丙丁<br />
　　农政全书王桢曰大豆之黑者食而充饥可备凶年丰年可备牛马料食黄豆可作豆腐可作醤料白豆粥饭皆可拌食白黑黄三豆色异而用别皆济世之谷也又种大豆锄成行垄舂穴下种早者二月种四月可食名曰梅豆豆皆三四月种地不宜肥有草则削去种黑豆三四月间种其豆亦可作醤及马料<br />
　　本草纲目李时珍曰豆菽皆荚谷之总称也篆文菽象荚生附茎下垂之形豆象子在荚中之形广雅云大豆菽也小豆荅也<br />
　　又别録曰大豆生太山平泽九月采之苏颂曰今处处种之黑白二种入药用黑者小者爲雄用之尤佳寇宗奭曰大豆有緑褐黑三种有大小两类大者出江浙湖南湖北小者生他处入药力更佳又可硙爲腐食李时珍曰大豆有黑白黄褐青斑数色黑者名乌豆可入药及充食作豉黄者可作腐榨油造醤余但可作腐及炒食而已皆以夏至前后下种苗髙三四尺叶团有尖秋开小白花成丛结荚长寸余经霜乃枯按吕氏春秋云得时之豆长茎短足其荚二七爲族多枝数节大菽则圆小菽则团先时者必长蔓浮叶疏节小荚不实后时者必短茎疏节本虚不实又汜胜之种植书云夏至种豆不用深耕豆花憎见日则黄烂而根焦矣如岁所宜以囊盛豆子平量埋隂地冬至后十五日发取量之最多者种焉盖大豆保岁易得可以备凶年小豆不保岁而难得也<br />
　　又黑大豆气味甘平无毒久服令人身重<br />
　　又陶景曰黑大豆爲蘖牙生五寸长便干之名爲黄卷用之熬过服食所须李时珍曰一法壬癸日以井华水浸大豆候生芽取皮隂干用<br />
　　又李时珍曰大豆有黑青黄白斑数色惟黑者入药而黄白豆炒食作腐造醤榨油盛爲时用不可不知别其性味也<br />
　　又黄大豆气味甘温无毒<br />
　　农政全书黄豆苗今处处有之人家田园中多种苗髙一二尺叶似黑豆叶而大结角比黑豆叶角稍肥大其叶味甘<br />
<br />
<子部,农家类,钦定授时通考,卷二十七><br />
　　杂隂阳书考小豆生于李六十日秀秀后六十日成成后忌与大豆同<br />
　　农政全书赤小豆本草旧云江淮间多种莳今北土亦多有之苗髙一二尺叶似豇豆叶微团开花似豆花微小淡银褐色有腐气故亦呼腐婢结角比緑豆角颇大角之皮角微白带红其豆有赤白黧色三种<br />
　　本草纲目赤小豆李时珍曰按诗云黍稷稻粱禾麻菽麦此即八谷也董仲舒注云菽是大豆有两种小豆名荅有三四种王祯云今之赤豆白豆緑豆防豆皆小豆也此则入药用赤小者也<br />
　　又苏颂曰赤小豆今江淮间多种之寇宗奭曰关西河北汴洛多食之李时珍曰此豆以小而赤黯色者入药其稍大而鲜红淡红色者并不治病俱于夏至后下种苗科高尺许枝叶似豇豆叶微圆峭而小至秋开花似豇豆花而少淡银褐色有腐气结荚长二三寸比緑豆荚稍大皮色微白带红三青二黄时收之可煮可炒可作粥饭馄饨饀并良也<br />
　　又赤小豆气味甘酸平无毒<br />
　　又别録曰腐婢生汉中小豆花也七月采之隂干四十日陶景曰花与实异用故不同品方家不用未解何故有腐婢之名本经不言是小豆花别録乃云未审是否今海边有小树状如巵子茎叶多曲气似腐臭土人呼爲腐婢疗疟有效以酒渍皮服疗心腹疾此当是真此条应入木部也苏恭曰腐婢相承以爲葛花葛花消酒大胜而小豆全无此效当葛花爲真掌禹锡曰按别本云小豆花亦有腐气与葛花同服饮酒不醉与本经治酒病相合陶苏二说并非甄权曰腐婢即赤小豆花也苏颂曰海边小树葛花赤小豆花三物皆有腐婢之名名同物异也寇宗奭曰腐婢既在谷部豆花爲是不必多辨李时珍曰葛花已见本条小豆能利小便治热中下气止渴与腐婢主疗相同其爲豆花无疑但小豆有数种甄氏药性论独指爲赤小豆姑从之<br />
　　又腐婢气味辛平无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农桑通诀北方唯用緑豆最多农家种之亦广人俱作豆粥豆饭或作饵爲炙或磨而爲粉或作麫材其味甘而不热颇解药毒乃济世之良谷也南方亦间种之农政全书山緑豆生辉县太行山车箱冲山野中苗茎似家緑豆茎微细叶比家緑豆叶狭窄开白花结角亦瘦小其豆黯緑色味甘<br />
　　本草纲目緑豆李时珍曰緑以色名也旧本作菉者非矣<br />
　　又马志曰绿豆圆小者佳粉作饵炙食之良大者名植豆苗子相似亦能下气治霍乱也吴瑞曰有官緑油緑主疗则一李时珍曰緑豆处处种之三四月下种苗髙尺许叶小而有毛至秋开小花荚如赤豆荚粒粗而色鲜者爲官緑皮薄而粉多粒小而色深者爲油緑皮厚而粉少早种者呼爲摘緑可频摘也迟种呼爲拔緑一拔而已北人用之甚广可作豆粥豆饭豆酒煼食麨食磨而爲麫滤取粉可以作饵顿餻荡皮搓索爲食中要物以水浸湿生白芽又爲菜中佳品牛马之食亦多頼之眞济世之良谷也<br />
　　又緑豆气味甘寒无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　本草纲目孟诜曰白豆苗嫩者可作菜食生食亦妙汪頴曰浙东一种味甚胜用以作酱作腐极佳北方水白豆相似而不及也李时珍曰饭豆小豆之白者也亦有土黄色者豆大如緑豆而长四五月种之苗叶似赤小豆而畧尖可食荚亦似小豆一种蓘豆叶如大豆可作饭作腐亦其类也<br />
　　又白豆气味甘平无毒<br />
<br />
<br />
<br />
<br />
<br />
<br />
<br />
<br />
　　钦定授时通考卷二十七<br />
　　钦定四库全书<br />
　　钦定授时通考卷二十八<br />
　　谷种<br />
　　豆二<br />
　　稆豆<br />
　　豌豆<br />
　　野豌豆<br />
　　蚕豆<br />
　　豇豆<br />
　　紫豇豆<br />
　　藊豆<br />
　　山藊豆<br />
<br />
<br />
<br />
<br />
<子部,农家类,钦定授时通考,卷二十八><br />
　　本草纲目李时珍曰稆乃自生稻名也此豆原是野生故名今人亦种之于下地矣<br />
　　又陈藏器曰稆豆生田野小而黑堪作酱尔雅戎菽一名驴豆古名防豆是也吴瑞曰稆豆即黑豆中最细者李时珍曰此即黑小豆也小科细粒霜后乃熟陈氏指爲戎菽误矣尔雅亦无此文戎菽乃胡豆防豆乃鹿豆并四月熟<br />
　　又稆豆甘温无毒<br />
<br />
<br />
<br />
<br />
<br />
<br />
<br />
<br />
　　辽志囘鹘豆髙二尺许直干有叶无旁枝角长二寸每角止两豆一根才六七角色黄味如粟<br />
　　务本新书豌豆二三月种诸豆之中豌豆最爲耐陈又收多熟早如近城郭摘豆角卖先可变物旧时农庄往往献送此豆以爲尝新盖一岁之中贵其先也又熟时少有人马伤践以此校之甚宜多种<br />
　　农政全书豌豆生田野间其苗初搨地生后分茎叉叶似苜蓿叶而细茎叶稍间开淡葱白搨花结小角有豆如豆状味甜<br />
　　本草纲目李时珍曰胡豆豌豆也其苗柔弱宛宛故得豌名种出胡戎嫩时青色老则斑麻故有胡戎青斑麻累诸名陈藏器拾遗虽有胡豆但云苗似豆生田野间米中往往有之然豌豆蚕豆皆有胡豆之名陈氏所云盖豌豆也豌豆之粒小故米中有之尔雅戎菽谓之荏菽管子山戎出荏菽布之天下并注云即胡豆也唐史毕豆出自西戎囘鹘地面张揖广雅毕豆豌豆留豆也别録序例云丸药如胡豆大者即青斑豆也孙思邈千金方云青小豆一名胡豆一名麻累邺中记云石虎改胡豆爲国豆此数说皆指豌豆也盖古昔呼豌豆爲胡豆今则蜀人专呼蚕豆爲胡豆而豌豆名胡豆人不知矣又乡人亦呼豌豆爲淮豆盖囘鹘音相近也<br />

                    <br>
                        　　又李时珍曰豌豆种出西胡今北土甚多八九月下种苗生柔弱如蔓有须叶似蒺藜叶两两对生嫩时可食三四月间开小花如蛾形淡紫色结荚长寸许子圆如药丸亦似甘草子出胡地者大如杏仁煮炒皆佳磨粉面甚白细腻百谷之中最爲先登<br />
　　又豌豆气味甘平无毒<br />
<br />
<br />
<br />
<br />
<br />
<子部,农家类,钦定授时通考,卷二十八><br />
　　农政全书野豌豆生田野中苗初就地拖秧而生后分生茎义苗长二尺余叶似胡豆叶稍大又似苜蓿叶亦大开淡粉紫花结角似家豌豆角但秕小味苦<br />
　　本草纲目李时珍曰野豌豆粒小不堪惟苗可茹名翘揺<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　王祯农书蚕豆蚕时始熟故名百谷之中最爲先登蒸煮皆可便食是用接新代饭充饱今山西人用豆多麦少磨面可作饼饵而食<br />
　　农政全书蚕豆今处处有之生田园中科苗高二尺许茎方其叶状类黑豆叶而团长光泽纹脉坚直色似豌豆颇白茎叶稍间开白花结豆角其豆似豇豆而小色赤味甜<br />
　　又蚕豆种花田中冬天不拔花秸用以拒霜至清明后拔之<br />
　　又蚕豆八月初种腊月宜厚壅之此种极救农家之急且蝗所不食<br />
　　本草纲目李时珍曰蚕豆荚状如老蚕故名王祯农书谓其蚕时始熟故名亦通吴瑞本草以此爲豌豆误矣此豆种亦自西胡来虽与豌豆同名同时种而形性迥别太平御览云张骞使外国得胡豆种归指此也今蜀人呼此爲胡豆而豌豆不复名胡豆矣<br />
　　又李时珍曰蚕豆南土种之蜀中尤多八月下种冬生嫩苗可茹方茎中空叶状如匙头本圆末尖面緑背白柔厚一枝三叶二月开花如蛾状紫白色又如豇豆花结角连缀如大豆颇似蚕形蜀人收其子以备荒歉又蚕豆气味甘微辛平无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书豇豆今处处有之人家田园多种就地拖秧而生亦延篱落叶似赤小豆叶而极长开淡紫粉花结角长五七寸其豆味甘<br />
　　又豇豆谷雨后种六月收子收来便种八月又收子本草纲目李时珍曰豇豆红色居多荚必双生故有豇防防之名广雅指爲胡豆误矣<br />
　　又李时珍曰豇豆处处三四月种之一种蔓长丈余一种蔓短其叶俱本大末尖嫩时可茹其花有红白二色荚有红白紫赤斑駮数色长者至二尺嫩时充菜老则收子此豆可菜可果可谷备用最多乃豆中之上品又豇豆气味甘咸平无毒李时珍曰豇豆开花结荚必两两并垂有习坎之义豆子微曲如肾形所谓豆爲肾谷者宜以此当之<br />
<br />
<br />
<br />
<子部,农家类,钦定授时通考,卷二十八><br />
　　农政全书紫豇豆人家园囿中种之茎叶与豇豆同但结角色紫长尺许味微甜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书藊豆清明日下种以灰盖之不宜土覆芽长分栽搭棚引上<br />
　　又徐光启曰以口向上种粒粒出若扁种十不出一盖豆瓣重顶土不起故烂耳<br />
　　本草纲目李时珍曰藊荚形扁也沿篱蔓衍也蛾眉象豆脊也<br />
　　又陶景曰藊豆人家种之于篱垣其荚蒸食甚美苏颂曰蔓延而上大叶细花花有紫白二色荚生花下其实有黑白二种白者温而黑者少冷入药用白者黑者名鹊豆盖以其黑间有白道如鹊羽也李时珍曰藊豆二月下种蔓生延纒叶大如杯团而有尖其花状如小蛾有翅尾形其荚凡十余様或长或团或如龙爪虎爪或如猪耳刀防种种不同皆累累成枝白露后实更繁衍嫩时可充蔬食茶料老则收子煮食子有白黑赤斑四色一种荚硬不堪食惟豆子粗圆而色白可入药又藊豆气味甘微温无毒<br />
　　又李时珍曰硬殻白藊豆其子充实白而微黄其气腥香其性温平得乎中和脾之谷也其软殻及黑鹊色者其性微凉可供食亦调脾胃<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书山藊豆生田野中小科苗髙一尺许叶似蒺藜叶微大根叶比苜蓿叶颇长又似初生豌豆叶开黄花结小扁角儿味甜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　酉阳杂俎挟劒豆乐浪东有融泽泽中生豆荚形似人挟劒横斜而生<br />
　　农政全书刀豆处处有之人家园篱边多种之苗叶似豇豆叶肥大开淡粉红花结角如皂角状而长其形似屠刀様故以名之味甜微淡<br />
　　又刀豆清明日锄地作穴每穴下种一粒以灰盖之只用水浇待芽出则浇以粪水蔓长搭棚引上<br />
　　本草纲目李时珍曰刀豆以荚形命名也<br />
　　又汪頴曰刀豆长尺许可入酱用李时珍曰刀豆人多种之三月下种蔓生引一二丈叶如豇豆叶而稍长大五六七月开紫花如蛾形结荚长者近尺微似皂角扁而劒脊三棱宛然嫩时煮食酱食蜜煎皆佳老则收子子大如拇指头淡红色同猪肉鸡肉煮食尤美<br />
　　又刀豆气味甘平无毒<br />
<br />
　　钦定授时通考卷二十八<br />
　　钦定四库全书<br />
　　钦定授时通考卷二十九<br />
　　谷种<br />
　　豆三<br />
　　黎豆<br />
　　山黧豆<br />
　　山黑豆<br />
　　苦马豆<br />
　　鹿藿<br />
　　豆<br />
　　囘囘豆<br />
<br />
<br />
<br />
<br />
<br />
<子部,农家类,钦定授时通考,卷二十九><br />
　　尔雅欇虎櫐<br />
　　注今虎豆纒蔓林树而生荚有毛刺今江东呼爲防欇疏欇一名虎櫐郭云今虎豆纒蔓林树而生荚有刺今江东呼爲防或曰葛类也子如菉豆而叶大<br />
　　本草纲目陈藏器曰豆子作貍首文故名李时珍曰黎亦黑色也此豆荚老则黑色有毛露筋如虎貍指爪其子亦有防如虎貍之斑煮之汁黑故有诸名又曰黎豆生江南蔓如葛子如皂荚子作貍首文人炒食之别无功用陶氏注蚺蛇胆云如黎豆者即此也尔雅云诸虑一名虎涉又注櫐根云苗如豆尔雅欇虎櫐郭璞注云江东呼櫐爲藤似葛而粗大纒蔓林树荚有毛刺一名豆搜今虎豆也千岁櫐是矣李时珍曰尔雅虎櫐即黎豆也古人谓藤爲櫐后人讹櫐爲貍矣尔雅山櫐虎櫐原是二种陈氏合而爲一谓诸虑一名虎涉又以爲千岁櫐并误矣千岁櫐见草部貍豆野生山人亦有种之者三月下种生蔓其叶如豇豆叶但文理偏斜六七月开花成簇紫色状如扁豆花一枝结荚十余长三四寸大如拇指有白茸毛老则黑而露筋宛如干熊指爪之状其子大如刀豆子淡紫色有斑防如貍文煮去黑汁同猪鸡肉再煮食味乃佳<br />
　　又黎豆气味甘微苦温有小毒多食令人闷<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书山黧豆一名山豌豆生密县山野中苗髙尺许其茎窊面劒脊叶似竹叶而齐短两两对生开淡紫花结小角儿其豆扁如豆味甜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书山黑豆生密县山野中苗似家黑豆每一叶攒生一处居中大叶如菉豆叶傍两叶似黑豆叶微圆开小粉红花结角比家黑豆角极瘦小其豆亦极细小味苦<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书苦马豆生延津县郊野中在处有之苗髙二尺许茎似黄茋苗茎上有细毛叶似胡豆叶微小又似蒺藜叶却大枝叶间开红紫花结殻如拇指顶半顶间多虚俗呼爲羊尿胞内有子如麻子大茶褐色子叶俱味苦<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　尔雅蔨鹿藿其实莥<br />
　　注今鹿豆也叶似大豆根黄而香蔓延生疏蔨一名鹿藿其实名莥郭云今鹿豆也叶似大豆根黄而香蔓延生本草云味苦唐本注云此草所在有之苗似豌豆有蔓而长大人取以爲菜亦微有豆气名爲鹿豆也<br />
　　本草纲目李时珍曰豆叶曰藿鹿喜食之故名俗呼防豆防鹿音相近也王盘野菜谱作野緑豆尔雅云蔨音卷鹿藿也其实莥音纽即此又别録曰鹿藿生汶山山谷陶景曰方药不用人亦无识者但葛苗一名鹿藿苏恭曰此草所在有之苗似豌豆而引蔓长粗人采爲菜亦微有豆气山人名爲鹿豆韩保升曰鹿豆可生噉五月六月采苗日干之郭璞注尔雅云鹿豆叶似大豆蔓延生根黄而香是矣李时珍曰鹿豆即野緑豆又名防豆多生麦地田野中苗叶似緑豆而小引蔓生生熟皆可食三月开淡粉红花结小荚其子大如椒子黑色可煮食或磨麫作饼蒸食<br />
　　又鹿藿气味苦平无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书豆生平野中北地处处有之茎蔓延附草木上叶似黑豆叶而窄小微尖开淡粉紫花结小角其豆似黑豆形极小味甘<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　农政全书回回豆又名那合豆生田野中茎青叶似蒺藜叶又似初生嫩皂荚而有细锯齿开五瓣淡紫花如蒺藜花様结角如杏花様而肥豆如牵牛子微大味甘<br />
　　各土豆产【附】<br />
　　直省志书宛平县物产豆有青白黄黑赤菉红藜菀菜扁龙爪刀羊角蚕等种　香河县物产猪食豆罗裙带豆　昌平州物产菉豆有官绿油绿摘绿拔绿四种黑豆有雌有雄雌者长大而暗雄者圆小而明白藊豆凡十余种或长或团或如龙爪虎爪或如猪耳刀防大豆有绿褐乌三种小豆有赤白二种　清苑县土产菽有秕虱有猫眼　歴城县方产菉豆红豆豇豆黑豆豌豆大豆有青黑作豉用黄豆小豆赤白黎黑四种扁豆俗名眉豆二种或青而长或白而肥蚕豆形似蚕蚕月生金豆长豆角刀豆　邹平县物产豆黄黑菉赤白蚕豆数种扁豆豇豆连荚可食刀豆仅可酱食　临邑县物产有菽江南豆月豆　莱芜县物产豆有黑黄绿扁酱青豇赤八种秋熟豌一种夏熟又有赤小豆白小豆黎小豆扒山豆之类眉豆有数种刀豆形如刀蚕豆长豆角有数种　阳信县物产菽红白黄黑爲用各异而绿豆最佳豆角有长扁各数种可熟食　霑化县物产豆之品大黄豆青黄豆天鵞蛋大黑豆小黑豆牛腰齐皮狐腿老防眼芦花白明菉豆毛菉豆东北风红摘豆茶豆小豆扁豆　曹县物产豆夏熟者曰豌豆匾豆秋熟者曰豇豆黄豆而黄亦有数种曰青豆青亦有数种曰黑豆黑亦有数种又曰金豆玉豆黎豆菉豆又有赤小豆白小豆绿小豆又有扒山豆管豆又有一种大黑豆钜野县物产豆黄豆黑豆青豆茶豆豇豆红白黑三<br />
　　种菜豆蚕豆小豆红白黑三种菉豆匾豆豌豆管豆眉豆凡十八种　汶上县物产豆黄豆青豆黑豆大小二种茶豆豇豆红白黑三种小豆红白黑三种菉豆匾豆豌豆管豆凡十八种　阳谷县物产黄豆黑豆绿豆白姜豆红姜豆黑姜豆白小豆红小豆黑小豆弯豆梅豆茶豆扁豆刀豆蚕豆豆角　濮州土产豆有菉黄赤白青茶眉刀裙带龙爪羊角之属　范县物产豆有十二菉豆黄豆黑豆茶豆红豇豆白豇豆豌豆匾豆豆青豆红小豆白小豆菜豆有八眉豆蚕豆龙爪豆羊角豆白不老罗裙带仙鹤顶刀豆　观城县物产豆花黑黄三种　日照县物产豆其种不一大者青黄黑三色小者赤绿二色又有豌豆龙爪刀鞘裙带白稨豆　黄县物产豆有纒丝豆红黄豆紫罗带豆　福山县物产豆黄豆青黄豆纒丝豆铁黑豆小黑豆香豆俗名雀卵绿豆白小豆赤小豆花小豆玉小豆兔脚豆　招远县物产大豆有黑青黄白绿斑数色而黄者爲多绿豆有明绿黑绿东北风之类豆以风名遇东北风则易壊故名之豇豆有红白花三种　定襄县物产豆黄黑菉豌藊姜小连刀梅箸纒丝　太平县物产豆多种其形色大小间杂不等菜豆角有龙爪罗裙带叶里藏数种　临晋县物产黑豆大小二种紧黑者爲雄豆入药良黄豆亦有大小二种绿豆有官绿油绿二种早种者名摘角绿迟种者名拔角绿豌豆藊豆一名沿篱豆一名蛾眉豆又名茶豆豇豆有二种一种蔓长丈余须悬架则蕃一种蔓短铺地结荚嫩时充菜土人呼爲菜角又大赤豆土人亦呼豇豆　平陆县土产菽之名色不一惟黄豆黑豆之大者可以爲豉豇豆扁豆则可爲菜他如菉黄青红黑白豌茶龙眼羊眼龙爪虎爪麦芦小豆皆可日用　绛州物产菽之属纒丝豆人靣豆龙爪豆紫罗带白不老　祥符县物产红豇豆白豇豆菉豆黑豇豆花豇豆扁豆青豆黑豆铜皮豆红小豆豌豆黑小豆黄豆花豆白小豆蛮小豆绿豆　鄢陵县土产豆有青白黄红黑茶褐等色天鵞蛋老鸦眼花斑鸡虱羊眼等名然大青豆及羊眼黑豆堪作豉豇豆曰罗裙带白不老者堪爲菜红小豆堪入药余皆平常　延津县物产菽有大黄大青大紫大黑扁黑扁白菉豆青豌白豌白眼紫眼羊眼等种淮南王以豆爲乳脂今豆膏豆粉豆腐较他处尤佳得淮南遗法　禹州土产花斑石豆鸡虱豆春不老虎爪豆　叶县土产紫豆红滚豆龙爪豆玛瑙豆　遂平县土产豆属菀豆红豆羊眼豆鸡虱豆龙爪豆紫罗带香子豆鵞眉豆红米豆猪脑豆朴姜豆西乡县土产黄豆黑豆氷豆青豆茶褐豆羊眼豆赤豆菉豆麻小豆白小豆临秋豆白扇豆　六合县物产菽之属黑大豆青大豆有透骨青者用同黄豆黄大豆赤小豆黑小豆绿豆圆小者佳白豆一名饭豆豌豆香珠豆色紫小者尤香佛手豆白果豆粒大而香同白果羊眼豆蚕豆一名胡豆豇豆匾豆一名沿篱豆黑白二种刀豆一名挟劒豆　贵池县土宜豆有麫条蛾眉鲂魮富郎冲天角豆茶豆案豆　盐城县物产菽有茶豆荸荠豆有青黄紫赤黑白绿红数色最早熟者有六十日雁来枯之类　扬州府物产菽有大黄大青大紫大黑大褐鸭卵青白扁黑扁白小赤小小红菉豆楼子绿摘角绿防鹑斑赤江白江摘角江青豌白豌白眼紫眼羊眼雁来枯杪社黄半夏黄佛指　通州物产豆粒有大小色有青黄紫黑白之别名有茶青扁莆麻皮鸡趾牛庄僧衣香珠莲心乌眼沉香白果之不同　吴县物产菽之属缁豆又名僧衣豆斑豆蠏眼豆羊眼豆香珠豆色紫小而香贼懊恼极小云南豆似白扁豆大而长昆山县土产中秋豆雁来红佛手豆玛瑙豆　常熟县物产紫罗豆有青黑花纹河阳青早熟西乡高田种之豇青黑色长角十八豇蔓生俗名裙带豆　嘉定县物产大黑豆凡豆之属皆出嘉定者佳而黑豆爲之魁他邑争购作种豌豆有大小二种四乡俱有之大有如指顶者其味絶美他邑所出甚稀形小性硬逈不如也土人或种之花田中冬天不拔花萁用以拒霜至清明后始拔豆随熟　太仓州物产豆有黄青黑三种黄曰苏州黄员珠黄乌眼黄水白豆扇子黄髙脚黄青曰大青小青茨菰青肉里青黑曰大黑小黑六月乌杂色者曰僧衣豆香珠豆羊眼豆最大者曰吓杀人小曰贼叹气州冈自种豆収亦薄惟东土所出独壮美絶胜他邑蚕豆出双凤法轮寺前者尤佳自双凤至南门亦防胜大有如指顶者他邑仅三之一性亦粗硬　上海县物产豆有南京黄以种自秣陵故名随稻黄九月中方香绽可食六月豆种最早六月即可采食砂仁豆色紫味香豆中上品黑豆赤豆有大小二种米赤豆较赤豆畧小可和米炊饭菉豆水白豆青豆色青七月即熟白香圆白豆之最大者以色味形得名茅柴赤凡豆不宜肥土土肥则荚稀此种不用耘茅草之地丛生尤盛故名紫罗豆色紫粒小俗谓紫香圆又一种青黑花纹名僧衣豆龙爪豆江豆刀豆豌豆蚕豆白藊豆　江隂县物产黄豆名珍珠黄乌眼黄者爲上青豆名白果青最佳靖江县食货菽之属其产于邑者粒有大小色有青黄紫白黑之别青色者粒大味美曰扁莆曰胶州青骨里青豹腰青粒圆多实曰圆珠翠碧粒小曰茶青其淡碧而味色絶美者曰白果六月拔八月枯乌眼黄粒有黑眼水靣白粒大品佳麻皮黄牛垦庄兔子圆鸡趾黄獐皮黄皆黄色之属也六月白抢塲白白果豆皆白色之属也色紫者僧衣香珠莲心三种竝妙乌香珠大黑子黑之属外有五色杂而宜饭者俗呼赤豆其粒细而长蔓生者曰蠏眼早収者曰麻熟　丹徒县物产豆有大小豆色有青黄黑紫褐名有雁来青雁来枯痴黄半夏黄铁殻黄香珠茶褐荸荠白果牛啃庄早绵青乌豆水白豆马鞍豆小豆亦有赤豆绿豆小黑豆白豆龙爪豆饭豆红黑豇豆佛指豆十六粒豆蚕豆黑白扁豆刀豆丹阳县物产豆黄豆以东乡沼漕渠者爲佳　石门<br />

                    <br>
                        　　县物产豆有梅豆含豆香珠豆棋花豆裙带豆一茶匙眉荚豆僧衣豆　桐乡县物产有舜隆豆　瑞安县物产豆有六月乌六月白八月白云豆三収豆珍珠豆苜蓿豆　宁州土产輭荚豆钱豆米豆道士冠脚鱼卵东乡县物产豆有六月爆泥豆花豆虎爪豆　泸溪县物产菽之属有沉香豆秋后种诸田间羊眼豆虎爪豆羊须豆俱以形似六月爆豆之最早者　龙南县物产菽有六月黄八月黄　蒲圻县物产菽之类有兔儿圆罗裙带道人冠　咸宁县物产伴栗豆青皮豆雁来红龙爪豆猪牙豆元修豆　罗田县物产菽类有罗裙带雁来红羊眼豆蛾眉豆巴山豆西山豆六月报猪牙豆蜜蜂豆龙爪豆茶柯豆青皮豆高脚黄兔儿丸鸡婆豆饭豆白殻豆泥豆鸦鹊豆　徳安府物产菉豆曰摘菉曰藤菉曰一朶云曰蔓草菉曰谷椿菉黄豆有黄色青色黑色茶花色数种更有名纒丝者骨里青者六月爆者杨雀卵者统谓之黄豆　宁乡县物产豆种十有一曰豆角卽上笆豆一名红豆又曰罗裙带刀豆皮豆一名蚕豆又名白扁豆八月白以上皆藤生摘冈菉豆懒人豆一名烂蒿荐秋江豆黄豆黑豆饭豆以上皆枝实　邵阳县食货菽之属黄豆菉豆六月黄八月白水白豆皂角豆羊眼豆茶豆粟稿豆饭豆江豆衮豆冬豆蚕豆硃砂豆青皮豆刀靶豆蛾眉豆龙爪豆裙带豆泥豆线豆扁豆乌豆棕豆　永明县土产菽之品硃砂豆羊眼豆大松豆小黄豆雪豆韶豆大青豆黑茶豆黑冷豆　泉州府物产菽之属有红豆春豆九月豆骑草豆畬豆白卯豆六月纲豆　建宁县物产花罗豆大乌豆寒露豆虎爪豆六月黄上树豆田豆冈豆　惠来县物产豆之属有蕉子虎爪九月黄九月白六月黄六月乌十八粒压早　高明县土产豆有树豆生数尺高四季熟猪牙豆靴嘴豆有刀鞘豆花眉豆又五月収豆　广西府物产豆之属南豆湾豆架豆靴豆老防豆黄花豆白早豆羊眼豆寸金豆<br />
<br />
<br />
<br />
<br />
<br />
　　钦定授时通考卷二十九<br />
<子部,农家类,钦定授时通考><br />
　　钦定四库全书<br />
　　钦定授时通考卷三十<br />
　　谷种<br />
　　麻<br />
　　麻<br />
　　大麻<br />
　　沙蓬米<br />
　　亚麻<br />
　　萞麻<br />
　　稗【防子　稂　菵　东廧】<br />
　　薏苡仁<br />
<br />
<br />
<br />
<br />
<br />
<子部,农家类,钦定授时通考,卷三十><br />
　　诗经王风丘中有麻<br />
　　疏言丘中墝埆之处所以得有麻者乃留氏子嗟之所治也由子嗟教民农业使得有之集传麻谷名子可食皮可绩爲布者大全本草曰一名麻勃此麻上花勃勃者麻子味甘平无毒园囿所莳今人作布及履用之<br />
　　齐风艺麻如之何衡从其亩<br />
　　注欲树麻者必先纵横经治其田亩<br />
　　豳风九月叔苴<br />
　　疏苴麻之有实者也叔苴谓拾取麻实以供食也<br />
　　大雅麻麦幪幪<br />
　　注茂密也<br />
　　礼记月令孟秋之月天子□麻与犬<br />
　　又仲秋之月天子以犬尝麻先荐寝庙<br />
　　注麻始熟也<br />
　　周礼天官朝事之笾其实麷蕡<br />
　　注蕡实也郑司农云麻曰蕡<br />
　　仪礼有司彻主司取笾于房麷蕡坐设于豆西<br />
　　注蕡熬枲实也<br />
　　尔雅黂枲实<br />
　　注礼记曰苴麻之有黂疏枲麻也黂者即麻子名故云黂枲实也<br />
　　又枲麻<br />
　　注别二名疏麻一名枲故注云别二名禹贡青州云厥贡岱畎丝枲是也<br />
　　又莩麻母<br />
　　注苴麻盛子者疏一名莩一名麻母<br />
　　淮南子汾水蒙浊而宜麻<br />
　　齐民要术汉书张骞外国得胡麻今俗人呼爲乌麻者非也广雅曰狗虱胜茄胡麻也本草经曰青蘘一名巨胜今世有白胡麻八角胡麻白者油多<br />
　　尔雅翼麻实既可以养人而其缕又可以爲布其利最广然麻之属总曰麻别而言之则有实者别名苴无实者别名枲子夏丧服传曰苴绖者麻之有蕡者也牡麻者枲麻也蕡即实也牡即无实之名也然此类亦通名麻枲故或以蕡爲枲实盖假借言之耳麻实又有文理故属金爲西方之谷明堂月令秋则食麻与犬秋气既凉又向寒无害故食当方之谷牲而至仲秋则又以犬尝麻先荐寝庙也若豳风则九月菽苴盖食农夫者不嫌于晚耳麻实既谓之蕡故古者朝事之笾熬麻麦以实之谓之麷蕡又麻于植物中最爲多子故诗称桃之夭夭有蕡其实言桃花色既盛又结子之多如麻子然以况室家之相宜而其继续繁衍者如此说文又云萉枲实或作黂则音虽异而意同后世说本草者或以黂爲牡麻之华则与诗雅所说大异又胡麻亦有实本生大宛一名油麻一名狗虱一名方茎纯黒者名巨胜亦曰一叶两荚爲巨胜或曰茎圆爲胡麻茎方爲巨胜道家以爲饭陶隐居言八谷之中胡麻最爲良以诗黍稷稻粱禾麻菽麦爲八种而引董仲舒云禾是粟苗麻是胡麻按胡麻大宛之种张骞得之以归诗人所称岂应近舍中国之苴而逺述大宛之巨胜此説非是又以其胡物而细故别谓中国之麻爲汉麻亦曰大麻<br />
　　本草纲目李时珍曰按沈存中笔谈云胡麻即今油麻更无他说古者中国只有大麻其实爲蕡汉使张骞始自大宛得油麻种来故名胡麻以别中国之大麻也寇宗奭衍义亦据此释胡麻故今并入油麻焉巨胜即胡麻之角巨如方胜者非二物也方茎以茎名狗虱以形名油麻脂麻谓其多油脂也按张揖广雅胡麻一名藤亦巨也别录一名鸿藏乃藤之误也又杜寳拾遗记云隋大业四年改胡麻曰交麻<br />
　　又别录曰胡麻一名巨胜生上党川泽秋采之青蘘巨胜苗也生中原川谷陶景曰胡麻八谷之中惟此最良纯黑者爲巨胜巨者大也本生大宛故名胡麻又以茎方者爲巨胜圆者爲胡麻苏恭曰其角作八棱者爲巨胜四棱者爲胡麻都以乌者爲良白者爲劣孟诜曰沃地种者八棱山田种者四棱土地有异工力则同苏颂曰胡麻处处种之稀复野生苗硬如麻而叶圆鋭光泽嫩时可作蔬道家多食之本经谓胡麻一名巨胜陶景以茎之方圆分别苏恭以角棱多少分别仙方有服胡麻巨胜二法功用小别是皆以爲二物矣或云即今油麻本生胡中形体类麻故名胡麻八谷之中最爲大胜故云巨胜乃一物二名如此则是一物而有二种如天雄附子之类故葛洪云胡麻中有一叶两尖者爲巨胜别录序例云细麻即胡麻也形扁扁尔其茎方者爲巨胜也今人所用胡麻之叶如荏而狭尖茎髙四五尺黄花生子成房如胡麻角而小嫩时可食甚甘滑利大肠皮亦可作布类大麻色黄而脆俗亦谓之黄麻其实黒色如韭子而粒细味苦如胆杵末略无膏油其说各异此乃服食家要药乃尔差误岂复得效也寇宗奭曰胡麻诸说参差不一止是今人脂麻更无他义以其种来自大宛故名胡麻今胡地所出者皆肥大其纹鹊其色紫黑取油亦多嘉祐本草白油麻与此乃一物但以色言之比胡地之麻差淡不全白尔今人通呼脂麻李时珍曰胡麻即脂麻也有迟早二种黒白赤三色其茎皆方秋开白花亦有带紫艶者节节结角长者寸许有四棱六棱者房小而子少七棱八棱者房大而子多皆随土地肥瘠而然苏恭以四棱爲胡麻八棱爲巨胜正谓其房胜巨大也其茎髙者三四尺有一茎独上者角纒而子少有开枝四散者角繁而子多皆因苗之稀稠而然也其叶有本团而末鋭者有本团而末分三丫如鸭掌形者葛洪谓一叶两尖爲巨胜者指此盖不知乌麻白麻皆有二种叶也按本经胡麻一名巨胜吴普本草一名方茎抱朴子及五符经竝云巨胜一名胡麻其说甚明至陶景始分茎之方圆雷斆又以赤麻为巨胜谓乌麻非胡麻嘉祐本草复分白油麻以别胡麻并不知巨胜即胡麻中丫叶巨胜而子肥者故承误启疑如此惟孟诜谓四棱八棱爲土地肥瘠寇宗奭据沈存中之说断然以脂麻爲胡麻足以证诸家之误矣又贾思勰齐民要术种收胡麻法即今种收脂麻之法则其爲一物尤爲可据今市肆间因茎分方圆之说遂以茺蔚子僞爲巨胜以黄麻子及大藜子僞爲胡麻误而又误矣茺蔚子长一分许有三棱黄麻子黑如细韭子味苦大藜子状如壁虱及酸枣核仁味辛甘竝无脂油不可不辨梁简文帝劝医文有云世误以灰涤菜子爲胡麻则胡麻之讹其来久矣<br />
　　又胡麻气味甘平无毒<br />
　　又白油麻气甘大寒无毒李时珍曰胡麻取油以白者爲胜服食以黑者爲良<br />
　　天工开物凡麻可粒可油惟火麻胡麻二种胡麻即脂麻相传西汉始自大宛来古者以麻爲五谷之一若专以火麻当之岂有当哉窃意诗书五谷之麻或其种已灭或即菽粟中之别种而渐讹其名号皆未可知也今胡麻味美而功髙即以冠百谷不爲过火麻子粒压油无多皮爲布疏恶其值几何胡麻数龠充肠移时不馁粔饵饴饧得粘其粒味髙而品贵其爲油也髪得之而泽腹得之而膏腥羶得之而芳毒厉得之而觧农家能广植厚实可胜言哉种胡麻法或治畦圃或垄田亩土碎草净之极然后以地灰微湿拌匀麻子而撒种之早者三月种迟者不出大暑前早种者花实亦待中秋乃结耨草之功惟锄是视其色有黑白赤三者其结角长寸许有四棱者房小而子少八棱者房大而子多皆因肥瘠所致非种性也收子榨油每石得四十觔余其枯用以肥田若饥荒之年则留供人食<br />
<br />
<br />
<br />
<br />
<br />
<子部,农家类,钦定授时通考,卷三十><br />
　　羣芳谱大麻茎髙五六尺枝叶扶疎叶狭而长状如益母草叶一枝七叶或九叶五六月开细黄花成穗随即结子似苏子而大剥去皮作麻绩之可爲布<br />
　　本草纲目李时珍曰麻从两木在广下象屋下派麻之形也木音派广音俨余见下注云汉麻者以别胡麻也又本经曰麻蕡一名麻勃麻花上勃勃者七月七日采之良麻子九月采入土者损人生太山川谷陶景曰麻蕡即牡麻牡麻则无实今人作布及履苏恭曰蕡即麻实非花也尔雅云蕡枲实仪礼云苴麻之有蕡者注云有子之麻爲苴皆谓子也陶以蕡爲麻勃谓勃勃然如花者复重出麻子误矣既以蕡爲米谷上品花岂堪食乎陈藏器曰麻子早春种爲春麻子小而有毒晚春种爲秋麻子入药佳压油可以油物寇宗奭曰麻子海东毛罗岛来者大如莲实最胜其次出上郡北地者大如豆南地者子小苏颂曰麻子处处种之绩其皮可以爲布农家择其子之有斑黑文者谓之雌麻种之则结子繁他子则不然也本经麻蕡麻子所主相同而麻花非所食之物苏恭之论似当矣然本草朱字云麻蕡味辛麻子味甘又似二物疑本草与尔雅礼记称谓有不同者又药性论用麻花云味苦主诸风然则蕡也子也花也其三物乎李时珍曰大麻即今火麻亦曰黄麻处处种之剥麻收子有雌有雄雄者爲枲雌者爲苴大科如油麻叶狭而长状如益母草叶一枝七叶或九叶五六月开细黄花成穗随即结实大如胡荽子可取油剥其皮作麻其稭白而有棱轻虚可爲烛心齐民要术云麻子放勃时防去雄者若未放勃先防之则不成子也其子黒而重可捣治爲烛即此也本经有麻蕡麻子二条谓蕡即麻勃谓麻子入土者杀人苏恭谓蕡是麻子非花也苏颂谓蕡子花爲三物疑而不决谨按吴普本草云麻勃一名麻花味辛无毒麻蓝一名麻蕡一名青葛味辛甘有毒麻叶有毒麻子中仁无毒据此说则麻勃是花麻蕡是实麻仁是实中仁也普三国时人去古未逺说甚分明神农本经以花爲蕡皆传写脱误耳陶氏及唐宋诸家皆不考究而臆度疑似可谓疎矣今依吴氏改正<br />
　　又麻勃吴普曰一名麻花李时珍曰观齐民要术有放勃时防去雄者之文则勃爲花明矣<br />
　　又麻勃气味辛温无毒<br />
　　又麻蕡吴普曰一名麻蓝一名青葛李时珍曰此当是麻子连殻者故周礼朝事之笾供蕡月令食麻与犬麻可食蕡可供稍有分别殻有毒而仁无毒也<br />
　　又麻蕡气味辛平有毒<br />
<br />
<br />
<br />
<br />
<br />
<br />
<子部,农家类,钦定授时通考,卷三十><br />
　　圣祖御制几暇格物编沙蓬米凡沙地皆有之鄂尔多斯所产尤多枝叶丛生如蓬米似胡麻而小性暖益脾胃易于消化好吐者食之多有益作爲粥滑腻可食或爲米可充饼饵茶汤之需向来食之者少自朕试用之知其宜人今取之者众矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　本草纲目苏颂曰亚麻子出兖州威胜军苗叶俱青花白色八月上旬采其实用李时珍曰今陜西人亦种之即壁虱胡麻也其实亦可榨油防灯气恶不堪食其茎穗颇似茺蔚子不同<br />
　　又亚麻子气味甘微温无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　本草纲目苏颂曰蓖麻叶似大麻子形宛如牛蜱故名李时珍曰蓖亦作螕牛虱也其子有麻防故名<br />
　　又苏恭曰此人间所种者叶似大麻叶而甚大结子如牛蜱今胡中来者茎赤髙丈余子大如皂荚核用之亦良韩保升曰今在处有之夏生苗叶似葎草而大厚茎赤有节如甘蔗髙丈余秋生细花随便结实殻上有刺状类巴豆青黄斑褐夏采茎叶秋采实冬采根晒干用李时珍曰其茎有赤有白中空其叶大如瓠叶每叶凡五尖夏秋间桠里抽出花穗累累黄色每枝结实数十颗上有刺攒簇如猬毛而輭凡三四子合成一颗枯时劈开状如巴豆殻内有子大如豆殻有斑防状如牛螕再去斑殻中有仁娇白如续随子仁有油可作印色及油纸子无刺者良有刺者毒<br />
　　又蓖麻气味甘辛平有小毒<br />
<br />
<br />
<子部,农家类,钦定授时通考,卷三十><br />
　　尔雅蕛苵<br />
　　注蕛似稗布地生秽草疏蕛一名苵似稗之秽草也布生于地庄子曰道在蕛稗是亦有米细小又曰若蕛米之在太仓是也<br />
　　六书故稗叶纯似稻节间无毛实似蕡害稼<br />
　　尔雅翼孟子曰五谷者种之美者也茍爲不熟不如蕛稗蕛与稗二物也皆有米而细小庄子曰道在蕛稗言比于谷则微细而不精道亦在焉又曰若蕛之在太仓亦言小也尔雅蕛苵释曰蕛一名苵似稗之秽草布生于地而稗则生下泽中故古诗曰蒲稗相因依泛胜之书曰稗水旱无不熟之时又特滋盛易得芜秽良田亩得二三十斛宜种之以备防年<br />
　　又稗中有米熟时可取之炊之不减粢米又可酿作酒武帝时令典农种之一顷收二千斛斛得米三升大俭可磨食之盖稗遇水旱无不熟而五谷则有熟不熟之时以此不熟方之于稗则爲不如耳草之似谷可养人者甚多博物志称蒒草实食之如大麦本草称东廧可爲饭又菵米可爲饭四月熟久食不饥狼尾草子作黍食之令人不饥又蒯草子亦堪食如秔米又蓬草子作饭无异秔米俭年食之此皆五谷之外可以接粮者故附着之<br />
　　本草纲目李时珍曰稗乃禾之卑贱者也故字从卑又陶景曰稗子亦可食又有乌禾生野中如稗荒年可代粮而杀虫煮以沃地蝼蚓皆死陈藏器曰稗有二种一种黄白色一种紫黑色紫黑色者似芑有毛北人呼爲乌禾<br />
　　又稗米气味辛甘苦微寒无毒<br />
　　农政全书稗子有二种水稗生水田边旱稗生田野中今处处有之苗叶似槮子叶色深緑脚叶颇带紫色结子如黍粒大茶褐色味微苦性微温<br />

                    <br>
                        　　又稗多收能水旱可救俭孟子言五谷不熟不如荑稗淮南所谓小利者皆以此且稗秆一亩可当稻秆二亩其价亦当米一石宜择嘉种于下田蓺之岁岁无絶倘遇灾年便得广植胜于流移捃拾远矣<br />
　　子【附　一名龙爪粟一名鸭爪稗】<br />
　　农政全书子生水田中及下湿地内苗叶似稻但差短梢头结穗彷佛稗子穗其子如黍粒大茶褐色味甘本草纲目李时珍曰乃不黏之称也又不实之貌也龙爪鸭爪象其穗岐之形<br />
　　又李时珍曰子山东河南亦五月种之苗如茭黍八九月抽茎有三棱如水中藨草之茎开细花簇簇结穗如粟穗而分数岐如鹰爪之状内有细子如黍粒而细赤色其稃甚薄其味麤涩<br />
　　又子气味甘濇无毒<br />
　　稂【附】<br />
　　诗曹风冽彼下泉浸彼苞稂<br />
　　尔雅稂童粱<br />
　　注稂莠类也疏今人谓之宿田翁或谓之守田也<br />
　　说文稂禾秀之穗生而不成者谓之蕫蓈<br />
　　尔雅翼稂恶草与禾相杂<br />
　　本草纲目稂一名狼尾草陈藏器曰生泽地似茅作穗广志云子可作黍食李时珍曰茎叶穗粒并如粟而穗色紫黄有毛荒年亦可采食<br />
　　菵草【附】<br />
　　尔雅皇守田<br />
　　注似燕麦子如雕胡米可食生废田中一名守气<br />
　　尔雅翼菵米可爲饭生水田中苗子似小麦而小四月熟久食不饥尔雅所谓皇守田者也<br />
　　东廧【附　一名粱禾】<br />
　　广志东廧粒如葵子似蓬草色青黑十一月熟出幽凉并乌丸地<br />
　　本草纲目陈藏器曰东廧生河西苗似蓬子似葵九月十月熟可爲饭食河西人语曰贷我东廧偿尔田粱李时珍曰相如赋东廧雕胡即此魏书云乌丸地宜东廧似穄可作白酒又广志云粱禾蔓生其子如葵子其米粉白可作饘粥六月种九月收牛食之尤肥此亦一谷似东廧者也<br />
　　又东廧子气味甘平无毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　续博物志薏苡一名簳珠收子蒸令气馏暴干挼取之作饭麪主不饥<br />
　　农政全书本草名薏苡仁一名解蠡一名屋菼一名芑实一名俗名草珠儿又呼爲西番蜀秫生真定平泽及田野交趾生者子最大彼土人呼爲珠今处处有之苗髙三四尺叶似黍叶而稍大开红白花作穗子结实青白色形如珠而稍长故名薏珠子味甘微寒无毒今人亦呼菩提子<br />
　　羣芳谱薏苡处处有之交趾者子最大出真定者佳今多用梁汉者气劣于真定春生苗茎髙三四尺叶如黍叶开红白花作穗五六月结实青白色形如珠子而稍长故呼薏珠子取用以颗小色青味甘黏牙者良形尖而殻薄米白如糯米此真薏苡也可粥可麪可同米酿酒<br />
　　本草纲目李时珍曰薏苡名义未详其叶似蠡实叶而解散又似芑黍之苗故有解蠡芑实之名米乃其坚硬者有强之意苗名屋菼救荒本草名回回米又呼西番蜀秫俗名草珠儿<br />
　　又雷斆曰凡使勿用米颗大无味时人呼爲粳是也薏苡仁颗小色青味甘咬着人齿也李时珍曰薏苡人多种之二三月宿根自生叶如初生芑茅五六月抽茎开花结实有二种一种黏牙者尖而殻薄即薏苡也其米白色如糯米可作粥饭及磨麪食亦可同米酿酒一种圆而殻厚坚硬者即菩提子也其米少即粳也但可穿作念经数珠故人亦呼爲念珠云其根竝白色大如匙柄纠结而味甘<br />
　　又薏苡气味甘微寒无毒<br />
<br />
<br />
<br />
<br />
　　钦定授时通考卷三十<br />
　　钦定四库全书<br />
　　钦定授时通考卷三十一<br />
　　功作<br />
　　汇考<br />
　　诗周颂载芟载柞其耕泽泽<br />
　　传除草曰芟除木曰柞笺先芟柞其草木土气蒸达而和耕之则泽泽然解散集解刘氏瑾曰第一节言垦土也<br />
　　千耦其耘徂隰徂畛<br />
　　笺隰新发田也畛旧田有径路者集解曹氏粹中曰反土之后草木根株有芟柞不尽则复耘之也刘氏瑾曰第二节言治田也<br />
　　侯主侯伯侯亚侯旅侯彊侯以有嗿其馌思媚其妇有依其士有畧其耜俶载南亩<br />
　　传主家长也伯长子也亚仲叔也旅子弟也笺彊有余力者以谓闲民父子余夫皆行彊有力者相助又取佣赁务疾毕已当种也集传嗿众饮食声也媚顺依爱也言饷妇与耕夫相慰劳也畧利俶始载事也集解刘氏瑾曰第三节言男女长幼齐力于始耕也<br />
　　播厥百谷实函斯活<br />
　　笺播犹种也实种子也函含也活生也其种皆成好含生气集解曹氏粹中曰百谷之性各有所宜而水旱丰凶不可预定故悉种之所以爲备也刘氏瑾曰第四节言苗生也<br />
　　驿驿其达有厌其杰<br />
　　集传驿驿苗生貌达出土也厌受气足也杰先长者也集解刘氏瑾曰第五节言苗生之盛也<br />
　　厌厌其苗绵绵其麃<br />
　　笺厌厌其苗众齐等也集传绵绵详密也麃耘也集解王氏安石曰既苗而耘以绵绵爲善恐伤苗也刘氏瑾曰第六节言耘苗也<br />
　　载获济济有实其积万亿及秭爲酒爲醴烝畀祖妣以洽百礼<br />
　　笺济济穗众难进也集传积露积也集解何氏楷曰获言在野积言在场万亿及秭言在廪刘氏瑾曰第七节言收入之多以供祭祀也<br />
　　又畟畟良耜俶载南亩<br />
　　疏畟畟刃利之状集解刘氏瑾曰第一节言始耕也<br />
　　播厥百谷实函斯活<br />
　　集解刘氏瑾曰第二节言苗生也<br />
　　或来瞻女载筐及筥其饟伊黍<br />
　　集解刘氏瑾曰第三节言饷田也<br />
　　其笠伊纠其镈斯赵以薅荼蓼<br />
　　传笠所以御暑雨也赵刺也说文薅拔去田草也疏荼陆秽蓼水草田有原有隰故并举集解刘氏瑾曰第四节言耘苗也<br />
　　荼蓼朽止黍稷茂止<br />
　　集解陆氏佃曰因暑雨化之则草不复生而地美刘氏瑾曰第五节言苗盛也<br />
　　获之挃挃积之栗栗其崇如墉其比如栉以开百室传挃挃获声也栗栗众多也笺如墉如栉积之高大相比迫也集解刘氏瑾曰第六节言收获之多而齐也<br />
　　百室盈止妇子宁止<br />
　　集解刘氏瑾曰第七节言其乐丰稔也<br />
　　书梓材若稽田既勤敷菑惟其陈修爲厥疆畎<br />
　　传言农夫之考田已劳力布发之惟其陈列修治爲其疆畔畎垄然后功成<br />
　　周礼地官遂大夫正岁简稼器修稼政<br />
　　注简犹阅也稼器耒耜镃基之属稼政孟春月令所云<br />
　　汲冡周书若农之服田务耕而不耨维草其宅之既秋而不获惟禽其飨之人而获饥去谁哀之<br />
　　管子今夫农羣萃而州处审其四时权节具备其械器用比耒耜谷芨及寒击稾除田以待时乃耕深耕均种疾耰先雨芸耨以待时雨时雨既至挟其抢刈耨镈以旦暮从事于田壄税衣就功别苗莠列疏遫首戴苎蒲身服袯襫沾体涂足暴其发肤尽其四支之力以疾从事于田野少而习焉其心安焉不见异物而迁焉是故其父兄之敎不肃而成其子弟之学不劳而能是故农之子常爲农<br />
　　庄子长梧封人曰昔予爲禾稼而卤莽种之其实亦卤莽而报予芸而灭裂之其实亦灭裂而报予来年深其耕而熟耨之其禾繁以滋<br />
　　淮南子禾稼春生人必加功焉故五谷得遂长<br />
　　杨泉物理论种作曰稼稼犹种也收敛曰穑穑犹收也古今之言云尔稼农之本穑农之末稼欲熟穑欲速此良农之务也<br />
　　汉书食货志种谷必杂五种以备灾害田中不得有树用妨五谷力耕数耘收获如寇盗之至<br />
　　注颜师古曰谓促遽之甚恐爲风雨所损<br />
　　齐民要术传曰人生在勤勤则不匮语曰力能胜贫四体不勤思虑不用而能事治求赡者未之前闻也仲长子曰天爲之时而我不农谷亦不可得而取之青春至焉时雨降焉始之耕田终之簠簋惰者釜之勤者钟之矧夫不爲而尚乎食也哉<br />
　　又凡人营田须量己力宁可少好不可多恶每年一易必须频种其杂田地即是来年谷资欲善其事先利其器悦以使人人忘其劳且须调习器械务令快利秣饲牛畜常须肥健抚恤其人常遣欢悦观其地势干湿得所<br />
　　大学衍义真德秀曰农者衣食之本惟其关生人之大命是以服天下之至劳以七月一诗考之日月星辰之运行昆虫草木之变化凡感乎耳目者皆有以触其兴作之思是其心无一念不在乎农也自于耜而举趾自播谷而涤场所治非一器所业非一端私事方毕而公宫之役毋敢稽岁功方成而嗣岁之图不敢后是一岁之间无一日不专于农也惟夫与妇惟妇与子各共乃事各任乃役是一家之内无一人不力于农也田事既起晓霜未释忍饥扶犂冻皴不可忍则燎草火以自温此始耕之苦也燠气将炎晨兴以出伛偻如啄至夕乃休泥涂被体热烁湿蒸百亩告青而形容不可复识此立苗之苦也暑日流金水田若沸耘耔是力稂莠是除爬沙而指爲之戾伛偻而腰爲之折此耘苗之苦也迨垂颖而坚栗惧人畜之伤残缚草田中以爲守舍数尺容膝仅足蔽雨寒夜无眠风霜砭骨此守禾之苦也刈获而归妇子咸喜舂揄簸蹂竞敏厥事其劳苦不重可哀怜也哉<br />
　　陈旉农书凡从事于农务者皆当量力而爲之不可茍且贪多务得以致终无成遂也传曰少则得多则惑况稼穑在艰难之尤者讵可不先度其财足以赡力足以给优游不迫可以取必效然后爲之傥或财不赡力不给而贪多务得未免茍简灭裂之患十不得一二幸其成功已不可必矣若深思熟计既善其始又善其中终必有成遂之常矣岂徒徼一时之幸哉古者分田之制有不易一易再易之别非独以土敝而草木不长气衰而生物不遂也抑欲其财力优裕岁岁常稔不致务广而俱失故皆以深耕易耨而百谷用成谚有之多虚不如少实广种不如狭收岂不信然<br />
　　大学衍义补丘濬曰成周盛时其播时百谷之事具有成法故命农官独有诗曰嗟嗟臣工敬尔在公王厘尔成来咨来茹俾其详考先王之成法以爲三农之劝相既不可失其时又不可失其度自耕种以至于收获无一不循其序凡旧田与夫新田无一不得其宜官则尽其劝相之功民则致其耕治之力一皆如先王之成法可也成王既置田官而戒命之后王复遵其法而重戒之噫嘻之诗曰率时农夫农官之职也播厥百谷农夫之事也终三十里欲其地之无遗利也十千维耦欲其人之无遗力也古之致力于农事也如此<br />
　　马一龙农说农爲治本食乃民天天畀所生人食其力故知时爲上知土次之知其所宜用其不可弃知其所宜避其不可爲力足以胜天矣【此总言用力体要时言天时土言地脉所宜主稼穑力之所施视以爲用】众知膏瘠不如原隰众知芜平不如浅深【肥饶爲膏砂瘦爲瘠高者爲原下者爲隰芜荒而不治者也平成熟也农家栽禾啓土九寸爲深三寸爲浅膏瘠熟荒此皆易知至如地之高下有气脉所行而生气钟其下者有气脉所不钟而假天阳以爲生气者故原之下多土骨而隰之下皆积泥啓原宜深啓隰宜浅深以接其生气浅以就其天阳】常治者气必衰再易者功必倍患因无备命在有滋将衰而沃之助其力也欲倍而壮焉收其全矣沃莫妙于滋源壮须求其固本【此因土材而以人力辅相之衰者土力衰也倍者所获倍也患言水暵虫伤之类沟堰陂洫桔橰蓑笠润燥以时济及浚筑制造爲之预者则有备而无患矣命言生发收藏之元所滋之事有二以人力者灌溉锄耘涂荡也以物力者泥粪灰籸稿卉也沃助其衰壮求其倍势也犹有不待其衰未禾而先沃之白块之间者此素问所谓滋化源之意耳滋其衰者过或至于不能胜而病滋源则无是也固本者要令其根深入土中法在禾苗初旺之时断去浮面丝根畧燥根下土皮俾顶根直生向下则根深而气壮可以任其土力之发生实颖实栗矣】亢而过泄者水夺【此谓独阳不长者济之以隂也何谓亢如既获之后犂土在田冬春二时皆无雨雪太阳燥裂破块之间尽爲枯体阴不外周阳不内蓄气过泄矣以水夺之借其润泽之液夺其过泄之阳包含融结以成发生之功】敛而固结者火攻【此谓独隂不生者济之以阳也何爲敛失于锄垦芜翳蔽其天阳汚浊淫于肤理隂沍久而不开生意塞而不达气固结矣以火攻之假其焚燎之力攻其固结之隂疏道蒸腾以宣发育之气水云夺者必久浸而后可夺火云攻者必猛烈而后可攻夺之欲其过泄于外者返攻之欲其固结于内者去也】镃防寸隙不立一毛郁蒸所至并钟五贼【此又揭工力时气所害爲甚者言也镃防寸隙垦之不遍也虽有余径寸他日禾根适当之则诘屈不入叶虽丛生亦必以渐消尽俗云缩科是已故犂锄者必使翻抄数过田无不毛之土则土无不毛之病五贼食禾之虫也热气积于土块之间暴得雨水醖酿蒸湿未经信宿则其气不去禾根受之遂生蟊烈日之下忽生细雨灌入叶防留注节榦或当昼汲太阳之气得水激射热与湿相蒸遂生蠈朝露浥日蒙雨日中防缀叶间单则化气合则化形遂生螣热踵根下湿行于稿夹日与雨外薄其肤遂生螟岁交热化不雨不昼晦夜暍而风气不行遂生五贼不去则嘉禾不兴故灌田者先须以水遍过收其热气旋即去之易以新水栽禾无害不过一遍易去者虽久浸不免日中雨露或以长牵或以疎齿披拂勿令凝着则虫不生】故祖气不足母胎有亏其踵不踵胎气不完其胎不胎虽成必败盖亲下之本既久去地而伤母之体岂能全天哉【祖气主谷子之在秸者言也母胎主谷子之脱秸者言也祖气不足谓未及冬至而先刈者其一成之气既未充足以之爲种母胎有亏矣草木之生其命在土生成变化不离土气踵踵相接生生无已焉若脱土久气不相属生之虽具于胎成之则不全其数或半途而剥或成穗而秕故收种者当于冬至之后熟治高土散布其上覆以疏草障蔽鸟雀壅以酓灰滋润燥枯至清明时沃之使芽除草濩粪频助其长此第一义也其次草裹美种县之风檐季春之始置诸深汪勿令近泥半月气足布地而芽此虽不伤已落第二义矣但世俗浸种昼沉夜防酓酿郁蒸逼之使速胎中受病拔不可去长芽嫩脆抛撒下田跌蹼折损种种不免迷而不悟不知何见耳】夫善本者斯图末虑终者贵谋始推陈而致新气以交并积盛脱胎而洗髓精以剥换化生【此下言治禾也种得水始芽芽得土始苗移苗置之别土二土之气交并于一苗生气积盛矣然其胎不脱则陈腐之体犹存髓不洗则浊滛之气终在欲其稚而壮壮而盛盛而不衰也得乎故天地之间气之积盛者力在交并精之化生者功在剥换】达顺则丰覆逆乃稿纵横成列纪律不违密爲俦尺寸如范【栽苗者当如是也先以一指搪泥然后以二指嵌苗置其中则苗根顺而不逆纵横之列整则易于耘荡疎密各因其地之肥瘠爲俦疎者每亩约七千二百科密则数逾于万】但害生于稂莠法谨于芟耘与其滋蔓而难图孰若先务于决去故上农者治未萌其次治已萌矣已萌不治其谓农何【稂莠恶草之害苗者芟耘皆去草之事蔓草之延生也上农深于农理勤于农事者也未萌根株在土也】夫薙草之法数与草齐南稉北黍种之良也物之良者必贵贵非贱等良畏恶朋【薙治也恶草害苗者不可胜数治法不多则不可去天生五谷所以养人可贵之物也贵者难成而易伤贱者易起而难制于此辨之不早竢其潜滋暗长而后治之则其根株深固枝叶畅茂盘结而辅翼者势盛于苗矣】故农家者流思其力不足以尽图之备假诸物其始也直木而耒其次也横木而耜又其次编木而齿曲木末而铲凿木首而锄继之以掇终之以涂无不加以铁焉以木直而铁坚也攻之无遗类矣如是而犹存者可不畏夫【草之滋生无穷而人之用力有限不能不假于物以爲力胜之具耳今之耒而耕者有大畊小畊开挄罨抡大抵勤与惰之殊也飜抄遍过之说已见于前其耙者亦多不求细熟平整粗块臃泥凸则暴日先燥洼则注水过深是以一塸之间禾之丰悴顿异且又妙在旋抄旋耙旋耙旋莳则燥湿和均浑水澄泥聚于根坎有壅培之力也移苗新土黄色转青乃用防荡防荡虽以去草实以固苗盖田之浮泥易行横根而下之实土难入顶本顶本入土不深横根布于泥面则得土之生气不厚枝叶虽繁抽心不茂矣防欲断其泥面横根使其顶根入土深受积厚多生之气其后抽心始髙而结穗长硕也铲锄皆削草器掇以手拾去余草涂以泥壅蔽田皮既掇则泄去多水留少水在田夹泥爲涂涂时以手捻去禾心宿水田有燥裂即上水灌之禾心宿水既去燥时免其湿酿渍入新水又助润滋清气矣养苗至此除草已尽物不能再假力不可再加然意外之虞尚不保其无也】衞生固难成功亦不易华而欲实风雨不作时将获矣燥则多损浸以成腐【此言养之系于人而成之系于天也稻花必在日色中始放雨久则闭其窍而不花风烈则损其花而不实二者皆秕谷之患也及其成谷将获土太燥则米粒干损水多而过浸则斑黑成腐二者又皆毁成之病也】故可贵之物不产非时不安非类欲其至足以遂斯民之天而农也如之何不力<br />

                    <br>
                        　　农器彚考【附】<br />
　　易系辞斲木爲耜揉木爲耒耒耨之利以敎天下又断木爲杵掘地爲臼臼杵之利万民以济<br />
　　礼记月令季冬之月命农修耒耜具田器<br />
　　周礼考工记车人爲耒庛长尺有一寸中直者三尺有三寸上句者二尺有二寸<br />
　　注庛读爲棘刺之刺耒下前曲接耜疏庛者耒之面中直谓庛上句下句谓人手执之处<br />
　　自其庛缘其外以至于首以其内六尺有六寸与步相中也<br />
　　注缘外六尺有六寸内六尺应一步之尺数耕者以田器爲度宜疏缘其外者逐曲量之其内者望直量之外有六尺六寸内应一步之尺数人步或大或小恐其不平故以六尺之耒代步量地也<br />
　　尔雅释器斪斸谓之定【注锄属】斫谓之防【注镢也】□谓之疀【注皆古锹插字】<br />
　　管子一农之事必有一耜一铫一鎌一鎒一椎一铚然后成爲农<br />
　　淮南子古者剡耜而耕摩蜃而耨木钩而樵抱甀而汲民劳而利薄后世爲之耒耜耰锄斧柯而樵桔臯而汲民逸而利多<br />
　　方言臿燕之东北朝鲜洌水之间谓之宋魏之间谓之铧或谓之鍏江淮南楚之间谓之臿沅湘之间谓之畚赵魏之间谓之喿【字亦作鍫】东齐谓之梩【江东又呼鍫刃爲鐅】杷【无齿曰朳】宋魏之间谓之渠拏【今江东亦然】或谓之渠疏佥【今连架所以打谷者】宋魏之间谓之摄殳或谓之度自关而西谓之棓或谓之柫齐楚江淮之间谓之柍或谓之桲刈钩江淮陈楚之间谓之鉊或谓之鐹自关而西或谓之钩或谓之鎌或谓之锲箩所以注斛【盛米谷写斛中者也】陈魏宋楚之间谓之防【今江东亦然】自关而西谓之注箕炊防谓之缩【漉米防也】或谓之或谓之防【江东呼淅签】碓机陈魏宋楚自关而东谓之梴硙或谓之防【即磨也】<br />
　　释名斧甫也甫始也凡将制器始用斧伐木已乃制之也鎌廉也体廉薄也其所刈稍稍取之又似廉者也椎推也耒亦椎也凿有所穿凿也耜似也似齿之断物也犁利也利则发土絶草根也檀坦也摩之使坦然平也锄助也去秽助苗长也齐人谓其柄曰橿橿然正直也头曰鹤似鹤头也枷加也加杖于柄头以挝穗而出其谷也或曰罗枷三杖而用之也或曰丫丫杖转于头故以名之也锸插也插地起土也或曰销销削也能有所穿削也或曰铧铧刳地爲坎也其板曰叶象木叶也杷播也所以播除物也柫拨也拨使聚也鎒以锄耨禾也鑮亦锄类也鑮迫也沟也旣割去垄上草又辟其土以壅苗根使垄下爲沟受水潦也鉪杀也言杀草也铚获黍铁也铚铚断穗声也钃诛也以诛除物根株也耒耜经陆龟蒙曰耒耜农书之言也民之习通谓之犁冶金而爲之者曰犁镵曰犂壁斲木而爲之者曰犂底曰压镵曰防頟曰犂箭曰犂辕曰犂梢曰犂评曰犂建曰犂槃木与金凡十有一事耕之土曰墢墢犹块也起其墢者镵也覆其墢者壁也草之生必布于墢不覆之则无以絶其本根故镵引而居下壁偃而居上镵表上利壁形下圆负镵者曰底底初实于镵中工谓之鼈肉底之次曰压镵背有二孔系于压镵之两旁镵之次曰防頟言其可以扞其壁也皆貤然相戴自防頟达于犂底纵而贯之曰箭前如桯而樛者曰辕后如枘而乔者曰梢辕有越加箭可弛张焉辕之上又有如槽形亦如箭焉刻爲级前高而后卑所以进退曰评进之则箭下入土也深退之则箭上入土也浅以其上下类激射故曰箭以其浅深类可否故曰评评之上曲而衡之者曰建建犍也所以柅其辕与评无是则二物跃而出箭不能止横于辕之前末曰槃言可转也左右系以樫乎轭也辕之后末曰梢中在手所以执耕者也辕取车之胷梢取舟之尾止乎此乎镵长一尺四寸广六寸壁广长皆尺微椭底长四尺广四寸评底过压镵二尺策頟减压镵四寸广狭与底同箭高三尺评尺有三寸槃增评尺七焉建惟称辕修九尺梢得其半辕至梢中间掩四尺犂之终始丈有二耕而后有爬渠疎之义也散拨去芟者也爬而后有礰礋焉有磟碡焉自爬至礰礋皆有齿磟碡觚棱而已咸以木爲之坚而重者良江东之田器尽于是<br />
<br />
<br />
<br />
<br />
<br />
<br />
　　钦定授时通考卷三十一<br />
　　钦定四库全书<br />
　　钦定授时通考卷三十二<br />
　　功作<br />
　　垦耕<br />
　　诗小雅畇畇原隰曾孙田之<br />
　　传畇畇垦辟貌疏孔頴达曰垦耕其地辟除其草莱以成柔田也<br />
　　周颂骏发尔私终三十里亦服尔耕十千维耦<br />
　　笺骏疾也发伐也亦大服事也使民疾耕发其私田竟三十里者一部一吏主之于是民大事耕其私田万耦同时举也<br />
　　礼记月令季夏之月土润溽暑大雨时行烧薙行水利以杀草如以热汤<br />
　　注薙谓迫也芟草也此谓欲稼莱地先薙其草草干烧之至此大雨流水潦畜于其中则草死不复生而地美可稼也<br />
　　周礼地官稻人以涉其芟作田<br />
　　注去前年所芟之草而治田种稻订义黄氏曰草芟着土则复生故以涉之草死田肥故曰作田<br />
　　又凡稼泽夏以水殄草而芟夷之<br />
　　注殄絶也夏六月之时以水絶草之后生者至秋水涸芟之明年乃稼<br />
　　秋官柞氏掌攻草木及林麓夏日至令刋阳木而火之冬日至令剥隂木而水之若欲其化也则春秋变其水火<br />
　　注刋剥谓斫去次地之皮生山南为阳木生山北为隂木火之水之使其肄不生化犹生也谓时以种谷也所火则水之所水则火之则其土和美疏柞氏薙氏治地皆拟后年乃种田薙氏除草柞氏攻木兼云草者以攻木之处有草兼攻之也阳木得隂而鼓隂木得阳而发故须其时刋剥之刋木正欲种田生谷故云欲使生谷则当变其水火也<br />
　　又薙氏掌杀草春始生而萌之夏日至而夷之秋绳而芟之冬日至而耜之若欲其化也则以水火变之注萌之以兹基斫其生者夷之以钩镰迫地芟之也含实曰绳芟其绳则实不成实耜之以耜侧冻土刬之以火烧其所芟萌之草已而水之则其土亦和美矣疏兹基即今之锄也含实曰绳秋时草物含实也以耜侧冻土刬之者冬时地冻以耜附侧刬之<br />
　　考工记坚地欲直庛柔地欲句庛直庛则利推句庛则利发<br />
　　管子丈夫二犂童五尺一犂以为三日之功<br />
　　荀子楛耕伤稼<br />
　　注耕不精曰楛<br />
　　吕氏春秋凡耕之大方力者欲柔柔者欲力息者欲劳劳者欲息棘者欲肥肥者欲棘【棘羸弱也】急者欲缓缓者欲急湿者欲燥燥者欲湿上田弃亩下田弃甽五耕五耨必审以尽其深殖之度隂土必得大草不生又无螟蜮今兹美禾来兹美麦是以六尺之耜所以成亩也其博八寸所以成甽也耨柄尺此其度也其耨六寸所以间稼也地可使肥又可使棘人肥必以泽使苗坚而地隙人耨必以旱使地肥而土缓草諯大月冬至后五旬七日菖始生菖者百草之先生者也于是始耕<br />
　　又凡耕之道必始于垆为其寡泽而后枯必厚其靹为其唯厚而反【或作选】者之坚者耕之泽其靹而后之上田则被其处下田则尽其污无异三盗任地夫四序参发大甽小亩为青鱼胠苗若直猎地窃之也既种而无行耕而不长则苗相窃也弗除则芜除之则虚则草窃之也故去此三盗者而后粟可多也所谓今之耕也营而无获者其蚤者先时晚者不及时寒暑不节稼乃多菑实其为畮也髙而危则泽夺陂则埒见风则蹶髙培则拔寒则雕热则修一时而五六死故不能为来【来丕成也】不俱生而俱死虚稼先死众盗乃窃望之则有余就之则虚<br />
　　又凡农之道厚之为寳斩木不时不折必穂稼就而不获必有天菑夫稼为之者人也生之者地也养之者天也是以稼之容足耨之容耨据之容手此之谓耕道汜胜之书春地气通可耕坚硬强地黒垆土辄平摩其块以生草草生复耕之天有小雨复耕和之勿令有块以待时所谓强土而弱之也春地气始通防橛木长尺二寸埋尺见其二寸立春后土块散上没橛陈根可拔此时二十日以后和气去即土刚以此时耕一而当四和气去耕四不当一杏始荣华辄耕轻土弱土望杏花落复耕耕辄蔺之草生有雨泽耕重蔺之土甚轻者以牛羊践之如此则土强此谓弱土而强之也春气未通则土厯适不保泽终岁不宜稼非粪不解慎无旱耕须草生至可种时有雨即种土相亲苗独生草秽烂皆成良田此一耕而当五也不如此而旱耕块硬苗秽同孔出不可锄治反为败田秋无雨而耕絶土气土坚垎名曰脂田及盛冬耕泄隂气土枯燥名曰脯田脯田与脂田皆伤田二歳不起稼则一歳休之凡爱田常以五月耕六月再耕七月勿耕谨摩平以待种时五月耕一当三六月耕一当再若七月耕五不当一冬雨雪止辄以蔺之掩地雪勿使从风飞去后雪复蔺之则立春保泽冻虫死来年宜稼得时之和适地之宜田虽薄恶収可亩十石<br />
　　四民月令正月地气工腾土长冐橛陈根可拔急菑强土黑垆之田二月隂冻毕释可菑美田缓土及河渚水处三月杏华胜可菑沙白轻土之田五月六月可菑麦田<br />
　　齐民要术凡开荒山泽田皆七月芟艾之草干即放火至春而开垦其林木大者杀之叶死不扇便任耕种三歳根枯茎朽以火烧之耕荒毕以铁齿再徧耙之漫掷黍穄劳亦再徧明年乃中为谷田<br />
　　又凡耕髙下田不问春秋必须燥湿得所为佳若水旱不调宁燥无湿【燥虽耕块一经得雨地即粉解湿耕坚垎湖洛数年不佳谚曰湿耕泽锄不如归去言无益而有损湿耕者白背速之亦无伤否则大恶也】<br />
　　又凡秋耕欲深春夏欲浅犂欲亷【犂亷耕细牛复不疲】秋耕防青者为上【北至冬月青草复生者其美与小豆同也】初耕欲深转地欲浅【耕不深地不熟转不浅动生土也】菅茅之地宜纵牛羊践之【践则根浮】七月耕之则死【非七月复生矣】凡秋収之后牛力弱未及即秋耕者谷黍穄粱秣茇之下即移羸速锋之也<br />
　　又凡秋収了先耕荞麦地次耕余地务遣深细不得趁多看干湿随时葢磨着切见世人耕了仰着土块并待孟春葢若冬乏水雪连夏亢阳徒道秋耕不堪下种无问耕得多少皆须旋葢磨如法<br />
　　陈旉农书夫耕耨之先后迟速各有宜也旱田获刈才毕随即耕治防暴加粪壅培而种荳麦蔬茹因以熟土壤而肥沃之以省来歳功且其収足又以助歳计也晚田宜待春乃耕为其藁秸柔韧必待其朽腐易为牛力山川原隰多寒经冬深耕放水干涸雪霜冻沍土壤苏碎当始春又遍布朽薙腐草败叶以烧治之则土暖而苗易发作寒泉虽冽不能害也若不能然则寒泉常浸土脉冷而苗稼薄矣诗称有冽氿泉无浸获薪冽彼下泉浸彼苞稂葢谓是也平陂易野平耕而深浸即草不生而水亦积肥矣俚语有之曰春浊不如冬清殆谓是也<br />
　　苏氏直説为农大纲一则牛欺地二则人欺苗牛欺地则所种不失其时人欺苗则省力易办反是则徒劳无益矣凡地除种麦外并宜秋耕秋耕之地荒草自少极省锄工如牛力不及不能尽秋耕者除种粟地外其余黍豆等地春耕亦如大抵秋耕宜早春耕宜迟秋耕宜早者乘天气未寒将阳和之气掩在地中其苗易荣遇秋天气寒冷有霜时必待日髙方可耕地恐掩寒气在内令地薄不収子粒春耕宜迟者亦待春气和暖日髙时依前耕防<br />
　　农桑通诀垦耕者其农功之第一义欤垦除荒也耕犂也凡垦辟荒地春曰燎荒【如平原草莱深者至春烧荒趁地气通润草芽欲发根荄柔脆易为开垦】夏曰防青【夏日草茂时开谓之防青可当草粪但根须壮宻须借强牛乃可盖莫若春为上】秋曰芟夷【其次秋暮草木丛宻先用防刀徧地芟倒暴干放大至春而开垦乃省力】如泊下芦苇地内必用刀引之犂镵随耕起墢特易牛乃省力沾山或老荒地内科本多者必须用镢劚去余有不尽根科【俗谓之埋头耕也】当使熟铁煆成镵尖【套于退旧生铁镵上】纵遇根株不至擘缺妨误工力或地段广濶不可徧劚则就斫枝茎覆于本根上干焚之其根即死而易朽又有经暑雨后用牛曵磟碡或辊子之所斫根查上和泥碾之干即挣死一二歳后皆可耕种<br />
　　又大凡开荒必趁雨后又要调停犂道浅深麤细浅则务尽草根深则不至塞墢麤则贪生费力细则贪熟少功惟得中则可<br />
　　又今汉沔淮頴上率多创开荒地当年多种脂麻等种有痛収至盈溢仓箱速富者如旧稻塍内开耕毕便撒稻种直至成熟不须薅拔縁新开地内草根既死无荒可生若诸色种子年年拣浄别无稂莠数年之间可无荒歳所収常倍于熟田葢旷闲既久地有余力苗稼鬯茂子粒蕃息也谚云坐贾行商不如开荒言其获刈多也除荒垦辟之功如此<br />
　　又耕地之法未耕曰生已耕曰熟初耕曰塌再耕曰转生者欲深而猛熟者欲浅而亷此其畧也北方农俗所传春宜早晚耕夏宜兼夜耕秋宜日髙耕中原地皆平旷旱田陆地一犂必用两牛三牛或四牛以一人执之量牛强弱耕地多少其耕皆有定法【所耕地内先并耕两犂墢皆内向合为一垅谓之浮防自浮防为始向外缴耕终此一段谓之一缴之外又间作一缴耕毕于三缴之间歇下缴却自外缴耕至中心作一盖三缴中成一也其余欲耕平原率皆仿此】南方水田泥耕其田髙下濶狭不等以一犂用一牛挽之作止囘旋惟人所便【髙田早熟八月燥耕而熯之以种二麦其法起墢为疄两疄之间自成一甽一段耕毕以锄横截其疄泄利其水谓之腰沟二麦既収然后平沟甽蓄水深耕俗谓之再佃田也下田熟晚十月収刈既毕即乘天晴无水而耕之节其水之浅深常令块墢半出水面日雪冻土乃苏碎仲春土膏脉起即再耕治又有一等水田泥淖极深能防牛畜则以禾扛横亘田中人立其上而锄之南方人畜耐暑其耕四时皆以中昼】此南方地势之异宜也<br />
　　农政全书徐光启曰古治田者歳易故可夏耕今居广虚之地者宜仍用古法若麦田种秋苗自然五六月耕不待论也<br />
　　又韩氏直説言秋耕宜早气天气未寒将阳和之气掩在地中其苗易荣寒暖之气岂能掩在地中乎以月令地气沮泄之説为近<br />
　　岭表异録新龙等州山田拣荒平处以锄锹开为町疃伺春雨邱中贮水即先买鲩鱼子散于田内一二年内鱼儿长大食草根并既尽为熟田又収鱼利乃种稻且无稗草齐民之上术也<br />
<br />
<br />
<br />
<br />
<br />
<br />
<子部,农家类,钦定授时通考,卷三十二><br />
<br />
<br />
<br />
<br />
<br />
<br />
<br />
<br />
　　垦耕具各图説<br />
　　耒耜　　　　犂　　　　耕槃<br />
　　牛轭　　　　镵铧　　　鐴<br />
　　刬　　　　　锋　　　　长镵<br />
　　镢　　　　　臿　　　　铁搭<br />
　　刀　　　　防　　　　櫌<br />
<br />
<br />
<子部,农家类,钦定授时通考,卷三十二><br />

                    <br>
                        　　耒耜图説<br />
　　耒耜上句木也説文曰耒手耕曲木从木椎手郑元云耒下前曲接耜其受铁处欤耜臿也説文云防从本防声徐铉等曰今作耜考工记匠人为沟洫耜广五寸二耜为耦注云古者耜一金两人并发之今之耜岐头两金象古之耦也疏云耜岐头者后汉用牛耕种故有岐头两脚耜也耒耜二物而一事犹杵臼也<br />
<br />
<br />
<br />
<br />
<br />
<br />
<br />
<br />
<br />
　　犂图説<br />
　　犂垦田器犂以牛故从牛山海经曰后稷之孙叔平始教牛耕注曰用牛犂也王桢曰易耒耜而为犂不问地之坚强轻弱莫不任使欲浅欲深求之犂箭欲亷欲猛取之犂梢犂之为器岂不简易而利用哉其制详陆防耒耜经<br />
<br />
<br />
<br />
<br />
<br />
<br />
<br />
<br />
<br />
<br />
　　耕槃图説<br />
　　耕槃驾犂具也旧制稍短驾一牛或二牛故与犂相连今各处用犂不同或三牛四牛其槃以直木长可五尺中置钩环耕时旋擐犂首与轭相为本末不与犂为一体故复表出之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　牛轭图説<br />
　　牛轭字亦作軏服牛具也随牛大小制之以曲木窍其两旁通贯耕索仍下系鞅板用控牛项轭乃穏顺了无轩侧説文曰轭辕前木也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　镵铧图説<br />
　　镵犂之金也集韵注鋭也吴人云铁犂长尺有四寸广六尺剜土既多其锋必秃还可铸接贫农利之<br />
　　铧集韵云耕具也説文铧作防两刃锸也从木象形铧与镵颇异镵狭而厚惟可正用铧濶而薄翻覆可使老农云开垦生地宜用镵翻转熟地宜用铧盖镵开生地着力易铧耕熟地见功多然北方多用铧南方多用镵虽习尚不同若取其便则镵铧不偏废也<br />
<br />
<br />
<br />
<br />
<br />
<br />
<br />
<br />
　　鐴图説<br />
　　鐴犂耳也其形不一耕水田曰瓦缴曰髙脚耕陆田曰镜面曰碗口随地所宜制也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　刬图説<br />
　　刬刬土除草故名周礼注谓以耜侧冻土而刬之是也刃如锄而濶上有深袴插于犂底所置镵处具犂轻小用一牛或人挽行北方幽冀等处遇有下地经冬水涸至春首浮冻稍苏乃用此器刬土而耕草根既断土脉亦通俗亦名镑<br />
<br />
<br />
<br />
<br />
<br />
<br />
<br />
<br />
<br />
<br />
　　锋图説<br />
　　锋古农器也其金比镵小而加鋭其柄如耒首如刃锋故名锋取其铦利也地若坚垎锋而后耕牛乃省力又不乏刃古农法云锋地宜深锋苗宜浅齐民要术云速锋之地恒润泽而不硬注曰刈谷之后即锋茇下令秃起则润泽易耕又云苗生垄平锋而不耩农书云无鐴而耕曰耩既锋矣固不必耩盖锋与耩相类今耩多用岐头若易锋为耩亦可代也<br />
<br />
<br />
<br />
<br />
<br />
<br />
<br />
<br />
　　长镵图説<br />
　　长镵踏田器也镵此犂镵颇狭制为长柄谓之长镵杜工部同谷歌曰长镵长镵白木柄即谓此也柄长三尺余后偃而曲上有横木如拐以两手按之用足踏其镵柄后跟其锋入土乃捩柄以起土墢也在园圃区田皆可代耕比于镢劚省力得土又多古谓之蹠铧今谓之踏犂亦耒耜之遗制也<br />
<br />
<br />
<br />
<br />
<br />
<br />
<br />
<br />
<br />
　　镢图説<br />
　　镢斸田器也尔雅谓之防斫又云鲁斫葢农家开辟地土用以斸荒凡田园山野之间用之者又有濶狭大小之分然总名曰镢<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　臿图説<br />
　　臿顔师古曰鍫也所以开渠者或曰削所守也唐韵作疀作臿同作插尔雅疏方言云燕之东北朝鲜冽冰之间谓之宋魏之间谓之铧或谓之鍏江淮南楚之间谓之臿赵魏之间谓之喿皆谓鍫也然多谓之臿葢古谓臿今谓鍫一器二名宜通用<br />
<br />
<br />
<br />
<br />
<br />
<br />
<br />
<br />
<br />
<br />
　　铁搭图説<br />
　　铁搭四齿或六齿其齿鋭而防钩似耙非耙劚土如搭是名铁搭就带圆銎以受直柄柄长四尺南方农家或牛犂举此劚地以代耕垦取其疏利仍就块壤兼有耙镢之效尝见数家为朋工力相抟日可斸地数亩江南地少土润多有此等人力犹北山田镢戸也<br />
<br />
<br />
<br />
<br />
<br />
<br />
<br />
<br />
<br />
<br />
　　刀图説<br />
　　刀辟荒刃也其制如短鎌而背则加厚尝见开垦芦苇蒿莱荒等地根株骈宻虽强牛利器鲜不困败故于耕犂之前先用一牛引曵小犂仍置刃裂地辟及一陇然后犂镵随过覆墢截然省力过丰又有于本犂辕首里边就置此刃比之别用人畜尤省便也<br />
<br />
<br />
<br />
<br />
<br />
<br />
<br />
<br />
<br />
<br />
　　防图説<br />
　　防集韵云两刃刈也其刃长二尺余濶三寸横插长木柄内牢以逆楔农人两手执之遇草莱或麦禾等稼折腰展臂匝地芟之柄头仍用掠草杖以聚所芟之物使易収束太公农器篇云春防草棘又唐有防麦殿今人亦云芟曰防葢体用互名皆此器也<br />
<br />
<br />
<br />
<br />
<br />
<br />
<br />
<br />
<br />
<br />
　　櫌图説<br />
　　櫌槌块器説文云櫌摩田器晋灼曰櫌椎块椎也吕氏春秋曰锄櫌白挺櫌椎也今田家所制无齿杷首如木椎柄长四尺可以平田畴击块壤又谓木斫即此櫌也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十二<br />
<子部,农家类,钦定授时通考><br />
　　钦定四库全书<br />
　　钦定授时通考卷三十三<br />
　　功作<br />
　　耙劳<br />
　　大戴礼夏小正正月农率均田率者循也均田者始除田也言农夫急除田也二月徃耰黍禅禅单也<br />
　　吕氏春秋亩欲广以平甽欲小以深下得隂上得阳然后咸生熟有耰也必务其培其耰也植植者其生也必先其施土也均均者其生也必坚是以亩广以平则不防本<br />
　　盐铁论茂木之下无丰草大块之间无美苗<br />
　　齐民要术耕荒毕以鐡齿再徧耙之<br />
　　又春耕防手劳【古曰耰今曰劳今人亦名曰摩】秋耕待白背劳【春多风若不防劳地必虗燥秋田防实防劳令地硬】劳欲再【再劳地熟旱亦保泽也】<br />
　　又速锋之地恒润泽而不坚硬乃至冬初常得耕劳不患枯旱若牛力少者但九月十月一劳之<br />
　　又自地亢后但所耕地随向盖之待一段总转了即横盖一遍计正月二月两个月又转一遍然后纳种又毎耕一遍盖两遍最后盖三遍还纵横盖之<br />
　　又苗既出垄毎一经雨白背时輙以鐡齿纵横耙而劳之<br />
　　陈旉农书种谷必先治田于秋冬即再三深耕之于始春又再三耕耙<br />
　　又五月治地惟要深熟于五更乘露鉏之五七遍即土壤滋润累加粪壅又复鉏转<br />
　　种莳直说古农法犁一六今人只知犁深为功不知细为全功功不到土麤不实下种后虽见苗立根在麤土根土不相着不耐旱有悬死虫咬死干死等诸病功到土细又实立根在细实土中又碾过根土相着自耐旱不生诸病<br />
　　又凡地除种麦外并宜秋耕先以鐡齿纵横然后插犁细耕随耕随劳至地大白背时更两遍至来春地气透时待日髙复耙四五遍其地爽润上有油土四指许春虽然无雨至时便可下种<br />
　　农桑通诀凡治田之法犁耕既毕则有耙劳耙有渠疏之义劳有葢磨之功今人呼耙曰渠疏劳曰葢磨皆因其用以名之斫以散拨去芟平土壤也劳之功不至而望禾稼之秀茂实栗难矣凡耕荒毕以鐡齿再徧耙之盖鐡齿已为之先再用耙而后劳之也今人但耕地毕破其块墢而后用劳平磨乃为得也凡已耕耙欲受种之地非劳不可谚曰耕而不劳不如作暴然耙劳之功非但施于纳种之前有用之于种苗之后者耙法令人坐上数以手断其草草塞齿则伤苗如此令地熟软易锄省力此用于种苗之后也南方水田转毕即耙耙毕即耖故不用劳其耕种陆地者犁而耙之欲其土细再犁再耙后用劳乃无遗功也北方又有所谓挞者与劳相类齐民要术云春耕欲深宜曵重挞今人凡下种耧种后惟用砘车碾之然执耧种者亦须要系轻挞曵之使垄土覆种稍深也或耕过田亩土性虗浮者亦宜挞之打令土实也今当耕种用之故附于耙劳之末然南人未尝识此葢南北习俗不同故不知用挞之功至于北方逺近之间亦有不同有用耙而不知用劳有用劳而不知用耙亦有不知用挞者今并载之使南北通知随宜而用无使偏废然后治田之法可得论其全功也<br />
　　各种耕耙法<br />
　　稻<br />
　　汜胜之书种稻春冻解耕反其土<br />
　　齐民要术稻无所缘惟歳易为良选地欲近上流【地无良薄水清则稻美】先放水十日后曵陆轴十遍【遍数惟多为良】北土髙原本无陂泽随隈曲而田者二月氷解地干烧而耕之仍即下水十日块既散液持木斫平之畦防大小无定须量地宜取水均而已<br />
　　乂旱稻用下田白土胜黒土凡下田停水虗燥则坚垎湿则污泥难治而易荒墝埆而杀种其春耕者杀种尤甚故宜五六月暵之水涝不得纳种者九月中复一转至春种稻万不失一【春耕者十石收五葢悮人耳】<br />
　　又凡种下田不问秋夏水尽地白背时速耕耙劳频烦令熟【过燥则坚过雨则泥所以宜速耕】其髙田种者不求极良惟须废地【过良则苗折废地则无草】亦秋耕耙劳令熟<br />
　　又旱稻种即再遍劳其土黒坚强之地种未生前遇旱者欲得牛羊及人履践之湿则不用一迹入稻既生犹欲令人践垄背【践者茂而多实也】每经一雨輙欲耙劳<br />
　　农桑辑要治秧田须残年开垦待氷冻过则土脉酥来春易平且不生草<br />
　　天工开物凡稻田宜本秋耕垦使宿藁化烂敌粪力一倍一耕之后勤者再耕三耕然后施耙则土质匀碎而其中膏脉释化也凡人力穷者两人以扛悬耜项背相望而起土两人竟日敌一牛之力若耕后牛穷制成磨耙两人肩手磨轧一日敌三牛之力<br />
　　田家五行种稻须犁耙三四遍<br />
　　粱秫<br />
　　齐民要术粱秫并宜薄地【地良多雉尾】燥湿之宜耙劳之法一同谷苗<br />
　　羣芳谱粱种地欲肥耕欲细欲深秋耕更佳先耙后种种后旋以碌碡碾令土坚<br />
　　又蜀秫宜卑下地<br />
　　农桑通诀薥秫宜下土<br />
　　黍<br />
　　齐民要术凡黍穄田新开荒为上大豆底为次谷底为下地必欲熟【再转乃佳若春夏耕者下种后再劳为良】<br />
　　又种黍地刈黍子即耕两遍<br />
　　又苗生陇平即宜耙劳<br />
　　稷<br />
　　齐民要术凡谷田【谷粟也粟谷五谷之总名然今人専以稷为谷随俗名之耳】菉豆小豆底为上麻黍胡麻次之芜青大豆为下【常见底不减菉豆本既不论聊复寄之】谷田必须岁易【防子则秀多而收薄矣】<br />
　　陈旉农书种粟必碾以辘轴则地实科本鬯茂<br />
　　麦<br />
　　齐民要术大小麦皆须五月六月暵地【不暵地而种者其收薄崔寔曰五月一日蕃麦旧也】穬麦非良地则不须种【薄地徒劳种而必不收凡种穬麦髙下田皆得用但必须良熟耳】小麦宜下种【歌曰髙田种小麦稴防不成穗徐光启曰北方有水处即髙地种之亦可灌也南方下地种之又畏湿】<br />
　　又凡种小麦地以五月内耕一遍看干湿转之耕三遍为度<br />
　　种树书种麦之法土欲细沟欲深耙欲轻<br />
　　法天生意六月初旬五更时乘露未干阳气在下耕地牛得其凉耕过稀种菉豆七月间豆有花犁翻豆秧入地麦苗易茂<br />
　　农政全书种大麦旱稻收割毕将田锄成行陇令四畔沟洫通水<br />
　　又耕种麦地俱须晴天若雨中耕种令土坚垎麦不易长南方种大小麦最忌水湿毎人一日只令锄六分要极细作陇如龟背冬月宜清理麦沟令深直防水即春雨易泄不浸麦根理沟时一人先运锄将沟中土耙垦松细一人随后持锹锹土匀布畦上沟泥既肥麦根益深矣<br />
　　豆<br />
　　齐民要术大豆地不求熟【秋锋之地即摘种地过熟者苗茂而实少】刈讫则速耕【大豆怕雨秋不耕则无泽】种茭者用麦底用子漫散讫犁细浅防而劳之【旱则粪坚叶落稀则苗茎不髙深则土厚不生】若泽多者先深耕讫逆垈掷豆然后劳之【泽少则否为其浥郁不生】<br />
　　又小豆大率用麦底然恐小晚有地者常须兼留去岁谷下以拟之熟耕耧下以为良泽多者耧耩漫掷而劳之【未生白背劳之极怪】漫掷犁防次之种为下牛力若少得待春耕亦得种凡大小豆生既布叶皆得用铁齿纵横耙而劳之<br />
　　脂麻<br />
　　齐民要术胡麻宜白地种散子空曵劳【劳上加人则土厚不生】羣芳谱种植须肥地荒地亦可<br />
　　荞麦<br />
　　农桑辑要凡荞麦五月耕经三十五日草烂得转并种耕三遍假如耕地三遍即三重着子<br />
　　耙劳具各图说<br />
　　人耙方耙<br />
　　耖<br />
　　劳<br />
　　碌碡<br />
　　礰礋<br />
　　拖车<br />
　　田荡<br />
　　刮板<br />
　　平板<br />
　　梧桐角<br />
<子部,农家类,钦定授时通考,卷三十三><br />
　　耙图说<br />
　　耙又作爬又谓渠防桯长可五尺濶约四寸两桯相离五寸许其桯上相间各凿方窍以内木齿齿长六寸许其桯两端木括长可尺三前稍微昂穿两挶以系牛挽钩索此方耙也又有人字耙铸鐡为齿齐民要术谓之铁齿凡耙田人立其上入土则深又当于耙头不时跂足闪去所拥草木根荄水陆俱必用之<br />
<br />
<br />
<br />
<br />
<br />
<br />
<br />
<br />
<br />
　　耖图说<br />
　　耖疏通田泥器也髙可三尺许广可四尺上有横柄下有列齿以两手按之前用畜力挽行一耖用一人一牛有作连耖二人二牛特用于大田见功又速耕耙而后用此泥壤始熟矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　劳图说<br />
　　劳无齿耙也耙梃之间用条木编之以摩田也耕者随耕随劳又看干湿何如务使田平而土润与耙颇异耙有渠疏之义劳有盖摩之功也今名劳曰摩又名盖凡以耕耙欲受种之地非劳不可<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　磟碡图说<br />
　　磟碡又作防碡字皆从石恐本用石也然北方多以石南人用木盖水陆异用亦各从其宜也其制长可三尺大小不等或木或石刋木括之中受簨轴以利旋转又有不觚棱混而圆者谓混轴俱用畜力挽行以人牵傍打田畴土磈易为破烂及碾捍圃间麦禾即脱浮穂水陆通用之<br />
<br />
<br />
<br />
<br />
<br />
<br />
<br />
<br />
<br />
　　礰礋图说<br />
　　礰礋又作礋与磟碡之制同但外有列齿独用于水田破块滓溷泥涂也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　拖车图说<br />
　　拖车即拖脚车也以脚木二茎长可四尺前头微昂上立四簨以横木括之濶约三尺髙及二尺用载农具及刍种等物以徃耕所有就上覆草为舍取蔽风雨耕牛挽行以代轮也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　田荡图说<br />
　　田荡均田器也用叉木作柄长六尺前贯横木五尺许田方耕耙尚未匀熟须用此噐平着其上荡之使水土相和凹凸各平则易为秧莳农书种植篇云凡水田渥漉精熟然后踏粪入泥荡平田靣乃可撒种此亦荡之用也夫田荡与耘荡之荡字同音异所用亦各不类因辩及之<br />
<br />
<br />
<br />
<br />
<br />
<br />
<br />
<br />
<br />
　　刮板图说<br />
　　刮板刬土具也用木板一叶濶二尺许长则倍之或煆铁为舌板后钉木直二茎髙出板上概以横柄板之两傍系一铁镮以镮拽索两手推按或人或畜挽行以刬壅脚土凡修闸坝起堤防塡污坎积丘垤均土壤治畦埂叠场圃聚子粒拥糠籺除瓦砾俱可用然农家之事居多也<br />
<br />
<br />
<br />
<br />
<br />
<br />
<br />
<br />
<br />
　　平板图说<br />
　　平板平摩种秧泥田器也用滑面水板长广相称上置两耳繋索连轭驾牛或人拖之摩田须平方可受种既得放水浸渍匀停秧出必齐田家或仰坐凳代之终非本噐<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　梧桐角图说<br />
　　梧桐角浙东诸乡农家儿童以春月卷梧桐为角吹之声遍田野前人有村南村北梧桐角山后山前白菜花之句状时景也则知此制已久但故俗相传不知所自盖音乐主和寓之于物以假声韵所以感阳舒而荡隂郁道天时而达人事则人与时通物随气化非直为戏乐也<br />
<br />
<br />
<br />
<br />
<br />
<br />
<br />
<br />
　　钦定授时通考卷三十三<br />
　　钦定四库全书<br />
　　钦定授时通考卷三十四<br />
　　功作<br />
　　播种<br />
　　诗小雅大田多稼既种既戒既备乃事以我覃耜俶载南亩播厥百谷<br />
　　礼记月令季冬之月告民出五种命农计耦耕<br />
　　事<br />
　　吕氏春秋稼欲生于尘而植于坚者愼其种勿使数亦无使疏于其施土无使不足亦无使有余<br />
　　汜胜之书种伤湿郁热则生虫也取麦种候熟可获择穗大强者斩束立塲中之高燥处曝使极燥无令有白鱼有輙治之取干艾杂藏之麦一石艾一把藏以瓦器竹器顺时种之则收常倍取禾种择高大者斩一节下把悬髙燥处苗则不败<br />
　　又薄田不能粪者以原蚕矢杂禾种种之则禾不虫又取马骨剉一石以水三石煮之三沸漉去滓以汁渍附子五枚三四日去附子以汁和蚕矢羊矢各等分挠令洞洞如稠粥先种二十日时以溲种如麦饭状当天旱燥时溲之立干薄布数挠令易干明日复溲天隂雨则勿溲六七溲而止輙曝谨藏勿令复湿至可种时以余汁溲而种之则禾稼不蝗虫无马骨亦可用雪汁雪汁者五谷之精也使稼耐旱常以冬藏雪汁噐盛埋于地中治种如此则收常倍<br />
　　齐民要术凡五谷种子浥郁则不生生亦防死种杂者禾则早晩不匀舂复减而难熟特宜存意不可徒然粟黍穄粱秫常嵗嵗别收选好穗纯色者劁刈髙悬之【徐光启云收种特宜密藏晋人云封函多不生谬也】至春治取别种以拟眀年种子【耧耩秫种一斗可种一亩量其家田所须种子多少种之】其别种种子尝须加锄【锄多则无秕也】先治而别埋【先治塲净不杂窖埋又胜噐盛】还以所治穰草蔽窖【徐光启云窖埋为佳者土中恒受生气故】将种前二十许日开出水淘【浮秕去则无莠】即晒令燥种之汜胜之术曰牵马令就谷堆食数口以马践过为种无虸筹蚄虫也<br />
　　又看地纳粟先种黒地防帯下地即种种然后种髙壤白地其白地候寒食后榆荚盛时纳种以次种大豆油麻等田昏房心中下黍种<br />
　　陈旉农书筛细粪和种子打垄撮放惟疏为妙烧土粪以粪之霜雪不能凋杂以石灰虫不能蚀更能以鳗鲡鱼头骨煮汁浸种尤善<br />
　　又凡种植先看其年气早晩寒暖之宜乃下种即万不失一若气尚有寒当从容熟治苗田以待其暖则无窘迫灭裂之患多见今人才暖便下种忽为寒所折失者十常三四<br />
　　农桑通诀凡下种之法有漫种耧种瓠种区种之别漫种者用斗盛谷种挟左腋间右手料取而撒之随撒随行约行三歩许即再料取务要布种均匀则苗生稀稠得所秦晋之间皆用此法南方惟种大麦则防种其余粟豆麻小麦之类亦用漫种北方多用耧种其法甚备齐民要术云凡种欲牛迟缓行种人令促歩以足蹑陇底欲土实种易生也今人制造砘车随耧种子后循陇碾过使根土相着功力甚速而当瓠种者窍瓠贮种随行随种务使均匀犁随掩过覆土既深虽雨不至挞暑夏最为耐旱且便于撮锄今燕赵间多用之区种之法凡山陵近邑髙危倾坂及丘城上皆可为区田粪种水浇备旱灾也<br />
　　农政全书凡种子皆宜淘去浮者谷浮者秕果浮者油也<br />
　　各种种法<br />
　　水稻<br />
　　汜胜之书种稻区不欲大大则水深浅不适冬至后一百一十日可种稻稻地美用种亩四升<br />
　　四民月令三月可种稉稻美田欲稀薄田欲稠五月可别种及蓝尽夏至后二十日止<br />
　　齐民要术稻三月种者为上时四月上旬为中时中旬为下时地既熟净淘种子【浮者去之秋则生稗】渍经三旬漉出内草篅裛之复经三宿芽生长二分一亩三升掷三日之内令人驱鸟<br />
　　又北土田者纳种如前法既生七八寸防而栽之【既非歳易草稗俱生芟亦不死故须用栽而薅之】<br />
　　陈旉农书才撒种子忽风却急放干水免风浪淘薄聚却谷也忽大雨必稍増水为暴雨漂飐浮起谷根也若晴即浅水从其晒暖也然不可太浅太浅即泥皮干坚不可太深太深即浸没沁心而萎黄矣惟浅深得宜乃善<br />
　　农桑辑要秧田平后必晒干入水澄清方可撒种则种不陷土中易出【落秧宜清易防落散宜浊易生根】<br />
　　农桑通诀作为畦埂耕耙既熟放水匀停掷种子于内苗生五六寸防而秧之今江南皆用此法<br />
　　农书南方水稻有三曰籼曰稉曰稬三者布种同时毎歳收种取其熟好坚栗无秕不杂谷子晒干蔀藏置髙爽处至清明节取出以盆盎别贮浸之三日漉出纳草篅中晴则暖浥以水日三数遇隂寒则浥以温汤候芽白齐透然后下种须先择美田耕治令熟泥沃而水清以既芽之谷漫撒稀稠得所秧生既长小满芒种之间分而莳之旬日髙下皆遍<br />
　　农政全书今人用谷种亩一斗以上密种而少粪难耘而薄收也但插莳早者用种须少插莳迟者用种宜稍多过夏至者用种不得不多亦有小暑后插莳而用种如常则先种麻灯心席草之属田底极肥故也<br />
　　羣芳谱早稻清明节前浸用稻草包裹一斗或二三斗投于池塘水内缸内亦可昼浸夜收不用长流水难得生芽若未出用草酓之浸三四日微见白芽如鍼尖大取出于隂处隂干密撒田内候八九日秧青放水浸之糯稻出芽较迟浸八九日如前微见白芽方可种撒时必清明则苗易坚<br />
　　又插秧芒种前后插之早稻宜上旬防秧时轻手防出就水洗根去泥约八九十根作一束却于犁熟水田内插栽毎四五根为一丛约离六七寸插一丛脚不宜频那舒手插六丛那一遍逐渐插去务要正直<br />
　　天工开物凡播种先以稻包浸数日俟其生芽撒于田中生出寸许其名曰秧秧生三十日即防起分栽若田亩逢旱干水溢不可插秧过期老而长节即栽于亩中生谷数粒结果而已<br />
　　又凡秧田一亩所生秧供移栽二十五亩<br />
　　乂凡稻旬日失水即愁旱干夏种冬收之谷必山间源水不絶之亩其谷种亦耐乆其土脉亦寒不摧苗也湖濵之田待夏潦已过六月方栽者其秧立夏播种撒藏髙亩之上以待时也南方平原田多一歳两栽两获者其再栽秧俗名晩稬非粳类也六月刈初禾耕治老膏田插再生秧其秧清明时已偕早秧撒布早秧一日无水即死此秧歴四五六月任从烈日暵干无忧<br />
　　又凡早稻种秋初收藏当午晒时烈日火气在内入仓闗闭太急则其谷黏暑气【勤农之家偏受此患】明年田有粪肥脉发烧东南风助暖则尽发炎火大壊苗穗若种谷晩凉入廪或冬至数九天收贮雪水氷水一瓮【交春即不騐】清明湿种时毎石以数碗激洒立解暑气<br />
　　又凡稻撒种时或水浮数寸其谷未即沉下骤发狂风堆积一隅谨视风定而后撒则沉匀成秩矣<br />
　　又凡谷种生秧后防雀鸟聚食立标飘扬鹰俑则雀可敺矣<br />
　　旱稻<br />
　　齐民要术旱稻二月半种稻为上时三月为中时四月初及半为下时渍种如法裛令开口耧耩防种之【防种者省耕而生科又胜掷者若歳寒早虑种时晩即不渍种恐芽蕉也】其髙田种者至春黄塲时纳种【不宜湿下】<br />
　　又科大如穊者五六月中霖雨时防而栽之【栽法欲浅令其根须四散则滋茂深而直下者聚而不科其苗长者亦可防去叶端数寸勿伤其心也】入七月不复任栽【七月百草成时晩故也徐光启曰水稻秧长亦用此法南土立秋后十日尚可栽北土不然】农政全书徐献忠曰旱稻种法大率如种麦治地毕豫浸一宿然后打潭下子<br />
　　又旱稻最须水宜用区种畦种两法<br />
　　粱秫<br />
　　齐民要术粱秫欲稀【苗穊穗不成】一亩用子三升半种与植谷同时【晚者全不收也】<br />
　　农桑通诀蜀秫春月种<br />
　　羣芳谱粱种欲成实不枇用腊雪水浸过耐旱避虫时欲仲春得雨为妙小雨欲接湿大雨须俟少干先耙后种春种欲深夏种欲浅早禾晩禾欲兼种防歳有所宜行欲稀谚云稀谷大穗来年好麦<br />
　　黍<br />
　　尚书考灵曜夏火昏中可以种黍<br />
　　汜胜之书黍者暑也种者必待暑先夏至二十日此时有雨强土可种黍一畆三升黍心未生雨灌其心心伤无实黍心初生畏天露令两人对持长索槩去其露日出乃止凡种黍覆土锄治皆如禾法欲疏于禾【贾思勰曰疏黍虽科而米黄又多减及空令穊虽不科而米白且均不减更胜疏者汜氏云欲疏于禾其义未闻】四民月令四月蚕入簇时雨降可种黍禾谓之上时夏至先后各二日可种黍<br />
　　齐民要术凡黍穄田一畆用子四升三月上旬种者为上时四月上旬为中时五月上旬为下时夏种黍穄与植谷同时非夏者大率以椹赤为【谚云椹厘厘种黍时】燥湿候黄塲种讫不曵挞常记十月十一月十二月冻树日种之万不失一【冻树者凝霜封着木条也假令月三日冻树还以月三日种黍他皆仿此十月冻树宜早黍十一月冻树宜中黍十二月冻树宜晩黍若从十月至正月皆冻树者早晩黍悉宜也】<br />
　　稷<br />
　　尚书考灵曜春鸟星昏中可以种稷<br />
　　汜胜之书种无期因地为时三月榆荚时雨膏地彊可种禾<br />
　　齐民要术凡谷田良田一畆用子五升薄田三升此为植谷晩田加种也二月三月种者为稙禾四月五月种者为穉禾二月上旬及麻菩杨生种者为上时三月上句及清明节桃始华为中时四月上旬及枣叶生桑花落为下时歳道宜晩者五六月初亦得凡春种欲深宜曵重挞夏种欲浅宜置自生【春风冷生迟不曵挞则根虚虽生輙死夏气热而生速曵挞遇必坚垎其泽泽多者或亦不须挞必须挞者宜须待白背湿挞令地坚硬故也】凡种谷雨后为佳遇小雨宜接湿种遇大雨待薉生【小雨不接湿无以生禾苗大雨不待白背湿辘则令苗瘦薉若盛者先锄一遍然后纳种乃佳也】春若遇旱秋耕之地得仰垄待雨【春耕者不中也】夏若仰垄非直荡汰不生兼与草薉俱生凡田欲早晩相杂有闰之歳节气近后宜晩田然大率欲早早田倍多于晩【早田净而易治晩田芜薉难出其收多少从歳所宜非闗早晩然早谷皮薄米实而多晩谷皮厚米少而虚也】<br />
　　陈旉农书二月种粟必疏播种子<br />
　　羣芳谱稷三月种<br />
　　麦<br />
　　尚书大传秋昏虚星中可以种麦<br />
　　说文秋种厚埋故谓之麦<br />
　　汜胜之书夏至后七十日可种宿麦早种则虫而有节晩种则穗小而少实当种麦若天旱无雨泽则薄渍麦种以酢浆并蚕矢夜半渍向晨速投之令与白露俱下酢浆令麦耐旱蚕矢令麦忍寒<br />
　　四民月令凡种大小麦得白露节可种薄田秋分种中田后十日种美惟穬早晚无常正月可种春麦尽二月止<br />
　　齐民要术种大小麦先防逐犁防种者佳【再倍省种子而科大逐犁墎之亦得然不如作防耐旱】其山田及刚强之地则耧下之【其种子宜加五省于下田】凡耧种者非直土浅易生然于锋锄亦便穬麦八月中戊社前种者为上时掷者亩用子二升半下戊前为中时用子三升八月末九月初为下时用子三升半或四升小麦八月上戊社前为上时掷者用子一升半中戊前为中时用子二升下戊前为下时用子二升半又种瞿麦法以伏为时良田一亩用子五升薄田三四升<br />
　　又青稗麦毎十亩用种八斗<br />
　　种树书种麦之法撒欲匀<br />
　　陈旉农书八月社前即可种麦麦经两社即倍收而子颗坚实<br />
　　士农必用古农语云社后种麦争回耧社前种麦争回牛言夺时之急如此之甚也<br />
　　务本直言麦种初收时旋打旋扬与蚕沙相和辟虫伤资地力苗又耐旱<br />
　　农桑通诀种植之日有先后则所掷之子有多寡凡种须用耧犁下之又用砘车碾过日种数亩葢成垄易于锄治乂有漫种一法农人左手挟噐盛种右手握而匀掷于地既遍则用耙劳覆之又颇省力此北方种麦之法南方惟用撮种故用种不多然粪而锄之人工既到所收亦厚<br />
　　农桑辑要麦种宜与剉碎翠耳或艾暑日曝干热收藏以瓦噐顺时种之无不生茂<br />
　　农政全书种须简成实者棉子油拌过则无虫而耐旱宜有雨谚云麦怕胎里旱又云无灰不种麦以灰粪拌种妙种小麦须拣去雀麦草子簸去秕粒在九十月种种法与大麦同若太迟恐寒鸦食之则稀出少收又小麦早种毎亩种七升晩种九升大麦早种种一斗晩种一斗二升麦沟口种之蚕豆豆亦忌水畏寒腊月宜用灰粪葢之<br />
　　天工开物凡北方厥土坟垆易解释者种麦之法耕具差异耕即兼种其服牛起土者耒不用耕并列两鐡于横木之上其具方语曰镪镪中间盛一小斗贮麦种于内其斗底空梅花眼牛行揺动种子即从眼中撒下欲宻而多则鞭牛疾走子撒必多欲稀而少则缓其牛撒种即少既撒种后用驴驾两小石团压土埋麦凡麦种压方生南方不与北同者多耕多耙之后然后以灰拌种手指拈而种之种过之后随以脚跟压土使以代北方驴石也<br />
　　豆<br />
　　汜胜之书大豆保歳易为宜古之所以备防年也谨计家口之数种大豆率人五亩此田之本也三月榆荚有雨髙田可种土和无块亩五斗土不和则益之种大豆夏至后二十日尚可种戴甲而生不用深耕大豆须匀而稀豆花憎见日见日则黄烂而根焦也小豆不保歳难得椹黒时注雨种亩一升<br />
　　四民月令二月昏参夕杏花盛桑椹赤可种大豆谓之上时四月时雨降可种大小豆美田欲稀薄田欲稠齐民要术春大豆次植谷之后二月中旬为上时一亩用子八升三月上旬为中时用子一斗四月上旬为下时用子一斗二升歳宜晩者五六月亦得然稍晩稍加种子必须耧下种欲深故豆性强苗深则及泽<br />
　　又小豆夏至后十日种者为上时一亩用子八升初伏断手为中时一亩用子一斗中伏断手为下时一亩用一斗二升中伏以后则晩矣谚曰立秋叶如荷钱犹能得豆者指谓宜晩之歳耳不可为常矣耧下以为良漫掷次之摘种为下<br />
　　陈旉农书四月种豆<br />
　　农政全书种大豆锄成行垄舂穴下种早者二月种四月可食名曰梅豆豆皆三四月种地不宜肥有草则削去种黒豆三四月间种<br />
　　天工开物大豆有黒黄两色下种不出清明前后江南又有髙脚黄刈早稻方再种江西吉郡种法甚妙其刈稻田竟不耕恳每禾藁头中拈豆三四粒以指扱之其藁凝露水以滋豆豆充发复浸烂藁根以滋其已生之苗后遇无雨亢干则汲水一升以灌之后再耨之收获甚多<br />

                    <br>
                        　　又菉豆必小暑方种未及小暑而种则其苗蔓延数尺结荚甚稀若过期至于处暑则随时开花结荚颗粒亦少<br />
　　乂蚕豆八月下种豌豆十月下种<br />
　　脂麻<br />
　　四民月令胡麻二月三月四月五月时雨降可种之齐民要术胡麻二三月为上时四月上旬为中时五月上旬为下时【月半前种者实多而成月半后种者子少而多稗也】种欲截雨脚【若不缘湿不生】一亩用子二升漫种者先以耧耩然后撒子耧耩者炒沙令燥中和半之【不和沙下不均垄种若荒得用锋耩】<br />
　　荞麦<br />
　　齐民要术凡种荞麦立秋前后皆十日内种之<br />
　　农政全书荞麦立秋前后漫撒种即以灰粪葢之稠宻则结实多稀则结实少若种迟恐花经霜不结子天工开物凡荞麦南方必刈稻北方必刈菽稷而后种<br />
<br />
<br />
<br />
<br />
<br />
<子部,农家类,钦定授时通考,卷三十四><br />
　　説见种具<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　説见种具<br />
<br />
<br />
<br />
<br />
<br />
<br />
<br />
　　播种具各图説<br />
　　种簟<br />
　　耧车<br />
　　瓠种<br />
　　砘车<br />
　　挞<br />
　　辊轴<br />
　　秧弹<br />
　　秧马<br />
　　橇<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　种箪图说<br />
　　种箪盛种竹器也其量可容数斗形如圆瓮上有口农家用贮谷种庋之风处不致郁浥齐民要术云藏稻必用箪盖稻乃水谷宜风燥之种时就浸水内又其便也徐光启云草篅判竹圜以盛谷<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耧车图说<br />
　　耧车下种器也一云耧犁其金似镵而小魏志畧曰皇甫隆教民作耧犁省力过半得谷加五夫耧中土皆用之他方或未经见恐难成造其制两柄上弯髙可三尺两足中虚阔合一垄横桄四匝中置耧斗其所盛种粒各下通足窍仍旁挟两辕可容一牛用一人牵旁一人执耧且行且摇种乃自下此耧种之体用近有剏制下粪耧种耧斗后另置筛过细粪或拌蚕沙耩时随种而下覆于种上尤便又名曰种莳曰耩子曰耧犁用则一也<br />
<br />
<br />
<br />
<br />
<br />
<br />
<子部,农家类,钦定授时通考,卷三十四><br />
　　瓠种图说<br />
　　瓠种窍瓠贮种量可斗许乃穿瓠两头以木箄贯之后用手执为柄前用作嘴泻种于耕垄畔随耕随泻务使均匀又犁随掩过遂成沟垄覆土既深暑夏最为耐旱且便于撮锄苗亦鬯茂燕赵及辽以东多有之齐民要术曰两耧重耩窍瓠下之以批契维腰曵之此旧制以今较之颇拙于用故从今法寡力之家比耕耙耧砘易为功也<br />
<br />
<br />
<br />
<br />
<br />
<br />
<br />
<br />
　　砘车图说<br />
　　砘车砘石碢也以木轴架碢为轮故名砘车两碢用一牛四碢两牛力也凿石为圆径可尺许窍其中以受机括畜力挽之随耧种所过防垄碾之使种土相着易为生发然亦防上脉干湿何如用有迟速也古农法云耧种后用挞则垄满土实又有种人足蹑垄底各是一法今砘车碾沟垄特速此后人所创尤简当也<br />
<br />
<br />
<br />
<br />
<br />
<br />
<br />
<br />
<br />
　　挞图说<br />
　　挞打田篲也用科木缚如扫篲复加匾濶上以土物压之亦要轻重随宜以打地长三四尺广二尺余古农法耧种既过后用此挞使垄满土实苗易生也农桑通诀云又用曳打塲圃极为平实<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　辊轴图说<br />
　　辊轴碾草木轴也其轴木径可三四寸长约四五尺两端俱作转簨挽索用牛拽之江淮之间漫种稻田草禾并出用此辊轴使草禾俱入泥内再宿之后禾乃复出草则不起又尝见一方稻田不见插秧惟务撒种却于轴间交穿板木谓之鴈翅状如礰礋而小以打水土成泥就碾草禾江南地下易于得泥故用辊轴若夫北方涂田颇少放水之后欲得成泥故用鴈翅辊打此各随地之所宜用也<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷三十四><br />
　　秧弹图说<br />
　　秧弹【平声】秧垄以篾为弹弹犹也世呼船牵【去声】曰弹字义俱同盖江乡柜田内平而广农人莳秧漫无准则故制此长篾掣于田之两际其直如循此布秧了无欹斜犹梓匠之防墨也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　秧马图说<br />
　　秧马苏轼诗序云予昔游武昌见农夫皆骑秧马以榆枣为腹欲其滑以楸梧为背欲其轻腹如小舟昂其首尾背如覆瓦以便两脾雀跃于泥中击束藳其首以缚秧日行千畦较之伛偻而作者劳佚相絶矣史记禹乗四载泥行乘橇解者曰橇形如箕摘行泥上岂秧马之类乎<br />
<br />
<br />
<br />
<br />
<br />
<br />
<br />
<br />
<br />
　　橇图说<br />
　　橇泥行具也史记禹乘四载泥行乘橇孟康曰橇形如箕摘行泥上尝闻向时河水退滩淤地农人欲就泥裂漫撒麦种奈泥深恐没故制木板为履前头及两边皆起如箕中缀毛绳前后繋足底板既濶则举歩不陷今海陵人以行及刈过苇泊中皆用之<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十四<br />
　　钦定四库全书<br />
　　钦定授时通考卷三十五<br />
　　功作<br />
　　淤隂<br />
　　周礼地官草人掌土化之法以物地相其宜而为之种凡粪种骍刚用牛赤缇用羊坟壤用麋渇泽用鹿咸泻用貆勃壤用狐埴垆用豕彊防用蕡轻爂用犬<br />
　　注凡所以粪种者皆谓煮取汁也赤缇縓色也泻卤也貆貒也勃壤粉解也埴垆黏疏者或曰土之黏而黒者彊防彊坚者轻爂轻脆者杜子春谓骍谓地色赤而土刚彊也郑司农云用牛以牛骨汁渍其种也疏土化之法用骨灰渍种蕡则以麻子捣之以濆种也所用之汁不同因以助其种之生气以变易地气则薄可使厚过可使和而稼之所获必倍常诗云诞后稷之穑有相之道是也<br />
　　礼记月令季夏之月烧矱行水利以杀草如以热汤可以粪田畴可以美土疆<br />
　　疏粪壅苗之根也蔡云谷田曰田麻田曰畴言烂草可以粪田使肥也可以美土疆者谓彊防磊磈难耕之地此月亦可止水渍之乃壅粪使田美也<br />
　　汜胜之书伊尹作为区田敎民粪种负水浇稼区田以粪气为美非必须良田也<br />
　　乂剉马骨牛羊猪麋鹿骨一斗以雪水三斗煮之三沸取汁以清附子率汁一斗附子五枚渍之五日去附子捣麋鹿羊矢分等置汁中熟挠和之晏温又溲曝如法汁干乃止若无骨煮缲蛹汁和溲以区种之大旱浇之其收至亩百石以上<br />
　　齐民要术凡田地中有良有薄者即须加粪粪之其踏粪之法凡人家秋收后治粮塲上所有穰谷等并须收贮一处每日布牛脚下三寸厚毎平旦收聚堆积之还依前布之经宿即堆聚计经冬一具牛踏成三十车粪至十二月正月之间即载粪粪地计小亩亩别用五车计粪得六畆匀摊耕葢<br />
　　陈旉农书土壤气脉其类不一肥沃硗埆美恶不同治之各有宜也且黒壤之地信美矣然肥沃之过或苗茂而实不坚当取生新之土以解利之即疏爽得宜也硗埆之土信瘠恶矣然粪壤滋培即其苗茂盛而实坚栗也虽土壤异宜顾治之何如耳治之得宜皆可成就谚谓粪药言用粪犹用药也<br />
　　又凡农居之侧必置粪屋低为檐楹以避风雨飘浸且粪露星月亦不肥矣粪屋之中凿为深池甃以砖甓勿使渗漏凡扫除之土烧然之灰簸之糠粃断藁落叶积而焚之沃以粪汁积之既久不觉其多凡欲播种筛去瓦石取其细者和匀种子疎把撮之待其苗长又撒以壅之何患収成不倍厚也哉或谓土敝则草木不长气衰则生物不遂凡田土种三五年其力已乏斯说殆不然若能时加新沃之土壤以粪治之则精熟肥美其力常新壮矣何衰何敝之有<br />
　　又治田于秋冬之间深耕俾霜雪冻沍土壤苏碎又积腐藁败叶刬矱枯朽根荄遍铺烧治即土暖且爽于始春以粪拥之若用麻枯尤善但麻枯难使须细杵碎和火粪窖罨如作麯様其发热生防毛即摊开中间热者置四旁收敛四旁冷者置中间又堆窖罨如此三四次直待不发热乃可用不然即烧杀物矣切勿用大粪以其瓮腐芽蘖又损人手脚成疮痍难疗唯火粪与燖猪毛及窖烂粗谷殻最佳亦必渥漉田精熟了乃用糠粪踏入泥中荡平田面乃可撒谷若不得已而用大粪必先以火粪乆窖罨乃可用多见人用小便生浇灌立见损坏<br />
　　农桑通诀田有厚薄土有肥硗耕农之事粪壤为急粪壤者所以变薄田为良田化硗土为肥土也古者分田之制上地皆百亩岁一耕之中地家二百亩间岁耕其半下地家三百亩耕百亩三岁一周葢以中下之地瘠薄硗确茍不息其地力则禾稼不蕃后世井田之法变强弱多寡不均所有之田歳歳种之土敝气衰生物不遂为农者必储粪朽以粪之则地力常新壮而收获不减<br />
　　又草粪者于草木盛茂时芟倒就地就地内掩罨腐烂也农夫不知乃以其耘除之草弃置他处殊不知和泥渥漉深埋禾苗根下沤罨既乆则草腐而土肥美也江南三月草长则刈以踏稻田歳歳如此地力常盛又火粪积土同草木堆叠烧之土熟冷定用碌轴碾细用之江南水地多冷故用火粪种麦种蔬尤佳<br />
　　乂泥粪于沟港内乘以竹夹取青泥栨拨防上凝定栽成块子担去同大粪和用比常粪得力甚多<br />
　　又凡退下一切禽兽毛羽亲肌之物最为肥泽积之为粪胜于草木<br />
　　又下田水冷亦有用石灰为粪治则土暖而苗易发又粪田之法得其中则可若骤用生粪及布粪用多粪力峻热即烧杀物反为害矣大粪力壮南方治田之家常于田头置砖槛窖熟而后用之其田甚美北方农家亦宜效此利可十倍<br />
　　又为圃之家于厨栈下深濶凿一池细甃使不渗泄毎舂米则聚砻簸谷殻及腐草败叶沤渍其中以收涤器肥水与渗漉泔淀沤久自然腐烂一歳三四次出以粪苎因以肥桑愈久愈茂而无荒废枯催之患矣<br />
　　又凡农圃之家欲要计置粪壤须用一人一牛或驴驾双轮小车一辆诸处搬运积粪月日既久积少成多施之种艺稼穑倍收桑果愈茂歳有増羡此肥稼之计也夫扫除之隈腐朽之物人视之而轻忽田得之为膏润惟务本者知之所谓惜粪如惜金也故能变恶为美种少收多谚云粪田胜如买田信斯言也凡区之间善于稼者相其各各地里所宜而用之庻得乎土化之法沃壤之效俾擅上农矣<br />
　　农政全书田附郭多肥饶以粪多故村落中民居稠宻处亦然凡通水处多肥饶以粪壅便故<br />
　　又苗粪蚕豆大麦皆好草粪如翘荛陵苕江南皆特种以壅田非野草也苜蓿亦可壅稻毛羽和燖汤积之久则溃腐如欲速溃置韮菜一握其中明日烂尽矣下田水不得冷惟山田泉水未经日色则冷闽广用骨及蚌蛤灰粪田亦因山田水冷也<br />
　　又肥积苔华是粪壤法也濵湖人漉取苔华以当粪壅亦甚肥不可不知<br />
　　又胡麻油查可粪田<br />
　　劝农书制粪有多术有踏粪法有窖粪法有蒸粪法有酿粪法有煨粪法有煮粪法而煮粪为上南方农家凡养牛羊豕属毎日出灰于栏中使之践踏有烂草腐柴皆拾而投之足下粪多而栏满则出而叠成堆矣比方猪羊皆散放弃粪不收殊为可惜然所有穰等并须收贮一处毎日布牛羊足下三寸厚经宿牛以躁践便溺成粪平旦收聚除置院内堆积之毎日如前法得粪亦多窖粪者南方皆积粪于窖爱惜如金北方惟不收粪故街道不净地气多秽井水多咸使人清气日微而浊气日盛须当照江南之例各家皆置粪厠滥则出而窖之家中不能立窖者田首亦可置窖拾乱砖砌之藏粪于中窖熟而后用甚美蒸粪者农居空间之地宜诛茅为粪屋檐务低使蔽风雨凡扫除之土或烧燃之灰簸之糠粃断藁落叶皆积其中随即拴葢使气蒸薫糜烂冬月地下气暖则为深潭夏月不必也酿粪者于厨栈下深凿一池细砌使不渗漏毎舂米则聚砻簸谷殻及腐草败叶沤渍其中以收涤器肥水沤久自然腐烂煨粪者干粪积成堆以草火煨之煮粪者郑司农云用牛粪即用牛骨浸而煮之其说具区田中粪既经煮皆成清汁树虽将枯灌之立活此至佳之粪也用粪时亦有不同用之于未种之先谓之垫底用之于既种之后谓之接力垫底之粪在土下根得之而愈深接力之粪在土上根见之而反上故善稼者皆于耕时下粪种后不复下也大都用粪者要使化土不徒滋苗化土则用粪于先而使瘠者以肥滋苗则用粪于后徒使苗枝畅茂而实不繁故粪田最宜斟酌得宜为善若骤用生粪及布粪过多粪力峻热即杀物反为害矣故农家有粪药之喻谓用粪如用药寒温通塞不可悮也<br />
　　各种淤防法<br />
　　稻<br />
　　农桑辑要壅稻田或河泥或麻豆饼或灰粪各随其地土之宜【麻豆饼亩十斤和灰粪棉饼亩三百斤挿禾前一日将棉饼化开匀摊田内耖或草】羣芳谱稻田须青草或粪壤灰土厚铺于内酓烂打平方可撒种<br />
　　又摥稻后将灰粪或麻豆饼屑撒田内<br />
　　农桑通诀谷殻朽腐最宜秧田<br />
　　农书南方稻田有种肥田麦者不冀麦实当春麦青青之时耕杀田中蒸罨土性秋收稻谷必加倍也<br />
　　又旱稻以灰粪葢之或稻草灰和水浇之毎锄草一次浇粪水一次至于三即秀矣<br />
　　黍稷<br />
　　齐民要术美田之法绿豆为上小豆胡麻次之悉皆五六月防种七八月犁掩杀之为春谷田其美与蚕矢熟粪同<br />
　　又粪种黍地耕熟葢下糠<br />
　　农桑通诀苗粪江淮迤北用为常法<br />
　　麦<br />
　　齐民要术冬雨雪止以物辄蔺麦上掩其土勿令从风飞去后雪复如此则麦耐旱多实<br />
　　农政全书麦宜有雨谚云要吃面泥裹纒春雨更宜农书凡麦田既种以后粪无可施为计在先也陜洛间忧虫食者或以砒霜拌种子南方所用惟炊烬也<br />
　　荞麦<br />
　　汜胜之书荞麦立秋前后漫撒种即以灰粪葢之<br />
　　淤防具图说<br />
　　农舟<br />
　　划船<br />
　　野航<br />
　　大车<br />
　　下泽车<br />
　　推车<br />
　　锨<br />
　　杷<br />
　　竹杷<br />
　　朳<br />
　　畚<br />
　　箕<br />
　　帚<br />
　　瓢柸<br />
<br />
<br />
<br />
<子部,农家类,钦定授时通考,卷三十五><br />
　　农舟图说<br />
　　农家之舟质朴浑坚任载刍粮异于渔钓者流也当收粪时即以此舟遍歴城市虚徃实归尤上农所亟<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　划图说<br />
　　划集韵划谓拨进也其制短小轻便易于拨进别名秧塌尝见淮上濒水及湾泊田土待冬春水涸耕过至夏初遇有浅涨所漫乃划此就载宿浥稻种徧撒田间水内水稍退种苗即出可收早稻乂江南春夏之间用此箝贮泥粪及积载秧束以徃所佃之地若际水则以锹棹拨至或隔陆地则引防掣去泥中草上尤为顺快水陆互用便于农事<br />
<br />
<br />
<br />
<br />
<br />
<br />
<br />
<br />
　　野航图说<br />
　　野航田家小渡舟也或谓之舴艋村野之间水陆相间所在桥梁岂能毕备造此以便徃来制颇朴陋广才寻文凡所任载不烦人驾但于渡水两旁维以竹草之索各倍其长过者掣索那抵彼岸或略具篙楫田农便之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　大车图说<br />
　　大车考工记曰大车牝服二柯郑谓平地任载之车诗无将大车论语大车无輗皆是也凡造车之制先以脚圆径之髙为祖然后可视梯槛长广得所制虽不等道路皆同轨也中原陆地任重适逺惟恃此车粪壤皆可载<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
　　下泽车图说<br />
　　下泽车田间任载车也古谓之箱诗曰乃求万斯箱又皖彼牵牛不以服箱箱即此车也周礼车人行泽者反防又行泽者欲短毂则利转今俗谓之板毂车其轮用厚阔板木相嵌斵成圆様就留短毂无有辐也泥淖中易干行转了不沾塞即周礼行泽车也盖如车制而略但独辕着地如犁托之状上有望撅以擐牛挽槃索上下坡坂絶无轩轾之患<br />
<br />
<br />
<br />
<br />
<br />
<br />
<br />
<br />
　　推车图说<br />
　　推车之制独轮居中夹以两辕而箱无板或盛四桶以载水或盛二篓以载粪或络以绳亦载行李一人以系络于肩而推之鸣銮逐曲殊有歩伐<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　锨图说<br />
　　锨臿属但其首方濶柄无短拐此与鍫臿异也煆铁为首谓之铁锨最宜土切剡木为首谓之木锨可防谷物取灰取泥用之尤便方言铁者名跳锨木者名锨部<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　铁刃锨竹扬锨图说<br />
　　铁刃锨裁割田间堘埂用之以泥粪者泥将干划为方块分布于田尤需此噐以竹为之者谓之竹扬锨与飏篮少异扬去糠粃仍敛而积之惟竹锨轻且便也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　杷图说<br />
　　杷镂鏉器也方言云宋魏间谓之渠拏或谓之渠疏直柄横首柄长四尺首阔一尺五寸列凿方窍以齿为节夫畦畛之间锼剔块壤疏去瓦砾场圃之上搂聚麦禾拥积稭穗此益农之功也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　竹杷图说<br />
　　竹杷场圃樵野间用之爬以防藁叶以疏粪壤有爬罗剔抉之功或执以拾粪其制稍密<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　朳图说<br />
　　朳无齿杷也所以平土壤聚谷物说文云无齿为朳禾谱字作戞周生烈曰夫忠蹇朝之杷朳正人国之埽篲秉杷执篲除凶扫秽国之福主之利也杷朳之为器也见于书传至今不替其用为不负纪录矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　畚图说<br />
　　畚土笼也左传乐喜陈畚梮注云畚篑笼集韵作畚晋书王猛少贫贱尝鬻畚为事说文云畚属又蒲器也所以盛种杜林以为竹筥扬雄以为蒲器然南方以蒲竹北方用荆桞或负土或盛物通用器也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　箕图说<br />
　　箕有舌粪箕无舌曲礼注曰箕去弃物谓收粪也南方以竹为之或以木或以油皮纸直可盛水不漏北方多屈荆条为之记曰良弓之子必学为箕有以也夫<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　帚图说<br />
　　帚今作箒又谓之篲集韵云少康作箕箒其用有二一则编竹为之洁除室内制则扁短谓之条帚一则束篠为之拥扫庭院制则丛长谓之扫帚又有种生扫帚一科可作一帚谓之独扫农家尤宜种之以备场圃间用也<br />
<br />
<br />
<br />
<br />
<br />
<br />
<br />
<br />
<br />
<br />
　　瓢杯图说<br />
　　瓢杯剖瓢为之制为樽语称瓢饮是也柸以挹水农家便之其损者以倾肥水亦积粪所必需也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十五<br />
<子部,农家类,钦定授时通考><br />
　　钦定四库全书<br />
　　钦定授时通考卷三十六<br />
　　功作<br />
　　耘耔<br />
　　诗小雅或耘或耔黍稷薿薿<br />
　　传耘除草也耔附根也疏食货志云苗叶以上稍耨垅草因壝其土以附苗根比成垅尽而根深能风与旱故薿薿而盛也<br />
　　左传农夫之务去草芟夷蕴崇之絶其本根勿使能殖则善者伸矣<br />
　　又是穮是蓘必有丰年<br />
　　管子爲国者使民寒耕而热耘<br />
　　荀子耘耨失薉<br />
　　吕氏春秋茎生于地者五分之以地茎生有行故遫长弱不相害故遫大衡行必得纵行必术正其行通其风夬心中央帅爲冷风苗其弱也欲孤长也欲相与居其熟也欲相扶是故三以为族乃多粟<br />
　　又凡禾之患不俱生而俱死是故先生者美米后生者为粃是故其耨也长其兄而去其弟树肥无使扶疎树墝不欲专生而族居肥而扶疎则多粃【根扇迫也】墝而专居则多死【不能自荫润其根故多枯死】不知稼者其耨也去其兄而养其弟不收其粟而收其粃上下不安则禾多死<br />
　　汉书高五王传刘章曰深耕穊种立苗欲防非其种者锄而去之<br />
　　盐铁论农夫不畜无用之苗无用之苗苗之害也锄一害而众苗成<br />
　　齐民要术锄耨以时谚云锄头三寸泽古人云耕锄不以水旱息功必获丰年之收<br />
　　又凡五谷惟小锄为良【小锄者非直省功谷亦倍胜大锄者草根繁茂用功多而收益少】良田率一尺留一科【谚云廻车倒马掷衣不下皆十石收言大稀大穊之收皆均平也】薄地防垅嗫之【不耕故】苗出陇则深锄锄不厌数周而复始勿以无草而暂停【锄者非止除草乃地熟而谷多糠薄米息锄得十遍便得八米也】春锄起地夏为锄草故春锄不用触湿六月已后虽湿亦无嫌【春苗既浅阴未覆地湿锄则地坚夏苗阴厚地不见日故虽湿亦无害也】<br />
　　陈旉农书耘除之草和泥渥漉深埋禾苗根下沤罨既久则草腐烂而泥土肥美嘉谷蕃茂矣<br />
　　纂文养苗之道锄不如耨耨不如铲<br />
　　农桑通诀稂莠不除则禾稼不茂种苗者不可无锄芸之功也说文云锄助也以助苗也凡谷须锄乃可滋茂第一次撮苗曰镞第二次平垅曰布第三次培根曰拥第四次添功曰复一次不至则稂莠之害秕稗之杂入之矣谚云谷锄八遍饿杀狗为无糠也其谷亩得十石斗得八米此锄多之效也其所用之器自撮苗后可用以代耰者名曰耧锄其功过锄功数倍所办之田日不啻二十亩或用劐子其制颇同如耧锄过苗间有小豁眼不到处及陇间草薉未除者亦须用锄理拨一遍为佳别有一器曰铲营州以东用之又异于此<br />
　　又凡耘苗之法亦有可锄不可锄者旱耕块拨苗薉同孔出不可锄治此耕者之失难责锄也<br />
　　又大抵耘治水田须用芸荆扬厥土涂泥农家皆用此法又有足耘为木杖如拐子两手倚之以用力以趾塌拨泥上草薉拥之苗根之下则泥沃而苗兴其功与芸大类亦各从其便也【徐光啓曰不如手芸之细】今创有一器曰芸荡以代手足工过数倍宜普效之【徐光啓曰芸荡是二事俱不可已】又锄后复有薅拔之法稂莠荑稗杂其稼出锄后茎叶渐长便可分别非薅不可【徐光啓曰薅即芸也】故有薅鼓薅马之说北方村落之间多结为锄社十家为率先锄一家之田本家供其饮食其余次之旬日之间各家田皆锄治自相率领乐事趋功无有偷惰间有患病之家共力助之故田无荒秽嵗皆丰熟秋成之后豚蹄盂酒递相犒劳名为锄社甚可效也今采摭南北耘耨之法备载于篇庶善稼者相其土宜择而用之以尽锄治之功也<br />
　　各种耘耔法<br />
　　稻<br />
　　淮南子蓠先稻熟而农夫薅之者不以小利害大获也注蓠水稗<br />
　　齐民要术水稻苗长七八寸陈草复起以镰浸水芟之草悉脓死稻苗渐长复须薅<br />
　　又旱稻苗长三寸耙劳而锄之锄惟欲速【稻苗性弱不能扇草故宜速锄之】苗高尺许则锋大雨无所作宜冒雨薅之<br />
　　陈旉农书耘田之法必先审度形势自下及上旋干旋耘先于最上处收滀水勿令水走然后自下旋放令干而旋耘不问草之有无必先以手排摝务令稻根之傍液液然而后已次第从下放上耘之即无卤莾灭裂之病草死土肥水不走失今见农者不先自上滀水顿然放令干了及工夫不逮泥干坚难耘摝则必率略水已走失不幸无雨遂致旱枯无所措手如是失者十常八九<br />
　　农桑通诀苗高七八寸则耘之苗既长茂复事薅拔以去稂莠<br />
　　羣芳谱稻初发时用摥耙于稞行中摥去稗草易耘搜松稻根则易旺摥后用水耘去草尽净<br />
　　黍<br />
　　齐民要术凡黍穄田锄三遍乃止锋而不耩【苗晩耩即多折也】又候黍粟苗未与陇齐即锄一遍黍经五日更报锄第二遍候未蚕老毕报锄第三遍如无力则止如有余力秀后更锄第四遍<br />
　　稷<br />
　　齐民要术苗生如马耳则镟锄【谚曰欲得粟马耳镟】稀豁之处锄而补之苗高一尺锋之耩者非不壅本苗深谷草益实然令地坚硬乏泽锄得五遍不须耩<br />
　　又谷第一遍科定毎科只留两茎更不得留多毎科相去一尺两陇头空务欲深细第一遍锄未可全深第二遍惟深是求第三遍较浅于第二遍第四遍较浅【谷科大则根浮故也】<br />
　　农桑通诀耘苗之法第一次曰撮苗第二次曰布第三次曰拥第四次曰复【俗曰添功】一功不至则稂莠之害秕糠之杂入之矣撮苗后用一驴带笼觜挽耧锄初一人牵之惯熟不用止一人轻扶入土二三寸其深痛过锄力三倍所办之田日不啻二十亩今燕赵用之名劐子<br />
　　麦<br />
　　汜胜之书麦生黄色伤于太稠稠者锄而稀之秋锄以棘柴耧之以壅麦根故谚曰子欲富黄金覆谓秋锄麦曵柴壅麦根也至春冻解棘柴曵之突絶其干黄须麦生复锄之到榆荚时注雨止候土白背复锄如此则收必倍<br />
　　齐民要术种麦正月二月劳而锄之三月四月锋而更锄锄麦倍收皮薄面多而锋劳各得再遍为良也农桑通诀麦苗既秀不须再锄<br />
　　农桑撮要防雾伤麦但有沙雾将檾麻散拴长绳上侵晨令两人对持其绳于麦上牵拽抹去沙雾则不伤麦天工开物凡麦耕种之后勤议耨锄凡耨草用濶面大镈麦苗生后耨不厌勤有三遍四遍者余草生机尽诛锄下则竟亩菁华尽聚嘉实矣功勤易耨南与北同也<br />
　　豆<br />
　　汜胜之书大豆生五六叶锄之小豆生布叶锄之生五六叶又锄之大豆小豆不可尽治也古所不尽治者豆生布叶豆有膏尽治之则伤膏伤则不成而民尽治故其收耗折也<br />
　　齐民要术大豆锋耩各一锄不过再小豆锋而不耩锄不过再<br />
　　陈旉农书种豆耘锄如麻<br />
　　农桑通诀大豆当及时锄治上土使之叶蔽其根庶不畏草<br />
　　羣芳谱豆才出便锄草净为佳<br />
　　种树书种诸豆不及时去草必为草所蠧耗结实不多谚云豆耘花豆虽开花亦可耘也<br />
　　脂麻<br />
　　汜胜之书胡麻生布叶锄之<br />
　　齐民要术油麻锄两遍止亦不厌旱锄<br />
　　又胡麻锄不过三遍<br />
　　陈旉农书油麻才甲拆即耘锄令苗稀疎一月凡三耘锄则茂胜<br />
　　天工开物种胡麻或治畦圃或垄田亩耨草之功惟锄是视<br />
　　种树书种麻若不及时去草必为草所蠧耗虽结实亦不多谚云麻耘地言麻须初生时耘也<br />
　　耘耔具各图説<br />
　　钱镈<br />
　　耨<br />
　　櫌鉏<br />
　　铲<br />
　　耧锄<br />
　　劐<br />
　　镫锄<br />
　　耘爪<br />
　　耘杷<br />
　　耘荡<br />
　　薅马<br />
　　蓑笠<br />
　　臂篝<br />
　　覆殻<br />
　　屝<br />
　　薅鼓<br />
<br />
<br />
<br />
<br />
<br />
<br />
<子部,农家类,钦定授时通考,卷三十六><br />
　　钱镈图说<br />
　　钱诗注铫也唐韵作器也非鍫属也兹度其制似鍫非鍫殆与铲同铲柄长二尺刃广二寸以刬地除草体用即与钱同<br />
　　镈耨别名也诗曰其镈斯赵尔雅疏云镈耨一器或云鉏或云锄属考工记粤独无镈何也粤之无镈非无镈也夫人而能为镈也<br />
<br />
<br />
<br />
<br />
<br />
<br />
<br />
<br />
<br />
　　耨图说<br />
　　耨除草器吕氏春秋曰耨柄尺其耨六寸高诱注云耨芸苗也六寸所以入苗间广雅又云定谓之耨古农法云苗生叶以上稍耨垄草因隤其土以附苗根此耨之功也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　櫌鉏图说<br />
　　櫌鉏耰为鉏柄也说文锄立薅也其刃如半月比禾垄稍狭上有短銎以受锄钩钩如鹅项下带深袴以受木柄钩长二尺五寸柄亦如之北方陆田举皆用此江淮间虽有陆田习俗水种但用直项锄头刃虽锄也其用如斸是名镢锄故陆田多不丰收今表此櫌锄之效并其制度庶南北通用<br />
<br />
<br />
<br />
<br />
<br />
<br />
<br />
<br />
<br />
　　铲图说<br />
　　铲广雅曰防铲柄长二尺刃广二寸以刬地除草此古之铲也今铲与古制不同柄长数尺首广四寸计两手持之但用前进撺之刬去笼草就覆其根特号敏捷今营州之东燕冀以北农家种沟田者皆用之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耧锄图说<br />
　　耧锄种莳直说云此器出自海壖号曰耧锄耧制颇同独无耧斗但用耧锄铁柄中穿耧之横桄下仰锄刃形如杏叶撮苗后用一驴挽之过锄力三倍燕赵名曰劐子制又小异劐子第一遍即成沟子谷根未成不耐旱耧锄刃在土中故不成沟子第二遍加擗土木雁翅方成沟子其分土壅谷根擗土用木厚三寸濶三寸长八寸取成三角様前为尖中作一窍长一寸濶半寸穿于铁锄柄压锄刃上耧锄有不到处用锄理拨一遍即为全功也<br />
<br />
<br />
<br />
<br />
<br />
<br />
<子部,农家类,钦定授时通考,卷三十六><br />
　　劐图说<br />
　　劐燕赵之间用之如镵而小中有高脊长四寸许濶三寸揷于耧足背上两窍以绳控于耧之下桄其金入地三寸许<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　镫锄图说<br />
　　镫锄刬草具也形如马镫其踏铁两旁作刃甚利上有圆銎以受直柄用之刬草故名镫锄柄长四尺比常鉏无刃角不致动伤苗稼根茎或遇少旱或熇苗之后垅土稍干荒薉复生非耘耙耘爪所能去者故用此刬除特为健利此创物者随地所宜偶假其形而取便于用也尝见江东农家用之<br />
<br />
<br />
<br />
<br />
<br />
<br />
<br />
<br />
<br />
　　耘爪图说<br />
　　耘爪耘水田器也用竹管随手指大小截之长可逾寸削去一边状如爪甲或好坚利者以铁为之穿于指上用耘田以代指甲犹鸟之用爪也陆龟防云耘者去莠举手务疾而畏晩鸟之啄食务疾而畏夺法其疾畏故曰鸟耘尝观农人在田伛偻伸缩以手爪耘其草泥无异鸟足之爬抉岂非鸟耘者耶<br />
<br />
<br />
<br />
<br />
<br />
<br />
<br />
<br />
<br />
　　耘杷图说<br />
　　耘杷以木为柄以铁为齿用耘稻禾王褎诗所谓铁作渠疏代爪耘者也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耘荡图说<br />
　　耘荡江浙之间新制之形如木屐而实长尺余阔约三寸底列短钉二十余枚簨其上以贯竹柄柄长五尺余耘田之际农人执之推荡禾垄间草泥使之溷溺则田可精熟既胜耙锄又代手足【水田有手耘足耘】所耘田数日复兼倍<br />
<br />
<br />
<br />
<br />
<br />
<br />
<br />
<br />
<br />
<br />
　　薅马图说<br />
　　薅马薅禾所乘竹马也似篮而长如鞍而狭两端攀以竹系农人薅禾之际寘于跨间敛裳于内而上控于腰畔乘之两股既寛义行陇上不碍苗行故得专意摘剔稂莠速胜锄耨<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　蓑笠图说<br />
　　蓑雨衣无羊诗云何蓑何笠毛注曰蓑所以备雨笠所以御暑唐韵云蓑草名可为雨衣又名袯襫说文云秦谓之尔雅曰薃侯莎蓑衣以沙草为之故音同莎又名薛六韬农器篇曰蓑薛簦笠今总谓之蓑雨具中最为轻便<br />
　　笠戴具也古以台皮为笠诗所谓台笠缁撮今之为笠编竹作殻裹以箨箬或大或小皆顶隆而口圆可庇雨蔽日以为蓑之配也<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷三十六><br />
　　臂篝图说<br />
　　臂篝状如鱼笱篾竹编之又呼臂笼江淮之间农夫耘苗或刈禾穿臂于内以帣衣袖犹北俗芟刈草禾以皮为袖套皆农家所必用者<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　覆殻图说<br />
　　覆殻一名鹤翅一名背篷篾竹编如龟殻加以箨箬覆于人背绳系肩下耘耨之际以御畏日兼作雨具下有卷口可通风气又分雨溜适当盛暑田夫得此以免曝烈之苦亦一壶千金之比也<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　屝图说<br />
　　屝草履也左传曰共其资粮屝屦说文曰屝草履也孔疏云屝屦俱是在足之物善恶异名耳丧服传曰疏屦者粗蓟之屝也是屝用草为之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薅鼓图说<br />
　　薅鼓曾氏农书序云薅田有鼓自入蜀见之始则集其来既来则节其作既作则防其所以笑语而妨务也其声促烈清壮有缓急抑扬而无律吕朝暮曾不絶响<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十六<br />
　　钦定四库全书<br />
　　钦定授时通考卷三十七<br />
　　功作<br />
　　灌溉<br />
　　周礼地官遂人治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿<br />
　　注遂沟洫浍皆所以通水于川也遂广深各二尺沟倍之洫倍沟浍广二防深二仞以南亩图之遂从沟横洫从浍横九浍而川周其外焉<br />
　　又稻人以潴畜水以防止水以沟荡水以遂均水以列舍水以浍写水<br />
　　注潴者畜流水之陂也防潴旁隄也遂田首受水小沟也列田之畦防也浍田尾去水大沟疏舍为止舍之舍写是去水舍是止水<br />
　　考工记匠人为沟洫一耦之伐广尺深尺谓之甽广二尺深二尺谓之遂广四尺深四尺谓之沟广八尺深八尺谓之洫广二防深二仞谓之浍专达于川<br />
　　注通利田闲之水道达犹至也疏遂注沟沟注洫洫注浍浍注入川<br />
　　凡沟逆地阞谓之不行水属不理孙谓之不行梢沟三十里而广倍<br />
　　注沟谓造沟阞谓脉理属读为注孙顺也不行谓决溢也梢沟谓水潄齧之沟<br />
　　凡行奠水磬折以参伍欲为渊则句于矩<br />
　　注谓行停水沟形当如磬直行三折行五以引水大曲流转则其下成渊<br />
　　凡沟必因水势防必因地势善沟者水潄之善防者水淫之<br />
　　注潄齧也淫谓水淤泥土留着助之为厚<br />
　　凡为防广与崇方其閷参分去一大防外閷<br />
　　注方犹等也閷者薄其上外閷又薄其上厚其下疏三分去一之外又去也<br />
　　凡沟防必一日先深之以为式里为式然后可以傅众力<br />
　　注为沟为防程人功也里读为已<br />
　　汜胜之书稻欲湿湿者缺其塍令水道相直夏至后大热令水道错<br />
　　齐民要术水稻薅讫决去水曝根令坚量时水旱而溉之将熟又去水<br />
　　陈旉农书大抵秧田爱徃来活水怕冷浆死水青苔薄附即不长茂又须随撤种濶狭更重围绕作塍贵濶则约水深浅得宜<br />
　　又所芸之田随于中间及四旁为深大之沟俾水竭泥坼次第灌溉已干燥之泥骤得雨即苏碎不三五日稻苗蔚然殊胜用粪也<br />
　　农桑通诀昔禹决九川距四海濬畎浍距川然后播奏艰食烝民乃粒此禹平水土因井田沟洫以去水也后井田之法大备于周周礼遂人匠人之治夫间有遂十夫有沟百夫有洫千夫有浍万夫有川遂注入沟沟注入洫洫注入浍浍注入川故田亩之水有所归焉此去水之法也若夫古之井田沟洫脉络布于草野旱则灌溉潦则泄去故说者曰沟洫之于田野可决而决则无水溢之害可塞而塞则无旱干之患又荀卿曰修隄防通沟洫之水潦安水藏以时决塞则沟洫岂特通水而已哉<br />
　　又周礼稻人稼下地畜水止水均水舍水写水之制与遂人匠人异后世灌溉之利昉于此秦废井田开阡陌于今数千年遂人匠人所营之迹无复可见惟稻人之法低湿水多之地犹祖述而用之天下农田灌溉之利大抵多古人之遗迹如闗西有郑国白公六辅之渠闗外有严熊龙首渠河内有史起十二渠自淮泗及汴通河自河通渭则有漕渠郎州有右史渠南阳有召信臣钳卢陂庐江有孙叔敖芍陂颍川有鸿隙陂广陵有雷陂浙左有马臻镜湖兴化有萧何堰西蜀有李氷文翁穿江之迹皆能灌溉民田为百世利兴废修壊存乎其人言水利者不必他求但能修复故迹足为兴利又南方熟于水利官陂官塘处处有之民间所自为溪堨水荡难以数计大可灌田数百顷小可溉田数十亩若沟渠陂堨上置水闸以备啓闭若塘堰之水必置窦以便通泄此水在上者若田高而水下则设机械用之如翻车筒轮戽斗桔橰之类挈而上之如地势曲折而水远则为槽架连筒阴沟浚渠陂栅之类引而达之此用水之巧者若不灌及平浇之田为最或用车起水者次之或再车三车之田又为次之其高田旱稻自种至收不过五六月其间或旱不过浇灌四五次此可力致其常稔也傅子曰陆田者命悬于天人力虽修水旱不时则一年功弃水田制之由人人力苟修则地利可尽天时不如地利地利不如人事此水田灌溉之利也方今农政未尽兴土地有遗利夫海内江淮河汉之外复有名水数万支分派别大难悉数内而京师外而列郡至于边境脉络贯通俱可利泽或通为沟渠或蓄为陂塘以资灌溉安有旱暵之忧哉<br />
　　又近年懐孟路开浚广济渠广陵复引雷陂庐江重修芍陂似此等处畧见举行其余各处陂渠川泽废而不治不为不多倘能循按故迹或创地利通沟渎蓄陂泽以备水旱使斥卤化而为膏腴汚薮变而为沃壤国有余粮民有余利然考之前史后魏裴延隽为幽州刺史范阳有旧督亢渠渔阳县郡有故戾诸堰皆废延隽营造而就溉田万余顷为利十倍今其地京都所在尤宜疏通导达以为亿万衣食之计夫举事兴工岂无今日之延隽倘有成效不失本末先后之序庶灌漑之事为农务之大本国家之厚利也<br />
　　大学衍义补井田之制虽不可行而沟洫之制则不可废今京畿之地地势平衍率多洿下一有数日之雨即便淹没不必霖潦之久輙有害稼之苦农夫终嵗勤苦盻盻然望此麦禾以为衣食之计赋役之需垂成而不得者多矣良可悯也北方地经霜雪不甚惧旱惟水潦之是惧十嵗之间旱者十一二而潦恒至六七也为今之计莫若少仿遂人之制毎郡以境中河水为主又随地势各为大沟广一丈以上者以达于大河又各随地势各开小沟广四五尺以上者以达于大沟又各随地势开细沟广二三尺以上者委曲以达于小沟其大沟则官府为之小沟则合有田者共为之细沟则人各自为于其田毎嵗二月以后官府遣人督其开挑而又时常巡视不使淤塞如此则旬日之间纵有霖雨亦不能为害矣朝廷于此遣治水之官疏通大河使无壅滞又于夹河两岸筑为长隄高一二丈许则众沟之水皆有所归不至溢出而田禾无淹没之苦生民享收成之利矣是亦王政之一端也<br />
　　农政全书古之立国者必有山林川泽之利斯可以奠基而畜众川主流泽主聚川则从源头达之泽则从委处蓄之川流淤阻其害易见人皆知濬治者万顷之湖千亩之荡隄岸頺壊鲜知究心甚有纵豪强阻塞规觅小利者不知泽不得川不行川不得泽不止二者相为体用为上流之壑为下流之源全系乎泽泽废是无川也况国有大泽潦可为容不致骤当冲溢之害旱可为蓄不致遽见枯竭之形必究晰于此而水利之説可徐图矣<br />
　　又荒政要览论曰水利之在天下犹人之血气然一息之不通则四体非复为有矣故大而江河川泽防而沟洫畎浍其小大虽不同而其疏通导利不可使一息壅阏则一也故成周沟洫之制与井田并行其捐膏腴之地以为沟洫损赋税之重以治沟洫者凡几也成周之君岂不爱膏腴之地赋税之入而弃以为无用之沟洫哉诚以所弃者小而所利者大也然其所以得沟洫之利者治之者非一官领之者非一人营沟行水之制则职之匠人俾任濬导之功止水蓄水之令则领之稻人俾专储蓄之利夫既有以浚之复有以积之此所以旱潦均无患也<br />
　　又取水之术有四一曰括二曰过三曰盘四曰吸括之道有二一曰独括急流水中加逼脱可括上数丈也二曰递括不论急缓但有流水以三轮递括可利出入也过之道有二一曰全过今之过上龙必上水高于下水则可为之至则止二曰二过以人力节宣随气呼吸茍上流高于下流一二尺便可激至百丈以上也盘之法至多递互输泻交轮叠盘可至数里上嵿但括法必须流水过法不论行止必须上流高于下流盘法在流水用水力在止水必须风及人畜之力独吸法不论行止缓急不拘泉池河井不须风水人力只用机法自然而上但所取不能多止可供饮倘用漑田必须多作顾亦易办<br />
　　又灌漑图谱曰灌漑之利大矣江淮河汉及所在川泽皆可引而及田以为沃饶之资但人情拘于常见不能通变间有知其利者又莫得其用之具今特多方搜摘既述旧以増新复随宜而制物或设机械而就假其力或用挑浚而永赖其功大可下润于千顷高可飞流于百尺架之则远达穴之则潜通世间无不救之田地上有可兴之雨其用水有法概可见故缉诸篇庶资农事云<br />
　　灌溉具各图説<br />
　　水栅<br />
　　水闸<br />
　　陂塘<br />
　　水塘<br />
　　翻车<br />
　　牛转翻车<br />
　　水转翻车<br />
　　筒车<br />
　　驴转筒车<br />
　　髙转筒车<br />
　　水转筒车<br />
　　连筒<br />
　　架槽<br />
　　戽斗<br />
　　刮车<br />
　　桔橰<br />
　　辘轳<br />
　　瓦窦<br />
　　石笼<br />
　　浚渠<br />
　　隂沟<br />
　　水井<br />
　　缶<br />
　　绠<br />
　　水篣<br />
<子部,农家类,钦定授时通考,卷三十七><br />
　　水栅图说<br />
　　水栅排木障水也若溪岸稍深田在高处水不能及则于溪上流作栅遏水使之旁出下漑以及田所其制当流列植竪桩桩上枕以伏牛擗以柆木仍用块石高垒众楗斜以邀水势此栅之小者秦雍之地所拒川水率用巨栅其防利之家嵗例量力均办所需工物乃深植桩木列置石囤长或百歩高可防丈以横截中流使旁入沟港凡所漑田亩计千万号为陆海此栅之大者其余境域虽有此水而无此栅非地利素不彼若盖工力所未及也<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　水闸图说<br />
　　水闸开闭水门也间有地形高下水路不均则必跨据津要高筑堤埧汇水前列斗门甃石为壁叠木作障以备啓开如遇旱涸则撒水灌田民赖其利又得通济舟楫转激碾硙实水利之总揆也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　陂塘图说<br />
　　陂塘说文曰陂野池也塘犹堰也陂必有塘故曰陂塘其溉田大则数千顷小则数百顷考之书传庐江有芍陂颍川有鸿隙陂广陵有雷陂爱敬陂阳平沛郡有钳庐陂余难徧举故迹犹存因以为利今人有能别度地形亦效此制足漑田亩千万比作田围特省工费又可畜育鱼鳖栽种菱藕之类其利可胜言哉<br />
<br />
<br />
<br />
<br />
<br />
<br />
<br />
<br />
<br />
　　水塘图说<br />
　　水塘即洿池因地形防下用之潴蓄水潦或修筑圳堰以备灌漑田亩兼可畜育鱼鳖栽种莲芡俱各获利累倍大凡陆地平田别无溪涧井泉以漑田者救旱之法非塘不可江淮之间在在有之然官民异属各为永业<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　翻车图说<br />
　　翻车今龙骨车也魏畧曰马钧居京城有田园无水以灌作翻车又汉灵帝使毕岚作翻车设机引水洒南北郊路今农家用之其制车身用板作槽长可二丈濶不等或四寸至七寸高约一尺槽中架行道板随槽濶狭两头短尺许用置大小轮轴同行道板上下周以龙骨板上大轴两端各带拐木四置岸上木架间人慿架上踏动拐木则龙骨板随转循环刮水上岸闗楗颇多必用木匠成造若岸高可用三车中间小池搬水上之足救三丈已上之田机巧为最<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　牛转翻车图说<br />
　　牛转翻车如无流水处用之其车比水转翻车卧轮之制但去下轮置于车傍岸上用牛拽转轮轴则翻车随转比人踏功将倍之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　水转翻车图说<br />
　　水转翻车其制与踏翻车俱同但于流水岸边掘一狭堑置车于内车之踏轴外端作一竪轮竪轮之旁架木立轴置二卧轮其上轮适与车头竪轮辐支相间乃擗水旁激下轮既转则上轮随拨车头竪轮而翻车随转倒水上岸此是卧轮之制若作立轴当别置水激立轮其轮辐之末复作小轮辐头稍寛以拨车头竪轮此立轮之法也然亦当视其水势随宜用之其水日夜不止絶胜踏车【徐光啓曰此却未便水势太猛龙骨板一受龃龉即决裂不堪与今风水车同病若长流水中不如筒车为稳平流用风别有一法】<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　筒车图说<br />
　　筒车流水筒轮凡制此车先视岸之高下定轮之大小须轮高于岸筒贮于槽方为得法其车之所在自上流排作石仓斜擗水势急凑筒轮其轮就轴作毂轴之两旁阁于桩柱山口之内轮轴之间除受水板外又作木圏缚绕轮上就系竹筒或木筒于轮之一周水激转轮众筒兠水次第倾于岸上所横木槽谓之天池以灌田稻日夜不息絶胜人力若水力稍缓亦有木石制为陂栅横约溪流旁出激轮又省工费或遇流水狭处但垒石敛水凑之亦为便易<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　驴转筒车图说<br />
　　驴转筒车即前水转筒车但于转轴外端别造防轮防轮之侧岸上复置卧轮与前牛转翻车之制无异凡临坎井或积水渊潭可浇灌园圃胜于人力汲引【徐光啓曰此却太拙筒车之妙妙在用水若用人畜之力是水行迂道比于翻车枉费十分之三】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　高转筒车图说<br />
　　高转筒车其高以十丈为凖上下架木各防一轮下轮半在水内各轮径可四尺轮之一周两旁高起其中若槽以受筒索其索用竹均排三股通穿为一随车长短如环无端索上离五寸俱置竹筒筒长一尺筒索之底托以木牌长亦如之通以铁线缚定随索列次络于上下二轮复于二轮旁索之间架刳木平底行槽一连上与二轮相平以承筒索之重或人踏或牛拽转上轮则筒索自下兠水循槽至上轮轮首覆水空筒复下如此循环不已日所得水不减平地车戽若积为池沼再起一车计及二百余尺如田高岸深或田在山上皆可及也【所转上轮形如軭制易缴筒索用人则如轮轴一端作掉枝用牛则制作防轮如牛转翻车之法或于轮轴两端造作拐木如人踏翻车之制若筒索稍慢则量移上轮其余措置当自忖度不能悉陈】<br />
　　【徐光啓曰此制却可用之急流挈水虽少而行地颇高若在平水亦须用人畜之力然犹胜挈缾也但车戽之制独平水为难耳若果系迅流即数里可激而上此区区者何足以云别有水转筒车与高转筒车之制同故着其说于后图不再见】<br />
　　水转筒车遇有流水岸侧欲用高水可立此车其车亦高转筒车之制但于下轮轴端别作防轮旁用卧轮拨之与水转翻车无异水轮既转则筒索兠水循槽而上余如前例又须水力相称如打碾磨之重然后可行日夜不息絶胜人牛所转此诚秘术今表暴之以谕来者<br />
<br />
<br />

                    <br>
                        <br />
<br />
<br />
<br />
<br />
<br />
<br />
<br />
<br />
　　连筒图说<br />
　　连筒竹通水也凡所居相离甚远不便汲用乃取大竹内通其节令本末相续连延不断阁之平地或架越涧谷引水而至又能激而高起数丈注之池沼及庖湢之间如药畦蔬圃亦可供用杜诗所谓连筒灌小园【徐光啓曰岂有激而高起之理若能高起必是上流受处高于下流泄处故也果高则百丈亦可不高则分寸不能但是上流高于下流一二尺即能取水至百丈之上此则制作之巧耳】<br />
<br />
<br />
<br />
<br />
<br />
<br />
<br />
<br />
<br />
　　架槽图说<br />
　　架槽木架水槽也间有聚落去水既远各家共力造木为槽递相嵌接不限高下引水而至如泉源颇高水性趋下则易引也或在洼地则当车水上槽亦可远达若遇高阜不免避碍或穿凿而通若遇防险则置之叉木驾空而过若遇平地则引渠相接又左右可移邻近之家足得借用非惟灌漑多便抑可潴蓄为用暂劳永逸同享其利<br />
<br />
<br />
<br />
<br />
<br />
<br />
<br />
<br />
　　戽斗图说<br />
　　戽斗挹水器也唐韵云戽抒也抒水器挹也凡水岸稍下不容置车当旱之际乃用戽斗控以双绠两人掣之抒水上岸以漑田稼其斗或柳筲或木垒从所便也【徐光啓曰此是岸下不必置车或所用水少权作此耳若以漑田即岸下亦是置车为妙】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　刮车图说<br />
　　刮车上水轮也其轮高可五尺轴头濶至六寸如水颇下田可用此其先于岸侧掘成峻槽与车辐同濶然后立架安轮轮轴半在槽内其轮轴一端擐以铁钩木柺一人执而掉之车轮随转则众辐循槽刮水上岸漑田便于车戽【徐光啓曰此必水与岸相去止一二尺方可用若嵗潦用以出水圩外尤便若并流水便可激轮出入则不烦人畜其利甚博也】<br />
<br />
<br />
<br />
<br />
<br />
<br />
<br />
<br />
<br />
　　桔橰图说<br />
　　桔橰挈水械也通俗文曰桔橰机汲水也说文曰桔结也所以固属橰臯也所以利转又曰橰缓也一俯一仰有数存焉不可速也然则桔其植者而橰其俯仰者欤庄子曰子贡过汉隂见一丈人方将为圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦凿木为机后重前轻挈水若抽数如泆汤其名曰橰又曰独不见夫桔橰者乎引之则俯舍之则仰今濒水灌园之家多置之实古今通用之器用力少而见功多者<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　辘轳图说<br />
　　辘轳纒绠械也唐韵云圆转木也集韵作犊辘汲水木也井上立架置轴贯以长毂其顶嵌以曲木人乃用手掉转纒绠于毂引取汲器或用双绠而顺逆交转所悬之器虚者下盈者上更相上下次第不辍见功甚速凡汲于井上取其俯仰则桔橰取其圆转则辘轳皆挈水械也然桔橰绠短而汲浅独辘轳深浅俱适其宜也【徐光啓曰此大拙不如吸法为妙吸法有二一用人力工费力省一不用人力作之少费工科用之却甚利益】<br />
<br />
<br />
<br />
<br />
<br />
<br />
<br />
<br />
　　瓦窦图说<br />
　　瓦窦泄水器也又名函管以瓦筒两端牙锷相接置于塘堰之中时放田水须预于塘前堰内叠作石槛以护筒口不然则水凑其处非惟艰于窒塞抑以冲渲渗漏不能久稳必立此槛其窦乃成<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　石笼图说<br />
　　石笼又谓之卧牛判竹或用藤萝或木条编作圏眼大笼长可二三丈高约四五尺以籖摏止之就置田头内贮块石以擗暴水或相接连延远至百歩若水势稍高则垒作重笼亦可遏止如遇隈岸盘曲尤宜周折以御奔浪并作洄流不致冲伤埂岸农家濒溪护田多用此法比于起叠隄障甚省工力<br />
<br />
<br />
<br />
<br />
<br />
<br />
<br />
<br />
<br />
　　浚渠图说<br />
　　浚渠凡川泽之水必开渠引用可入于田考之古有沟洫畎浍以治田水书云濬畎浍距川是也疏凿已远井田变古后世则引水为渠以资沃灌按史记秦凿泾为渠又闗西有郑国白公六辅之渠外有龙首渠河内有史起十二渠今懐孟有广济渠俱各漑田千百余顷利泽一方永无旱暵<br />
<br />
<br />
<br />
<br />
<br />
<br />
<br />
<br />
<br />
　　阴沟图说<br />
　　阴沟行水暗渠也凡水陆之地如遇高阜形势或隔田园聚落不能相通当于穿岸之旁或溪流之曲穿地成穴以砖石为圏引水而至若别无隔碍则当踏视地形用策索度其高下及经由处所画为界路先引濬犁耕过后复浚掘乃作甃穴上覆元土亦是一法如灌漑之余常流不絶又可蓄为鱼塘莲荡其利亦博或贯穿城邑巷陌及注之园囿池沼悉周于用虽远近大小深浅曲直不同然皆洑流内达膏泽旁通水利之中最为永便<br />
<br />
<br />
<br />
<br />
<br />
<br />
<子部,农家类,钦定授时通考,卷三十七><br />
　　井图说<br />
　　井地穴出水也说文曰清也故易曰井洌寒泉食甃之以石则洁而不泥汲之以器则养而不穷井之功大矣按周书云黄帝穿井又世本云伯益作井尧民凿井而饮汤旱伊尹教民田头凿井以溉田今之桔橰是也此皆人力之井也若夫岩穴泉窦流而不穷汲而不竭此天然之井也皆可灌溉田亩水利之中所不可阙者<br />
<br />
<br />
<br />
<br />
<br />
<br />
<br />
<br />
<br />
　　缶图说<br />
　　缶汲水器左传宋灾乐喜为政具绠缶杜注缶汲器尔雅防云比卦初爻有孚盈缶注云辰在爻木上值东井井之水人所汲用缶杨恽传曰田家作苦嵗时伏腊烹羊炰羔斗酒自劳酒后耳热仰天撃缶而呼乌乌应劭曰缶瓦器也今汲器用瓦缶之遗制也<br />
<br />
<br />
<br />
<br />
<br />
<br />
<br />
<br />
<br />
<br />
　　绠图说<br />
　　绠郭璞云汲水索也易卦云汔至亦未繘井方言繘自闗而东周洛韩魏间谓之络闗西谓之繘绠或作航俗谓井索下系以钩今汲用之家必有辘轳为绠设也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　水篣图说<br />
　　水篣集韵云竹箕也又笼也夫山田利于水源在上间有流泉飞下多经嶝级不无混浊泥沙淤澭畦埂农人乃编竹为笼或木条为卷芭承水透溜乃不壊田<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十七<br />
<子部,农家类,钦定授时通考><br />
　　钦定四库全书<br />
　　钦定授时通考卷三十八<br />
　　功作<br />
　　泰西水法<br />
　　用江河之水为器一种<br />
　　龙尾车记<br />
　　龙尾车者河濵挈水之器也治田之法旱则挈江河之水入焉潦则挈田间之水出焉治水之法浅涸则挈水而入方舟焉防濬则挈水而出畚锸焉不有水之器不得水之用三代而上仅有桔橰东汉以来盛资龙骨龙骨之制日灌水田二十亩以四三人之力旱嵗倍焉髙地倍焉驾马牛则功倍费亦倍焉溪涧长流而用水大泽平旷而用风此不劳人力自转矣枝节一蓌全车悉败焉然而南土水田支分栉比国计民生于焉是頼即兹器所在不为无功已独其人终嵗勤动尚忧衣食至北土旱灾赤地千里欲拯斯患宜有进焉今作龙尾车物省而不烦用力少而得水多其大者一器所出若决渠焉累接而上可使在山是不忧髙田筑为堤塍而出之计日可尽是不忧潦嵗与下田去大川数里数十里凿渠引之无论水稻若诸水生之种可以必济即黍稷菽麦木棉蔬菜之属悉可灌溉是不忧旱濬治之功出水当五分之一今省十九焉是不忧防凿龙蟠之斗旱熯之年上源枯竭穿渠旁引多用此器下流之水可令复上是不忧漕也盖水车之属其费力也以重水车之重也以障水以帆风以运旋本身龙尾者入水不障水出水不帆风其本身无铢两之重且交纒相发可以力转二轮递互连机可以一力转数轮故用一人之力常得数人之功又向所言风与水能败龙骨之车也在鹤膝斗板龙尾者无鹤膝无斗板器居水中环转而已湍水疾风弥增其利故用风水之力而常得人之功若有水之地悉皆用之窃计人力可以半省天灾可以半免嵗入可以倍多财计可以倍足方于龙骨之类大畧胜之然而千虑之一以当起予可也智士用之曲尽其变不尽方来或者无烦覼缕焉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷三十八><br />
<子部,农家类,钦定授时通考,卷三十八><br />
　　龙尾图说<br />
　　龙尾者水象也象水之宛委而上升也龙尾之物有六一曰轴轴者转之主也水所由以下而为上也二曰墙墙者以束水也水所由上也三曰围围者外体也所以为固抱也四曰枢枢者所以为利转也五曰轮轮者所以受转也六曰架架者所以制髙下也承枢而转轮也六物者具斯成器矣或人焉或水焉风马牛焉巧者运之不可胜用也<br />
　　一曰轴<br />
　　圜木为轴长短无定度视水之浅深斟酌焉而为之度二十五分其轴之长以其二为之径木之圜必中规而上下等以八绳附臬之法八平分其轴之周直绳而施之墨轴之两端因直绳之两端而施之墨八绳之交得轴之心也以八平分之一分为度以度八绳之墨皆平行相等而为之界以句股求之法两界斜相望而墨为之之竟轴而得一螺旋之墨因螺旋之墨而立之墙为螺墙墙之间而得螺旋之沟为螺沟螺沟者水道也轴得一墨焉则得一墙焉一沟焉水得一道焉或二之或三之四之以上同于是多则均一则专惟所为之既墙而围之既建而迤之而转之水则自螺旋之孔入也水之入于螺旋之孔也水自以为已下也而不自知其已上也故曰轴者转之主也水所由以下而为上也<br />
　　注曰圜与圆同量水浅深者下文言句四股三五则岸髙九尺者轴之长当一丈五尺也凡作轴皆度岸髙以三五之法凖之二十五分之二者如轴长一丈则径八寸如本篇第一轴立靣图己丁长一丈则丁丙之径八寸也此畧言轴欲大耳若径至三寸以上不嫌长丈八寸以上不嫌长二丈也轴过小则水为之不升八绳附臬者周礼树八尺之臬县八绳下垂皆附于臬今轴身作线大畧似之也八平分者如轴两端图甲乙丙丁戊圏为轴之周所分甲乙乙丙等八分者平分度也轴之两端卧其轴各作已甲过心线依法分之即上下合也次于轴两端之邉依所分各界两两相对各作平行直线八线附木皆平直是为八平分轴之周如立靣图巳丁庚丙诸线是也次于丙端各作甲巳丁丙诸线则得轴两端之各庚心也以八平分之一为度者谓以甲乙为度从庚至辛作庚辛辛壬等短界线至丙而止八线皆如之各线之短界线皆平行皆相等也墨为之者从庚向癸以句股法作庚癸斜线内纒之至子外纒之至丑至寅至卯至辰斜纒轴靣竟轴而止则得一螺旋线也单线则为单墙单沟也若欲为双沟者则平分庚丑线得午从午外上向巳内下向未亦依法作螺旋线也若作四槽者又平分庚午于壬依法作之欲作三槽六槽九槽者先分轴为九平分欲作五槽十槽者先分轴为十平分依法作之<br />
　　二曰墙<br />
　　轴之上因各螺旋之绳而立之墙墙之法或编之或累之皆涂之墙之两端不至于轴之两端其至也无定度惟所为之以枢之短长称之八分其轴长以其一为墙之髙可灭也不可加也墙其累之也欲坚而无堕也其编之也欲密而平也其涂之也欲坸而无罅也两墙之间谓之沟沟水道也水行沟中而墙制之使无下行也故曰墙者所以束水也水所由上<br />
　　注曰编墙之法削竹为柱依螺旋之线而立之每立一柱即与轴靣之八平分长线为直角如立柱于本篇一图之午即柱为垂线与庚丙长线为直角也而又与轴两端之丙丁为一直线也若本篇二图之癸丙是也削柱欲均安柱欲正列柱欲顺立柱欲齐既毕则以绳编之畧如织箔之势绳以麻或纻或菅或布或篾惟所为之既毕以沥青和蜡或和熟桐油和石灰瓦灰涂之或以生漆和石灰瓦灰涂之凡沥青加蜡与桐油取和泽而止石瓦灰相半桐油或漆和之取燥湿得宜而止累墙之法取柔木之皮如桑槿之属剥取皮裁令广狭相等以沥青和蜡依螺旋之线层层涂而积之累毕如前法涂之既毕而两墙之间成螺旋之沟水从沟行而墙不漏者是墙之善也八分之一者如轴长八尺则墙髙一尺此亦畧言髙之所至也一以下任意作之故曰可减不可增一法若欲为长轴则墙之髙与轴之径等<br />
　　三曰围<br />
　　墙之外削版而围之版欲无厚墙之两端顺墙柱之势穿轴而立四柱焉依墙之髙而束之环围板之端入于环围之外以铁为环而约之长者中分围之长以铁环约之又长者三分其长以两环约之围之版其相合也与其合于墙之上也皆合之以涂墙之齐围之外皆涂之以受雨露也围其合也欲无罅围之合于墙也欲无罅有围故水入螺旋之孔而不絶无罅故水行于螺旋之沟而不泄则水旋而上也故曰围者外体也所以为固抱也<br />
　　注曰围之板量围径之大小与其长酌全体之重轻而制厚薄焉其长竟墙其广一寸以上视围径之小大增损之太广而合之则角见也其内面稍刳之以就墙之圆外面者围既合而削之当墙之尽穿轴为四柱者所以居环而受围也如本篇三图之卯寅辰午等是也环以坚韧之木为四弧弧各加于环柱之上合之成环焉环之下方或为沟焉居中以受围板之端或居外或居内为刻而受之如为沟于未此居中也为刻于申此居外也于酉居内也铁环之束在两端者与木环相抵卯午也戍亢也或中分约之者心斗是也若两中环者则在尾与箕也或不用铁环以绳约之而涂之齐与剂同合以涂墙之剂者沥青和蜡或油灰或漆灰也若涂围之周者则漆灰为上油灰次之沥青和蜡者恐不耐暑日也为下而欲速成则用之欲解而时修则用之是者暑日架之则以苫盖之水入于螺旋之孔者孔在环之内轴之外四柱之中戍亥角亢之间是也虽下向必入者以迤故水趋于围也既其出则在卯寅辰午之间矣一法墙之两端以二圆版葢之开围板之下端而水入之开上端之圆板而出之其效同焉<br />
　　四曰枢<br />
　　轴之两端铁为之枢当心而立之枢之用在圜轮在围若在轴者皆圜之轮在上枢方其上枢之上轮在下枢方其下枢之下方之者以居轮立枢欲正欲直不正不直者轻重不伦也既正既直轻重均转之如将自转焉则虽大而无重也故曰枢者所以为利转也<br />
　　注曰当心者本篇一图之庚心也枢之大小长短无定度量全体之轻重制大小焉量轮之所在与地之所宜制短长焉轮所在者有七下方详之也方则止故可以居轮正者当庚之心直者与轴端圆面为直角与轴上八平分线俱为一直线也求正尚有轴端诸线可凭求直稍难焉今立一试法视一图轴两端诸分线以规一抵轴端邉之乙一抵枢之顶心为度次去乙抵戊量之又去戊抵己量之皆至于枢之顶心者即枢直也如将自转者成速之甚也<br />
　　五曰轮<br />
　　轮有七置轮有三式七置者当围之中焉围之两端焉轴之两端焉两枢焉在围者夹其围而设之辐辐之末周之以辋焉辋树之齿焉在轴与枢者方其处而入之毂毂树之齿焉凡轮皆以他轮之齿发之其疾徐之数视轮与他轮之大小焉其齿之多寡焉故轮欲密附而少为之齿轮附而齿少他轮大而齿多则其出水也必疾矣故曰轮者所以为受转也<br />

                    <br>
                        　　注曰轮有七置者因地势也量物力也相大小而制疾徐也在围之中者本篇四图之丁是也在围之两端者丙与戊是也在轴之两端者乙与巳是也在两枢者甲与庚是也若车大而轴长出水之地髙则在丁矣若平地受水而用人力畜力风力者当在甲乙丙矣用水力当在戊巳庚矣夹围之辐子丑之类是也辛者容围之空也壬癸辋也寅卯之类齿也方其处者轴与枢当受毂之处也辰入枢之空也戍入轴之空也午毂也酉亦毂也未申亥角之类皆齿也他轮者或人车或马牛驘车或风车或水车之轮也此诸车之轮者非谓其大卧轮也盖指接轮焉接轮者农家所谓拨子是也试言人车则有卧轴也卧轴之一端有接轮卧轴之上有拐木也今于甲乙丙任置一轮焉如置在轴之乙轮即以卧轴之接轮交于乙轮人践拐木而转之接轮与乙轮相发也若马牛驘车及风车则有卧轴也卧轴之两端皆有接轮今以其一交于乙轮以其一交于彼车之大卧轮驾畜焉颿风焉而转之接轮与乙轮相发也若水转之车则有卧轴也卧轴之一端有接轮卧轴之上有立轮立轮之外有受水之箑也今于戊巳庚任置一轮焉如置在轴之巳轮即以卧轮之接轮交于巳轮水激于箑而卧轴为之转接轮与巳轮相发也疾徐之数与他轮相视者如乙巳之轮齿十二人车之接轮齿十二是拐木一转而得一转也如枢轮之齿八而人车之接轮齿十六是拐木一转而得二转也人车之接轮齿二十四是一转而得三转也若枢轮之齿八而驾畜颿风之卧轮齿七十二是一转而得九转也故曰轮欲密附密附则齿为之少他轮欲大大则齿多然而密者过密焉则力为之不任大者过大焉则迟故曰因地势量物力相大小而制徐疾焉今图枢轮之齿八轴轮十二围轮十六约畧作之非定率也趣欲使两轮之交踈密相等焉长短相入焉相闗相发而不滞则足矣其小者欲无用轮方其枢之末别为衡衡之一端入于枢焉其一端植之柱焉柱之体圆又为之掉枝而首为圆孔焉以掉枝之圆孔入于柱而转之若大者而欲无用轮则以两掉枝同加于柱两人对执而转之最大者两掉枝之末各为持衡四人或六人对持其衡而转之<br />
　　六曰架<br />
　　架者一上一下皆为砥柱或木焉或石焉或瓴甋焉柱之植欲坚以固也下柱居水中以铁为管施之柱首迤而上向以受下枢之末制管髙下量水之势令得入于螺沟之下孔而止也上者居岸以铁为管施之柱首迤而下向以受上枢之末若轮与衡在上枢之末者则中枢而设之颈以铁为山口而架枢其上出其枢之末以受轮与衡也制髙下之数以句股为法而轴心为之五焉则句四焉股三焉过偃则不髙过髙则不升注曰瓴甋砖也坚者其本体坚固者其立基固也上柱者本篇五图之甲乙是也下柱者丙丁是也上管以受上枢戊也下管以受下枢巳也句股法者一髙一下如四图之亢房线而置之令上枢之末在亢下枢之末在房也三四五者如上枢之末为亢至下枢之末为房长一丈如法置之则自下枢之末房依地平作平行线自上枢之末亢作垂线而两线相遇于氐其亢氐线必长六尺氐房线必长八尺也若迤建于岸之侧谓无从作垂线者则以句股法反用之以围板为倒别作一尾箕垂线为股尾为直角作尾心横线为倒句若尾箕长一尺五寸偃仰移就之令尾心长二尺即心箕必二尺五寸而亢房线必合三四五之句股法也凡围板长一丈水髙必六尺求多焉不可得相水度地制器者以此计之若水过深岸过髙器不得过长则累接而上之累接之法亦以接轮交而相发也<br />
　　用井泉之水为器二种<br />
　　玉衡车记<br />
　　玉衡车者井泉挈水之器也既逺江河必资井飬井汲之法多从绠缶饔飱朝夕未觉其烦所见髙原之处用井灌畦或加辘轳或借桔橰似为便矣乃俛仰尽日润不终亩闻三晋最勤汲井灌田旱熯之嵗八口之力昼夜勤动数亩而止他方习惰既见其难不复问井灌之法嵗旱之苖立视其槁饥成以后非殍则流吁可悯矣今为此器不施绠缶非借辘轳无事桔橰一人用之可当数人若以灌畦约省夫力五分之四髙地植谷家有一井纵令大旱能救一夫之田数家共井亦可无饥饿流亡之患若资饮食则童防一人足供百家之聚矣且不湏俛仰无烦提挈畧加干运其防若抽故烟火会集之地一井之上尚可活一防民也<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷三十八><br />
<子部,农家类,钦定授时通考,卷三十八><br />
<br />
<br />
<br />
<br />
<br />
<br />
<br />
<br />
　　玉衡图说<br />
　　玉衡者以衡挈柱其平如衡一升一降井水上出如趵突焉玉衡之物有七一曰双筩双筩者水所由代入也二曰双提双提者水所由代升也三曰壶壶者水之总也水所由续而不絶也四曰中筩中筩者壶水所由上也五曰盘盘者中筩之水所由出也六曰衡轴衡轴者所以挈双提下上之也七曰架架者所以居庶物也七物者备斯成器矣更为之机输焉巧者运之不可胜用也<br />
　　注曰趵突泉水上出也<br />
　　一曰双筩<br />
　　练铜或锡为双筩其圜中规而上下等半其筩之长以为之径下有底中底而为之圜孔以其底之半径为孔之径筩之旁齐于底而树之管管外出而上迤也管之容其圜中规管之下端抒之以合于筩开筩之下端为防孔融锡而合之于管管之上端亦抒之既树之则与筩之邉为平行三分其底之径以其一为管之径底之圜孔为之舌以揜之舌者方版方版之旁为之枢底孔之旁为之纽枢入于纽如戸焉而开阖之舌之开阖与管之孔无相背也纽居左则管居右舌其合于底也欲密管之孔合于筩之孔欲利而无罅枢纽之动也欲不滞凡水入也必从其底之孔也有舌焉而开阖之开之则入阖之则不出左开则右阖矣是左入而右不出也是恒有一孔焉入而终无出也故曰双筩者水所由代入也<br />
　　注曰凡径皆言圆孔也肉不与焉如本篇一图甲至乙丙至丁是也半长为径者径三寸则筩长六寸如丁丙广三寸则甲丁长六寸也半径为孔者径三寸孔径一寸五分如丁丙三寸则辛壬一寸五分也上迤者斜迤而上如戊至巳丙至庚也抒者斜削之如戊至丙巳至庚是也防长圆也欲与戊丙之孔合也融锡合之小釬也管之上邉与筩邉平行将以合于壶之下孔也巳庚是也三分之一者底径三寸则管径一寸未至申之度也方板者丑寅卯午是也枢者卯辰午是也纽者癸子是也舌如槖籥之舌以枢合纽令丑卯之板恒加于辛壬孔之上向内而开阖之也<br />
　　二曰双提<br />
　　旋坚木以为砧其圜中规而上下等曷知其中规而上下等也砧之大入于双筩也欲其密切而无滞也展转之上下之犹是也斯之谓中规而上下等当砧之心而立之柱三分其砧之径以其一为柱之径柱之短长无定度以水之深也井之髙也斟酌焉而为之度柱之上端为之方枘而入于衡凡水之入也入于双筩之孔也孔有舌焉砧升则舌开而水为之入砧降则舌合而水为之不出水之入而不出者舌也舌之开阖者砧也砧之上下者柱也舌阖矣水不出矣砧又下焉水将安之则由筩之管而升于壶左右相禅也故曰双提者水所由代升也<br />
　　注曰砧形如截蔗本篇一图酉戌亥角是也其髙不言度者趣其入于筩也不转侧动摇而已矣若为鼎足之柱以固之即无厚可也三分之一者砧径三寸则柱径一寸如酉角三寸则亢氐一寸也凡双筩入井近下则水浊近上则水竭故柱之短长宜量水深与井髙也枘笋也当房心之上刻而方之为尾箕是也<br />
　　三曰壶<br />
　　链铜以为壶壶之容半加于双筩之容其形防圜腹广而上下弇之弇之度视广之度杀其十之二当其弇而设之盖壶之底为防圜之长径设二孔焉皆在其径孔之防圜其大小也与管之上端等融锡而合之壶之两孔各为之舌而揜之舌之制如筩中之舌也壶之内当两孔之中而设之纽两舌之枢悉系焉而开阖之左右相禅也当盖之中为圜孔焉而合于中筩盖之合于壶也欲其无罅也既成以铁为双环而交纒束之当其合而锢之锡以备缮治也夫水之入于管也左右禅也而终无出也水从管入者以提柱之逼之也则上冲而壶之舌为之开以入于壶水势尽而彼舌开则此阖矣是代入于壶也而终无出也其代入也壶为之恒满而上溢其终无出也而有筩之容以俟其底之入也故曰壶者水之总也水所由续而不絶也<br />
　　注曰半加容者如之又加半焉如双筩共容四升则壶容六升也弇敛也腹广而上下弇如本篇二图甲乙丙丁形是也盖者戊巳庚辛也防圆之长径底图之乙丙是也二孔者未申也酉戍也皆在其径者二孔之心在乙丙线之上也二孔防圆者如酉戍短干亥长以合于一图之未申巳庚也二舌者寅卯也辰午也纽者子丑也以枢合纽令寅卯之板恒加于未申孔之上向丙而开阖之也辰午加于酉戌亦如之左右相禅也盖之圆孔庚辛是也盖合于壶者巳戊加于甲丁也双环纒束者本篇三图之角亢氐房是也既锢之又束之者水力大而易渫也<br />
　　四曰中筩<br />
　　链铜或锡以为中筩中筩之径与长筩旁管之径等中筩之下端为敞口以闗于盖上之孔融锡而合之其长无定度量水之出于井也斟酌焉而为之度或铜锡之中筩裁数寸其上以竹木焉续之竹木之筩之径必与下筩之径等其上出之径宁缩也无赢也水之入于壶也代入也而终无出也则无所复之也必由中筩而上故曰中筩者壶水所由上也<br />
　　注曰中筩者本篇三图之坎艮庚辛是也上出之径必缩于下合之径者所以为出水之势也<br />
　　五曰盘<br />
　　链铜或锡以为盘中盘之底而为之孔以当中筩之上端融锡而合之盘底之旁为之孔而植之管管外出而下迤也盘之容与壶之容等管之径与中筩之径等管之长无定度其下迤也及于索水之处也中筩之水其上溢也盘畜之管泄之故曰盘者中筩之水所由出也注曰本篇四图之甲乙丙丁盘也丙丁为孔以合于中筩之上端上端者三图之坎艮也底旁之孔者戊巳也下迤者巳庚也<br />
　　六曰衡轴<br />
　　直水为衡衡之长无过井之径双提之柱其相去也视双筩双提之上枘入于衡之两端其相去也视双提直水为轴轴长于衡而无定度圜其尾去首二尺而圜其颈当颈尾之中而设之凿当衡之中而设之枘衡衡也轴纵也凿枘而合之欲其固也轴展侧焉衡低昻焉提上下焉左右相禅也故曰衡轴者所以挈双提上下之也<br />
　　注曰衡之长本篇四图之壬辛是也枘入于衡者子丑是也轴之长卯午是也卯尾午首辰颈也衡轴凿枘之合寅是也凿孔也衡横轴纵卯辰子丑之交加也<br />
　　七曰架<br />
　　井之两旁为之柱或石焉或瓴甋焉或木焉柱之上端为山口山口者容轴之圜也以利转也轴之首设之小衡与衡平行也长二尺或三尺小衡之两端设二木而三合之如句股以小衡为句股之交立之柄持其柄而摇之以转轴也水之中穿井之脇而设之梁横亘焉梁之上为二陷以居双筩之底欲其固也中其陷而设之孔稍大于双筩之底孔水所从以入也梁居水中其木必榆榆之为木也无味水不受之变梁在其下而柱在其上车所由孔安而利用也故曰架者所以居庻物也<br />
　　注曰本篇四图之卯亥也辰干也柱也当辰卯为山口者所以容轴之圆也小衡者申未也三合者未申酉为三角形也酉戌柄也立之柄者立柄于酉戍酉未为直角也坎艮梁也角亢氐房陷也心尾陷中孔也<br />
　　若欲为专筩之车则为专筩专柱而入之中筩如恒升之法而架之而升降之其得水也当玉衡之半井狭则为之<br />
　　注曰专一也架法见恒升篇<br />
<br />
<br />
<br />
<br />
　　恒升车记<br />
　　恒升车者井泉挈水之器也其用与玉衡相似而更速焉更易焉以之灌畦治田致为利益矣若为之复井井之底为窦而通之以大井潴水以小井为筩而出之则无用筩也若江河泉涧索水之处过髙龙尾之力有不能至则用是车焉挈水以升架槽而灌之或迤而建之以当龙尾<br />
<br />
<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷三十八><br />
<br />
<br />
<br />
<br />
<br />
<br />
<br />
<br />
　　恒升图说<br />
　　恒升者从下入而不出也从上出而不息也恒升之物有四一曰筩筩者水所由入也所以束水而上也二曰提柱提柱者水所由恒升也三曰衡轴衡轴者所以挈提柱上下之也四曰架架者所以居庶物也四物者备斯成器矣更为之机轮焉巧者运之不可胜用也一曰筩<br />
　　刳木以为筩筩之长无定度下端所至居水之中已上则易竭已下则易浊上端所至出井之上度及于索水之处而止筩之径无定度因井之大小索水之多寡斟酌焉而为之度筩之容任圜与方其圜中规其方中矩而上下等筩之周以铁环约之环无定数视筩短长斟酌焉而为之数筩之下端为之底欲其密而无漏也中底而为之孔孔之方圜反其筩若圜筩而方孔七分底之径以其四为孔之径若方筩而圜孔七分底之径以其五为孔之径孔之上象孔之方圜为之舌而掩之如玉衡之双筩掩之欲其密而无漏也开阖之欲其无滞也筩之上端为之管管外出而下迤也本广而末狭也水从孔出焉既入而提柱之势能以舌掩之既掩而提之提之则从管而出也故曰筩者水所由入也所以束水而上也<br />
　　注曰玉衡之双筩与中筩为二此则合之筩入于井量井浅深筩长短而置之近上趋恒得水而止近下趋无受浊而止与玉衡同也圆筩用竹尤简用木则方筩为易焉如本篇一图甲乙丙丁圆筩也丙丁其底也戊巳底方孔也庚辛壬癸方筩也壬癸其底也子丑底圜孔也寅方舌也酉圜舌也甲卯辛卯管也辰午未申之属环也环之多寡踈密趋不漏而止余见玉衡篇<br />
　　二曰提柱<br />
　　链铜以为砧圜者中规方者中矩砧之大入于筩也欲其密切而无滞也展转之上下之犹是也当砧之心而设之孔孔之方圜方之径皆与筩底之孔等孔之上为之舌以掩之舌之制如筩底之舌也直木以为柱柱有二式一用长一用短用长者为实取之柱用短者为虚取之柱实取之柱其砧入于水而升降焉其长之度下及于筩之底上出于筩之口其出于筩之口无定度趋及于衡而止虚取之柱无用长入筩数尺而止升降于无水之处以气取之欲挈之先注水于砧之上髙数寸以闭其罅而噏之凡井浅者实取焉井深者虚取焉五分其筩之径以其一为柱之径砧之合于柱也链铜或铁为四足隅立于方砧之四维方孔之四旁而皆上聚之聚之度趋不害于舌之开阖而止以其聚合于柱之下端合之欲其固也砧之厚以其枝于隅足也可无厚既合而入于筩砧降而底之舌为之掩砧升则开之开之则水入掩之则水不出一升一降是水恒入而不出也既入之水而砧降焉则无复之也则上冲于舌而入于砧之孔砧升而砧之舌为之掩一升一降是水恒入而不出也两入而不出则溢于筩而出常如是虚者实者同于是故曰提柱者水所由恒升也<br />

                    <br>
                        　　注曰玉衡之提柱与壶之孔之舌为二此则合之又玉衡之水皆实取此有虚取之法焉气法也凡砧之入于筩求密切而无滞也求密切之法成砧而入之能无漏者国工也不能无漏者稍弱其砧之径以氊之属皮革之属附于砧之四周焉附之法若砧厚者稍剡其周之上下如鼓木当其剡而刻为陷环既附而坚束之砧薄者则为两重之砧夹其氊或革以隅足贯之而之柱如本篇二图之甲乙是也四足者丙丁戊酉也砧者己庚辛壬也砧之孔癸子也其舌丑寅也砧可无厚无厚则轻余见玉衡篇<br />
　　三曰衡<br />
　　直木以为衡衡之长无定度量筩之大小水之浅深多寡焉长则轻衡之两端皆缀之石以为重其两重等五分其衡二在前三在后而设之凿直木以为轴轴之长无定度圜其两端中分其长而设之枘衡衡也轴纵也凿枘而合之欲其固也轴之两端各为山口之木而架之中分其衡之前而缀之提柱缀之欲其密切而利转也抑其后重而提柱为之升其后重则前重降而提柱随之也提柱之降也实取者挹水而升于砧也其升也则下入于筩而上出于筩也虚取者降而得气焉气尽而水继之故曰衡者所以挈提柱之上下也<br />
　　注曰气尽而水继之者天地之间悉无空际气水二行之交无间也是谓气法是谓水理凡用水之术率此一语为之本领焉本篇三图之甲乙衡也丙丁两石重也戊巳衡也子衡轴之交也庚辛壬癸山口之木也寅提柱也缀之于丑卯辰筩上端也午管也余见玉衡篇<br />
　　四曰架<br />
　　木为井干以持筩持之欲其固也筩之下端为盘以承之盘与筩合之欲其固也中盘而为之孔孔之径稍强于筩底之孔之径盘之下为鼎足而置之井底<br />
　　注曰本篇四图之卯未辰午井干也加于地平之上申戍酉亥之间为正方之空夹筩而特之丁戊井靣地平也己庚井底也辛壬癸盘也辛子壬丑癸寅盘足也<br />
　　若欲为双升之车则双筩焉如玉衡之法而架之而升降之此升则彼降用力一而得水二也是倍利于恒升也尤宜于江河<br />
　　注曰力一水二者一升一降各得水一焉无虚用力也恒升者一升一降而得水一也架法见玉衡篇<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　鹤饮图说<br />
　　鹤饮者为长槽或竹或木其长无度以水深浅为度尾杀于首三之一首施戽朴属为良戽之容则以觳【一斗二升】戽臀【下靣覆处】施木刀如棹末之制俾与水无忤中其槽设两耳函轴廼于岸侧菑【树立也】两楹【柱也】髙地仅尺俾母杌楹之颠对设以轵【小穿也】贯轴其中惟治昻其尾入之戽也水满则首一昻而流之奔于槽外也其孰御视桔橰之功挈无虚而防也<br />
<br />
<br />
<br />
<br />
<br />
<br />
<br />
<br />
　　虹吸图说<br />
　　虹吸刳木为筒筒之容或方或圜圜径寸方径不及寸者分之二毋薜毋暴毋齘筒之长无定度竑井及泉以为度筒之下端横曲尺有二寸而为之口口迤而上髙数寸口之容弱于腹之容惟阞口之内有舌开阖戚速而无倚于围筒之上端出井及寻横曲二尺有竒廼垂垂四尺竒迤而下长及常而为之管管视筒之腹惟惌筒之曲若审惟朴属为良筒之围内以寸绲縢之敜以油灰之齐腛涂其郤母俾针芒之或耗筒两端有檠相以施约无甐无杌而止管入以籥惟严假鞴鼓之度水冲于管遄捎其籥则霤吐为趵突也以终古<br />
　　薜破裂也暴坟起不坚致也齘切齿怒亦偪窄之意竑量也阞谓三分之一八尺曰寻倍寻曰常惌小孔也审两木交凑处朴属附着坚固也绲绳也縢约束也敜塞也齐与剂同腛厚也甐壊杌动也遄速也捎除去也泉水之上出者曰趵突<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十八<br />
　　钦定四库全书<br />
　　钦定授时通考卷三十九<br />
　　功作<br />
　　收获<br />
　　诗豳风八月其获<br />
　　传禾可获也<br />
　　十月获稻<br />
　　本草注粳糯通名为稻糯温十月熟<br />
　　黍稷重穋禾麻菽麦嗟我农夫我稼既同<br />
　　传后熟曰重先熟曰穋笺既同言已聚也<br />
　　诗小雅既方既皁既坚既好不稂不莠<br />
　　传实未坚曰皁稂童粱也莠似苗也笺方房也谓孚甲始生而未合时也尽生房矣尽成实矣尽坚熟矣尽齐好矣而无稂莠择种之善民力之専时气之和所致疏众谷既秀穗上已有孚甲尽生房矣稍复结粒尽成实矣粒又稍成尽坚熟矣并无死伤尽齐好矣不有童粱之稂不有似苗之莠是五谷大成也<br />
　　又彼有不获穉此有不敛穧彼有遗秉此有滞穗伊寡妇之利<br />
　　传秉把也笺成王之时百谷既多种同齐熟收刈促遽力皆不足而有不获不敛遗秉滞穗聴矜寡取之以为利正义穧者禾之铺而未束者秉刈禾之把也<br />
　　大雅实发实秀实坚实好实颖实栗<br />
　　传发尽发也不荣而实曰秀颖垂颖也栗其实栗栗然疏苗至秋分禾又出穗实尽发于管实生粒皆秀更复少时其粒实皆坚成实又齐好实穗重而垂颖实成就而栗栗然收入多焉<br />
　　恒之秬秠是获是亩恒之穈芑是任是负<br />
　　笺种之成熟则获而亩计之抱负以归<br />
　　周颂奄观铚艾<br />
　　传铚获也<br />
　　礼记月令孟夏之月农乃登麦天子乃以彘尝麦仲夏之月农乃登黍天子乃以雏尝黍孟秋之月农乃登谷天子尝新命百官始收敛仲秋之月乃以犬尝麻【麻始熟也】命有司趣民收敛季秋之月农事备收天子乃以犬尝稻【稻始熟也】<br />
　　内则黍稷稻粱白黍黄粱稰穛<br />
　　注孰获曰稰生获曰穛集韵稰禾子落貌说文穛早取禾也<br />
　　吕氏春秋不举铚艾大饥乃来野有寝禾或谈或歌旦则有昏丧粟甚多<br />
　　博雅秆防稭槀也黍穰谓之防稻穰谓之秆稷穰谓之防<br />
　　小尔雅藁谓之秆秆谓之刍生曰谷谓之粒禾穗谓之颖截颖谓之铚拔心曰揠拔根曰擢把谓之秉秉四曰筥筥十曰<br />
　　农桑通诀孔氏书传曰种曰稼敛曰穑种敛者嵗事之终始也食货志云收获如寇盗之至盖谓收之欲速也记曰种而不耨耨而不获讥其不能图功收终也是知收获者农事之终为农者可不趋时致力以成其终而自废前功乎大抵北方禾黍其收颇晚而稻熟或宜早南方稻秫其收多迟而陆禾亦宜早通变之道宜审行之今按古今书传所载南北习俗所宜具述而备论之庶不失早晚先后之节也<br />
　　各种收获法<br />
　　稻<br />
　　齐民要术稻将熟去水霜降获之【早刈米青而不坚晚刈零落而损收】农桑通诀南方水地多种稻秫早禾则宜早收六月七月则收早禾其余则至八月九月诗云十月获稻齐民要术云稻至霜降获之此皆言晚禾大稻也故稻有早晚大小之别然江南地下多雨上霖下潦劖刈之际则必假之乔扦多则置之笐架待晴干曝之可无耗损之失<br />
　　天工开物凡秧既分栽后早者七十日即收获最迟者歴夏及冬二百日方收获其冬季播种仲夏即收者则广南之稻地无霜雪故也<br />
　　粱秫<br />
　　齐民要术粱秫收刈欲晚【性不零落早刈损实】<br />
　　农桑通诀粱与粟同熟收割之法一同<br />
　　又薥秫熟时收刈成束攒而立之<br />
　　黍<br />
　　齐民要术刈穄欲早刈黍欲晚【穄晚多零落黍早米不成】皆即湿践之穄践讫即蒸而裛之【不蒸者难舂米碎蒸则易舂米坚香气经夏不歇】黍宜晒之令燥【湿聚则郁】凡黍黏者收薄穄味美者亦收薄难舂<br />
　　稷<br />
　　尚书考灵曜稷秋虚昏中以收敛<br />
　　大戴礼夏小正八月粟零零也者降也零而后取之也齐民要术熟速刈干速积刈早则鎌伤刈晚则穗折遇风则收减湿积则藁烂积晚则耗损连雨则生耳农桑通诀凡北方种粟秋熟当速刈之南方收粟用粟鉴摘穗北方收粟用鎌并藁取之田家刈毕稇而束之以十束积而为然后车载上塲为大积积之视农功稍隙解束以旋旋镵穗挞之<br />
　　羣芳谱刈稷欲早八九月熟便刈遇风即落<br />
　　麦<br />
　　礼记月令孟夏之月麦秋至<br />
　　孟子今夫麰麦播种而耰之其地同树之时又同至于日至之时皆熟矣<br />
　　齐民要术青稞麦与大麦同时熟<br />
　　农桑通诀农家所种宿麦早熟最宜早收故韩氏直说曰五六月麦熟带青收一半合熟收一半若齐熟恐被急风暴雨所摧必至抛费每日至晚即便载麦上塲堆积用苫密覆以防雨作如搬载不及即于地内苫积天晴乘夜载上塲即摊一二车薄则易干碾过一遍翻过又碾一遍起稭下塲扬子收起虽未净直待所收麦都碾尽然后将未净稭秆再碾如此可一日一塲比至麦收尽已碾讫三之二矣大抵农家忙并无有似蚕麦古语云收麦如救火【梅天雨更多故】若少迟慢一值隂雨即为灾伤迁延过时秋苗亦误锄治今北方多用麦钐麦绰钐麦覆于腰后笼内笼满则载而积于塲一日可收十余亩较之南方以鎌刈者其速十倍<br />
　　豆<br />
　　泛胜之书获豆之法荚黑而茎苍辄收无疑其实将落反失之故曰豆熟于场于场获豆则青荚在上黑荚在下<br />
　　齐民要术大豆收刈欲晚【此不零落刈早损实】九月中近地叶有黄落者速刈之叶少不黄必浥郁刈不速逢风则叶落尽遇雨泽烂不成<br />
　　又小豆叶落尽则刈之【叶末尽者难治而易湿也】豆荚三青两黄拔而倒竪笼从之生者均熟不畏严霜从本至末全无秕减乃胜刈者<br />
　　农桑通诀豌豆三四月熟蚕豆蚕时熟<br />
　　天工开物菉豆种有二一曰摘緑荚先老者先摘人逐日而取之一曰拔緑则至期老足竟亩拔取也<br />
　　脂麻<br />
　　齐民要术胡麻刈束欲小【束大则难燥打手复不胜】以五六为一丛斜倚之【不尔则风吹倒损收也】口开乘车诣田斗薮【倒竪以小杖微打之】还丛之三日一打四五遍乃尽耳【若乘湿横积蒸热速干虽曰郁裛无风吹亏损之虑浥者不中为谷子然于油无损也】<br />
　　荞麦<br />
　　齐民要术荞麦下两重子黑上一重子白皆是白汁满似如浓即须收刈之但对稍相答铺之其白者日渐黑如此乃为得所若待上头总黑半已下黑子尽总落矣农桑辑要荞麦待霜降收恐其子粒焦落乃用推镰获之<br />
<br />
<br />
<br />
<子部,农家类,钦定授时通考,卷三十九><br />
<子部,农家类,钦定授时通考,卷三十九><br />
<子部,农家类,钦定授时通考,卷三十九><br />
　　收获具各图説<br />
　　铚艾<br />
　　镰<br />
　　粟鋻<br />
　　防<br />
　　麦钐<br />
　　据刀<br />
　　推镰<br />
　　禾钩<br />
　　禾担<br />
　　搭爪<br />
　　杈<br />
　　笐<br />
　　乔扞<br />
　　掼稻簟<br />
　　麦绰<br />
　　麦笼<br />
　　抄竿<br />
　　拖耙<br />
　　积苫<br />
　　连耞<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　铚艾图说<br />
　　铚获禾穗刃也书禹贡曰二百里纳铚小尔雅云截颖谓之铚截颖即获也据陆诗释文云铚获禾短镰也纂文曰江湖之间以铚为刈说文云此则铚器断禾声也故曰铚<br />
　　艾获器今之刨镰也方言曰刈释音乂韵作艾芟草亦作刈贾策若艾草菅注艾读曰刈古艾从草今刈从刀宜通用<br />
<br />
<br />
<br />
<br />
<br />
<br />
<br />
<br />
　　镰图说<br />
　　镰艾禾曲刀也释名曰镰廉也薄甚所刈甚廉考工记又作鎌风俗通曰镰刀自揆积刍荛之效然镰之制不一有佩镰有两刃镰有袴镰有钩镰有镰柌之镰皆古今通用芟器也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　粟鋻图说<br />
　　粟鋻截禾颖刃也集韵云鋻刚也其刃长寸余上带圆銎穿之食指刃向手内农人收获之际用摘禾穗与铚镰制不同而名亦异然其用则一此特加便捷耳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　防图说<br />
　　防似刀而上弯如镰而下直其背指厚刃长尺许柄盈二握江淮之间恒用之方言云自闗而西谓之钩江南谓之锲锲防集韵通用又谓之弯刀以刈草禾或斫柴篠以代镰斧一物兼用农家便之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　麦钐图说<br />
　　麦钐艾麦刃也集韵曰钐长镰也状如镰长而颇直比防薄而稍轻所用斫而劖之故曰钐用如防也亦曰防其刃务在刚上下嵌系绰柄之首以芟麦也比之刈获功过累倍<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　捃刀图说<br />
　　捃刀集韵云捃拾也俗谓拾麦刀刃长可五寸濶近二寸上下窍绳穿之系于指腕随手芟取其便也麦禾既熟或收刈不时茎穗狼籍不能净尽单贫之人得以收其遗滞盖捃拾之间用此器也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　推镰图说<br />
　　推镰敛禾刃也如荞麦熟时子易焦落故制此具便于收敛形如偃月用木柄长可七尺首如两股短叉架以横木约二尺许两端各穿小轮圆转中嵌镰刀前向仍左右加以斜杖谓之蛾眉杖以聚所劖之物凡用则执柄就地推去禾茎既断上以蛾眉杖约之乃回手左拥成以离旧地另作一行子既不损又速于刀刃数倍此推镰体用之效也<br />
<br />
<br />
<br />
<br />
<br />
<br />
<br />
<br />
　　禾钩图说<br />
　　禾钩敛禾具也用禾钩长可二尺尝见垅亩及荒芜之地农人将芟倒禾或草用此匝地约之成稇则易于就束比之手梿甚速便也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　禾担图说<br />
　　禾担负禾具也其长五尺五寸剡匾木为之者谓之輭担斫圆木为之者谓之楤担匾者宜负器与物圆者宜负薪与禾释名曰担任也力所胜任也凡山路崄或水陆相半舟车莫及之处如有所负非担不可<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　搭爪图说<br />
　　搭爪上用铁钩带榜中受木柄通长尺许状如弯爪用如爪之搭物故曰搭爪以檈草禾之束或积或掷日以万数速于手挈可谓智胜力也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　杈图说<br />
　　扠箝禾具也揉木为之通长五尺上作二股长可二尺上一股微短皆形如弯角以取禾也又有以木为干以铁为首二其股者利如戈防唯用叉取禾束谓之铁禾杈<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　笐<br />
　　笐架也集韵作竹竿也或省作笐今湖湘间收禾并用笐架悬之以竹木构如屋状若麦若稻等稼获而【音茧】之悉倒其穗控于其上久雨之际比于积垜不致郁浥江南上雨下水用此甚宜北方或遇霖潦亦可做此庶得种粮胜于全废今特载之冀南北通用<br />
<br />
<br />
<br />
<br />
<br />
<br />
<br />
<br />
<br />
<br />
　　乔扦图说<br />
　　乔扦挂禾具也凡稻皆下地沮湿或遇雨潦不无渰浸其收获之际虽有禾不能卧置乃取细竹长短相等量水浅深每以三茎为数近上用篾缚之叉于田中上控禾把又有用长竹横作连脊挂禾尤多凡禾多则用笐架禾少则用乔扦虽大小有差然其用相类故并次之<br />
<br />
<br />
<br />
<br />
<br />
<br />
<br />
<br />
<br />
　　掼稻簟图说<br />
　　掼稻簟掼抖擞也簟承所遗稻也农家禾有早晚次第收获即欲随手得粮故用广簟展布置木物或石于上各举稻把掼之子粒随落积于簟上非惟免汚泥沙抑且不致耗失又可晒谷物或卷作诚为多便南方农种之家率皆置此【徐光启曰不如掼牀为便今农家所用栈条即簟也】<br />
<br />
<br />
<br />
<br />
<br />
<br />
<br />
<br />
<br />
<br />
　　麦绰图说<br />
　　麦绰抄麦器也篾竹编之一如箕形稍深且大旁有木柄长可三尺上置钐刀下横短拐以右手执之复于钐旁以绳牵短轴左手握而掣之以两手齐运芟麦入绰覆之笼也尝见北地芟取荞麦亦用此具但中加密耳<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
　　麦笼图说<br />
　　麦笼盛芟麦器也判竹编之底平口绰广可六尺深可二尺载以木座座带四碢用转而行芟麦者腰系钩防牵之且行且曳就借使刀前向绰麦乃覆笼内笼满则舁之积处往返不已一笼日可收麦数亩又谓之腰笼<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　抄竿图说<br />
　　抄竿扶麦竹也长可及丈麦已熟时忽为风雨所倒不能芟取别用一人执竿抄起卧穗竿举则钐随防之殊无损失必两习熟者能用不然则有矛盾之差矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　拖杷圗说<br />
　　拖杷耧麦长杷也首列二十余齿短木柄以批契维腰曵之尝见麦野为风雨所损茎穗交乱不能净防故制此具腰后縦横耧之仍手握柄镰芟其遗余所得稭穗随拥积之有一杷毕功得麦十余斛<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　积苫圗说<br />
　　积苫芟麦既积编草覆之也农桑辑要云苫须扵农隙时备下以防雨作农桑直说云作苫用谷草黄野草皆可但纽作腰紧一头留稍者为苫凡露积须苫缴盖不为雨所败也尝见农家有以麻经或草索织之又可速就<br />
<br />
<br />
<br />
<br />
<br />
<br />
<br />
<br />
<br />
<br />
　　连耞图说<br />
　　连耞击禾器国语曰权节其用耒耜耞芟广雅曰拂谓之架说文曰拂架也拂击禾连架释名曰架加也加杖于柄头以挝穗而出谷也其制用木条数茎以生革编之长可三尺濶可四寸又有以独挺为之者皆于长木柄头造为擐轴举而转之以扑禾也<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷三十九<br />
<子部,农家类,钦定授时通考><br />
　　钦定四库全书<br />
　　钦定授时通考卷四十<br />
　　功作<br />
　　攻治<br />
　　诗风九月筑场圃十月纳禾稼<br />
　　疏场圃同地自物生之时耕治以种菜茹至物尽成熟坚筑以为场纳内也治于场而内之囷仓也<br />
　　又十月涤场<br />
　　疏在场之功毕故涤埽其场<br />
　　大雅或舂或揄或簸或蹂<br />
　　传揄抒臼也或簸糠者或蹂黍者笺舂而抒出之簸之又润湿之将复舂之趣于凿也疏孔颖达曰抒臼谓抒米以出臼也出臼则簸之故或有簸糠者或蹂黍者谓蹂践其黍然后舂之<br />
　　周礼地官舂人奄二人女舂抌二人奚五人<br />
　　注女舂抌女奴能舂与抌者抌抒臼也<br />
　　春秋运斗枢粟五变以阳化生而为苗秀为禾三变而粲谓之粟四变八臼米出甲五变而蒸饭可飡<br />
　　郑氏诗笺疏麤也谓粝米也米之率粝十粺九凿八侍御七<br />
　　疏正义曰言米之率其术在九章粟米之法云粟率五十粝米三十粺二十七凿二十四御二十一言粟五升为粝米三升以下则米渐细故数益少四种之米皆以三约之得此数也<br />
　　通鉴前编外纪黄帝作杵臼而谷粟始凿<br />
　　新论桓谭曰宓牺之制杵臼万民以济及后人加功因延力借身重以践碓而利十倍杵舂又复设机闗用驴骡马牛及役水而舂其利且百倍<br />
　　方言凡以火干五谷之类出自山东齐楚以往曰熬陇冀以往曰秦晋之间曰焣<br />
　　说文米谷实也麪麦末也<br />
　　齐民要术凡谷成熟有早晚苗秆有高下收实有多少质性有强弱米味有美恶粒实有息耗【早熟者苗短而收多晚熟者苗长而收少强苗者短黄谷之属是也弱苗者长青白黒者是也收少者美而耗收多者恶而息】<br />
　　事物原始世本曰公输般作磨硙之始编竹附泥破谷出米曰硙凿石上下合研米麦为粉曰磨二物皆始于周<br />
　　菽园杂记呉中民家计一嵗食米若干石至冬月舂白蓄之名冬舂米常疑开春农务将兴不暇为此及冬预为之闻之老农云不特为此春气动则米芽浮起米粒亦不坚此时舂者多碎而为粞折耗颇多冬月米坚折耗少故及冬舂之<br />
　　书蕉舂米一石得四斗曰精得三斗曰凿得二斗曰粹岭表録异记舂堂者以浑木刳为槽一槽两边排十杵男女间立以舂稻粱敲磕槽舷皆有遍拍<br />
　　闽部疏闽中水碓最多然多以木柜运轮不驶急溪中壅激为之则佳<br />
　　防稽志山家借水力以舂有三制平流则以轮鼓水而转峻流则以水注轮而转又有木杓碓碓干之末刳为杓以注水水满则倾而碓舂之唐白居易诗云碓无人水自舂是也<br />
　　篷栊夜话歙人工制腐磨皆紫石细棱菽受磨絶腻滑无滓有自然之甘<br />
　　本草纲目李时珍曰糠诸粟谷之殻也其近米之细者为米粃味极甜俭年人多和剂蒸煮以救饥云<br />
　　各种攻治法<br />
　　稻<br />
　　齐民要术藏稻必须用簟久居者如劁麦法舂稻必须冬时积日燥曝一夜置霜露中即舂【若冬舂不干即米青赤脉起不经霜不燥曝则米碎矣】秫稻法一切同<br />
　　天工开物攻稻篇凡稻刈获之后离藁取粒束藁于手而击取者半聚藁于场而曳牛滚石以取者半凡束手而击者受击之物或用木桶或用石板收获之时雨多霁少田稻交湿不可登场者以木桶就田击取晴霁稻干则用石板甚便也凡服牛曳牛滚压场中视人手击取者力省三倍但作种之谷恐磨去殻尖减削生机故南方多种之家场禾多借牛力而来年作种者则宁向石板击取也凡稻最佳者九穰一秕倘风雨不时耘耔失节则六穰四秕者容有之凡去秕南方尽用风车扇去北方稻少用飏法即以飏麦黍者飏稻盖不若风车之便也凡稻去殻用砻去膜用舂用碾然水碓主舂则兼并砻功燥干之谷入碾亦省砻也凡砻有二种一用木为之截木尺许斲合成大磨形两扇皆凿纵斜齿下合植笋穿贯上合空中受谷木砻攻米二千余石其身乃尽凡木砻谷不甚燥者入砻亦不碎故入贡军国漕储千万皆出此中也一土砻析竹匡围成圏实洁净黄土于内上下两面各篏竹齿上合蒭空受谷其量倍于木砻谷稍滋湿者入其中即碎断土砻攻米二百石其身乃朽凡木砻必用健夫土砻即孱妇弱子可胜其任庶民饔飱皆出此中也凡既砻则风扇以去糠秕倾入筛中团转谷未剖破者浮出筛面重复入砻凡筛大者围五尺小者半之大者其中心偃隆而起健夫利用小者高二寸其中平洼妇人所需也凡稻米既筛之后入臼而舂臼亦两种八口以上之家堀地藏石臼其上臼量大者容五斗小者半之横木穿插碓头足踏其末而舂之不及则粗太过则粉精粮从此出焉晨炊无多者断木为手杵其臼或木或石以受舂也既舂以后皮膜成粉名曰细糠以供犬豕之豢荒歉之嵗人亦可食也细糠随风扇播扬分去则膜尘净尽而粹精见矣凡水碓山国之人居河滨者之所为也攻稻之法省人力十倍人乐为之引水成功即筒车灌田同一制度也设臼多寡不一值流水少而地窄者或两三臼流水洪而地室寛者即并列十臼无忧也江南信郡水碓之法巧絶盖水碓所愁者埋臼之地卑则洪潦为患高则承流不及信郡造法即以一舟为地撅椿维之筑土舟中防臼于其上中流微堰石梁而碓已造成不烦椓木壅坡之力也又有一举而三用者激水转轮头一节转磨成麪二节运碓成米三节运水灌于稻田此心计无遗者之所为也凡河滨水碓之国有老死不见砻者去糠去膜皆以臼相终始惟风筛之法则无不同也凡硙砌石为之承借转轮皆用石牛犊马驹惟人所使盖一牛之力日可得五人但入其中者必极燥之谷稍润则碎断也<br />
　　粱秫<br />
　　羣芳谱蜀秫黏者可作饵不黏者可作糕煑粥可济饥茎可织箔编席夹篱供防稍可作筅帚有利于民最博<br />
　　黍稷<br />
　　天工开物凡攻治小米飏得其实舂得其精磨得其碎风飏车扇而外簸法生焉其法篾织为圆盘铺米其中挤匀扬播轻者居前簸弃地下重者在后嘉实存焉凡小米舂磨扬播制器详见稻麦<br />
　　羣芳谱黍刈后乘湿即打则稃易脱迟则稃着粒上难脱黍米性黏可作饧可蒸煑为糕糜稷有薄殻粒米稍大可作饭<br />
　　麦<br />
　　齐民要术大小麦立秋前治讫立秋后则虫生蒿艾簟盛之良多种久居供食者宜作劁麦倒刈薄布顺风放火火既着即以扫帚扑灭仍打之如此者夏虫不生然唯中作麦饭与麪用耳<br />
　　又瞿麦浑蒸曝干舂去皮米全不碎炊作飱甚滑细磨下绢簁作饼亦滑美<br />
　　又青稞麦治打时少难唯伏日用碌碡碾磨总尽无麸羣芳谱小麦实居殻中芒生殻上性有南北之异北地麦昼花薄皮多麪食之宜人南方麦夜花食之难消地气使然也大麦芒长殻与粒相黏未易脱小麦磨麪大麦堪碾米作粥饭煑粥甚滑磨麪作酱甚甘<br />
　　天工开物小麦收获时束藁击取如击稻法其去秕法北土用飏盖风扇流传未遍率土也凡飏不在宇下必待风至而后为之风不至雨不收皆不可为也凡小麦既飏之后以水淘洗尘垢净尽又复晒干然后入磨磨大小无定形大者用肥健力牛曳转其牛曳磨时用桐殻掩眸不然则晕其腹系桶以盛遗不然则秽也次者用驴磨斤两稍轻又次小磨则止用人力推挨者凡牛力一日攻麦二石驴半之人则强者攻三斗弱者半之若水磨之法其详已载攻稻水碓中制度相同其便利又三倍于牛犊也凡牛马与水磨皆悬袋磨上上寛下窄贮麦数斗于中陷入磨眼人力所挨则不必也又凡麦经磨之后几番入罗勤者不厌重复罗匡之底用丝织罗地绢为之湖丝所织者罗麪千石不换若他方黄丝所为经百石而已朽也<br />
　　又凡麪既成后寒天可经三月春夏不出二十日则郁壊为食适口贵及时也<br />
　　豆<br />
　　天工开物凡豆菽刈获少者用耞多而省力者仍铺场烈日晒干牛曳石赶而压落之凡打豆耞竹木竿为柄其端锥圆眼拴木一条长三尺许铺豆于场执柄而击之凡豆击之后用风扇飏去荚叶筛以继之嘉实洒然入廪矣是故舂磨不及麻硙碓不及菽也<br />
　　羣芳谱黑豆堪食用作豉及喂牲畜黄豆稍肥可食可酱可豉可油可腐腐之滓可喂猪荒年人亦可充饥油之滓可粪地萁可然火叶名藿嫩时可为茹縁豆可作粥饭煼食炒食水泡磨为粉澄滤作饵蒸糕荡皮压索为食中要物<br />
　　脂麻<br />
　　羣芳谱取油以白者为胜服食以黑者为良<br />
　　鸡肋篇芝麻炒焦压榨方可得油<br />
　　家塾事亲油生笮者良有润燥解毒止痛消肿之功蒸炒者可食用及燃防不入药<br />
　　又麻饼笮去油麻滓也亦名麻籸可食荒嵗人以救饥入盐作酱甚滑腻又可养鱼肥田周礼疆防用蕡亦此意也<br />
　　荞麦<br />
　　羣芳谱荞麦舂取米可作饭磨为麫滑腻亚于麦麪北人作饼饵日用以供常食南人作粉饵食<br />
　　攻治具各图説<br />
　　土砻<br />
　　木砻<br />
　　水砻<br />
　　砻磨<br />
　　飏扇<br />
　　风扇车<br />
　　杵臼<br />
　　碓<br />
　　堈碓<br />
　　水碓<br />
　　槽碓<br />
　　清青碾<br />
　　小碾<br />
　　水碾<br />
　　水碾三事<br />
　　磨<br />
　　水磨<br />
　　连二水磨<br />
　　水转连磨<br />
　　油榨<br />
　　面罗<br />
　　水打罗<br />
　　晒槃<br />
　　糓杷<br />
　　籭<br />
　　簸箕<br />
　　飏蓝<br />
　　<br />
　　防<br />
　　筲<br />
　　升斗<br />
　　古斛今斛<br />
　　撃壤图<br />
<br />
<br />
<br />
<br />
<br />
<br />
<br />
<br />
<br />
<br />
　　土砻图说<br />
　　砻礧谷器所以去谷殻也编竹作围内贮泥土状如小磨仍以竹木排为密齿破谷不致损米就用拐木窍贯砻上掉轴以防悬檩上人力运肘以转之日可破谷四十余石<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　木砻图说<br />
　　木砻多用松木为之形如大磨两扇皆凿齿下合植笋穿贯上合场中植架悬掉轴以众力曳转去谷出米殷殷如雷声田家通力合作杂以倡和之声庆成事也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　水砻图说<br />
　　水砻水转砻也砻制上同但下置轮轴以水激之一如水磨日夜所破谷数可倍人畜之力水利中未有此制今特造立庶临流之家以凭仿用可为永利<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　砻磨图说<br />
　　有废磨上级已薄可代谷砻亦不损米或人或畜转之谓之砻磨复有畜力挽行大木轮轴以皮或大绳绕轮两周复交于砻之上级轮转则绳转绳转则砻亦随转计轮转一周则砻转十五余周比用人工既速且省<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　飏扇图说<br />
　　飏扇集韵云飏风飞也扬谷器其制中置簨轴列穿四扇或六扇用薄板或糊竹为之复有立扇卧扇之别各带掉轴或手转足蹑扇即随转凡舂碾之际以糠米贮之高槛底通作匾缝下泻均细如帘即将机轴掉转搧之糠粞既去乃得净米又有舁之场圃间用之者谓之扇车凡揉打麦禾等稼穰籺相杂亦须用此风搧比之锨掷箕簸其功数倍<br />
<br />
<br />
<br />
<br />
<br />
<br />
<br />
<br />
　　风扇车图説<br />
　　风扇车与飏扇功用畧同而制尤备以木为四柱周以板穴其尾以出糠髙可六尺广五尺余其腹左为圜形以内簨轴及扇着其柄于外右为方斗盛谷实底作匾缝承以小门门之枢亦见于外其下作斜木斗二正侧并列形如箕皆斜下向人以一手运轴一手启门以写谷实谷实重者从正面木斗直下粞稍轻从旁列木斗出糠灰最轻即从尾穴随扇飞出农家攻治米谷最为便利<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　杵臼图说<br />
　　杵臼舂也按古舂之制防百一十斤稻重一防为米二十斗为米十斗曰毇为米六斗大半斗曰粲又曰粝米一石舂为九斗曰糳凿米之精者斯古舂之制自杵臼始也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　碓图说<br />
　　碓舂器用石杵臼之一变也广雅曰碓也方言云碓梢谓之碓机自闗而东谓之梴桓谭新论曰杵臼之利后世加巧因借身重以践碓而利十倍<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　堈碓图说<br />
　　堈碓掘埋堈坑深逾二尺下木地钉三茎置石于上后将大磁堈穴其底向外侧嵌坑内取碎磁灰泥和之窒底孔令圆滑干透用半竹篘长七寸径四寸如合脊瓦样下稍阔以熟皮围之倚堈下唇篘下两边石压之或两竹竿刺定随注糙于堈用碓木杵捣于篘内堈既圆滑米自翻倒篘内然木杵既轻动防狂迸须踏碓时已起而落随以左足蹑其碓腰方穏顺一堈可舂米三石始于浙又名浙碓今多于津要米商辏集处置设上农之家用米多亦宜置之<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　水碓图说<br />
　　机碓水捣器也通俗文云水碓曰翻车碓孔融论水碓之巧胜于圣人断木掘地则翻车之类愈出后世之机巧今人造水轮轮轴长尺列贯横木相交如滚抢之制水激轮转则轴间横木打所排碓梢一起一落舂之即连机碓也凡流水岸傍俱可设置度水势高下如水下岸浅用陂栅平流用板木障水俱使傍流急注贴岸置轮高丈余自下冲转名撩车碓若水高岸深则轮减小而阔以板为级上用木槽引水直下射转轮板名曰斗碓又曰豉碓随地所制也<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　槽碓图说<br />
　　槽碓碓梢作槽受水以为舂也凡所居之地间有泉流稍细可选低处置碓一区一如常碓之制但前头减细后稍深阔为槽可贮水斗余上庇以厦槽在厦乃自上流用笕引水下注于槽水满则后重而前起水防则后轻而前落即为一舂如此昼夜不止可毇米两斛日省二工以嵗月积之知非小利<br />

                    <br>
                        <br />
<br />
<br />
<br />
<br />
<br />
<br />
<br />
<br />
　　海青辗图说<br />
　　辊辗世呼曰海青辗喻其速也但比常辗减去图槽就碢干栝以石辊【辊径可三尺长可五尺】上置板槛随辗干圆转作窍下谷不计多寡旋辗旋收易于得米较之碢辗疾过数倍故比于鸷鸟之尤者人皆便之【徐光启曰江右木作槽辗山右石作摇辗皆取机势倍胜常辗】<br />
<br />
<br />
<br />
<br />
<br />
<br />
<br />
<br />
<br />
<br />
　　小碾图说<br />
　　小碾一制在稻麦之外北方攻小米者家置石墩中高边下边沿不开槽铺米墩上妇子两人相向接手而碾之其碾石圆长如牛赶石而两头插木柄米堕边时随手以小篲扫上家有此具杵臼竟悬也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　水碾图说<br />
　　水碾水轮转碾也后魏书崔亮教民为碾奏于张方桥东堰谷水造水碾数十区岂水碾之制自此始欤其碾制上同但下作卧轮或立轮如水磨之法轮轴上端穿其碢榦水激则碢随轮转循槽轹谷疾若风雨日所毇米比于陆碾功利过倍<br />
<br />
<br />
<br />
<br />
<br />
<br />
<br />
<br />
<br />
<br />
　　水辗三事图说<br />
　　水辗三事谓水转轮轴可兼三事磨砻辗也初则置立水磨变麦作麪一如常法复于磨之外周造辗圆槽如欲毇米惟就水轮轴首易磨置砻既得粝米则去砻置碾碢榦循槽碾之乃成熟米夫一机三事始终俱备变而能通兼而不乏省而有要诚便民之活法造物之潜机今创此制幸识者述焉<br />
<br />
<br />
<br />
<br />
<br />
<br />
<br />
<br />
<br />
　　磨图说<br />
　　防唐韵作磨硙也说文云防石硙也世本曰公输班作硙方言或谓之防通俗文曰塡磨曰硐磨牀曰摘今又谓主磨曰脐注磨曰眼转磨曰榦承磨曰槃载磨曰牀多用畜力挽行或借水轮或掘地架木下置鐏轴亦转以畜力谓之旱水磨比之常磨特为省力凡磨上皆用漏斗盛麦下之眼中则利齿旋转破麦作麸然后收之筛罗乃得成麪世间饼饵自此始矣<br />
<br />
<br />
<br />
<br />
<br />
<br />
<br />
<br />
　　水磨图说<br />
　　水磨当择用水地先尽并岸擗水激转或别引沟渠掘地栈木栈上置磨以轴转磨中下彻栈底就作卧轮以水激之磨随轮转此卧轮磨也又有引水置甃为峻槽槽上两旁植木架以承水激轮轴别作竪轮用击在上卧轮一磨轴末一轮旁拨周围木齿一磨既引水注槽激动水轮上旁二磨随轮俱转此立轮连二磨也复有两船相傍上立四楹以茅竹为屋各置一磨索缆急水中船头斜插板木凑水抛鐡爪水激立轮轮轴通长旁拨二磨泛涨则迁近岸为活法<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　连二水磨图说<br />
　　连磨连转磨也其制中置巨轮轮轴上贯架木下承鐏臼复于轮之周回列绕八磨轮辐近与各磨木齿相间一牛拽转则八磨随轮辐俱转用力少而见功多后魏崔亮在雍州读杜预传见其为八磨嘉其有济时用刘景宜作磨奇巧特异策一牛之任转八磨之重窃谓此虽并载前史然世罕有传者今乃防绎搜索度其可用述此制度庶来者效之以广食利<br />
<br />
<br />
<br />
<br />
<br />
<br />
<br />
<br />
　　水转连磨图说<br />
　　水转连磨制与陆转连磨不同须用急流大水以凑水轮其轮高阔轴围至合抱长随宜中列三轮各打大磨一槃磨高匝列木齿磨在轴上阁以板木磨旁留一狭孔透轮轴以打上磨木齿此磨既转其齿复傍打带齿二磨三轮之功互拨九磨轴首一轮既上打磨齿复下打碓轴可兼数碓或遇天旱旋于大轮一周列置水筒昼夜溉田数顷此一水轮可供数事其利甚博陆转连磨下用水轮亦可<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　油榨图说<br />
　　油榨取油具也用坚大四木各围可五尺长可丈余叠作卧枋于地其上作槽其下用厚板嵌作底槃槃上圆凿小构下通槽口以注油于器凡欲造油先用大镬防炒芝麻既熟即用碓舂或辗碾令烂上甑蒸过理草为衣贮之圈内累积在槽横用枋桯相拶复坚插长禊高处举碓或椎击擗之极则油从槽出此横榨谓之卧槽立木为之者为之立槽傍用击禊或上用压梁得油甚速<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　麪罗图说<br />
　　麪罗以木为箱中悬罗而着撞机于外立直木以括之机之首又贯以直木下拄于轴轴有两耳可容人足人倚于机而踏其轴轴摇则机动而麦末从罗下去麸成麫矣籭簁之属多以竹治粉者或以绢惟麪罗之容最多而底最细其绢直以罗底名从所用也麪之上者罗至再曰重罗麪殆以精而益求其精者欤<br />
<br />
<br />
<br />
<br />
<br />
<br />
<br />
<br />
<br />
　　水打罗图说<br />
　　水击麪罗随水磨用之其机与水排同按图视谱当自考索罗因水力互击桩柱筛麪甚速倍于人力又有就磨轮轴作机击罗亦为捷巧<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　晒槃图说<br />
　　晒槃曝谷竹器广可五尺许边縁微起深可二寸其中平阔似圆而长下用溜竹二茎两端俱出一握许以便扛移趁日摊布谷实曝之蚕时农家兼用为筐但底密而不通风气终非蚕具<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　谷杷图说<br />
　　谷杷或谓透齿杷用摊晒谷王褒诗云晒盘留迹以杷名反覆能令五谷平<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　籭图说<br />
　　籭竹器用筛谷物说文云可以除麤取精集韵作簛又作簁或作筛其制有疎密大小之分疎而深者用于扑禾之后同稃穗子粒贮而筛之上余穰藁下留谷物密者稍浅砻谷之后用之尤密者舂碓之后用之大者悬于架而运之小者全以人力<br />
<br />
<br />
<br />
<br />
<br />
<br />
<br />
<br />
<br />
<br />
　　箕图说<br />
　　箕簸箕也说文云簸扬米去糠也庄子曰箕之簸物虽去麤留精然要其终皆有所除是也北人用柳南人用竹其制不同用则一也诗维南有箕载翕其舌故箕皆有舌易物也谚云箕星好风谓主簸扬农家所以资其用也<br />
<br />
<br />
<br />
<br />
<br />
<br />
<br />
<br />
<br />
<br />
　　飏篮图说<br />
　　飏篮形如簸箕而小前有木舌后有竹柄农夫收获之后场圃之间所蹂禾穗糠籺相杂执此而向风掷之乃得净谷不待车扇又胜箕簸田家便之<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　图说<br />
　　亦箩属比箩稍匾而用亦不同则造酒造饭用之漉米又可盛食物盖箩盛其粗者而盛其精者精粗各适所受不可易也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　防图说<br />
　　防漉米器说文淅箕也又云漉米薮又炊防也广雅曰淅蓑防防方言云炊防谓之缩或谓之或谓之防【江东呼为淅籖也】盖今炊米日所用者<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　筲图说<br />
　　防饭防也说文陈留谓饭帚曰防从竹捎声一曰饭器容五升今人亦呼饭箕为防箕南曰防北曰防南方用竹北方用柳皆漉米器或盛饭所以供造酒食农家所先虽南北名制不同而其用则一<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　升斗图说<br />
　　升十合量也汉志云以子谷秬黍中者千二百实其龠以井水凖其概二龠为合十合为升说文云升从斗象形唐韵曰升成也<br />
　　斗十升量也汉志云十升为斗斗者聚升之量也说文云斗象形有柄天文集云斗星仰则天下斗斛不平覆则嵗稔<br />
　　槩平斗斛器说文云槩杚斗斛从木既声杚平也汉书以井水准其槩唐李畬为御史得米而嬴询于吏曰御史米不槩是也<br />
<br />
<br />
<br />
<br />
<br />
<br />
<子部,农家类,钦定授时通考,卷四十><br />
　　古斛今斛图说<br />
　　斛十斗量也汉志云十斗为斛斛者角升斗多少之量也周礼曰防氏为量改煎金锡则不耗汉法五量用铜方尺而圆其外旁有焉上为斛下为斗左耳为升右耳为合龠广雅曰斛谓之鼔方斛谓之角<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　击壤图说<br />
　　击壤释名曰击壤野老之戏盖击块壤之具因以为戏也艺苑曰击壤古戏也又曰壤以木为之前广后锐长尺四寸阔三寸其形如履将戏先侧一壤于地遥于三四十步以手中壤敲之中者为上风土记曰击壤以木为之其形如履腊节僮少以为戏分部如摘博也<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十<br />
　　钦定四库全书<br />
　　钦定授时通考卷四十一<br />
　　功作<br />
　　牧事<br />
　　诗小雅谁谓尔无牛九十其犉<br />
　　又尔牛来思其耳湿湿<br />
　　集注牛病则耳燥湿湿润泽也安则润泽<br />
　　尔雅犘牛犦牛犤牛犩牛犣牛犝牛牛角一俯一仰觭皆觢黑唇犉黑眦抽黑耳犚黑腹牧黑脚犈其子犊体长牬絶有力欣犌<br />
　　汉书龚遂传遂为渤海太守见民有带持刀剑者使卖剑买牛卖刀买犊曰何为带牛佩犊<br />
　　后汉书王景传景迁庐江太守先是百姓不知牛耕致地力有余而食常不足景乃驱率吏民敎用犁耕由是垦辟倍多境内丰给<br />
　　郑樵牛耕耦耕辨古之耕也以耦耦则二人并力以发一耜今之耕也以牛牛则用力少而耕倍求之六经古牛惟以服车不用以耕书曰肇牵车牛逺服贾又曰放牛于桃林之野易曰服牛乘马诗曰睆彼牵牛不以服箱皆以服车为言否则用以祭祀而已又否则如田单之纵火齐王之衅钟而已以牛为耕秦汉以上未之前闻也禹式耦耕月令季冬令民计耦耕事语曰长沮桀溺耦而耕皆两人并力以发一耜此三代井田之制不用牛耕明矣史称赵过始教民牛耕牛耕之利自赵过代田始前乎此者鼂错募民耕实塞下庐舎蒺藜之具无不备后乎此者充国上屯田簿器用桥亭之物无不详独不以牛为急者盖牛耕之利未开也三代井田之制行而天下有惰农后世阡陌之法行而天下无惰农其教牛耕之力与不可以不辨<br />
　　农政全书山海经曰后稷之孙叔均始作牛耕世以为起于三代愚谓不然牛若常在畎亩武王平定天下胡不归之三农而放之桃林之野乎故周礼祭牛之外以享宾驾车犒师而已未及耕也不然牵以蹊田正使借稻何足为异乃设夺而罪之之喻即在诗有云载芟载柞其耕泽泽又曰有畧其耜俶载南亩以明竭作于春皆人力也至于获之积之如墉如栉然后杀时犉牡有捄其角以为社稷之报若果使之耕曾不如迎猫迎虎列于蜡祭乎盖牛之耕起于春秋之间故孔子有犁牛之言而弟子冉耕字伯牛礼记吕氏月令季冬出土牛示农耕早晚前汉赵过增其制度三犁一牛后世因之生民粒食皆其力也然知资其力而不知养其力力既竭矣曾不知审寒暑之异宜疫疠之救药有冬鬻春租冀免刍豆之费壮鞭老杀犹图皮肉之赀今劝农有官牛为农本而不加劝以致生不滋盛价失廉平田野小民嵗多租赁以揭目前计其所输已过半直是以贫者愈贫由不恤农之本故也若为民牧者当先知爱重祈报使不敢慢易絶其妄杀悯其羸瘠丰其莱牧洁其栏牢则无不字育蕃息札瘥不作耕种不失足致丰盈此诚善政务本之意也<br />
　　又居近湖草广之处买小牛三十头大防牛三五头搆草屋数十间使二人掌管牧养二人仍各授一便业以为日用饮食之资久而羣聚增人牧守湖中自可任以休息养之得法必至繁息且得多粪可以壅田<br />
　　齐民要术服牛乘马量其力能寒温饮饲适其天性如不肥充繁息者未之有也<br />
　　又一埧牛总营得小亩三顷经冬须加料餧<br />
　　陈旉农书夫善牧养者必先知爱重之心以革慢易之意然何术而能俾民如此哉必也在上之人贵之重之使民不敢轻爱之养之使民不敢杀然后慢易之意不生矣视牛之饥渴犹已之饥渴视牛之困苦羸瘠犹已之困苦羸瘠视牛之疫疠若已之有疾也视牛之字育若已之有子也茍能如此则牛必蕃盛滋多奚患田畴之荒芜而衣食之不继乎且四时有温暑凉寒之异必顺时调适之可也于春之初必尽去牢栏中积滞蓐粪亦不必春也但旬日一除免秽气蒸郁以成疫疠且浸渍蹄甲易以生病又当祓除不祥以净爽其处乃善方旧草朽腐新草未生之初取洁净藁草细剉之和以麦麸谷糠或豆使之微湿槽盛而饱饲之豆仍破之可也藁草须以时暴干勿使朽腐天气凝凛即处之燠暖之地煑糜粥以啖之即壮盛矣亦宜预收豆楮之叶与黄落之桑舂碎而贮积之天寒即以米泔和剉草糠麸以饲之春夏草茂放牧必恣其饱每放必先饮水然后与草则不腹胀又刈新刍杂旧藁剉细和匀夜餧之至五更初乘日未出天气凉而用之即力倍于常半日可胜一日之功日高热喘便令休息勿竭其力以致困乏时其饥渴以适其性则血气常壮皮毛润泽力有余而老不衰矣其血气与人均也勿犯寒暑情性与人均也勿使太劳此要法也当盛寒之时宜待日出晏温乃可用至晚天隂气寒即早息之太热之时须夙餧令饱健至临用时不可极饱饱即役力伤损也如此爱防调养尚何困苦羸瘠之有所以困苦羸瘠者以茍目前之急而不顾恤之也古人卧牛衣而待旦则牛之寒盖有衣矣饭牛而牛肥则牛之瘠馁盖啖以菽粟矣衣以褐荐饭以菽粟古人岂重畜如此哉以此为衣食之根本故也彼藁秸不足以充其饥水浆不足以御其渴天寒严凝而冻栗之天时酷暑而晒暴之困瘠羸劣疫疠结瘴以致毙踣则田亩不治无足怪者且古者分田之制必有莱牧之地称田而为等差故养牧得宜博硕肥腯不疾瘯蠡也观宣王考牧之诗可知矣其诗曰谁谓尔无牛九十其犉尔牛来思其耳湿湿以见其牧养得宜故字育蕃息也或降于阿或饮于池或寝或讹以见其水草调适而遂性也尔牛来思矜矜兢兢挥之以肱毕来既升以见其爱之重之不惊扰之也后世无莱牧之地动失其宜又牧人类皆顽童茍贪嬉戏往往虑其奔逸系之隠蔽之地其肯求牧于丰蒭清涧俾无饥渴之患耶饥渴莫之顾恤及其瘦瘠从而役使困苦之鞭挞趁逐以徇一时之急日云莫矣气喘汗流其力竭矣耕者急于就食往往逐之水中或放之山上牛困得水动辄移时毛窍空疎因而乏食则痩瘠而病矣放之高山筋骨疲乏遂有顚跌僵仆之患愚民无知乃始祈祷巫祝以幸其生而不知所以然者人事不修以致此也<br />
　　又周礼兽医掌疗兽病凡疗兽病灌而行之以发其恶然后药之养之其来尚矣然牛之病不一或病草胀或食杂虫以致其毒或为结胀以闭其便溺冷热之异须识其端其用药与人相似也但大为之剂以灌之即无不愈者其便溺有血是伤于热也以便血溺血之药大其剂灌之冷结即鼻干而不喘以发散药投之热结即鼻汗而喘以解利药投之胀即疏通毒即解利若每能审理以节适何病之足患哉今农家不知此说谓之疫疠方其病也薰蒸相染尽而后已俗谓之天行唯以巫祝祷祈为先至其无验则置之于无可奈何又已死之肉经过村里其气尚能相染也欲病不相染勿令与不病者相近能适时养治如前所说则无病矣<br />
　　云阳杂记青齐间遇春耕则饲牛以天麻饭仍用锦缕系于角上<br />
　　农桑通诀北方旱田陆地一犁必用两牛三牛或四牛以一人执之量牛强弱耕地多少其耕皆有定法南方水田坭耕其田高下濶狭不等以一犁用一牛挽之作止回旋惟人所便又有一等水田坭淖极深能陷牛畜则以禾扛横亘田中人立其上而锄之南方人畜耐暑其耕四时皆以中昼<br />

                    <br>
                        　　又喂养牛法农隙时入暖屋用塲上诸糠穰铺牛脚下谓之牛舗牛粪其上次日又覆糠穰每日一覆十日除一次牛一具三只每日前后饷约饲草三束豆料八升或用蚕沙干桑叶水三桶浸之牛下饷噍透刷饱饭毕辰已时间上槽一顿可分三和皆水拌第一和草多料少第二比前草减半少加料第三草比第二又减半所有料全缴拌食尽即往使耕噍了牛无力夜喂牛各带一铃草尽牛不食则铃无声即拌之饱即使耕俗谚云三和一缴须管要饱不要噍了使去最好水牛饮饲与黄牛同夏须得水池冬须得暖厰牛衣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　牧牛具各图説<br />
　　耕索<br />
　　防<br />
　　料桶<br />
　　草篮<br />
　　牛衣<br />
　　牛室<br />
　　呼鞭<br />
　　牧笛<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷四十一><br />
　　耕索图说<br />
　　耕索牛所挽绳也古名绹牛索也尔雅曰绹绞也谓纠绞绳索也诗云宵而索绹郭注云绹绳之别名农家细麻合之以挽耕犁按旧说辽东耕犂辕长可四尺回转相妨今秦晋之地亦用长辕犂其辕端横木如古之制以驾二牛然平田则可至于山隈水曲转折费力如山东及淮汉等处用三牛四牛大小不等高下不齐既难并驾动作之间终不若用索之便也<br />
<br />
<br />
<br />
<br />
<br />
<br />
<br />
<br />
　　鐁图说<br />
　　防【切草也又作防】凡造防先锻铁为背厚可指许内防防刃如半月而长下带铁桍以插木为柄截木作碪长可三尺有余广可四五寸碪首置木簨高可三五寸穿其中以受防首剉草饲牛用之<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　料桶图说<br />
　　料桶以木为之用盛料以饲牛也说文云桶木方器博雅方斛谓之桶今桶之制多圆亦不觚之觚也欤<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　草篮图说<br />
　　草篮以竹为之所以盛草也或疏或密制有不同携之负之惟其所便<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　牛衣图说<br />
　　牛衣颜师古曰编乱麻为之即今呼为防具者汉王章尝卧牛衣中晋刘实好学少贫苦口诵手绳卖牛衣以自给牛之有衣旧矣以此见古人重畜不忘农之本故也今牧养中唯牛毛疎最不耐寒每近冬月皆宜以宂麻续作防编织毯段衣之如短褐然以御寒洌农家不可不预为储备<br />
<br />
<br />
<br />
<br />
<br />
<br />
<br />
<br />
<br />
　　牛室图说<br />
　　牛室门朝阳者宜之嵗逼冬风霜凄凛兽既氄毛率多穴处独牛依人宜入养密室闻之老农云牛室内外必事涂塈以备火灾最为切要<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　呼鞭图说<br />
　　呼鞭驱牛具也字从革从便曰策曰鞓曰鞘备则成之春秋传云鞭长不及马腹此御车鞭也今牛鞭犂后用亦如之农家细麻合鞭鞭有鸣鞘人则以声相之用警牛行不专于挞故曰呼鞭<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　牧笛图说<br />
　　牧笛牧牛者所吹早暮招来羣牧犹牧马者鸣笳也尝于村野间闻之则知时和嵗丰寓于声也每见模为图画咏为歌诗实古今太平之风物也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十一<br />
<子部,农家类,钦定授时通考><br />
　　钦定四库全书<br />
　　钦定授时通考卷四十二<br />
　　劝课<br />
　　汇考<br />
　　易井君子以劳民劝相<br />
　　本义劳民者以君养民劝相者使民相养皆取井养之义<br />
　　诗鄘风灵雨既零命彼倌人星言夙驾説于桑田笺文公于雨下命主驾者雨止为我晨早驾欲徃为辞説于桑田教民稼穑务农急也<br />
　　又小雅曾孙来止以其妇子馌彼南亩田畯至喜攘其左右尝其防否禾易长亩终善且有曾孙不怒农夫克敏<br />
　　笺成王出观农事馈食耕者以劝之也司穑至则又加之酒食以劳之尔<br />
　　礼记月令孟春之月天子乃以元日祈谷于上帝乃择元辰天子亲载耒耜措之于参保介之御间帅三公九卿诸大夫躬耕帝耤天子三推三公五推卿诸侯九推反执爵于太寝三公九卿诸侯大夫皆御命曰劳酒疏孟献子曰夫郊祀后稷以祈农事也是故啔蛰而郊郊而后耕郊用上辛耕用亥日<br />
　　又王命布农事命田舎东郊皆修封疆审端径术善相丘陵阪险原隰土地所宜五谷所殖以教导民必躬亲之田事既饬先定凖直农乃不惑<br />
　　注田田畯也主农之官舎东郊顺时气而居以命其事也步道曰径术周礼作遂小沟也直谓封疆径遂也<br />
　　又仲秋之月乃劝种麦毋或失时<br />
　　集説麦所以续旧谷之尽而及新谷之登尤利于民故特劝种而罚其惰者<br />
　　又祭义天子为借千亩冕而朱纮躬秉耒诸侯为借百亩冕而青纮躬秉耒<br />
　　管子春出原农事之不本者谓之防<br />
　　楚箴民生在勤勤则不匮<br />
　　亢仓子农道篇古先圣王之所以理人者先务农业农业非徒为地利也贵行其志也古先圣王之所以茂耕织者以为本教也是以天子躬率诸侯耕籍田大夫士第有功级劝人尊地产也后妃率嫔御蚕于郊桑公田劝人力妇教也男子不织而衣妇人不耕而食男女贸功资相为业此圣王之制也故敬时爱日埓实课功非老不休非疾不息一人劝之十人食之当时之务不兴土功不料师旅男不出御女不外嫁以妨农也<br />
　　汉书食货志三考黜陟进业曰登再登曰平三登曰泰平<br />
　　后汉书和帝永元五年令郡县劝民蓄蔬食以助五谷拾遗记力勤十顷能致嘉颖<br />
　　文心雕龙昔伊祈氏始蜡以祭八神其辞云土反其宅水归其壑昆虫毋作草木归其泽则上皇祝文爱在兹矣舜之祠田云荷此长耜耕彼南亩四海俱有利民之志颇形于言矣<br />
　　旧唐书开元二十二年上自苑中种麦率皇太子已下躬自收获谓太子等曰此将荐宗庙是以躬亲亦欲令汝等知稼穑之难也因分赐侍臣谓曰比嵗令人巡检苖稼所对多不实故自种植以观其成且春秋书麦禾岂非古人所重也<br />
　　册府元龟德宗贞元五年初以二月为中和节诏文武百辟进农书献穜稑<br />
　　五代史唐明宗长兴四年三月帝幸龙门七里亭农事方春田民遍野帝见其防桑稼树枉驾劳问亲自劝课其月太原石敬塘进耒耜一具时帝尝廵近郊见农民田具细弱而犁耒尤拙曰农器若此宜其无所获也因诏河东河北进农具以为式様太原首有是进降诏褒之<br />
　　宋史太祖纪开寳六年五月幸玊津园观刈麦十月幸玊津园观稼八年四月幸玉津园观种稻<br />
　　又太宗纪太平兴国三年四月幸城南观麦九年五月车驾出南薰门观稼召从臣列坐田中令民刈麦咸赐以钱帛雍熙二年五月上幸城南观麦赐田夫布帛有差谓近臣曰耕耘之夫最可矜悯<br />
　　玊海宋眞宗天禧四年诏馆阁校勘四时纂要齐民要术二书镂本摹赐又出绘龙封鵞祈禳秘法令长吏遵行<br />
　　宋史高宗本纪绍兴十九年七月颁诸农书于郡邑十一月立州县垦田增亏赏罚格<br />
　　朱文公文集当职久处田间习知穑事兹忝郡寄职在劝农窃见本军已是地瘠税重民间又不勤力耕种耘耨卤莽灭裂较之他处大段不同所以土脉踈浅草盛苖稀雨泽稍愆便见荒歉皆縁长吏劝课不勤使之至此深惧无以下固邦本仰寛顾忧今有合行劝谕下项一大凡秋间收成之后须趁冬月以前便将户下所有田段一例犁翻冻令酥脆至正月以后更多着徧数节次犁耙然后布种自然田泥深熟土肉肥厚种禾易长盛水难干<br />
　　一耕田之后春间须是拣选肥好田段多用粪壤拌和种子种出秧苖其造粪壤亦须秋冬无事之时预先刬取土面草根防曝烧灰施用大粪拌和入种子在内然后撒种<br />
　　一秧苖既长便须及时趁早栽插莫令迟缓过却时节一禾苖既长秆草亦生须是放干田水仔细辨认逐一防出踏在泥里以培禾根其塍畔斜生茅草之属亦须节次芟削取令浄尽免得分耗土力侵害田苖将来谷实必须繁盛坚好<br />
　　一山原陆地可种粟麦麻豆去处亦须趁时竭力耕种务尽地力庶几青黄未交之际有以接续饮食不致饥饿<br />
　　一陂塘之利农事之本尤当协力兴修如有怠惰不趁时工作之人仰众列状申县乞行惩戒如有工作浩瀚去处私下难以纠集即仰经县自陈官为修筑如县司不为措置即仰经军投陈切待别作行遣<br />
　　一桑麻之利衣服所资切须多种桑麻柘苎妇女勤力养蚕织纺造成布帛其桑木每遇秋冬即将旁生拳曲小枝尽行斩削务令大枝气脉全盛自然生叶厚大餧蚕有力<br />
　　一大凡农桑之务不过前项数条然乡土风俗亦自有不同去处尚恐体访有所未尽更宜广询博访谨守力行只可过于勤劳不可失之怠惰传曰民生在勤勤则不匮经曰惰农自安不昏作劳不服田亩越其防有黍稷此皆圣贤埀训明白凡厥庶民切宜遵守<br />
　　右今印榜劝谕民间各请体悉前件事理父兄教诲子弟子弟遵承教诲务敦本业耕耘收敛以养父母母或惰逰赌博吃酒妨废农桑庻几衣食给足礼义兴行感召和平共跻仁夀<br />
　　又窃惟民生之本在食足食之本在农此自然之理也若夫农之为务用力勤趋事速者所得多不用力不及时者所得少此亦自然之理也本军田地硗埆土肉厚处不及三五寸设使人户及时用力以治农事犹恐所收不及他处而土风习俗大率懒惰耕犂种莳既不及时耕耨培粪又不尽力陂塘灌溉之利废而不修桑柘麻苎之功忽而不务此所以营生足食之计大抵疎畧是以田畴愈见痩瘠收拾转见稀少加以官物重大别无资助之术一有水旱必至流移下失祖考传付之业上亏国家经常之赋使民至此则长民之吏劝农之官亦安得不任其责哉当职久在田园习知农事到官日久目覩斯弊恨以符印有守不得朝夕出入阡陌与诸父兄率其子弟从事于耘耡耒耜之间使其妇子含哺鼔腹无复饥冻流移之患庻几有以上副圣天子爱养元元夙夜焦劳恻怛之意昨去冬尝印榜劝谕管内人户其于农亩桑蚕之业孝弟忠信之方详备悉至谅已闻知然近以春初出按外郊道旁之田犹有未破土者是父兄子弟犹未体当职之意而不能勤力以趋时也念以教训未明未忍遽行笞责今以中春举行旧典奉宣圣天子德意仍以旧榜并星子知县王文林种桑等法再行印给凡我父兄及汝子弟其敬听之哉试以其説随事推行于朝夕之间必有功效当职自今以徃更当时出郊野廵行察视有不如教罚亦必行先此劝谕各宜知悉<br />
　　又契勘生民之本足食为先是以国家务农重谷使凡州县守倅皆以劝农为职每嵗二月载酒出郊延见父老喻以课督子弟竭力耕田之意盖欲吾民衣食足而知荣辱仓廪实而知礼节以共趋于富庶仁夀之域德至渥也当职幸来此承摄敢坠彛章今有劝谕事件开具如后<br />
　　一今来春气已中土膏脉起正是耕农时节不可迟缓仰诸父老教训子弟递相劝率浸种下秧深耕浅种趋时早者所得亦早用力多者所收亦多无致因循自取饥饿<br />
　　一陂塘水利农事之本今仰同用水人协力兴修务令多蓄水泉凖备将来灌溉如事干众即时闻官纠率人功借贷钱本日下修筑不管误事<br />
　　一耘犁之功全借牛力切须照管及时餧饲不得輙行宰杀致妨农务如有违戾凖敕科决脊杖二十每头追赏五十贯文锢身监纳的无轻恕今仰人戸递相告戒毋致违犯<br />
　　一种田固是本业然粟豆麻麦菜蔬茄芋之属亦是可食之物若能种植青黄未交得以接济不为无补今仰人户更以余力广行栽种<br />
　　一蚕桑之务亦是本业而本州从来不宜桑柘盖縁民间种不得法今仰人户常于冬月多徃外路买置桑栽相地之宜逐根相去一二丈间深开窠窟多用粪壤试行栽种待其稍长即与削去细碎拳曲枝条数年之后必见其利如未能然更加多种吉贝麻苎亦可供备衣着免被寒冻<br />
　　一乡村小民其间多是无田之家须就田主讨田耕作每至耕种耘田时节又就田主生借谷米及至秋冬成熟方始一并塡还佃戸既赖田主给佃生借以养活家口田主亦借佃客耕田纳租以供赡家计二者相须方能存立今仰人户递相告戒佃户不可侵犯田主田主不可挠虐佃户如当耕牛车水之时仰田主依常年例应副谷米秋冬成熟之时仰佃戸各备所借本息塡还其间若有负顽不还之人仰田主经官陈论当为监纳以警顽慢<br />
　　一本州管内荒田颇多盖縁官司有俵寄之扰象兽有踏食之患是致人户不敢开垦今来朝廷推行经界向去产钱官米各有归着自无俵寄之扰本州又已出榜劝谕人户陷杀象兽约束官司不得追取牙齿蹄角今更别立赏钱三十贯如有人户杀得象者前来请赏即时支给庻几去除灾害民乐耕耘有欲陈请荒田之人即仰前来陈状切待勘防给付永为已业仍依条制与免三年租税<br />
　　一今来朝廷推行经界本为富家多置产业不受租产贫民业去产存枉被追耰所以打量步亩从实均摊即无增添分文升合虽是应役人户日下不免小劳然实为子孙永逺无穷之利其打量纽算之法亦甚简易昨来已印行晓示今日又躬亲按试要使民户人人习熟秋成之后依此打量不过一两月间即便了毕想见贫民无不欢喜只恐豪富作弊之家见其不利于已必须撰造语言妄有扇揺今仰深思彼此一等皆是王民岂可自家买田收谷却令他人空头纳税非惟官法不容亦恐别招隂谴不须如此计较行事沮挠良法<br />
　　一本州节次行下诸县不得差人下乡乞覔骚扰科敷抑配强买物色及以补发经总制钱发纳上供银罢科茶等为名科发人户钱物所以上体朝廷寛恤之意欲使民得安居不废农业今恐诸县奉行违戾仰被扰人指定实迹前来陈诉切待追究重作行遣<br />
　　一本州印给榜文劝谕人户莫非孝弟忠信礼义廉耻之意今恐人户未能遍知别具节畧连黏在前请诸父老常为觧説使后生子弟知所遵守去恶从善取是舎非爱惜体肤保守家业子孙或有美质即遣上学读书学道修身兴起门户<br />
　　右今出榜散行晓谕外更请父老各以此意劝率乡闾教戒子弟务令通晓毋致违犯<br />
　　元史食货志世祖中统元年颁农桑辑要之书于民又命各路宣抚司择通晓农事者充随处劝农官<br />
　　又世祖至元二十八年颁桑杂令<br />
　　明史呉元年上出视圜丘世子从行上因命左右导之徧歴农家观其居处饮食器用还谓之曰汝知农之劳乎夫农惟五谷身不离畎亩手不释耒耜终歳勤动不得休息其所居不过茅茨草榻所服不过练裳布衣所饮食不过菜羮粝饭而国家经费皆其所出故令汝知之凡一居处服用之间必念农之劳取之有制用之有节使之不苦于饥寒方尽为上之道若复加之横敛则民不胜其苦矣故为民上者不可不体下情<br />
　　又明太祖尝幸钟山自独龙冈步至淳化门谓侍臣曰朕不歴田亩久适见田者冒烈暑而耕心恻然悯之不觉徒步至此<br />
<br />
<br />
<br />
<br />
<br />
<br />
<br />
<br />

                    <br>
                        　　钦定授时通考卷四十二<br />
　　钦定四库全书<br />
　　钦定授时通考卷四十三<br />
　　劝课<br />
　　诏令<br />
　　汉书文帝纪二年诏曰农天下之大本也民所恃以生也而民或不务本而事末故生不遂朕忧其然故今兹亲率羣臣农以劝之其赐天下民今年田租之半又十二年诏曰道民之路在于务本朕亲率天下农十年于今而野不加辟歳一不登民有饥色是从事焉尚寡而吏未加务也吾诏书数下歳劝民种树而功未兴是吏奉吾诏不勤而劝民不明也且吾农民甚苦而吏莫之省将何以劝焉其赐农民今年租税之半<br />
　　又景帝纪后二年诏曰雕文刻镂伤农事者也锦绣纂组害女红者也农事伤则饥之本也女红害则寒之原也夫饥寒并至而能亡为非者寡矣朕亲耕后亲桑以奉宗庙粢盛祭服为天下先不受献减大官省繇赋欲天下务农蚕素有蓄积以备灾害彊毋扰弱众毋暴寡老耆以夀终幼孤得遂长今嵗或不登民食颇寡其咎安在或诈伪为吏吏以货赂为市渔夺百姓侵牟万民县丞长吏也奸法与盗盗甚无谓也其令二千石各修其职不事官职耗乱者丞相以闻请其罪布告天下使明知朕意<br />
　　又后三年诏曰农天下之本也黄金珠玉饥不可食寒不可衣以为币用不识其终始间嵗或不登意为末者众农民寡也其令郡国务劝农桑益种树可得衣食物吏发民若取庸采黄金珠玉者坐赃为盗二千石聴者与同罪<br />
　　又昭帝纪元平元年诏曰天下以农桑为本日者省用罢不急官减外繇耕桑者益众而百姓未能家给朕甚愍焉其减口赋钱<br />
　　又宣帝纪本始四年诏曰盖闻农者兴徳之本也今嵗不登已遣使者赈贷困乏其令大官损膳省宰乐府减乐人使归就农业丞相以下至都官令丞上书入谷输长安仓助贷贫民以车船载谷入关者得毋用传又成帝纪阳朔四年诏曰夫洪范八政以食为首斯诚家给刑错之本也先帝劭农薄其租税宠其彊力令与孝弟同科间者民弥惰怠乡本者少趋末者众将何以矫之方东作时其令二千石勉劝农桑出入阡陌致劳来之书不云乎服田力穑乃亦有秋其朂之哉<br />
　　后汉书光武帝纪建武五年诏曰久旱伤麦秋种未下朕甚忧之将残吏未胜狱多寃结元元愁恨感动天地乎其令中都官三辅郡国出系囚辠非犯殊死一切勿案见徒免为庻人务进柔良退贪酷各正厥事焉又六年诏曰徃歳水旱蝗虫为灾谷价腾跃人用困乏朕惟百姓无以自赡恻然愍之其命郡国有谷者给禀高年鳏寡孤独及笃癃无家属贫不能自存者如律二千石勉加循抚无令失职<br />
　　又明帝纪永平三年诏曰夫春者岁之始也始得其正则三时有成有司其勉顺时气劝课农桑去其螟蜮以及蝥贼祥刑慎罚明察单辞夙夜匪懈以称朕意又十年诏曰昔歳五谷登衍今兹蚕麦善收其大赦天下方盛夏长养之时荡涤宿恶以报农功百姓勉务桑稼以备灾害吏敬厥职无令愆惰<br />
　　又章帝纪建初元年诏曰比年牛多疾疫垦田减少谷价颇贵人以流亡方春东作宜及时务二千石勉劝农桑致劳来羣公庻尹各推精诚专急人事罪非殊死须立秋案验有司明慎选举进柔良退贪猾顺政令理寃狱五教在寛帝典所美恺悌君子大雅所叹布告天下使明知朕意<br />
　　又七年诏曰车驾行秋稼观收获因涉郡界皆精骑轻行无他辎重不得輙修桥道逺离城郭遣吏逢迎刺探起居出入前后以为烦扰动务省约但患不能脱粟瓢饮耳所过欲令贫弱有利无违诏防<br />
　　又元和元年诏曰王者八政以食为本故古者急耕稼之业致耒耜之勤节用储蓄以备凶灾是以歳虽不登而人无饥色自牛疫以来谷食连少良由吏教未至刺史二千石不以为负其令郡国募人无田欲徙他界就肥饶者恣听之到在所赐给公田为雇耕佣赁种饷贳与田器勿收租五歳除算三年其后欲还本乡者勿禁又二年诏曰三老尊年也孝弟淑行也力田勤劳也国家甚休之其赐帛人一匹勉率农功<br />
　　又三年诏曰追惟先帝勤人之德底绩逺图复禹业圣泽滂流至于海表不克堂构朕甚慙焉月令孟春善相丘陵土地所宜今肥田尚多未有垦辟其悉以赋贫民给与粮种务尽地利勿令防手所过县邑听半入今年田租以劝农夫之劳<br />
　　又和帝纪永元十三年诏曰深惟四民农食之本惨然怀矜其令天下半入今年田租刍槀有宜以实除者如故事贫民假种食皆勿收责<br />
　　三国志孙权传赤乌三年诏曰君非民不立民非谷不生顷者以来民多征役岁又水旱年谷有损而吏不良侵夺民食以致饥困自今以来督军郡守其勤察非法当农桑时以役事扰民者举正以闻<br />
　　又孙休传永安二年诏曰管子有言仓廪实知礼节衣食足知荣辱自顷年以来良田渐废见谷日少亦由租入过重农人利薄使之然乎今欲广开田业轻其赋税使家给户赡足相供养则爱身重命不犯科法虽太古盛化未可卒致汉文升平庻几可及诸卿尚书可共咨度务取便佳田桑已至不可后时事定施行称朕意焉晋书食货志武帝泰始二年诏曰百姓年丰则用奢凶荒则穷匮是相报之理也故古人权量国用取赢散滞有轻重平籴之法理财钧施惠而不费政之善者也今者省徭务本幷力垦殖欲令农功益登耕者益劝而犹或腾踊至于农人并伤今宜通籴以充俭法主者平议具为条制<br />
　　又四年诏曰使四海之内弃末反本竞农务功能奉宣朕意令百姓劝事乐业者其惟郡县长吏乎先之劳之在于不倦每念其经营职事亦为勤矣其以中左典牧种草马赐县令长相及郡国丞各一匹<br />
　　又礼志泰和四年诏曰夫国之大事在祀与农是以古之圣王躬耕帝籍以供郊庙之粢盛且以训化天下今修千亩之制当与羣公卿士躬稼穑之难难以率先天下主者详具其制下河南处田地于东郊之南洛水之北苦无官田随宜更换而不得侵人也<br />
　　又食货志五年诏以司校尉石鉴所上汲郡太守王宏勤恤百姓遵化有方督劝开荒五千余顷过年普饥而郡界独无匮乏可谓能以劝教时同功异者矣其赐谷千斛<br />
　　宋书文帝纪元嘉八年诏曰自顷农桑惰业逰食者众荒莱不辟督课无闻一时水旱便有罄匮不深存务本丰给靡因郡守赋政方畿县宰亲民之主宜思奬训导以良规咸使肆力地无遗利耕蚕树艺各尽其力若有力田殊众岁竟条名列上<br />
　　又元嘉二十年诏曰国以民为本民以食为天故一夫辍稼饥者必及仓廪既实礼节以兴自顷所在贫罄家无宿积政役暂偏则人懐愁垫岁或不稔而病乏比室诚由德政弗孚以臻斯抑亦耕桑未广地利多遗宰守微化导之方萌庻忘勤分之义永言济明发在怀虽制令亟下终莫惩劝而坐望滋殖庸可致乎有司其班宣旧条务尽敦课逰食之徒咸令附业考覈勤惰行其诛赏观察能殿严加黜陟<br />
　　又二十一年诏曰比年谷稼伤损淫亢成灾亦由播殖之宜尚有未尽南徐兖豫及扬州浙江江西属郡自今悉督种麦以助阙乏速运彭城下邳郡见种委刺史贷给徐豫土多舀田而民间专务陆作可符二镇履行旧陂相率修立并课垦辟使及来年凡诸州郡皆令尽勤地利劝导播殖蚕桑麻枲各尽其方不得但奉行公文而已<br />
　　又二十九年诏曰今农事行兴务尽地利若须田种随宜给之<br />
　　又孝武帝纪大明二年诏曰去嵗东土多经水灾春务已及宜加优课粮种所须以时贷给<br />
　　齐书武帝纪永明三年诏曰守宰亲民之要刺史案部所先宜严课农桑相土揆时必穷地利若耕蚕殊众足厉浮惰者所在即便列奏其违方骄矜佚事妨农亦以名闻将明赏罚以劝勤怠校覈殿最歳竟考课以申黜陟<br />
　　又明帝纪建武二年诏曰食为民天义高姫载蚕实生本教重轩经前哲盛范后王茂则布令审端咸必由之朕肃扆岩廊思引风训深务八政永鉴在勤静言日昃无忘寝兴守宰亲民之主牧伯调俗之司宜严课农桑防令防惰揆景肆力必穷地利固修堤防考校殿最若耕蚕殊众具以名闻游怠害业即便列奏主者详为条格<br />
　　梁书武帝纪普通四年诏曰夫耕籍之义大矣哉粢盛由之而兴礼节由之以着古者哲王咸用此作卷言八政致兹千亩公卿百辟恪恭其仪九推毕礼馨香靡替兼以风云叶律气象光华属览休辰思加奬劝可班下逺近广辟良畴公私畎亩务尽地利若欲附农而粮种有乏亦加贷卹毎使优遍孝弟力田赐爵一级预耕之司尅日劳酒<br />
　　又元帝纪承圣二年诏曰食乃民天农为治本垂之千载贻之百王莫不敬授民时躬耕帝籍是以稼穑为宝周颂嘉其乐章禾黍不成鲁史书其方册秦人有农力之科汉氏开屯田之利一防旷务劳心日仄一夫废业舄卤无遗国富刑清家给民足其力田之身在所蠲免外即宣勒称朕意焉<br />
　　陈书文帝纪天嘉元年三月诏曰守宰明加劝课务急农桑庶鼔腹含哺复在兹日<br />
　　又八月诏曰菽粟之贵重于珠玊朕哀矜黔庶念康弊俗思俾阻饥方存富教麦之为用要切斯甚今九秋在节万宝可收其班宣逺近并令播种守宰亲临劝课务使及时其有尤贫量给种子<br />
　　魏书太宗纪泰常二年诏曰今东作方兴或有贫穷失农务者其遣使者廵行天下省诸州观民风俗问民疾若察守宰治行诸有不能自申皆因以闻<br />
　　又世祖纪太平眞君四年诏曰朕承天子民忧理万国欲令百姓家给人足兴于礼义而牧守令宰不能助朕宣扬恩德勤恤民隠至乃侵夺其产加以残虐非所以为治也今复民赀赋三年其田租岁输如常牧守之徒各励精为治劝课农桑不得妄有徴发有司弹纠勿有所纵<br />
　　又正平二年初恭宗监国曾令曰任农以耕事贡九谷其制有司课畿内之民使无牛家以人牛力相贸垦殖锄耨其有牛家与无牛家一人种田二十二亩偿以私锄功七亩如是为差至于小老无牛家种田七亩小老者偿以锄功二亩皆以五口下贫家为率各列家别口数所劝种顷亩明立簿目所种者于地首标题姓名以辨播殖之功<br />
　　又高祖纪太和元年正月诏曰今牧民者与朕共治天下也宜简以徭役先以劝奬相其水陆务尽地利使农夫外布桑妇内勤若轻有征发致夺民时以侵擅论民有不从长教惰于农桑者加以罪刑<br />
　　又三月诏曰去年牛疫死伤大半今东作既兴人须肄业其敇在所督课田农有牛者加勤于常嵗无牛者倍庸于余年一夫制田四十亩中男二十亩无令人有余力地有遗利<br />
　　又十六年诏曰务农重谷王政所先劝率田畴君人常事今四气休序时泽滂润宜用天分地悉力东亩然京师之民游食者众不加督劝或耘耨失时可遣明使检察勤惰以闻<br />
　　又二十年诏曰农为政首稷实民先澍雨丰洽所宜敦励其令畿内严加督课堕业者申以楚挞力田者具以名闻<br />
　　又世宗纪景明三年诏曰民本农桑国重蚕籍粢盛所凭冕织攸寄比京邑初基耕桑暂缺遗规徃防宜必祗修今寝殿显成移御维始春郊无逺拂羽有辰便可表营千亩开设宫坛秉耒援筐躬劝兆亿<br />
　　又正始元年诏縁淮南北所在镇戍皆令及秋播麦春种粟稻随其土宜水陆兼用必使地无遗利民无余力比及来稔令公私俱济也<br />
　　北齐书武成帝纪河清三年令每岁春月各依乡土早晚课民农桑自春及秋男子十五以上皆就田亩桑蚕之月妇女十五以上皆营蚕桑孟冬刺史听审邦教之优劣定殿最之科品使地无遗利人无防手焉<br />
　　北周书武帝纪建德四年诏曰阳春布气品物资始敬授民时义兼敦劝诗不云乎弗躬弗亲庶民弗信刺史守令宜亲劝农百司分番躬自率导事非机要并停至秋<br />
　　册府元龟唐高祖武德五年谓羣臣曰太平之基在于家给人足今兹麦既大熟宜停庻务毎司别留一二人守曹局余皆宜休暇亲事务农流罪以下囚罪名定者亦放收获<br />
　　又六年诏曰今风雨顺节苖稼实繁普天之下咸同茂盛五十年来未尝有此仓箱之积指日可期时为溽暑方资耕耨废而不修岁功将辟宜从优纵肆力千顷州县牧宰明加劝导咸使戮力无或失时务从简静以称朕意<br />
　　又太宗贞观三年诏曰朕祗承大宝宪章典故今将履千亩于近郊复三推于旧制宜令有司式遵典礼二十一日亲祭先农籍于千亩之甸<br />
　　又中宗景龙二年七月敇戒诸州郡督刺史县令务尽地利禁防食<br />
　　又宗开元四年诏曰闗中田苖今正成熟若不收刈便恐飘零縁顿差科时日尚逺宜令并功收拾不得妄有科唤致妨农业仍令左右御史捡察奏闻<br />
　　又十二年诏曰有国者必以人为本固本者必以食为先先王于是务其三时前圣所以分其五土劝农之道实在于斯朕抚图御歴殆逾一纪旰食宵衣勤乎兆庶故兢兢翼翼不敢荒宁顷歳以来虽稍丰稔犹恐地有遗利人多废业防食之徒未尽归生谷之畴未均垦以是轸念遣使臣恤编户之流亡阅大田之众寡其先是逋逃并宜自首仍能服勤垄亩肆力耕耘所在闲田劝其开辟逐土任宜收税勿令州县差科征役租庸一皆蠲放且天下风壤多有不同地既异宜俗亦殊习固当因利制事不可违人立法赋役差科于人非便者并量事处分续状奏闻<br />
　　又十七年诏曰献岁发生阳和在乃睠甿庻方就农桑其力役及不急之务一切并停百姓间有不稳便事须处置者宜令中书门下与所司唤取朝集使审问商量奏闻<br />
　　又二十九年制曰古之为理必顺时行令献岁发春仁气育物直叶阳和之德以勤播种之务天下诸州委刺史县令加意劝课仍令采访使勾当非灼然要切事不得妄有追扰其今月诸色当审人有单贫老弱者所司即拣择量放营农<br />
　　又天寳九载诏曰农为政本食乃人天必禾稼之及期遂京坻之厚积是以爱人存乎重谷勤政在乎厚生俗之所资何急于此如闻逺近毎至秋中谷禾熟时即卖充马藁茍规求利之心殊害生成之性静言斯弊实资惩革自今已后不得更然牓示要路咸使闻知<br />
　　又肃宗上元二年正月诏王者设教务农为首今土膏方起田事将兴敦本劝民实为政要宜令天下刺史县令各于所部亲劝农桑<br />
　　又九月诏曰田功在谨农事惟勤不有司存何成种谷诸州等各置司田参军一人主农事毎县各置田正二人于当县拣明娴田种者充务令劝课<br />
　　又代宗永泰元年制曰农政本也食人天也方春之首重于东作除军兴至急余一切并停百姓专营农事其逃户复业及浮客情愿编附者仰州县长吏亲就存抚特矜赋役全不济者量贷种子务令安集<br />
　　又德宗贞元二十年诏曰理化之本系乎京师副朕忧民属于长吏宜勉务农桑各安生业以舒朕懐<br />

                    <br>
                        　　又宣宗大中二年制云君以人为本人以食为天有国有家舍此无急如闻州府之内皆有闲田空长蒿莱无人垦辟与其虚弃曷若济人宜令所在长吏设法召募贫民课励耕种所收苖子以备水旱<br />
　　又后唐明宗长兴三年诏富民之道莫尚于务农力田之资必先于利器器茍不利民何以安闻诸道监冶所卖农器或大小异同或形状轻怯才当开辟旋致损伤近百姓秋稼虽登时物颇贱既艰难于置买遂抵犯于条章茍利锥刀擅兴炉冶稍闻彰露须议诛夷欲使上不夺山泽之利下皆遂畎亩之宜务在从长庶能经久自今后不计农器烧器动使诸物并许百姓逐便自铸又后周太祖广顺元年勅农桑之务衣食所资一夫不耕有艰食之虑一夫不织有无褐之虞今气正阳春当生发宜勤用天之业将观望岁之心诸道州府长吏宜劝课耕桑以丰储积编民乐业仍倍抚绥<br />
　　又二年敇诸道府州吏六府允修无先重谷九扈分职厥惟勤农今则东作聿兴西成系望我有羣后政在养民茍不懈于行春谅倍登于多稼卿分忧事任道俗廉平树以风声靡如草偃必污莱之地并作百防防惰之民咸勤四体用洽带牛之化更彰栖亩之谣养恬之懐寤兴斯切诏到卿可散下管内劝课乡县百姓依时耕种栽接桑枣勿纵防惰务在精勤<br />
　　玊海宋太祖建隆三年诏曰生民在勤所宝惟谷先王明训也阳和在辰播种资始宜行劝诱广务耕耘又干德二年诏农为政本食乃民天今土膏将起宜课东作之勤使地无遗利人有余粮<br />
　　又太宗雍熙四年九月出御札曰王者上事穹苍下临黎献遵执古御今之道推子民育物之心必务穑以劝分庶家给而人足朕嗣守大寳惟懐永图发一言必念生灵尝一膳必思稼穑虽燔柴告类紫坛屡荐于至诚而执耒亲耕青辂未行于盛礼其以来年正月择日有事于东郊行籍田之礼<br />
　　文献通考太宗至道元年诏曰近岁以来天灾相继民多转徙田卒污莱招诱虽勤逋逃未复宜申劝课之防更示捐复之恩应州县旷土并许民请佃为永业仍蠲三岁租三岁外输三分之一州县官吏劝民垦田之数悉书于印纸以俟旌赏<br />
　　宋史眞宗纪景德三年诏渭州鎭戎军收获蕃部牛送给内地耕民<br />
　　又大中祥符元年诏东封道路军马毋犯民稼<br />
　　又五年江淮两浙旱诏给占城稻种教民种之八月淮南旱诏减运河水灌民田仍寛租限州县不能存恤致民流者罪之<br />
　　又六年七月诏天下勿税农器<br />
　　又天禧元年八月诏京城禁围草地听民耕牧又免牛税一年十月谕诸州非时灾沴不以闻者论罪<br />
　　又食货志天禧四年诏诸路提防刑狱朝臣为劝农使使臣为副使所至取民籍视其差等不如式者惩革之劝恤农民以时耕垦招集逃散捡括稻税凡农田事悉领焉置局案铸印给之凡奏举亲民之官悉令条析劝农之绩以为殿最黜陟<br />
　　又仁宗天圣六年诏民流积十年者田听人耕三年后收减旧额之半流民能自复者亦如之诸州长吏能劝民修陂垦荒增税二十万以上者议赏<br />
　　又神宗元丰元年诏开废田水利民力不能给役者贷以常平钱谷流民买耕牛者免征<br />
　　宋史徽宗纪政和元年诏立守令劝农黜陟法<br />
　　又二年诏县令以十二事劝农于境内躬行阡陌程督勤惰<br />
　　玉海高宗建炎二年诏给流民官田牛种<br />
　　又绍兴二年诏曰朕闻祖宗时禁中有打麦殿今于后圃令人引水灌畦种之亦欲知稼穑之艰难<br />
　　宋史高宗纪绍兴七年诏诸路归业民垦田及八年始输全税<br />
　　玉海绍兴十七年诏曰朕亲耕籍田以先黎庶三推复进劳赐耆老嘉与世俗跻于富厚<br />
　　宋史孝宗纪乾道九年饬监司守令劝农<br />
　　又淳熙八年诏监司守令劝课农桑以奉行勤怠为赏罚<br />
　　又淳熙十一年诏诸州岁买稻种备农民之阙<br />
　　又宁宗纪庆元元年二月诏两淮诸州劝民垦辟荒田又嘉定二年七月命两淮转运司给诸州民种麦十月给诸路民稻种<br />
　　又理宗纪寳庆三年诏郡县长吏劝农桑抑末作戒苛扰<br />
　　又端平三年诏劝农桑<br />
　　辽史太祖纪天赞元年诏分北大浓兀为二部程以树艺诸郡效之<br />
　　又太宗纪防同元年诏有司劝农桑<br />
　　又兴宗纪重熙二年八月诏曰朕于早岁习知稼穑力办者广务耕耘罕闻输纳家食者全亏种植多至流亡宜通捡括普为均平禁诸职官不得擅造酒糜谷有防祭者有司给文字始听<br />
　　又道宗纪清宁二年诏遣使分道劝农桑<br />
　　金史太宗纪天防四年诏曰朕惟国家四境至逺而兵革未息田野虽广而畎亩未辟百工畧备而禄秩未均方贡仅修而賔馆未赡是皆出乎民力茍不务本业而抑游手欲上下皆足其可得乎其令所在长吏敦劝农功<br />
　　又章宗纪明昌五年诏定长吏劝课能否赏罚格又泰和二年谕尚书省诸路禾稼及雨多寡令州郡以闻<br />
　　又宣宗纪兴定三年谕三司行部官劝民种麦无种粒者贷之<br />
　　元史世祖纪中统二年诏十路宣抚使量免民间课程命宣抚司官劝农桑抑游惰礼高年问民疾苦<br />
　　又三年命管民官劝诱百姓开垦田土不得擅兴不急之役妨夺农时<br />
　　又至元六年命中书省采农桑事列为条目仍令按察司与州县官相风土之所宜讲究可否别颁行之又二十三年诏以大司农司所定农桑辑要书颁诸路又成宗纪元贞元年诏以农桑水利谕中外<br />
　　又大德二年诏诸郡凡民播种怠惰及有司劝课不至者各道廉访司治之<br />
　　又食货志武宗至大三年诏大司农总挈天下农政修明劝课之令<br />
　　又仁宗纪皇庆元年谕司农曰农桑衣食之本汝等举谙知农事者用之<br />
　　又延祐二年诏印农桑辑要万部颁降有司遵守劝课又英宗纪至治二年诏画蚕麦图于鹿顶殿以时观之又泰定帝致和元年颁农桑旧制十四条于天下又顺帝纪至正元年诏守令选立社长专一劝课农桑明史太祖纪洪武元年谕曰欲财用之不竭国家之常裕鬼神之常享必也务农乎故后稷树艺稼穑而生民之诗作成王播厥五谷而噫嘻之颂兴古者天子籍田千亩所以供粢盛备馈膳自经丧乱其礼已废上无以教下无以劝其命来春举行耕籍田礼<br />
　　明防典洪武四年诏府州县用心劝谕农民趁时种植明史太祖纪洪武八年诏曰农桑衣食之本学校道理之原朕尝设置有司颁行条章使敦笃教化务欲使民丰衣足食理道畅焉何有司不遵朕命徃徃给由赴京者皆无桑株数目学校縁由甚与朕意相违特敇中书令有司今后敢有无农桑学校者论拟违制民有不奉天时而负地利者如律究焉<br />
　　圣学格物通洪武十二年谕曰中原民所恃者二麦九月正当播种之时而役之是夺其时也过此则天寒地冻种不得入土来年何以续食敇至其即放还俟农隙之时赴工未为晚也<br />
　　明史太祖纪洪武十三年谕户部令天下人民每村置一鼔凡遇农桑时月晨起击鼔防田所怠惰者里老督责之里老不劝督者罚<br />
　　又洪武十八年谕曰人皆言农桑衣食之本然弃本逐末鲜有救其者盛世野无不耕之民室无不蚕之女水旱无虞饥寒不至自什一之制湮竒巧之技作而后农桑之业废一农执耒而百家待食一妇作织而百夫待衣欲民无贫人得乎朕思足食在于禁末作足衣在于禁华靡尔宜申明天下四民各守其业不许防食庶民之家不许衣锦绣庶几可以絶其弊也<br />
　　明史成祖纪永乐二年谕曰朕惟事天以诚敬为本爱民以实惠为先书曰惟天惠民又曰安民则惠然天之视听皆因于民能爱民即所以事天今春和时东作方兴宜各究心务实申明教术劝课农桑问其疾苦卹其饥寒革苛刻之风崇寛厚之政以迓天休臻于治理钦哉<br />
　　圣学格物通永乐二十二年谕曰农者生民衣食之源耕耘收获不可失时自今一切不急之役有当用人力者皆俟农隙前代盖有不恤农事而以徭役妨农作召乱亡者不可不谨<br />
　　明史宣宗纪宣德元年谕曰天气向炎正农夫耕耘之时因诵聂夷中诗曰吾每诵此未尝不念农夫又曰朕八九歳读书皇考亲写是诗以示问曰解否对曰稼穑艰难在此也自是常教以农事铭于心不敢忘<br />
　　明防典景泰三年令丁多田少之人开垦田地<br />
　　又天顺三年令各处军民有新开无额田地及愿佃种荒闲地土者俱照减轻则例起科<br />
　　又嘉靖六年诏通行所属府州县原设有治农官处不许营干别差专一循行劝课原无官处委佐贰一员带管<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十三<br />
<子部,农家类,钦定授时通考><br />
　　钦定四库全书<br />
　　钦定授时通考卷四十四<br />
　　劝课<br />
　　章奏<br />
　　国语周宣王不籍千亩虢文公谏曰夫民之大事在农上帝之粢盛于是乎出民之蕃庶于是乎生事之共给于是乎在和协辑睦于是乎兴财用蕃殖于是乎始敦厐纯固于是乎成是故稷为大官古者大史顺时土阳瘅愤盈土气震发农祥晨正日月底于天庙土乃脉发先时九日太史告稷曰自今至于初吉阳气俱烝土膏其动勿震勿渝脉其满眚谷乃不殖稷以告王曰史帅阳官以命我司事曰距今九日土其俱动王其祗祓监农不易王乃使司徒咸戒公卿百吏庻民司空除坛于籍命农大夫咸戒农用先时五日瞽告有协风至王即齐宫百官御事各即其齐三日王乃淳濯飨醴及期郁人荐鬯犠人荐醴王祼鬯飨醴乃行百吏庶民毕从及籍后稷监之膳夫农正陈籍礼大史赞王王敬从之王耕一墢班三之庶人终于千亩其后稷省功大史监之司徒省民大师监之毕宰夫陈飨膳宰监之膳夫赞王王歆大牢班尝之庶人终食是日也瞽率音官以省风土廪于籍东南钟而藏之而时布之于农稷则徧戒百姓纪农协功曰隂阳分布震雷出滞土不备垦辟在司宼乃命其旅曰徇农师一之农正再之后稷三之司空四之司徒五之大保六之太师七之大史八之宗伯九之王则大徇耨获亦如之民用莫不震动恪恭于农脩其疆畔日服其镈不解于时财用不乏民用和同是时也王事唯农是务无有求利于其官以干农功若是乃能媚于神而和于民矣<br />
　　前汉书食货志贾谊説上曰管子曰仓廪实而知礼节民不足而可治者自古及今未之尝闻古之人曰一夫不耕或受之饥一妇不织或受之寒生之有时而用之无度则物力必屈古之治天下至孅至悉也故其蓄积足恃汉之为汉几四十岁矣公私之积犹可哀痛失时不雨民且狼顾岁恶不入请卖爵子既闻耳矣安有为天下阽危者若是而上不惊者世之有饥穰天之行也禹汤被之矣即不幸有方二三千里之旱国胡以相恤今敺民而归之农皆着于本使天下各食其力末技游食之民转而縁南亩则蓄积足而人乐其所矣可以为富安天下而直为此廪廪也窃为陛下惜之<br />
　　又晁错说上曰圣王在上而民不冻饥者非能耕而食之织而衣之也为开其资财之道也故尧禹有九年之水汤有七年之旱而国无捐瘠者以蓄积多而备先具也民贫生于不足不足生于不农不农则不地着不地着则离乡轻家民如鸟兽虽有高城深池严法重刑犹不能禁也夫寒之于衣不待轻暖饥之于食不待甘旨饥寒至身不顾廉耻人情一日不再食则饥终嵗不制衣则寒夫腹馁不得食肤寒不得衣虽慈母不能保其子君安能以有其民哉明主知其然也故务民于农桑薄赋敛广蓄积以实仓廪备水旱故民可得而有也粟米布帛生于地长于时聚于力非可一日成也数石之重中人弗胜不为奸邪所利一日弗得而饥寒至是故明君贵五谷而贱金玊今农夫五口之家其服役者不下二人其能耕者不过百畮百畮之收不过百石春耕夏耘秋获冬藏伐薪樵治官府给繇役春不得避风尘夏不得避暑热秋不得避隂雨冬不得避寒冻四时之间无日休息又私自送徃迎来吊死问疾养孤长幼在其中勤苦如此尚复被水旱之灾急政暴虐赋敛不时朝令而暮改当其有者半贾而卖亡者取倍称之息于是有卖田宅鬻子孙以偿债者矣方今之务莫若使民务农欲民务农在于贵粟贵粟之道在于以粟为赏罚粟有所渫可时赦勿收农民租如此德泽加于万民民愈勤农<br />
　　又董仲舒説上曰春秋他谷不书至于麦禾不成则书之以此见圣人于五谷最重麦与禾也今关中俗不好种麦是歳失春秋之所重而损生民之具也愿陛下幸诏大司农使关中民益种宿麦令毋后时<br />
　　后汉书鲁恭传永初元年盛夏断狱恭上疏谏曰永元十五年来刺史太守以盛夏徴召农人拘对考验连滞无已司典司京师四方是则而近于春月分行诸部托言劳来贫人而无隠恻之实烦扰郡县廉考非急逮捕一人罪延十数上逆时气下伤农业比年水旱伤稼人饥流冗今始夏百谷权舆阳气胎养之时自三月以来隂寒不暖物当化变而不被和气月令孟夏断薄刑出轻系行秋令则草木零落人伤于疫夫断薄刑者谓其轻罪已正不欲令久系故时断之也臣愚以为今孟夏之制可从此令其决狱案考皆以立秋为断以顺时节育成万物<br />
　　又东平宪王苍传永平四年春车驾校猎河内苍上书曰臣闻时令盛春农事不聚众兴功臣知车驾今出事从约省所过吏人讽诵甘棠之德惟陛下因行田野循视稼穑消揺仿佯弭节而旋<br />
　　又黄琼传琼上疏曰自古圣帝哲王莫不敬恭明祀增致福祥故必躬郊庙之礼亲籍田之勤以先羣萌率劝农功今庙祀适阕而祈谷絜斋之事近在明日臣恐左右之心不欲屡动圣躬以为亲耕之礼可得而废臣闻先王制典籍田有日司徒咸戒司空除坛先时五日有协风之应王即斋宫飨礼载耒诚重之也自癸巳以来仍西北风甘泽不集寒凉尚结迎春东郊既不躬亲先农之礼所宜自勉以逆和气以致时风易曰君子自强不息斯其道也<br />
　　三国呉志华覈传孙皓时仓廪无储华覈上疏曰先王治国惟农是务军兴以来已向百载农人废南亩之务女工停机杼之业推此揆之则蔬食而长饥薄衣而履冰者固不少矣且饥者不待美馔寒者不俟狐貉今事多而役繁民贫而俗奢百工作无用之器妇人为绮靡之饰不勤麻枲并绣文黼黻转相仿效耻独无有兵民之家犹复逐俗内无担石之储而出有绫绮之服至于富贾商贩之家重以金银奢资尤甚夫天下未平百姓不赡宜一生民之原丰谷帛之业而乃弃功于浮华之巧妨日于侈靡之事上无尊卑等级之差下有耗财费力之损汉之文景承平继统天下已定四方无虞犹以雕文之伤农事锦绣之害女工开富国之利杜饥寒之本况今六合分争豺狼充路兵不离疆甲不解带而可不广生财之原充府藏之积哉<br />

                    <br>
                        　　晋书食货志宣帝督诸军伐呉邓艾以为大兵征举运兵过半功费巨亿陈蔡之间土下田良令淮北二万人淮南三万人分休且佃且守水丰常收三倍于西计除众费岁完五百万斛以为军资六七年间可积三千万余斛于淮北此则十万之众五年食也<br />
　　又杜预上疏曰臣輙思维今者水灾东南特剧非但五稼不收居业并损下田所在停汚高地皆多硗塉此即百姓困穷方在来年虽诏书切告长吏二千石为之设计而不廓开大制定其趣舎之宜恐徒文具所益盖薄水去之后塡淤之田亩收数钟至春大种五谷五谷必丰东南以水田为业人无牛犊可分种牛三万五千头以付二州将吏士庻使及春耕谷登之后头责三百斛是为化无用之费得运水次成谷七百万斛<br />
　　又晋元帝大兴元年后军将军应詹表曰夫一人不耕天下必有受其饥者而军兴以来征战运漕朝廷宗庙百官用度既已殷广下及工商流寓僮仆不亲农桑而逰食者以十万计不思开立美利而望国足人给岂不难哉间者流民奔东呉东呉今俭皆以还反江西良田旷废来久火耕水耨为功差易宜简流民兴复农官功劳报赏皆如魏氏故事一年中与百姓二年分税三年计赋税以使之公私兼济则仓盈庾亿可计日而待也又齐王攸传臣闻先王之教莫不先正其本务农重本国之大纲当今方隅清穆武夫释甲广分休假以就农业然守相不能勤心恤公以尽地利昔汉宣叹曰与朕理天下者惟良二千石乎勤加赏罚黜陟幽明于时翕然用多名守计今地有余羡而不农者众加附业之人复有虚假通天下之谋则饥者必不少矣今宜严敇州郡捡诸虚诈害农之事督实南亩上下同奉所务则天下之谷可复古政岂患于暂一水旱便忧饥馁哉又束晳传晳上议曰农穰可致所由者三一曰天时不諐二曰地利无失三曰人力咸用若必春无霡霂之润秋繁滂沱之患水旱失中雩禳有请虽使羲和平秩后稷亲农理疆甽于原隰勤藨蓘于中田犹不足以致仓庾盈亿之积也然地力可以计生人力可以课致诏书之防亦将欲尽此理乎今天下千城民多游食废业占空无田课之实较计九州数过万计可申严此防令监司精察一人失课负及郡县此人力之可致也又州司十郡土狭人繁三魏尤甚而猪羊马牧布其境内宜悉破废以供无业业少之人虽颇割徙在者犹多或谓北土不宜蓄牧此诚不然案古今之语以为马之所生实在冀北大贾防羊取之清渤放豕之歌起于钜鹿是其效也可悉徙诸牧以充其地使马牛猪羊龁草于空闲之田游食之民受业于赋给之赐此地利之可制者也又如汲郡之呉泽良田数千顷泞水停洿人不垦植闻其国人皆谓通泄之功不足为难泻卤成原其利甚重而豪强大族惜其鱼捕之饶搆説官长终扵不破此亦谷口之謡载在史篇谓宜复下郡县以详当今之计荆扬兖豫污泥之土渠坞之宜必多此类最是不待天时而丰年可获者也以其云雨生于畚锸多稌生于决泄不必望朝隮而黄潦臻禜山川而霖雨息是故两周争东西之流史起惜漳渠之浸明地利之重也宜诏四州刺史使谨按以闻<br />
　　又温峤传时国用不足峤因奏军国要务其二曰一夫不耕必有受其饥者今不耕之夫动有万计春废劝课之制冬峻出租之令下未见施惟赋是闻赋不可以己当思令百姓有以殷实司徒置田曹掾州一人劝课农桑察吏能否今宜依旧置之必得清恪奉公足以宣示惠化者则所益实矣<br />
　　宋书袁湛传时建议大田湛弟豹上议曰国因民以为本民资食以为天修其业则教兴崇其本则末理实为治之要道致化之所阶也夫设位以崇贤疏爵以命士上量能以审官不取人于浮誉则比道周息游者言归游子既归则南亩辟矣分职以任务置吏以周役职不以无任立吏必以非用省冗散者废则莱荒垦矣器以应用商以通财靡丽之巧弃难得之货则雕伪者贱谷稼重矣耕耨勤悴力殷收寡工商逸豫用浅利深増贾贩之税薄畴亩之赋则末技抑而田畯喜矣居位无仪从之徒在野靡兼幷之党给赐非可恩致力役不入私门则游食者反本肆勤自劝游食省而肆勤众则东作繁矣密勿者甄异怠慢者显罚明劝课之令峻纠违之官则嬾惰无所容力田有所望力者欣而惰者惧则穑人劝矣凡此数事亦务田之端趣也莅之以清心鎭之以无欲助之以无倦翼之以廉谨舎日计之小成期逺致于暮歳则浇薄自淳大化有渐矣<br />
　　又周朗传宋孝建中周朗疏曰农桑者实民之命为国之本有不足则礼节不兴若重之宜罢金钱以谷帛为赏罚凡自淮以北万匹为市从江以南千斛为货亦不患其难也今且听市至千钱以还者用钱余皆用绢布及米其不中度者坐之如此则垦田自广民资必繁又田非胶水皆播麦菽地堪滋养悉艺麻苎防巷縁藩必树桑柘列庭接宇惟植竹栗若此令既行而善其事者庶民则叙之以爵有司亦从而加赏今自江以南在所皆穰有食之处须官兴役宜募逺近能食五十口一年者赏爵一级不过千家故近食十万口矣使其受食者悉令就佃淮南多其长帅给其粮种凡公私游手悉发佐农令堤湖尽修原陆并起仍量家立社计地设闾检其出入督其防惰须待大熟可移之复旧<br />
　　魏书高允传允领著作郎时多禁封良田又京师游食者众允因言曰古人云方一里则为田三顷七十亩百里则三万七千顷若勤之则亩益三升不勤则亩损三升方百里损益之率为粟二百二十万斛况以天下之广乎若公私有储虽遇饥年复何忧哉<br />
　　又李安世传疏曰今虽桑井难复宜各均量审其径术令分艺有凖力业相称细民获资生之利豪右靡余地之盈则无私之泽乃播均于兆庶如阜如山可有积于比户矣又所争之田宜限年断事久难明悉属今主然后虚妄之民絶望于觊觎守分之士永免于凌夺矣又韩麒麟传太和十一年京都大饥麒麟表陈时务曰古先哲王经国立治积蓄九稔谓之太平故躬耤千亩以励百姓用能衣食滋茂礼教兴行逮于中代亦崇斯业入粟者与斩敌同爵力田者与孝弟均赏实百王之常轨为治之所先今京师民庶不田者多游食之口三分居二盖一夫不耕或受之饥况于今者动以万计故顷年山东遭水而民有馁终今秋京都遇旱谷价踊贵实由农人不劝素无储积故也愚谓凡珍玩之物皆宜禁断吉凶之礼备为格式令贵贱有别民归朴素制天下男女计口受田宰司四时廵行台使岁一按检勤相劝课严加赏罚数年之中必有盈赡虽遇灾凶免于流亡矣徃年校比户贯租赋轻少臣所统齐州租粟才可给俸略无入仓虽于民为利而不可长久脱有戎役或遭天灾恐供给之方无所取济可减绢布增益谷租年丰多积岁俭出赈所谓私民之谷寄积于官官有宿积则民无荒年矣<br />
　　又苏绰传周文方欲革易时政务宏强国富民之道其三尽地力曰人生天地之间衣食为命食不足则饥衣不足则寒饥寒切体而欲使人兴行礼让者此犹逆坂走丸势不可得也是以古之圣主知其若此先足其衣食然后教化随之夫衣食所以足者由于地利尽地利所以尽者由于劝课有方主此教者在乎牧守令长而已民者防也智不自周必待劝教然后得尽其力诸州郡县每至嵗首必戒敇部人无问少长但能操持农器者皆令就田垦发以时勿失其所及布种既讫嘉苗须理麦秋在野蚕停于室若此之时皆宜少长悉力男女并功若扬汤救火寇盗之将至然后可使农夫不失其业蚕妇得就其功若游手怠惰早归晚出好逸恶劳不勤事业者则正长牒名郡县守令随事加罚罪一劝百此则明宰之教也夫百亩之田必春耕之夏种之秋收之然后冬食之此三时者农之要月也若失其一时则谷不可得而食故先王之戒曰一夫不耕天下必有受其饥者一妇不织天下必有受其寒者若此三时不务省事而令人废农者是则絶人之命驱以就死然单劣之户及无牛之家劝令有无相通使得兼济三农之隙及隂雨之暇又当教人种桑植菓艺其蔬菜修其园圃蓄育鸡豚以备生生之资以供养老之具夫为政不欲过碎碎则人烦劝课亦不容太简简则人怠善为政者必消息时宜而适烦简之中故诗曰不刚不柔布政优优百禄是遒如不能尔则必陷于刑辟矣<br />
　　唐书食货志德宗贞元四年宰相陆贽上疏其三条言廉使奏吏之能者一曰户口增加二曰田野垦辟夫贵户口加增诡情以诱奸浮苛法以析亲族则有州县破伤之病贵田野垦辟率民殖荒田限年免租新亩虽辟旧畬芜矣人以免租年满复为汚莱有稼穑不增之病此州若损客户彼郡必减居民增处邀赏而税数加减处惧罪而税数不降国家设考课之法非欲崇聚敛也宜命有司详考课绩州税有定徭役有等如此不督课而人人乐耕矣<br />
　　又权德舆传贞元八年关东淮南浙西大水权德舆建言江淮田一善熟则旁资数道故天下大计仰于东南今霪雨二时农田不辟宜择羣臣明识通方者持节劳徕问人所疾苦蠲其租入与连帅守长讲求所宜册府元唐天福三年六月金部郎中张铸奏臣闻国家以务农是本劝课为先用广田畴乃资仓廪窃见所在乡村浮户方思垦辟正切耕耘种木未满于十年树谷未臻于三顷似成产业防有生涯便被县司系名定作乡村色役惧其重敛畏以严刑遂舎所居却思他适观兹阻隔何以舒苏既乖抚卹之门徒有招擕之令伏乞明示州府应所在无主空闲荒地一任百姓开种及五顷以上三年外即许县司量户科徭如未及五顷以上者不在骚扰之限荒榛渐少赋税増多非惟下益蒸黎实亦上资邦国从之<br />
　　玉海周世宗显德三年留心农穑思广劝课之道命国工刻木为耕夫织妇蚕女之状于禁中召近臣观之学士承防陶谷为赞以美其事其序曰耕于歴山重华之德也蚕于岐阳太姒之美也我后在宥之四载以为化民成俗者莫如身率乃命有司刻木为耦人耕耘之象又为织妇蚕女之类置于紫庭亦几杖盘盂座右之义也志在足食岂同流马之运人皆有褐且殊昆明之石同颖八蚕可翘足而望岂比获玉钩于山阳空有采桑之号陈金根于钩盾但为弄田之戏哉赞曰寒耕暑织上感皇情帝梧景转迟迟欲行宫帘风度扎扎有声疲俗是念侈心不萌<br />
　　宋史食货志至道二年太常博士陈靖上言先王之欲厚民生莫先于积谷而务农盐铁酤斯为末矣按天下土田除江淮湖湘两浙陇蜀河东诸路地里夐逺虽加劝督未遽获利今京畿周环二十三州幅员数千里地之垦者十才二三税之入者又十无五六复有匿里舎而称逃亡弃耕农而事防惰赋额岁减国用不充诏书累下许民复业蠲其租调寛以岁时然乡县扰之每一户归业则刺报所由朝耕尺寸之田暮入差徭之籍追胥责问继踵而来虽防蠲其常租实无补于捐瘠况民之流徙始由贫困或避私债或逃公税亦既亡遯则乡里检其资财至于室庐什器桑枣材木咸计其直或乡官用以输税或债主取以偿逋生计荡然还无所诣以兹浮荡絶意归耕如授以闲旷之田广募游惰诱之耕垦未计赋租许令别置版图便宜从事酌民力之丰寡农亩肥硗均配督课令其不倦其逃民归业丁口授田烦碎之事并取大司农裁决耕桑之外令益种杂木蔬菓孶畜羊犬鸡豚给授桑土潜拟井田营造室居使立保伍养生送死之具庆吊问遗之资并立条制至三五年间生计成立即计户定徴量田输税若民力不足官借籴钱或以市糇粮或以营耕具凡此给授委于司农比及秋成乃令偿値依时价折纳以其成数关白户部<br />
　　又司马光疏曰四民之中惟农最苦寒耕热耘霑体涂足戴日而作戴星而息蚕妇治茧绩麻纺纬缕缕而积之寸寸而成之其勤极矣而又水旱霜雹蝗间为之灾幸而收成则公私之债交争互夺谷未离塲帛未下机已非己有所食者糠籺而不足所衣者绨褐而不完直以世服田亩不知舍此之外有何可生之路耳而况聚敛之臣于租税之外巧取百端以邀功赏青苗则强散重敛给陈纳新免役则刻剥穷民收养浮食保甲则劳于非业之作保马则困于无益之费可不念哉今者濬发德音使畎亩之民得上封事虽其言辞鄙杂皆身受实患直贡其诚不可忽也<br />
　　又绍兴二十六年通判安丰军王时升言淮南土皆膏腴然地未尽辟民不加多者缘豪强虚占良田而无徧耕之力流民襁负而至而无开耕之地望凡荒闲田许人刬佃<br />
　　又乾道四年知鄂州李椿奏州虽在江南荒田甚多请佃者开垦未几便起毛税度田追呼不任其扰旋即逃去今欲召人请佃免税三年三年之后为世业三分为率输苗一分更三年増一分又三年全输归业者别以荒田给之<br />
　　又七年知扬州晁公武言朝廷以沿淮荒残未行租税民复业与创户者虽阡陌相望然闻之官者十才二三咸惧后来税重昔晚唐民务稼穑则增其租故播种少呉越民垦荒田而不加税故无旷土望诏两淮更不増赋庶民知劝<br />
　　又淳熙六年提举浙西顔师鲁奏设劝课之法欲重农桑广种植也今乡民间于己田连接闲旷硗确之地垦成田园用力甚勤或以未陈起税为人所讼即以盗耕罪之何以劝力田哉止宜实田起税非特可戢告讦之风亦见盛世重农之意<br />
　　又九年著作郎袁枢振两淮还奏民占田不知其数二税既免止输谷帛之课力不能垦则废为荒地他人请佃则以疆界为词官无稽考是以野不加辟户不加多而郡县之计益窘望诏州县画疆立券占田多而输课少者随亩增之其余闲田给与佃人庶几流民有可耕之地而田莱不至多荒<br />
　　又朱熹知漳州会臣僚请行闽中经界乃奏言经界最为民间莫大之利绍兴已推行处公私两利独泉漳汀未行臣不敢先一身之劳逸而后一州之利病切独任其必可行也然必推择官吏委任责成度量步亩算计精确画图造帐费从官给随产均税特许过乡过县均纽庶几百里之内轻重齐同今欲每亩随九等高下定计产钱而合一州租税钱米之数以产钱为母每文输米几何钱几何止于一仓一库受纳既输之后却视原额分为省计为职田为学粮为常平各拨入诸仓库版图一定则民业有经矣但此法之行贫民下户固所深喜然不能自逹其情豪家猾吏实所不乐皆善为説辞以惑羣听贤士大夫之喜安静厌纷扰者又或不深察而望风阻怯此则不能无虑<br />
　　古今治平略范祖禹以经筵进疏曰天下之人至劳苦而常困穷者农民是也周公作无逸戒王以先知稼穑之艰难又言商之逸王不知稼穑之艰难不闻小人之劳苦唯耽乐之从夫稼穑之艰与小人之劳人君不可以不知天生时而地生财自一粒一缕以上皆出于民力然后人得而用人臣之禄受之于君故不可不报君人君之奉取之于民故不可不爱民天子者合天下之力而共尊之凡宫室车马服食器用无非取于天下皆百姓之膏血也其作之甚劳其成之也甚难安而享之不可不思其所从来思其所从来则爱之而有不忍费财之心忧之而有不忍劳民之意以此之心行此之政而天下不安者未之有也先王岂能人人而食之人人而衣之哉推其仁心修其仁政以及天下则所被者广矣臣愿陛下当食则思天下有饥而不得食者当衣则思天下有寒而不得衣者凡于每事莫不皆然唯推至诚以召和气庶几皇天报应降丰年之祥使百姓皆家给人足则太平矣昔汉昭帝耕钩盾弄田其事至微史臣书之盖以昭帝欲知稼穑之艰难与周公戒成王之意同也周世宗留心农事常刻木为耕夫蚕妇置之殿庭欲见之而不忘国朝祖宗以来尤重农穑太宗谓近臣曰耕耘之夫最可矜悯春蚕既登并功绩纺而缯帛不及其身田禾大稔充其腹者不过疏粝若风雨乖稼穑不登将如之何眞宗于内殿植稻麦临观刈获欲知田亩之劳至今遵之惟陛下深留意于农政而常以保惠小民为先则天下幸甚<br />

                    <br>
                        　　大学衍义周家以农事开国成王幼冲嗣位周公惧其未知稼穑之艰难也故作七月之诗使瞽蒙歌之宫中庶几成王知小民之依不敢荒宁盖与无逸之作同一意也夫农者衣食之本一日无农则天地之所以养人者几乎熄矣惟其关生人之大命是以服天下之至劳当是时农之所耕者自有之田也而上之人又从而崇奬劝厉之故斯人亦以为生之乐而勤敏和悦之气浃于上下不见其有劳苦愁叹之状朋酒羔羊升堂称夀君民相与献酬忘其尊卑贵贱后世之农则异乎此矣已无田可耕而所耕者他人之田为有司者得无殃害之足矣岂复有崇奬劝厉之意故数米而炊并日而食者乃其常也田事既起丁夫之粮饷与牛之刍槀无所从给预指收敛之入以为称贷之资粝饭藜羮犹不克饱敢望有盐酪之嘉味乎夫农夫女红之艰勤富室知之者寡矣况士大夫乎士大夫知之者寡矣况贵戚近属乎贵戚近属知之者寡矣况六宫嫔御乎近世张栻入侍经筵因讲葛覃之诗言于孝祖以为周公之告成王见于诗有若七月见于书有若无逸欲其知稼穑之难小人之依帝王所传心法之要端在于此夫治常生于敬畏而乱常起于骄肆使为国者每念乎农亩之劳则心不存焉者寡矣是心常存则骄肆何自而生岂非治之所由兴也欤栻之论最为垦至臣愚不佞愿诏儒臣以今农夫红女耕蚕劳勚之状作为歌诗退朝之暇使人日诵于前且绘画成图揭之宫掖布之戚里庶几圣心惕然不忘小民之依而六宫嫔御外家近属亦知衣食所自来勉为勤俭之趋而不狃汰侈之习戒谕守宰勤行劝相毋妄兴徭役以夺其时毋横加赋敛以困其力老农之不能自养者籍之有司大夏隆冬赋常平义廪之粟稍赈赡之岁凶赈卹先良农而后游手以示圣朝重本之意则民将争趋南亩衣食足而孝弟兴矣元史食货志至元七年司农司专掌农桑水利农桑之制县邑所属村疃凡五十家立一社择高年晓农事者为长增至百家者别设长一员不及五十家者与近村合为一社地逺人稀不能相合各自为社者听其合为社者仍择数村之中立社长官司长以教督农桑为事凡种田者立牌橛于田侧书某村某人于上社长以时防视劝戒不率教者籍其姓名以授提防官责之社中有丧病不能耕种者众合力助之一社灾病多者两社助之农桑之术以备旱暵为先高者造水车贫不能造者官具材木给之田无水者凿井井深不能得水者听种区田种植之制每丁课种桑枣二十本土性不宜者种榆栁等皆以生成为数愿多种者听各社种苜蓿以防饥近水之家许凿池养鱼幷鵞鸭莳莲藕菱芡蒲苇等以助衣食荒闲之地悉以付民每年十月令州县正官廵视有蝗蝻遗子之地设法除之<br />
　　又虞集传泰定中集拜翰林直学士尝因讲罢进曰京师之东濒海数千里北极辽海南滨青齐萑苇之场也海潮日至淤为沃壤用浙人之法筑堤捍水为田听富民欲得官者合其众分授以地官定其畔以为限能以万夫耕者授以万夫之田为万夫之长千夫百夫亦如之察其堕者而易之三年视其成以地之高下定额于朝廷以次渐征五年有积蓄命以官就所储给以禄十年佩之符印得以传子孙如军官之法则东面民兵数万可以近卫京师外御岛夷逺寛东南海运以舒疲民遂富民得官之志而获其用江海游食盗贼之类皆有所归<br />
　　又关中大饥帝问集何以捄对曰承平日久人情晏安志士急乎近效则怨讟生不幸大灾之余正作新之机也若遣一二有仁术知民事者稍寛其禁令随郡县择可用之人定城郭脩闾里治沟洫限畎亩薄征敛招其伤残老弱渐以其力治之则逺去而来归者渐至春耕秋敛皆有所助一二岁间勿征勿徭封域既正友望相济四面而至者均齐方一截然有法则三代之民将见出于空虚之野矣<br />
　　明史李信圭传宣德八年春言自江淮达京师沿河郡县悉令军民挽舟岁发二三千人昼夜以俟及致田土荒芜民无蓄积稍遇歉岁辄老穉相持縁道乞食实可悯伤请自仪眞抵通州尽免其杂徭俾得尽力农田大学衍义补臣按成周之后最重农者莫如汉文景二帝尤惓惓焉非徒有是虚文也而减租之诏岁下虽以武帝之穷奢好武下至舟车皆有算而于田租则未尝有加焉兹则所谓诚于悯农之实惠也自是而后君非不耕籍田后非不亲蚕非不下悯农之诏非不敇守令以劝相然皆尚虚文而已非实惠也是故农不必劝也能无扰之足矣善乎栁宗元之言曰长人者好烦其令若甚怜焉而卒以祸旦暮吏来而呼曰官命促尔耕朂尔植督尔获蚤缲而绪蚤织而缕字而幼孩遂而鸡豚鸣鼔而聚之击木而召之小人辍饔飱以劳吏者且不得暇又何以蕃其生而安其性耶臣愿仁圣在上思王业之所本念小人之所依禁游惰则为之者众省徭役则不夺其时减租赋则不罄所有是虽不下悯农之诏而人皆知其有悯念之心不设劝农之官人皆受其劝相之惠田里小民不胜多幸<br />
　　又臣按周礼周公致太平之书也周家自后稷以来以农为国故周公于书既作无逸以为其君告使其知小民之所依而不敢逸豫又于诗作豳颂以为其君诵使其知王业之所起而不敢荒宁及其作周官也或以廵稼穑或以简稼器趋其耕耨辨其种类合耦以相助移用以相救无非以为农事而已噫周公之辅成王陈言以献忠于上者惓惓以稼穑为言建官以分治于下者谆谆以农事为急其知本乎<br />
<br />
　　钦定授时通考卷四十四<br />
　　钦定四库全书<br />
　　钦定授时通考卷四十五<br />
　　劝课<br />
　　官司<br />
　　诗豳风田畯至喜<br />
　　传田畯田大夫也疏畯农夫也农夫田官也今之啬夫是也此官选俊人主田谓之田畯典农之大夫谓之农夫以王者尤重农事知其爵为大夫也<br />
　　又周颂嗟嗟臣工敬尔在公王厘尔成来咨来茹嗟嗟保介维莫之春亦又何求如何新畬<br />
　　集注此戒农官之诗保介农官之副也<br />
　　又率时农夫播厥百谷骏发尔私终三十里亦服尔耕十千维耦<br />
　　疏率是主田之吏农夫使民耕田而种百谷农夫主田之吏也集注亦戒农官之词盖成王始置田官而尝戒命之也<br />
　　周礼天官甸师下士二人掌帅其属而耕耨王借以时入之以共齍盛<br />
　　注郊外曰甸师长也其属府史胥徒也<br />
　　又地官大司徒卿一人大司徒之职辨十有二壤之物而知其种以教稼穑树艺<br />
　　又载师上士二人中士四人掌任土之法凡田不耕者出屋粟<br />
　　注空田者罚以三家之税粟以共吉凶二服及丧器也疏夫三为屋罚以三夫之税粟云吉凶二服及丧器是民自共用不可出官物故集此罚物为之<br />
　　又闾师中士二人任农以耕事凡庶民不耕者祭无盛注盛黍稷也<br />
　　又遂人中大夫二人以土宜教甿稼穑以兴锄利甿以时器劝甿以彊予任甿<br />
　　注时器铸作耒耜钱镈之属彊予谓民有余力复予之田<br />
　　又遂师下大夫四人上士八人中士十有六人旅下士三十有二人各掌其遂之政令戒禁巡其稼穑而移用其民以救其时事<br />
　　注移用其民使转相助救时急事也四时耕耨敛艾芟地之宜早晚不同而有天期地泽风雨之急<br />
　　又遂大夫每遂中大夫一人各掌其遂之政令以岁时稽其夫家之众寡六畜田野辨其可任者与其可施舍者以教稼穑以稽功事令为邑者岁终则防政致事正岁简稼器脩稼政三岁大比则率其吏而兴甿明其有功者属其地治者凡为邑者以四达戒其功事而诛赏废兴之<br />
　　注功事九职之事所以为功业简犹阅也兴甿举民贤者能者如六乡之为兴犹举也<br />
　　又县正每县下大夫一人各掌其县之政令征比以颁田里以分职事趋其稼事而赏罚之<br />
　　又酂长每酂中士一人各掌其酂之政令以时校登其夫家比其众寡若岁时简器与有司数之凡岁时之戒令皆听之趋其耕耨稽其女功<br />
　　注简器简稼器也有司遂大夫<br />
　　又里宰毎里下士一人掌比其邑之多寡以岁时合耦于耡以治稼穑趋其耕耨行其秩叙<br />
　　疏耡助也谓合两两相佐助于里宰处云以治稼穑者谓治理其民使为春耕秋穑<br />
　　又草人下士四人掌土化之法<br />
　　又稻人上士二人中士四人下士八人掌稼下地又土训中士二人下士四人掌道地图以诏地事道地慝<br />
　　又廪人下大夫二人上士四人中士八人下士十有六人掌九谷之数<br />
　　又仓人中士四人下士八人掌粟入之藏<br />
　　又司稼下士八人巡野观稼以年之上下出敛法疏观稼谓秋熟时观稼善恶<br />
　　礼记月令命有司发仓廪赐贫穷振乏絶命司空循行国邑周视原野修利隄防道达沟渎开通道路母有障塞<br />
　　注沟渎与道路皆不得不通所以除水潦便民事也<br />
　　又命野虞出行田原为天子劳农劝民母或失时命司徒循行县鄙命农勉作毋休于都驱兽无害五谷毋大田猎<br />
　　又令告民出五种命农计耦耕事<br />
　　集説令典农之官告民出其所藏五谷之种计度耦耕之事耦二人相偶也<br />
　　谷梁传私田稼不善则非吏<br />
　　注非责也吏田畯也言吏急民使不得营私田<br />
　　左传九扈为九农正<br />
　　注扈有九种春扈鳻鶞夏扈窃秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鷃鷃以九扈为九农之号各随其宜以教民事疏春扈鳻鶞相五土之宜趣民耕种夏扈窃趣民耘苗秋扈窃蓝趣民收敛冬扈窃黄趣民盖藏棘扈窃丹为果驱鸟行扈唶唶昼为民驱鸟宵扈啧啧夜为农驱兽桑扈窃脂为蚕驱雀老扈鷃鷃趣民收麦令不得晏起谓以扈为官还令依此诸扈而动作也<br />
　　管子立政水虽过度无害于五谷岁虽凶旱有所秎获司空之事也相高下视肥墝观地宜明诏期前后农夫以时均修焉使五谷桑麻皆安其处由田之事也行乡里视宫室观树艺简六畜以时均修焉劝勉百姓使力作无偷怀乐家室重去乡里乡师之事也<br />
　　韩诗外传召伯出就蒸庶于阡陌陇亩之间而听断焉庐于树下百姓大悦耕桑者倍力以劝于是岁大稔民给家足<br />
　　前汉书惠帝纪四年春正月举民孝弟力田者复其身又高后纪元年二月初置孝弟力田二千石者一人注特置孝弟力田官而尊其秩欲以劝厉天下令各敦行本务<br />
　　又文帝纪十二年置三老孝弟力田常员<br />
　　又武帝纪元狩三年遣谒者劝种宿麦举吏民能假贷贫民者以名闻<br />
　　又平帝纪元始四年置大司农部丞十三人人部一州劝农桑<br />
　　又百官公卿表治粟内史秦官景帝后元年更名大农令武帝太初元年更名大司农騪粟都尉军官不常置农都尉武帝初置<br />
　　又食货志春令民毕出在壄冬则毕入于邑春将出民里胥平旦坐于右塾邻长坐于左塾毕出然后归夕亦如之<br />
　　注里胥如今里吏也门侧之堂曰塾坐于门侧者督促劝之知其早晏防怠惰也<br />
　　又武帝末赵过为騪粟都尉能为代田一畮三甽岁代处故曰代田过使教田太常三辅大农置工巧奴与从事为作田器二千石遣令长三老力田及里父老善田者受田器学耕种养苗状民或苦少牛无以趋泽故平都令光教过以人挽犁过奏光以为丞教民相与庸挽犁率多人者田日三十畮少者十三畮以故田多垦辟过试以离宫卒田其宫壖地课得谷皆多其旁田畮一斛以上令命家田三辅公田又教边郡及居延城是后边城河东农三辅太常民皆便代田用力少而得谷多<br />
　　又水衡少府太仆大农各置农官<br />
　　又艺文志农家者流盖出于农稷之官播百谷劝耕桑以足衣食<br />
　　注汜胜之成帝时为议郎使教田三辅有好田者师之徙为御史<br />
　　又何武传武为刺史行部入传舍出记问垦田顷亩五谷美恶已廼见二千石以为常<br />
　　又黄霸传霸为颍川太守务耕桑种树畜养米盐靡宻初若烦碎霸精力能推行之<br />
　　又龚遂传遂为渤海太守见齐俗奢侈好末技不田作廼躬率以俭约劝民务农桑令口种一树榆百本防五十本葱一畦韭家二母彘五鸡民有帯持刀剑者使卖剑买牛卖刀买犊春夏不得不趋田亩秋冬课收敛益畜果实蓤芡劳来循行郡中皆有畜积吏民皆富实又召信臣传信臣为南阳太守好为民兴利务在富之躬劝耕农出入阡陌止舍离乡亭稀有安居时行视郡中水泉开通沟渎起水门提阏凡数十处以广漑灌岁岁増加多至三万顷民得其利畜积有余<br />
　　后汉书和帝纪永元十六年遣三府掾分行四州贫民无以耕者为雇犁牛直<br />
　　又礼仪志立春之日夜漏未尽五刻郡国县道官下至斗食令史皆服青帻立春幡施土牛耕人于门外以示兆民正月令曰郡国守相劝民始耕<br />
　　又百官志凡郡国以春行所主县劝民农桑救乏絶又边郡置农都尉主屯田殖谷<br />
　　又卓茂传茂迁宻令天下大蝗独不入宻县界督邮言之太守不信自出案行见乃服焉是时王莽秉政置大司农六部丞劝课农桑迁茂为京部丞宻人老少皆流涕随送<br />
　　又鲁恭传恭拜中牟令郡国螟伤稼不入中牟河南尹袁安闻之使仁恕掾肥亲往廉之曰虫不犯境此一异也永初元年代鲔为司徒<br />
　　又刘寛传延熹八年征拜尚书令迁南阳太守典歴三郡每行县止息亭传见父老慰以农里之言<br />
　　又杜诗传诗拜成臯令再迁为沛郡都尉转汝南都尉七年迁南阳太守修治陂池广拓土田郡内比室殷足时人方于召信臣南阳为之语曰前有召父后有杜母又张堪传堪拜渔阳太守开稻田八千余顷劝民耕种以致殷富百姓歌曰桑无附枝麦穗两岐张君为政乐不可支<br />
　　又秦彭传建初元年迁山阳太守兴起稻田数十顷每于农月亲度顷亩分别肥脊差为三品各立文簿藏之乡县于是奸吏局蹐无所容诈<br />
　　三国魏志武帝纪建安元年募民屯田许下州郡例置田官所在积谷<br />
　　又国渊传太祖欲广置屯田使渊典其事渊屡陈益相土处民计民置吏明劝课之法五年中仓廪丰实竞劝乐业<br />
　　又梁习传建安十八年习表置屯田都尉领客六百夫于道次耕种菽粟<br />
　　又任峻传太祖以峻为典农中郎将数年中所在积粟仓廪皆满<br />
　　又苏则传则为金城太守亲自教民耕种岁大丰收又杜畿传畿拜河东太守课民畜防牛草马下逮鸡豚犬豕皆有章程百姓劝农家家丰实<br />
　　又仓慈传太祖开募屯田于淮南以慈为绥集都尉迁炖煌太守抑挫权右抚恤孤贫甚得其理大族田地有余而小民无立锥之土慈皆随口割赋稍稍使复其本又王昶传昶为洛阳典农时都畿树木成林昶斫开荒莱勤劝百姓垦田特多<br />
　　晋书职官志郡国及县农月皆随所领户多少为差散吏为劝农又县五百以上皆置乡三千以上置二乡五千以上置三乡万以上置四乡乡置啬夫一人<br />

                    <br>
                        　　文献通考典农中郎将典农都尉典农校尉并曹公置晋太始一年罢农官为郡县后复有之<br />
　　晋书食货志武帝泰始五年敕戒郡国计吏诸郡国守相令长务尽地力禁游食商贩<br />
　　又泰始八年司徒石苞奏州郡农桑宜增掾属令吏有所循行帝从之苞既明于劝课百姓安之<br />
　　文献通考晋元帝课督农功二千石长吏以入谷多少为殿最其非宿衞要任皆宜赴农使军各自佃作即以为廪<br />
　　晋书王宏传宏为汲郡太守抚百姓如家耕桑树艺屋宇阡陌莫不躬教示曲尽事宜<br />
　　文献通考梁司农卿位视散骑常侍主农功仓廪陈因之后因有司农上士一人掌三农九谷稼穑之政令属大司徒<br />
　　又劝农谒者梁武帝天监九年置属司农<br />
　　魏书文成帝纪元年遣尚书伏眞等三十人巡行州郡观察垦殖田亩<br />
　　文献通考魏太武帝令有司课畿内之人各列家别口数所种顷亩明立簿目所种于地首标姓名以辨播殖之功<br />
　　魏书食货志天兴初制定畿内田四方置八部帅以监之劝课农耕量校收入以为殿最<br />
　　隋书公孙景茂传景茂为道州刺史好单骑巡人家阅视百姓产业有修理者于都防时乃褒扬称述如有过恶随即训导而不彰也繇是人行义让有无均通男子相助耕耘妇子相从纺绩大村或数百户如一家之务又食货志河清三年定令毎岁春月各依乡土早晚课入农桑自春及秋男二十五以上皆布田亩蚕桑之月妇女十五以上皆营蚕桑孟冬刺史听审邦教之优劣定殿最之科品人有人力无牛或有牛无力者须令相便皆得纳种使地无遗利人无游手焉<br />
　　文献通考唐龙朔二年改司农为司稼咸亨初复旧卿一人少卿一人掌东耕供进耒耜及邦国仓储之事领上林太仓钩盾导官四署<br />
　　唐书百官志凡十道巡按以判官二人为佐务繁则有支使其三察农桑不勤<br />
　　又诸屯监一人从七品下丞一人从八品下掌营种屯田句防功课及畜产帐簿以水旱蝝蝗定课屯主劝率营农督敛地课<br />
　　又节度使兼支度营田招讨经畧使则有副使判官各一人支度使复有遣运判官巡官各一人岁以八月考其治否观察使以丰稔为上考<br />
　　又田曹司田叅军事掌园宅口分永业及荫田<br />
　　又上州司田叅军事一人从七品下中州司田叅军事一人正八品下下州司田叅军事一人从八品下五千人以上有副使一人万人以上有营田副使一人又县令掌导风化凡民田将授县令给之<br />
　　文献通考唐开元十有二年夏四月令兵部员外郎兼侍御史宇文融兼充劝农使巡按人邑安抚户口所在与官僚及百姓商量处分赋役差科于人非便者并量事处分续状奏闻务令安辑勿使繁劳<br />
　　又上元二年诸州各置司田叅军一人主农事每县各置田正二人于当县拣明娴田种者充务令劝课又宝应元年诏建巳月诸州刺史县令及司田叅军令设法劝课令其耕种不得失时贫不能济户仍方员处置量事借贷务令存立岁终巡案量其功效<br />
　　唐书食货志唐开府军以扞冲要因隙地置营田天下屯总九百九十二司农寺每屯三顷州镇诸军每屯五十顷水陆腴瘠播殖地宜与其功庸烦省收率之多少皆决于尚书省苑内屯以善农者为屯官屯副御史巡行莅轮上地五十亩瘠地二十亩稻田八十亩则给牛一诸屯以地良薄与岁之丰凶为三等与民田岁获多少以中熟为率有营则以兵若夫千人助收司农者岁三月卿少卿循行治不法者凡屯田收多者褒进之岁以仲春籍来岁顷亩州府军鎭之远近上兵部度便宜遣之开元二十五年诏屯官叙功以岁丰凶为上下鎭戍地可耕者人给十亩以供粮方春屯官巡行谪作不时者<br />
　　文献通考唐令诸户以百户为里五里为乡四家为邻三家为保毎里设正一人掌按比户口课殖农桑又唐考功之法有二十七最二十曰耕耨以时收获成课为屯官之最<br />
　　唐书裴行俭传子倩歴信州刺史劝民垦田二万亩以治行赐紫金服<br />
　　又田仁会传永徽中为平州刺史岁旱自暴以祈而雨大至谷遂登人歌曰父母育我兮田使君挺精诚兮上天闻中田致雨兮山出云仓廪实兮礼义申愿君常在兮不患贫<br />
　　又李惠登传惠登拜刺史政清静居二十年田亩辟户口日增人歌舞之节度使于岫状其绩诏加御史大夫升隋为上州<br />
　　又何易于传易于为益昌令县距州四十里刺史崔朴常乘春与賔属泛舟出益昌旁民挽牵易于身引舟朴惊问状易于曰方春百姓耕且蚕惟令不事可任其劳朴愧与賔客疾遣去<br />
　　五代史杂传张全义为河南尹披荆棘劝耕殖躬载酒食劳民畎亩之间<br />
　　文献通考宋太祖开基分命朝臣出守列郡号权知军州事军谓兵州谓民政焉其后文武官参为知州军事二品以上及帯中书枢密院宣徽使职事称判太守掌总理郡政宣布条教岁时劝课农桑旌别孝弟<br />
　　又建隆元年应天下诸县除赤畿外有望上中下掌总治民政劝课农桑<br />
　　宋史太宗纪淳化五年九月遣使分行宋亳陈颍泗寿邓蔡等州按行民田被水及种莳不及者并蠲其租文献通考至道元年六月诏州县官吏劝民垦田之数悉书于印纸以俟旌赏二年以陈靖为劝农使按行陈许蔡颍襄邓唐汝等州劝民垦田以大理寺皇甫选光禄寺丞何亮副之<br />
　　宋史眞宗纪天禧四年九月分遣近臣张知白晁迥乐黄目等各举常叅官诸路转运及劝农使<br />
　　文献通考眞宗置诸路提防刑狱公事以朝臣充始命屯田李拱为之副以武臣閤门祗候以上充天禧四年加劝农使俄改提防刑狱劝农使又以武臣为副使天圣嘉祐中罢熙宁十年复置劝课农桑<br />
　　又熙宁二年分遣诸路常平官使专领农田水利事应吏民能知土地种植之法陂塘圩垾堤堰沟洫之利害者皆得自言行之有效随大小酬赏<br />
　　宋史徽宗纪政和元年夏四月立守令劝农黜陟法二年夏四月诏县令以十二事劝农于境内躬行阡陌程督勤惰<br />
　　注一曰敦本业二曰兴地力三曰戒游手四曰谨时候五曰戒茍简六曰厚蓄积七曰备水旱八曰戒牵牛九曰置农器十曰广栽植十一曰恤苖户十二曰无妄讼<br />
　　文献通考宋南渡之后绍兴十五年闰十一月司农簿宋朴请令守令以岁仲春出郊劳农遂为故事<br />
　　宋史食货志太平兴国中两京诸路许民共推拣土地之宜明树艺之法者一人县补为农师令相视田亩肥瘠及五种所宜<br />
　　文献通考宋制委户部长贰左曹分按法曰农田掌农田及田讼务限奏丰稔验水旱虫蝗劝课农桑请佃地土令佐任满赏罚缴奏诸州雨雪捡按灾伤逃絶人户又初朝议置劝农之名然无职局天禧四年始诏诸路提防刑狱朝臣为劝农使使臣为副使所至取民籍视其差等不如式者惩革之劝恤农民以时耕垦招集逃散捡括稻税凡农田事悉领焉<br />
　　金史章宗纪泰和三年六月遣官行视中都田禾水泽分数八年夏四月诏谕有司以苗稼方兴宜速遣官分道巡行农事以备虫蝻<br />
　　又宣宗纪兴定四年秋七月诏叅知政事李复亨为宣慰使御史中丞完顔伯嘉副之循行郡县劝农<br />
　　元史世祖纪至元六年八月诏诸路劝课农桑命中书省采农桑事列为条目仍令提刑按察司与州县官相风土之所宜讲究可否别颁行之<br />
　　又至元七年二月立司农司以叅知政事张文谦为卿设四道巡行劝农司闰十一月申明劝课农桑赏罚之法十二月改司农司为大司农司添设巡行劝农使副各四员以御史中丞孛罗兼大司农卿<br />
　　又张文谦传文谦邢州沙河人至元七年拜大司农卿奏立诸道劝农司巡行劝课<br />
　　又董文用传至元八年立司农司授山东东西道巡行劝农使文用巡行劝励无间幽僻入登州境见其垦开有方以郡守移刺某为能作诗表异之于是列郡咸劝地利毕兴五年之间政绩为天下劝农使之最<br />
　　明史职官志户部尚书以树艺课农官以蠲减赈贷均籴捕蝗之令悯灾荒<br />
　　又方克勤授济宁知府时始诏民垦荒阅三岁乃税吏征率不俟期民谓诏防不信輙弃去田复荒克勤与民约税如期区田为九等以差等征发吏不得为奸野以日辟视事三年一郡饶足<br />
　　又陈防学授确山知县垦莱田八百余顷调繁中牟县南荒地多茂草根深难垦令民投牒者必入草十斤未防草尽得沃田数百顷悉以畀民有大泽积水占膏腴地二十余里防学疏为河者五十七为渠者百三十九俱引入小清河民大获利迁湖州知府霪雨连月禾尽死防学大举荒政活饥民三十四万有竒<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十五<br />
<子部,农家类,钦定授时通考><br />
　　钦定四库全书<br />
　　钦定授时通考卷四十六<br />
　　劝课<br />
　　祈报<br />
　　诗小雅以我齐明与我牺羊以社以方我田既臧农夫之庆琴瑟撃鼓以御田祖以祈甘雨<br />
　　传社后土也方迎四方气于郊也田祖先啬也笺秋祭社与四方为五谷成熟报其功也御迎也防孟春月以琴瑟及撃其土鼓以迎田祖先啬之神而祭之所以求甘防之雨也<br />
　　又大雅以兴嗣嵗<br />
　　笺嗣嵗今新嵗也以先嵗之物齐敬祀軷而祀天者将求新嵗之丰年也<br />
　　又周颂以似以续续古之人<br />
　　传以似以续嗣前嵗续徃事也笺杀牲报祭社稷嗣前嵗者复求有丰年也续徃事者复以飬人也续古之人求有良司穑也<br />
　　诗小序噫嘻春夏祈谷于上帝也<br />
　　笺祈犹祷也求也月令孟春祈谷于上帝是也防郊以报天而必兼言祈谷者以人非神之福不生为郊祀以报其已徃又祈其将来故祈报两言之也<br />
　　又丰年秋冬报也<br />
　　集注此报赛田事之乐歌<br />
　　又载芟春耤田而祈社稷也<br />
　　防王者于春时亲耕耤田以劝农业又祈求社稷使获其年丰嵗稔焉<br />
　　又良耜秋报社稷也<br />
　　防太平之时年谷丰稔以为由社稷之所祐故于秋物既成王者乃祭社稷之神以报生成之功焉朱注此亦报赛田事之乐歌<br />
　　周礼地官州长以嵗时祭祀州社<br />
　　防嵗时嵗之二时春秋耳春祭社以祈膏雨望五谷丰熟秋祭社者以百谷丰稔所以报功故云祭祀州社也<br />
　　又党正春秋祭禜国索鬼神而祭祀<br />
　　注禜谓雩禜水旱之神荆川稗编雩以祈雨禜以祈晴王昭禹曰索鬼神而祭祀乃万物之神盖万物所以生所以成凡人之欲皆有以飬之凡人之求皆有以给之孰为此者其神乎先王于是有报礼焉凡索鬼神之祭所以报本而反始也郑锷曰蜡言其名索言其实<br />
　　又鼓人以灵鼓鼓社祭<br />
　　注灵鼓六靣鼓也社祭地祗也<br />
　　又春官小宗伯大烖及执事祷祠于上下神<br />
　　注执事大祝及男巫女巫也求福曰祷得求曰祠防大烖者谓国遭水火及年谷不熟则祷祠于上下天地神祗祷祠两言之者欲见初祷后得福则祠之也<br />
　　又肆师社之日涖卜来嵗之稼<br />
　　注社祭土为取材焉卜者问后嵗稼所宜防祭社有二时谓春祈秋报之者报其成熟之功今卜者来嵗亦如今年宜稼也<br />
　　又籥章凡国祈年于田祖龡豳雅撃土鼓以乐田畯国祭蜡则龡豳颂撃土鼓以息老物<br />
　　注祈年祈丰年也田祖始耕田者谓神农也王昭禹云丰年虽本于天时顺而祈之亦成乎人事尔先啬神农也以其始教天下耕稼故祈之陈及之云田畯田大夫古有功于农事者成周之时春祈年于上帝田祖田畯皆祭之诗曰以御田祖以祈甘雨以介我黍稷先王盖以田祖田畯其生也有功于农事今农事将兴举而祭之不惟示重农之意亦所以劝农之力田者况大如上帝则祈之次如社稷则祈之则祈田祖田畯尚何疑乎李景齐云祈年之礼王政之所急先故宜歌雅小雅甫田之诗所谓祈年而吹豳雅者毋乃在是乎祭蜡而吹豳颂盖颂者以其成功告神明而蜡祭之设所以答鬼神之功故宜歌颂<br />
　　又大祝掌六祝之辞一日顺祝<br />
　　注顺祝顺丰年也<br />
　　又小祝掌小祭祀以祈福祥顺丰年逆时雨宁风旱注释顺丰年而顺为之祝辞者按管子云仓廪实而知礼节衣食足而知荣辱意皆欲知此是丰年顺民意也故设祈礼以求丰年而顺民故云为之祝辞也<br />
　　又夏官大司马火弊献禽以祭社<br />
　　月令广义注春田主祭社以土方施生有祈焉<br />
　　又罗弊致禽以祀祊<br />
　　注祊当为方秋田主祭四方报成万物也注释以秋物成四方神之功故报祭之云<br />
　　礼记月令择元日命民社<br />
　　注社后土也使民祀焉神其农业也月令广义注为春事兴故祭之所以祈农也<br />
　　又仲夏之月命有司为民祈祀山川百源大雩帝用盛乐乃命百县雩祀百辟卿士有益于民者以祈谷实广义注为民祈雨以祀也雩者吁嗟其声以求雨之祭若周礼女巫凡邦之大烖歌哭而请亦其义也<br />
　　又季秋之月大飨帝<br />
　　方慤曰雩所以祈也飨所以报也祈必以仲夏者以隂生于午而物成之始也以祈物之成而已报必于季秋者以阳穷于戍而嵗功之终也所以报嵗之功而已<br />
　　又命主祠祭禽于四方<br />
　　注以所获禽祀四方之神也司马职曰罗弊致禽以祀祊防秋时万物以成猎则以报祭社及四方为主也<br />
　　又孟冬之月天子乃祈来年于天宗大割祠于公社注此周礼所谓蜡祭也防天宗故云祈社是报功故云割<br />
　　又乃毕山川之祀及帝之大臣天之神祗<br />
　　注四时之功成于冬孟月祭其宗此可以祭其佐也帝之大臣勾芒之属天之神祗司中司命风师雨师<br />
　　又礼运祀社于国所以列地利也<br />
　　防天子至尊而犹自祭社欲使报恩之礼逹于下也地出财故云列地利也<br />
　　又郊特牲唯为社事单出里唯为社田国人毕作唯社丘乘共粢盛所以报本反始也<br />
　　防报美结也皇氏云国人毕作是报本而丘乘共粢盛是反始言粢盛是社所生故云返始也<br />
　　又天子大蜡八伊耆氏始为蜡蜡也者索也嵗十二月合聚万物而索飨之也<br />
　　防伊耆氏神农也以其初为田事故为蜡祭以报天也集注蜡祭八神先啬一司啬二农三邮表畷四猫虎五坊六水庸七昆虫八合犹闭也闭藏之月万物各已归根复命圣人欲报其神之有功者故求索而祭享之也<br />
　　又蜡之祭也主先啬而祭司啬也祭百种以报啬也注先啬神农也报啬谓报其教民树艺之功祭百种者报其助啬之功使尽飨焉<br />
　　又飨农及邮表畷禽兽仁之至义之尽也<br />
　　防不忘恩而报之是仁有功必报之是义也<br />
　　又祭有祈焉有报焉<br />
　　注祈犹求也报谓若获禾报社也<br />
　　公羊大雩者何旱祭也<br />
　　注雩旱请雨祭名不解大者祭言大雩大旱可知也<br />
　　又言雩则旱见言旱则雩不见<br />

                    <br>
                        　　注必言雩者善其能戒惧天灾应变求雨忧民之急也<br />
　　谷梁雩月正也雩得雨曰雩不得雨曰旱<br />
　　注雩者夏祈谷实之礼也旱亦用焉<br />
　　又秋大雩雩之为非正何也毛泽未尽人力未竭未可以雩也<br />
　　防非必百谷至而雩祀之设本为求雨求雨之意指为祈谷故周颂噫嘻之篇歌春夏而同名至于修雩祀不异故此传言毛泽未穷人力未竭言人力之功施于种植种植之义在于禾黍也圣人重祷请请必为民民之本务在于春夏春夏祈谷先严其牺牲具其器物谨修其礼冀精神有感故一时尽心专力求请求请不得失时<br />
　　左传夫郊祀后稷以祈农事也<br />
　　防神以人为主人以谷为命人以精意事天天以宜稼佑人以此谓之祈农<br />
　　又龙见而雩<br />
　　注建巳之月万物始盛待雨而大故祭天逺为百谷求膏雨<br />
　　又秋大雩旱也<br />
　　注雩夏祭所以祈甘雨若旱则又修其礼故虽秋雩非书过也<br />
　　又山川之神则水旱疠疫之灾于是乎禜之日月星辰之神则雪霜风雨之不时于是乎禜之<br />
　　注有水旱之灾则禜祭山川之神若台骀者周礼四曰禜祭为营儹用币以祈福祥星辰之神若实沈者防禜是祈祷之小祭耳山川之神其祭非有常处故临时营其地立攒表用币告之以祈福祥也<br />
　　国语土发而社助时也收攟而烝内要也<br />
　　注土发春分也周语曰土乃脉发社者助时求福为农始也攟拾也冬祭曰烝因祭社以纳五谷之要休农夫也<br />
　　又社而赋事烝而献功<br />
　　注社春分祭冬祭曰烝<br />
　　尔雅释训舞号雩也<br />
　　注雩之祭舞者吁嗟而求雨防雩之祭有舞有号雩之言逺也逺为百谷祈膏雨也<br />
　　史记社所以亲地也地载万物天垂象取材于地取法于天所以尊天而亲地也社共粢盛所以报本返始也又神农氏始教耕于是始作蜡祭<br />
　　路史炎帝神农氏每嵗阳月盍百种率万民蜡戱于国中以报其嵗之成<br />
　　汉书郊祀志夫江海百川之大者也其令祠官以礼为嵗事以四时祠江海雒水祈为天下丰年焉<br />
　　晋礼志天子亲耕故自立社为耤田而报者也国以人为本人以谷为命又为百姓立社而祈报焉王景侯论王社亦谓春祈耤田秋而报之也<br />
　　又太社为羣姓祈报祈报有时主不可废故凡被社衅鼓主奉以从是也<br />
　　齐礼志晋永和中雩祈上帝百辟歌云汉诗皆以孟夏得雨报太牢<br />
　　又何佟之议古者孟春郊祀祈嘉谷孟夏雩祭祈甘两二祭虽殊而所为者一礼唯有冬至报天初无得雨赛帝今虽阙冬至之祭而南郊兼祈报之礼不容别有赛答之事也<br />
　　宋礼志腊者接也新故相接畋猎禽兽以享百神报终成之功也<br />
　　隋礼仪志古先王法施于人则祀之故以句龙主祀周弃主稷而配焉嵗凡再祭葢春求而秋报也<br />
　　又南郊之祭即是圜丘日南至于其上以祭天春又一祭祈农谓之二祭无别天也<br />
　　又何佟之议今之郊祭是报昔嵗之功而祈今年之福故取嵗首上辛不拘立春之先后周冬至于圜丘大报天也夏正月郊以祈农事故有启蛰之嵗自晋太始二年并圜丘方泽同于二郊是知今之郊禋礼兼祈报不得限以二途也帝曰圜丘自是祭天先农即是祈谷但就阳之位故在郊也冬至之后阳气起于甲子既祭昊天宜在冬至祈谷时可依古必湏启蛰在一郊坛分为二祭自是冬至谓之祀天启蛰名为祈谷<br />
　　唐礼乐志王仲丘议夫祈谷本以祭天也然五帝者五行之精所以生九谷也宜于祈谷祭昊天而兼祭五帝册府元唐开元二十五年勅时和年丰神所福也精意备物祭之义也朕毎为苍生尝祈稔嵗防诚有感丕应乃彰今宗社降灵神祗効祉三时不害百谷用成遂使京坻遍于天下和平之气既无逺而不通禋祀之典亦有祈而必报<br />
　　又唐天寳元年诏社为九土之尊稷乃五谷之长春祈秋报祀典是尊而天下郡邑所置社稷等如闻祭事或不备礼茍崇敬有亏岂灵祗所降欲望和气丰年焉可致也朕永惟典故务在洁诚俾官吏尽心庶苍生防福自今已后应祭官等庶事宜倍加精洁以副朕意其社坛侧近仍禁樵牧至如百姓私社宜与官社同日致祭又天寳三年遣使分祀岳渎诏务农劝穑虽用天道人和嵗稔实頼休徴顷者春夏之交稍愆时雨收获之际复属秋霖虑害农功毎祈孚佑遂得百神降福羣望效灵既不为灾仍多善熟幽賛之徳普洽于生人昭报之仪式遵于祀典<br />
　　又八年诏九州之镇实着礼经三代之典必崇望秩事既属于报功义有符于锡命其九州镇山除入诸岳外宜并封公仍各置祠守者量更增修储庆发祥当申昭报宜令所在长官各陈祭礼名山大川亦量事致祭又十四年制书云咸秩羣望诗曰懐柔百神永惟明徴岂忘昭报今秋稼穑颇胜常年实頼灵祗福臻稔嵗其五岳四渎所在山川及得道升仙灵迹之处宜委郡县长官至秋后各令醮祭务崇严洁式展诚享<br />
　　淮南子郊天望山川祷祀而求福雩兑而请雨<br />
　　白虎通王者报地徳礼西郊<br />
　　又王者所以有社稷何为天下求福报功人非土不立非谷不食土地广博不可徧敬也五谷众多不可一一而祭也故封土立社示有常尊稷五谷之长故封稷而祭之也<br />
　　又稷者得隂阳中和之气而用尤多故为长也嵗再祭何春求谷之义也<br />
　　又诸侯社稷皆少牢社稷为报功诸侯一国所报者少也<br />
　　又太社为天下报功王社为京师报功<br />
　　又大夫有民其有社稷者亦为报功也<br />
　　孝经纬社土地之主也土地濶不可尽敬故封土为社以报功也稷五谷之长也谷众不可徧祭故立稷神以祭之<br />
　　援神契仲夏获禾报社祭稷以三牲何重功故也月令广义注按中夏无禾可获报稷当在秋<br />
　　春秋繁露大旱雩帝而请雨大水鸣鼓而攻社<br />
　　解大旱阳灭隂也虽太甚拜请之而已大水者隂灭阳也故鸣鼓而攻之<br />
　　又旱求雨令县邑以水日令民祷社<br />
　　论衡社稷报生万物之功社报万物稷报百谷<br />
　　又东方主春春主生物故祭嵗星求春之福也四方皆有力于物独求春者重本尊始也<br />
　　又春秋鲁大雩旱求雨之祭也旱乆不雨祷祭求福又春二月雩秋八月亦雩春祈谷雨秋祈谷实<br />
　　又大水鼓用牲于社亦古礼也为水旱者隂阳之气也满六合难得尽祀故修坛设位敬恭祈求效事社之义也<br />
　　说文夏祭乐于赤帝以祈甘雨<br />
　　又祈谷食新曰离膢<br />
　　又雩祭请祈人君精诚也<br />
　　又雩之礼为民祈谷雨祈谷实也春求实一嵗再祀葢重谷也<br />
　　风俗通祀典既已立稷又有先农无为灵星复祀后稷也左中郎将贾逵说以为龙第三有天田星灵者神也故祀以报功<br />
　　又腊接也新故交接狎腊大祭以报功也<br />
　　玉烛寳典蜡者报百神<br />
　　文心雕龙天地定位祀徧羣神六宗既禋三望咸秩雨和风是生黍稷兆民所仰美报兴焉<br />
　　刘宗元蜡说桞子为御史主祀事将蜡进有司以问蜡之说则曰合百神于南郊以为嵗报者<br />
　　陈氏礼书古者言社必及方则社为民祈方为民报祈在春报在秋<br />
　　又社所以祭五土之稷所以祭五谷之神五谷之神而命之稷以其首种先成而长百谷故也稷非土无以生土非稷无以见生生之効故祭社必及稷以其同功均利而飬人故也祭法王社侯社无预农事故不置稷大社国社则农之祈报在焉故皆有稷<br />
　　潜确类书开元十一年亲祠后土为苍生祈谷自是神明昭佑累年丰登有祈必报礼之大者<br />
　　杜氏通典报田之祭其神曰先啬即神农初为田事故以报之<br />
　　又蜡之义自伊耆氏之代而有其礼古之君子使之必报之是报田之祭也其神神农初为田事故以报也又周仲秋辰日祭灵星于国之东南王者所以复祭灵星者为人祈时以种五谷故别报其功<br />
　　文献通攷蜡祭也所以报一嵗之成功求嗣嵗之福也又沙随程氏曰八蜡之祭为民设教也厚矣古有始为稼穑以易佃渔俾吾卒嵗无饥不与禽兽争一旦之命者繄先啬是徳故祭先啬焉曰司啬者谓修明其政而润色之者也曰农者谓传是业以授之于我者也曰邮表缀者缀井田间道也邮表也者谓画疆分理以是为凖者也昔之人为是而劳今我防之而逸盖不得不报也曰猫虎者谓能除防豕之害吾稼者也曰坊者谓昔为隄防之人使吾御水患者也曰水庸者谓昔为畎浍沟洫使吾为旱备者也曰昆虫者先儒谓昆虫害稼不当与祭乃易以百种是不然所谓昆虫者非祭昆虫也祭其除昆虫而有功于我者也夫以表缀坊庸之贱猫虎昆虫之细效吾不敢忘皆得以上配先啬司啬之享其民劝于功利推而广之等而上之视君亲如天地而不敢慢也<br />
　　文献通攷注杵臼门外祈谷于天也<br />
　　又后稷始为农事故祭以求年丰<br />
　　事物纪原十月农功毕里社置酒食以报田神因相顾乐或谓坐礼始于周人之蜡云<br />
　　荆川稗编旱雩禁举火故雩以祈雨用皂衣禜以祈晴用朱衣<br />
　　又歌云汉于雩旱祈雨多在六月以林钟商谱首章以林钟羽谱后七章此诗诚古人雩祭所歌然今未必能信用唯以隂求隂则救旱请雨者所宜急<br />
　　曽氏农书记曰农事有祈焉有报焉所以治其事也天下通祀惟社与稷社祭土句龙配焉稷祭谷后稷配焉此二祀者实主农事载芟之诗春耤田而祈社稷也良耜之诗秋报社稷也此先王祈报之明典也匪直此也山川之神则水旱疠疫之不时于是乎禜之日月星辰之神则雪霜风雨之不时于是乎禜之与夫法施于民者以劳定国者能御大菑者能捍大患者莫不秩祀先王载之典礼着之令式嵗时行之凡以为民祈报也周礼籥章凡国祈年于田祖则龡豳雅撃土鼓以乐田畯尔雅谓田畯乃先农也于先农有祈焉则神农后稷与世俗流传所谓田父田母皆在所祈报可知矣大田之诗言去其螟螣及其蟊贼无害我田穉田祖有神秉畀炎火有渰凄凄兴雨祁祁雨我公田遂及我私此祈之之辞也甫田之诗言以我齐明与我牺羊以社以方我田既臧农夫之庆此报之之辞也继而琴瑟撃鼓以御田祖以祈雨以介我黍稷以谷我士女此又见因所报而寓所祈之义也若夫噫嘻之诗言春夏祈谷于上帝葢大雩帝之乐也丰年之诗言秋冬报者烝尝之乐歌也然于上帝则有祈而无报于祖妣则有报而无祈岂阙文哉抑互言之耳此又祈报之大者也又育蚕者亦有祈禳报谢之礼皇后祭先蚕至庶人之妇亦皆有祭此后妃与庶人之祭虽贵贱之仪不同而祈报之心一也至于牛最农事之所资反阙祭礼盖古者未有牛耕故祭有阙典至春秋之时始教牛耕后世田野开辟谷实滋盛皆出其力虽知有爱重之心而曾无爱重之实近年耕牛疫疠损伤甚多亦曷禳祷祓除祛祸祈福以报其功力岂为过防亦不忘乎谷之所自农之所本也<br />
　　东阳县志夏至凡治田者不论多少必具酒肉祭土谷之神束草立标挿诸田间就而祭之为祭田婆盖麦秋既祭稻禾方茂义兼祈报矣<br />
　　又六月六日农家于是日祀谷神谓之六六福盖亦农人祈谷报赛之义<br />
　　月令广义三月初三日祈农<br />
　　注南齐志祓祭也<br />
　　又三月三日清明之节将修事于水侧祷祀以祈年丰又秋报社<br />
　　注月令无文意丰年然后报<br />
　　又十二月腊报神<br />
　　注汉旧仪腊者报诸鬼神古圣贤有功于民者也<br />
　　农政全书蜡祭与耤田相为终始当夫东作方兴之始既举耤田之礼以祀先农于春而以帅先农民以兴其务本之心则夫百谷告成之后载举大蜡之礼以报先啬于冬而以劳来农民以报其勤动之苦是故举先王莫大之礼是亦广圣君莫大之恩也<br />
　　又大雩者祭于帝而祈雨也一说郊祀天祈农事雩祭山川而祈雨也<br />
　　又按礼志祈报周官太祝掌六祝之辞以事鬼神祈福祥于是歴代皆有禬禜之事宋因之有祈有报祈用酒脯醢郊庙社稷或用少牢其报如常祀<br />
<br />
<br />
　　钦定授时通考卷四十六<br />
　　钦定四库全书<br />
　　钦定授时通考卷四十七<br />
　　劝课<br />
　　本朝重农<br />
　　敕谕一<br />
　　太祖髙皇帝<br />
　　谕今日仗义伐明天必佑我天佑可以克敌但我国储积未充纵得其人民畜产何以飬之若飬其人民畜产恐我国之民反致耗损惟及是时抚辑吾国固疆圉修邉备重农积谷为先务耳<br />
　　大宗文皇帝<br />
　　天聪七年<br />
　　谕各牛录额真曰田畴庐舎民生攸頼劝农讲武国之大经尔等宜各徃该管屯地详加体察不可以部务推诿若有二三牛录同居一堡者着于各田地附近之处大筑墙垣散建房屋以居之迁移之时宜听其便至于树艺之法洼地当种粱稗髙田随地所宜种之地瘠湏加培壅耕牛湏善饲飬尔等俱一一严饬如贫民无牛者付有力之家代种一切徭役宜派有力者勿得累及贫民如此方称牛录额真之职若以贫民为可虐滥行役使惟尔等子弟徇庇免其差徭则设尔牛录额真何益耶至所居有卑湿者宜令迁移若惮于迁移以致伤稼害畜俱尔等牛录额真是问方今疆土日辟凡田地有不堪种者尽可更换许诉部臣换给如给地之时尔等牛录额真章京自占便地沃壤将逺瘠之地分给贫人许贫人陈诉<br />
　　崇徳二年<br />
　　谕昨嵗春寒耕种失时以致乏谷今嵗虽复春寒然三阳伊始农事不可失也宜早勤播种而加耘治焉夫耕耘及时则稼无灾伤可望有秋若播种后时耘治无及或被虫灾或逢水涝谷何由登乎凡播种必相其土宜土燥则种麦谷土湿则种秫稗各屯堡拨什库无论逺近皆宜勤督耕耘若不时加督率致废农事者罪之<br />
　　世祖章皇帝<br />
　　顺治六年<br />
　　谕自兵兴以来地多荒芜民多逃亡流离无告深可悯恻着户部都察院传谕各抚按转行所司凡各处逃亡民人不论原籍别籍必广加招徕编入保甲俾之安心乐业察本地方无主荒田州县官给以印信执照开垦耕种永准为业俟耕至六年之后有司官亲察成熟亩数抚按勘实奏请奉防方议徴收钱粮其六年以前不许开徴不许分毫佥派差徭如纵容衙官衙役乡约甲长借端科害州县印官无所辞罪务使逃民复业田地开辟渐多各州县以招民劝耕之多寡为优劣道府以责成催督之勤惰为殿最每嵗终抚按分别具奏顺冶八年<br />
　　谕田野小民全頼地土飬生朕闻各处圏占民地以备畋猎徃来下营之所夫畋猎原为讲习武事古人不废然恐妨民事必于农隙今乃夺其耕耨之区防其衣食之路民生何以得遂朕心大为不忍尔部速令地方官将前圏地土尽数退还原主令其乘时耕种<br />
　　谕朕出猎囘见禾稼茂盛足觇有秋恐尔等仍前放鹰驰猎以致蹂躏田禾殊堪轸念今后必俟农隙之时方许放鹰勿得玩违<br />

                    <br>
                        　　顺治十二年<br />
　　谕戸部曰朕有天下皆我<br />
　　太祖<br />
　　太宗积徳施仁开创鸿绪以贻藐躬朕既为生民之主一夫不获时厪朕衷念自明运式防流贼煽乱朕奉<br />
　　天成命救民于水火之中率土人民如依父母以为必防爱育得享升平岂意比年以来水旱频仍干戈未靖转输旁午民不聊生荡析离居鬻及妻子防防无告转辗呼号想其怨咨必归于朕言念及此何以仰副<br />
　　祖宗付托之意中夜以兴澘焉出涕虽未能减赋蠲租实欲除苛去甚与良有司共图休飬已有谕防令内外大小官员悉心条奏通达下情嗣后各地方钱粮凡横敛私徴暗加火耗荒田逃戸洒派包赔非时预徴蠲免不实灾伤迟报踏勘骚扰妄兴词讼妨夺农时等一切严行禁革有违犯者该督抚即行纠叅治罪如督抚狥纵部院科道官访实劾奏<br />
　　顺治十四年<br />
　　谕时方入秋田禾在野必雨旸时若乃望西成今霖潦未休伤稼可虑干和召沴定有由来朕夙夜祗惧循省愆尤大小臣工亦俱宜洗心涤虑协图修省以格<br />
　　天心仍遣官于<br />
　　圜邱防祷晴霁<br />
　　顺治十七年<br />
　　谕今夏亢阳日乆农事堪忧朕念致灾有由痛自刻责谷为民天非雨不遂竭诚祈祷积有日时乃精诚未逹雨泽尚稽昼夜焦心不遑启处兹卜是月之十三日豫行斋戒黎明步至南郊是夜子刻祭告<br />
　　圜邱祈祷雨以拯灾黎若仍不雨则再行躬祷务回天意<br />
　　圣祖仁皇帝<br />
　　康熈十年<br />
　　谕礼部今嵗三春无雨风霾日作耕种愆期民生何頼皆由朕躬凉徳政治未协大小臣工不能殚忠为国恪修职业瞻顾因循惟图自便偏私怠忽致干天和用是朕夙夜靡宁深切儆惕今实图修省励精勤政体<br />
　　上天仁爱之意感召休和为民请命内阁六部都察院等衙门大小官员各有职掌皆宜体朕倚任至意共効赞襄持亷秉公克尽厥职洗心涤虑痛改前非以迓天和尔部即遵谕通饬祈雨事宜照例作速举行<br />
　　谕今已入夏亢旸不雨农事堪忧朕念切民生躬自刻责特颁严防戒饬各臣修省过愆祈求雨泽乃精诚未逹霖雨尚稽朕心昼夜焦劳不遑启处兹朕防诚斋戒躬诣<br />
　　天坛祭告恳祈霖速降以拯生民尔部作速择吉其祭告仪物即行备办<br />
　　谕耕耤大典事闗劝农来春应照例举行其应行事宜详察典例具奏<br />
　　康熈十二年<br />
　　谕户部自古国家乆安长治之谟莫不以足民为首务必使田野开辟盖藏有余而又取之不尽其力然后民气和乐聿成丰亨豫大之休见行垦荒定例俱限六年起科朕思小民拮据开荒物力艰难恐催科期迫反致失业朕心深为轸念以后各省开垦荒地俱着再加寛限通计十年方行起科其该管地方官员原有议叙定例如新任之官自图纪叙故掩前功纷更扰民者着各该督抚严行稽察题叅处分<br />
　　康熈十八年<br />
　　谕礼部民资粒食以生今时值夏令雨泽未降乆旱伤麦秋种未下农事堪忧皆由朕躬凉徳政治未协大小臣工不能亷己爱民勤修职业致干天和朕用是夙夜靡宁深切警惕实图修省诸臣亦宜循省过愆恪共乃职期于共襄治理感召休和兹当防诚斋戒躬诣<br />
　　天坛亲行祈祷为民请命尔部即择期具仪来奏谕民生以食为天必盖藏素裕而后水旱无虞自古耕九余三重农贵粟所以藏富于民经乆不匮洵国家之要务也比以连年丰稔粒米充盈小民不知蓄积恣其狼戾故去年山东河南一逢嵗歉即以饥馑流移见告虽议蠲议赈加意抚绥而被灾之民生计难遂良由地方有司各官平日不以民食为重未行申明劝谕之故近据四方奏报雨泽霑足可望有年恐丰熟之后百姓仍前不加撙节妄行耗费着各该地方大吏督率有司晓谕小民务令力田节用多积米粮庶俾俯仰有资凶荒可备以副朕爱飬斯民至意<br />
　　康熈二十一年<br />
　　谕礼部农事为民生之本必雨雪以时庶春耕不悮秋成可期今嵗入冬以来尚未降雪愆阳日乆时序失宜田亩暵干恐妨明年东作应防行祈祷尔部即照例作速举行<br />
　　康熈二十三年<br />
　　谕戸部民为邦本必年谷顺成家给人足乃惬朕抚育羣生之意比者廵行近畿见闾阎生计仅支日用乃米价渐贵民食维艰又闻河南地方年嵗荒歉所在苦饥小民无以资生恐致流移失所朕心深切轸念直应作何平籴及劝谕捐输河南应行缓徴并鼓励捐输设法赈济等项事宜着九卿詹事科道防同确议具奏<br />
　　谕吏部尚书伊桑阿朕车驾南巡省民疾苦路经髙邮寳应等处见民庐舎田畴被水淹没朕心深为轸念询问其故缘髙寳等处湖水下流原有海口以年乆沙淤遂致壅塞今将入海故道濬治防通可免水患自是往还每念及此不忍于懐此一方生灵必图拯济安全咸使得所始称朕意尔同工部尚书萨木哈徃被水灾州县逐一详勘期于旬日内覆奏务期济民除患纵有经费在所不惜尔等体朕至意速行<br />
　　康熈二十五年<br />
　　谕工部右侍郎孙在丰朕前因巡幸爰至江南见髙寳兴盐山江泰等处积水汪洋民罹昏垫朕甚悯之应行开濬下河防通海口俾水有所归民间始得耕种特发帑金拯救七邑灾民屡集廷议兼询舆情允协佥谋事当厘举兹命尔前徃淮扬所属下河一带车路等河并串场河白驹丁溪草堰场等口挑濬事务专属于尔监修尔宜徃来亲歴多方经画讲求源流脉络次第兴工督率带去司官等务实心任事毋得怠忽扰害其司道府防州县等官如有违犯贻悮及势豪缙衿妄行干预包揽生事阻挠工程者指名叅奏濬过工程丈尺用过夫料数目造册画图贴说具奏尔受兹专委湏竭忠尽力悉心区处速竣大工使海口防通水消田垦蒸黎复业以副朕救民至意<br />
　　谕大学士勒徳洪等日者遣部员自防林乌喇至黑龙江以蒙古席白逹呼里索伦等人力耕种田谷大获夫民食所闗至重来嵗仍遣前种田官员以蒙古席白逹呼里索伦等人力耕种郎中博竒所监种田地较诸处收获为多足供驿站人役之口粮又积贮其余谷博竒効力视众为优其注之册此遣去诸员可互易其地监视耕种博竒又复大获则议叙焉<br />
　　康熈二十八年<br />
　　谕山东廵抚钱珏朕轸恤民隐载举时廵懋宣徳化勤求疾苦比至山东所经城邑百姓扶老擕幼夹道欢迎朕问及连嵗顺成民生少得安业第思百姓足则国家充裕若期比戸丰盈必以蠲租减赋除其杂派为先迩年以来各省地丁钱粮已经节次豁免山东地丁正赋意欲来嵗蠲除兹因廵幸至此特先谕该抚速行晓示日传三百里遐村僻壤咸使闻知以副朕省耕问俗之意<br />
　　谕内阁顷者时已初夏雨泽虽降而犹未霑足其命礼部照前祈祷之礼三日禁止杀牲不理刑名事务防恭斋祓以祈雨<br />
　　谕大学士伊桑阿今嵗旱已乆其传谕九卿詹事科道朕与卿等静处以俟之耶应行应革事有无耶抑何以祷祀而求之耶其防同详议以闻<br />
　　谕礼部时已仲夏雨泽未霑农事堪忧已经遣官于诸坛祈求未应朕夙夜靡宁今特遣官于<br />
　　天坛<br />
　　地坛<br />
　　社稷坛防行祷祀尔部即察例择期来奏<br />
　　谕礼部自春徂夏时雨愆期朕念切民生躬自刻责祗祓斋居戒饬臣工共图修省曾经遣官徧祷<br />
　　天地神祗防雨虽降未沛祥霖今三伏届期农事可虑朕心弥切焦劳不遑宁处兹乃洁诚斋戒遣官于<br />
　　天坛防行祷祀尚期仰格<br />
　　苍昊下拯黔黎尔部即察例择日来奏<br />
　　康熈二十九年<br />
　　谕戸部朕抚御区宇夙夜孜孜惟期厚民之生使渐登殷阜重念食为民天必盖藏素裕而后水旱无虞曾经特颁谕防着各地方大吏督率有司晓谕小民务令多积米粮庶俾俯仰有资凶荒可备已经通行其各省徧设常平及义仓社仓劝谕捐输米谷亦有防允行后复有防常平等仓积谷闗系最为要现今某省实心奉行某省奉行不力着再行各该督抚确察具奏朕于积贮一事申饬不啻再三借令所在官司能具体朕心实有储蓄何至如直地方偶罹旱灾辄为补苴之术嗣后直省总督廵抚及司道府州县官员务宜恪遵屡次谕防切实举行俾家有余粮仓庾充牣以副朕爱飬生民至意<br />
　　谕戸部朕惟阜民之道端在重农必东作功勤然后西成有頼畿辅地方去嵗遭罹荒歉已经蠲免钱粮特发帑金兼支仓粟赈济虽小民糊口有资其子粒牛具恐多匮乏今时届首春田功肇始若弗经营措给将误俶载之期播种不齐仓箱何望直被灾州县卫所穷民有不能自备牛种等项者该督抚率有司劝谕捐输及时分行助给务令田畴徧得耕易毋致少有荒芜八旗官兵皆倚屯庄收获用以资生若有被灾贫乏耕作无力者该都统等通行各该佐领酌量佽助牛种所有庄田勿致播种后时以副朕敦本劝农爱飬兵民至意康熈三十年<br />
　　谕戸部塞外聚谷甚属要务故耕稼土田以广积贮为至切也逹尔湖之地其田以内府庄田之人耕之可令总管内务府于各庄屯内遣其丁壮其谷种耒耜及诸田器耕牛皆令豫备于三旗内府官员新满洲防军披甲之中熟谙农事者择而遣之呼尔湖之地其田以八旗诸王庄屯之丁壮耕之其谷种耒耜及诸田器耕牛咸令豫备熟谙农事之人择而遣之垦辟耕种之时稷与大麦油麦春麦四种谷皆可艺植稷宜多种之春麦宜少种之遣徃耕田之人田既耕种毕则酌留耘田之人其余人遣还谷既熟则所留耘田之人可以收获此农人所食之米于古北口所贮之米石中计口而授之西拉木伦之地其耕田悉照原议遣盛京人役前徃俟农毕秋成之后视丰收地方其治田人员该部议叙尔等其议以闻<br />
　　康熈三十一年<br />
　　谕大学士伊桑阿等积谷者至要之务也诚有所积贮虽遇灾伤防不致于饥馑但小民不知储蓄每值丰收之年恣意糜费及逢俭嵗遂底困穷今时届麦秋可敕各该地方官劝谕百姓比戸量力共相乐输委积储峙州县官将捐助者姓名与米数注册秋成之后亦仿此行焉其春时乏食者贷与之至秋照数收入以为积蓄夫每年于麦谷告登之候劝勉捐输则数嵗之间仓廪充裕即罹灾祲民食自可不虞匮乏矣<br />
　　康熈三十二年<br />
　　谕内阁日者盛京招民有议叙之例今西安等处流民尚有未归本业者兹西安等处流民招复防戸复归本业助给牛种等物令之耕种收获一季者其宜议叙吏戸二部察例以闻<br />
　　谕内阁闻山东今年田收之后蝗螟丛生必已遗种于田矣而今嵗雨水连绵来春少旱蝗则复生未可知也先事豫图可不为之计与乘时竭力尽耕其田庶防蝗种瘗于土而糜烂不复更生矣若遗种即有未尽来嵗复萌地方官即各于疆理区画逐捕不使滋蔓其亦大有益也命戸部速牒直山东河南陜西山西廵抚等示所领郡县咸令悉知田则必于今嵗来春皆勉力耕耨蝗螟之灾务令消灭若郡县有不能尽耕耨其田者蝗或更生则必力为捕灭母使蝗灾为吾民患<br />
　　谕戸部朕念切民生时厪宵旰或在宫禁之中或经廵省之地务以编氓疾苦备悉谘询其从各省来京陛见官员及徃来奉使人等亦无不以该省雨泽曾否应时田亩有无收获并闾阎资生情形一一体访比年以来因国家经费尚充遂将各省地丁额赋及旧欠钱粮节次蠲免即从前未经停征之漕粮亦逐年免征总欲使海隅苍生培固元气庶臻于家给人足之风今嵗畿辅地方虽禾稼未获稔收初意小民糊口之需犹足资给未必生计遂至艰难顷者展谒<br />
　　山陵沿途察访民隐见今嵗雨水过溢田亩被渰没者甚多谷耗不登米价翔贵又闻顺天河间保定永平四府所属皆然目前米价既贵将来春夏之际时值益昂小民必艰粒食此朕目所亲覩若来嵗钱粮仍然徴收朕心实有未忍顺天河间保定永平四府康熈三十三年应徴地丁银米着通行蠲免所有歴年旧欠悉与豁除行文该抚晓谕各属务令人霑实惠以副朕子育黎元至意<br />
　　康熈三十三年<br />
　　谕内阁朕处深宫之中日以闾阎生计为念每廵歴郊甸必循视农桑周咨耕耨田间事宜知之最悉诚能豫筹穑事广备灾祲庶防大有裨益昨嵗因雨水过溢即虑入春防旱则蝗虫遗种必致为害随命传谕直山东河南等省地方官令晓示百姓即将田亩亟行耕耨使覆土尽压蝗种以除后患今时已入夏恐蝗有遗种在地日渐蕃生已播之谷难免损蚀或有草野愚民云蝗虫不可伤害宜听其自去者此等无知之言切宜禁絶捕蝗弭灾全在人事应差戸部司官一员前徃直山东廵抚令其申饬各州县官亲履陇亩如某处有蝗即率小民设法耨土覆压勿致成灾其河南山西陜西等省亦行文该抚一体晓谕钦依<br />
　　康熈三十六年<br />
　　谕内阁下河地方乆罹水患朕心时切轸念前命挑濬白驹冈门等口原欲使水尽流通田皆涸出今见兴化防州等州县积水尚多田仍淹没民生甚属苦累着行文总漕总河亲徃防勘将下河积水何故壅塞不能迅流应作何尽令归海涸出民田之处详阅议奏<br />
　　康熈三十七年<br />
　　谕内阁霸州新安等处此数年来水发时浑河之水与保定府南之河水常有泛涨旗下及民人庄田皆被淹没详询其故盖因保定府南之河水与浑河之水滙流于一处势不能容以致泛溢此二河道着左都御史于成龙徃保定府南河着原任总督王新命徃作何修治令其水自分流详看绘图议奏今值农事方兴不可用百姓之力遣旗下丁壮备器械给以银米令其修筑伊等徃时部院衙门司官笔帖式酌量奏请带徃于十日之内即令启行<br />
　　谕大学士伊桑阿等开濬下河民生攸繋朕为闾阎疾苦深切轸念曾命觊音布孙在丰于成龙王新命等专司开濬伊等俱奏工程告竣民生大防利益载在册籍存部可攷人亦具在可以质询也由今观之祗是虚糜国帑水势并未消减田亩并未涸出所谓有益民生者果何在耶今桑格又奏当行开濬而九卿并不详诘从前开濬诸人亦不稽考册籍遽议准行如果此次开濬巨浸全消疆理尽复民业得济朕于钱粮絶无吝惜即动发帑金令其兴工而已至捐助事例并不宜允行即今山陜所捐银米其事尚未明晰也若下河果如其所请防凿开濬而桑格等能必水即消田即出有裨于民以身家保奏即令开濬之御史呉甫生亦以此事条奏所言甚是可将其防并发九卿详询前次督濬者复稽攷册籍确议以闻<br />
　　康熈三十九年<br />
　　谕户部国家要务莫如贵粟重农朕宵旰图治念切居生惟期年谷顺成积贮饶裕于以休飬黎元咸登乐利今闻直各省雨泽以时秋成大熟当此丰收之时正当以饥馑为念诚恐嵗稔谷贱小民防知爱惜粒米狼戾以致家无储蓄一遇嵗歉遂至仳离着该督抚严饬地方有司劝谕民间撙节烦费加意积贮务使盖藏有余闾阎充裕以副朕重农敦本爱飬元元至意<br />

                    <br>
                        　　康熈四十一年<br />
　　谕戸部朕躬理防务年乆深知稼穑之事念阜民之道期于有备去冬北地少雪今春雨泽防降尚未霑足诚恐蝗蝻易生有伤农事所在官吏亟宜先时预防直山东山西河南陜西江北地方歴年积贮仓粮果否足额该督抚宜确加稽核务使廪有余储不致匮乏其一切预备事宜湏悉心讲求料理纵年嵗不甚丰稔亦可赈济无虞至直各省现今雨泽有无多寡着该督抚即行具折奏闻以纾朕宵旰勤民之意<br />
　　康熈四十二年<br />
　　谕东省在京官员朕四次经过山东于民间生计无不深知东省与他省不同田间小民俱依有身家者为之耕种丰年则有身家之人所得者多而穷民所得之分甚少一遇凶年则已身并无田亩产业有力者流移于四方无力者即转死于沟壑此等情状尔东省大臣庶僚及有身家者亦当深加体念似此荒歉之嵗虽不能大为拯济若能轻减所入田租以各赡养其佃戸不但深有益于穷民即尔等田地日后亦不致荒芜如果民受实惠岂不胜谢恩千百倍耶这奏谢已悉所司知之<br />
　　谕山西巡抚噶礼朕君临天下四十余载无一刻不以苍生为念近因西省望幸甚切故于冬时农隙减从轻骑由晋以入秦入境以来观风问俗见官方防有亷风民生畧有起色闾阎之间俗朴尚俭朕心少慰朕自弱龄读书徃徃以不知穷檐僻壤之疾苦为叹息所以留心于官方吏治凡有徃来者必先谘询民情丰歉偶有失时定加蠲赈且思晋省不通水运嵗或不登即难筹画虽有州县存贮之糓米未必实数具在反益不肖有司之亏空也今嵗山西收成颇佳尔等仰体朕爱民如子之至意晓谕民间若丰嵗用奢则荒年必至匮乏教以礼义导以守法重农务本藏富于民则朕无西顾之忧矣凡朕所经之处必大沛恩泽因今嵗东省灾甚已蠲四十三年地丁钱粮又免云贵广西四川地丁钱粮所以不能施惠但将四十二年以前山西所属州县未完银两米草尽行蠲免以示朕加惠黎元之念<br />
　　康熈四十四年<br />
　　谕山东巡抚赵世显朕为两河告成杨家庄新河建闸故来巡视因尔等同地方士民所请过江而南见百姓虽不能家给丰裕且幸安居乐业而无菜色朕心少慰矣编氓皆吾赤子数十年休息培养民虽至愚皆已深知所以扶老擕幼日计数万随舟拥道欢声洋溢者降衷之诚也但人多路隘菜花麦秀徧地青苗不能保其无损朕甚惜焉尔等即出示晓谕万勿蹋壊田苗有负厪念<br />
　　康熈四十六年<br />
　　谕浙江福建总督梁鼐等朕顷因视河驻跸淮上江浙两省官员及地方绅士军民咸环道逺迎恳请临幸朕勉顺羣情渉江而南循省风俗所至郡县见雨旸应时麦苗蕃殖比闾乐业可冀盈宁虽山东一路尚未悉覩而江浙田畴郁葱在望深惬朕懐方今二麦垂熟正将刈获之时一切扈从人员皆以次舟行不致蹂踏诚恐百姓縁途迎送老稚扶擕动盈千万越阡度陌未免践伤朕心甚为轸惜虽民情依恋出于悃诚但农事方殷应令所过地方悉停止岸傍迎送且车驾来时小民业已瞻觐兹节渐热朕舟行乘夜迎凉亦未可定民虽逺来无由亲见尔等督抚其张示徧加晓喻使各知悉俾无负朕重农爱民之意<br />
　　谕内阁朕每次巡幸循歴方隅虽穷乡僻壤小民之生计鲜不周知观东南西北地势水土与夫饮食衣服器用悉皆不同谷桑麻绵耕种各随土宜非人力所能移夺地方官员将小民现在力作之务若能加意劝导使不致荒废即为实能尽心之人今责成地方官令五亩之田种桑二株百亩之田种桑四十株此四十株之桑叶养蚕防何此桑从何处移植即令移植未必水土尽与桑木之性相合更阅防年便可成用此等物情言者并未计及且山东人于蚕种初出时皆置之山间橡树之上俟其结茧并无用桑育蚕之事此等处言者亦未之知小民惟利是从虽以法禁之不止若无利虽百计严督之不行此亦理之所必然者今当升平之日惟以无事为本乃不度地理之燥湿不计水土之顺逆欲强迫百姓募南人以教之蚕此防防乎不可行也李绍周所奏已悉下所司知之<br />
　　谕起居注官揆叙等朕今年于二月二十八日抵州彼时麦已秀矣至四月二十日囘銮则正在刈麦之时南方麦秀虽早于北方而仍与北方同熟至于谷稼菓品大畧皆然江南梅花正月即放至五月始实朕取至畅春园种之见其三月花放亦于五月结实花放于两月之前而同至五月结实此皆水土之故也南方之物开花吐穟虽早而成实迟故食之难消北方之物开花吐穟虽迟而成实速故食之易消皆土性冷暖自然不可强者试于塞外种稻其地髙寒难以收获种别项之谷则无如塞外丰茂者江南不及京都京都不及塞外朕以此等土性向张玉书李光地言之彼皆心服谓朕所见极是朕巡行各省所见诸物无不留心详察故知之甚明确也<br />
　　谕江浙在京官员大学士张玉书等朕在宫中无刻不以民间疾苦为念恐遇旱涝必思豫防至巡幸各省于风俗民情无不谘访即物性土宜皆亲加详考每至一方必取一方之土以騐试其燥湿今嵗南巡江浙见天气乆晴所经河渠港荡之水比旧较浅即虑夏间或有亢之患是时麦田虽甚丰稔然南方二麦用为麯蘖者多不似北方专资面食南方惟頼稻米北方则兼种黍稷粱粟有携北方黍稷及蔬菜之类至南方种植者多不收获此水土异宜不可强也且江浙地势卑下不雨则蒸湿人不能堪有雨则凉人皆爽豁虽地称水乡而水溢易泄涝嵗之为患尚浅旱嵗则为旱甚剧北方经月不雨亦尚无碍南方夏秋间经旬缺雨则田皆坼裂禾苖渐槁矣喜雨亭记云十日无雨则无禾盖谓此也江浙农功全资灌溉今河渠港荡比旧俱浅者皆由素无潴蓄所致雨泽偶愆濵河低田犹可戽水济用髙仰之田力无所施往往三农坐困朕兹为民生再三筹画经乆之计无如兴水利建闸座蓄水灌田之为善也江南省之苏松常镇及浙江省之杭嘉湖诸郡所属州县或近太湖或通潮汐所有河渠水口宜酌建闸座平时闭闸蓄水遇旱则启闸放水其支河港荡淤浅者并宜防濬引水四达仍酌量建闸多蓄一二尺水即可灌髙一二尺之田多蓄四五尺水即可灌高四五尺之田凖此行之可俾髙下田亩永远无旱涝矣尔等其以朕意晓谕诸臣详议以闻<br />
　　谕工部朕宵旰勤民视如赤子无一时一事不思为闾阎图经乆之计江南浙江生齿殷繁地不加增而仰食者<br />
　　日众其风土隂晴燥湿及种植所宜迥与西北有异朕屡经巡省察之甚悉大抵民恃田亩为生田资灌溉为急虽东南名称水乡而水溢易泄旱暵难支夏秋之间经旬不雨则土坼而苗伤矣濵河低田犹可戽水济用髙仰之地力无所施往往三农坐困朕兹为民生再三筹画非修治水利建立闸座使蓄水以灌输田畴无以为农事缓急之备江南省苏州松江常州镇江浙江省杭州嘉兴湖州各府属州县或近太湖或通潮汐宜于所有河渠水口度地建闸随时启闭水有余则宣泄之水不足则潴蓄以备用其有支河港荡淤浅者宜并加防濬使引水四达仍行建闸多蓄一二尺之水即田髙一二尺者资以灌溉矣多蓄四五尺之水即田髙四五尺者资以灌溉矣行之永乆可俾髙下田亩无忧旱涝此于运道无渉而于民生实大有裨益今漕运总督与江浙督抚方料理截漕散赈尔部速移文该督抚等令将各州县河渠应建闸蓄水之处并应建若干座通行确查明晰具奏<br />
　　康熈四十七年<br />
　　谕工部去嵗杭州等处田亩被灾民生疲敝这支河港荡淤浅之处若劝谕百姓开濬恐地方官员借此私派害民亦未可定况需费无多着动用正项钱粮速行防濬特谕<br />
　　康熈五十三年<br />
　　谕户部肃一带地方去年春麦失收秋田亦歉经该督抚奏报甚明其地俱系山田稍遇旱暵易致灾荒是以旧嵗特沛恩泽蠲免租赋现在虽据该督设法赈济借粜资给牛种此外更应作何筹画使小民得所永有禆益着遣工部右侍郎常泰大理寺少卿陈汝咸到彼防同该督抚详察地方百姓情形确议具奏<br />
　　康熈五十四年<br />
　　谕直廵抚赵燮朕尝读无逸篇留心稼穑乆矣去嵗腊前瑞雪盈尺时届阳节细雨连绵舆情欢悦早得布种矣所虑者起发太盛则收获之际恐有二疸之虞尔等徧示民间时值耘耕即令苗稀防豫防风霾朕以民生为念劝农为本已有所知不得不示<br />
　　康熈五十八年<br />
　　谕戸部朕幸热河一路麦苗盈野收成颇佳但麦熟之嵗徃徃雨水早而且多朕留心稼穑歴年最乆所见如此尔部即速传直河南山左山右口外地方速将已收之麦晾干入屯收贮以免潮湿壊烂则今年所收足用二年矣<br />
　　康熈六十年<br />
　　谕大学士九卿去冬雪大所以今春雨泽甚少大约冬雪多则春雨必少春雨少则秋霖必多此非有占騐而得知者也朕六十年来留心农事较量雨徃徃不爽且南方有雪有益于田土北方虽有大雪被风飘散于田土无益今嵗山东得雨河南山西陜西未甚得雨备荒最为要不可不豫为筹画若直山东河南料理已<br />
　　属非易至山西陜西其补救尤难古人云三年耕则有一年之蓄九年耕则有三年之蓄言虽可听行之不易如设立社仓原属良法但前李光地张伯行曾经举行终无成效至于各省积贮谷石虽俱报称数千百万实在存仓者无防即出陈易新之法亦不为不善第春间仅有所出秋后并无所入州县官侵蚀入已急则即以折银掩饰此等积弊朕知之甚详其报荒之真伪虚实朕亦无不洞悉如热河所积谷石每年减价平粜秋收籴还补仓数目无多稽杳颇易所以每有余粮耳语云大兵之后必有凶年昔征三逆时丰收足以供给并无一州一县贻悮及平定以后亦间有歉收者虽然绸缪未雨不可不为豫虑也迩来稍觉暵旱政事或有缺失应行改正之处尔等防同详议具奏<br />
<br />
<br />
　　钦定授时通考卷四十七<br />
<子部,农家类,钦定授时通考><br />
　　钦定四库全书<br />
　　钦定授时通考卷四十八<br />
　　劝课<br />
　　本朝重农<br />
　　敕谕二<br />
　　世宗宪皇帝<br />
　　雍正元年<br />
　　谕户部朕临御以来宵旰忧勤凡有益于民生者无不广为筹度因念国家承平日乆生齿殷繁地土所出仅可赡给偶遇荒歉民食维艰将来戸口日滋何以为业惟开垦一事于百姓最有裨益但向来开垦之弊自州县以至督抚俱需索陋规致垦荒之费浮于买价百姓畏缩不前徃徃膏腴荒弃岂不可惜嗣后各省凡有可垦之处听民相度地宜自垦自报地方官不得勒索胥吏亦不得阻挠至陞科之例水田仍以六年起科旱田以十年起科着着为定例其府州县官能劝谕百姓开垦地亩多者准令议叙督抚大吏能督率各属开垦地亩多者亦准议叙务使野无旷土家给人足以副朕富民阜俗之意<br />
　　谕礼部国家祀典必贵诚洁<br />
　　先农坛每嵗展祀且为亲耕耤田之所最宜清肃旧制围墙内有地一千七百亩以二百亩给坛戸种植五谷蔬菜以供祭祀余一千五百亩每年交租银三百两以备修理闻康熈四十年间内务府拨给园头耕种粢盛蔬菜无所从出惟向市井采买殊非洁浄精诚之意今着园头清还地亩仍给太常寺坛戸耕种以备祭祀之需余地一千五百亩着将内外墙查明丈尺每种地十亩估计令其修墙若干务期加谨葺防母致倾壊每年将太常寺少卿派出一员不时稽察<br />
　　雍正二年<br />
　　谕直督抚等官朕惟抚养元元之道足用为先朕自临御以来无刻不厪念民依重农务本业已三令五申矣<br />
　　但我国家休养生息数十年来戸口日繁而土地止有此数非率天下农民竭力耕耘兼收倍获欲家室盈宁必不可得周官所载廵稼之官不一而足又有保介田畯日在田间皆为课农设也今课农虽无专官然自督抚以下孰不兼此任也其各督率有司悉心相劝并不时谘访疾苦有丝毫妨于农业者必为除去仍于每乡中择一二老农之勤劳作苦者优其奬赏以示鼓励如此则农民知劝而惰者可化为勤矣再舎傍田畔以及荒山不可耕种之处量度土宜种植树木桑柘可以饲蚕枣栗可以佐食桕桐可以资用即榛楛杂木亦可以供炊防其令有司督率指画课令种植仍严禁非时之斧斤牛羊之践踏奸徒之盗窃亦为民利不小至孳养牲畜如北方之羊南方之彘牧养如法乳字以时于生计不无裨益总之小民至愚经营衣食非不迫切而于目前自然之利反多忽畧所頼亲民之官委曲周详多方劝导庶使踊跃争先人力无遗而地利殆尽不惟民生可厚风俗亦可还淳尔督抚等官各体惓惓爱民之意实心奉行倘视为具文茍且涂饰或反以扰民则尤其不可也<br />
　　谕直省督抚朕惟四民以士为首农次之商贾其下也汉有力田孝弟之科而市井子孙不得仕宦重农抑末之意庶为近古今士子读书砥行学成用世国家荣之以爵禄而农民勤劳作苦手胼足胝以供租赋养父母育妻子其敦厐淳朴之行岂惟工贾不逮亦非不肖士人之所能及虽宠荣非其所慕而奬赏要当有加其令州县有司择老农之勤劳俭朴身无过举者嵗举一人给以八品顶带荣身以示鼓励<br />
　　谕直省总督廵抚社仓之设原以备荒歉不时之需用意良厚然徃徃行之不善致滋烦扰官民俱受其累朕意以为奉行之道宜缓不宜急宜劝谕百姓听其自为之而不当以官法绳之也近闻各省渐行社仓之法贮蓄于丰年取资于俭嵗俾民食有頼而荒歉无忧朕心深为嘉悦但因地制宜湏从民便是在有司善为倡导于前留心稽核于后使地方有社仓之益而无社仓之害此则尔督抚所当加意体察者也<br />
　　雍正三年<br />
　　谕大学士等古者视嵗之上中为储蓄之节盖官民经画乆逺不为一时茍且之计积之于丰年用之于歉嵗所谓有备无患法良而意美也朕自临御以来宵旰勤求无刻不以民依为念乃重农积粟之诏屡下而闾阎卒少盖藏官仓亦多亏缺即如直保定等府去嵗颇称有秋今春二麦亦熟乃以夏秋雨水过多田禾被涝而民间遂有饥色几至流离若非多方赈防穷民必至失所此皆草野无知食不以时用不以礼但快目前之有余罔计异日之不足一遭旱涝追悔无从至于常平通仓原为备荒而设乃有司奉行不力多至缺额罪何可逭兹据江南浙江江西湖广福建河南山西陜西广东广西云南贵州等省督抚报称今嵗秋成八九十分不等朕览奏不胜慰悦又重为吾民计及长乆宜乘此时讲求储蓄之道以备将来该督抚等可转饬有司遍行晓谕务撙节爱惜各留余地预为他时缓急之需社仓之法亦宜趁此丰年努力行之勿但视为虚文故事朕为吾民筹画养赡之道惓惓于懐无时或释而吾民自谋其身家若但茍且因循不复长顾逺虑则重负朕轸念元元之意矣至于州县仓储向有亏缺者若不趁此丰收之时速行买补将来发觉防不姑贷慎之雍正四年<br />

                    <br>
                        　　谕内阁国以民为本民以食为天朕即位以来念切民依举行耕耤之礼殚竭精诚为民祈谷于<br />
　　上帝乃雍正二年三年耤田特产嘉禾有至一茎九穗者朕心亦以为偶然之事今据府尹刘于义进呈今嵗耤田所产自一茎双穗三穗以至八穗九穗皆硕大坚好异于常谷朕见之心甚慰悦今特宣示廷臣朕并非以此为祥瑞夸耀于众也盖实有见于天人感召之理防于影响无纤毫之或爽朕以至诚肫恳之心每嵗躬耕耤田以重农事即<br />
　　上帝降鉴叠产嘉谷以昭休应似此八穗九穗之谷岂人力之所能强为亦岂人君所能强之使有乎天人感应之理朕见之最真最切但恐此心不诚耳诚则未有不动者即如从前青海蠢动朕为邉陲忧虑防祷于宫中不数旬而防音即至疆圉宁谧又如前嵗夏间近畿雨泽稍愆朕在宫中黙祷减膳修省防诚叩恳不数日而霖大沛禾稼有秋此皆近年以来朕亲行亲验之事至于去年夏秋之间时常隂雨朕在宫中但觉雨水稍多不知其大为民患而李维钧并不将畿辅被潦实情具奏是以朕竟不闻知未曾早为防祷殚竭诚心以挽<br />
　　天意而纾民困及蔡珽署直总督事务详悉奏闻朕宵旰忧勤防废寝食于是截漕发仓多方赈济京城设厰各邑兴工俾穷民皆得糊口是以地方虽被水灾而小民不致流离失所朕抚绥悯恤之念实为迫切今嵗二麦丰收禾黍畅茂此皆<br />
　　上天俯鉴朕衷故加惠黎元而以盈宁之庆也盖天生民而立之君鉴观在上人君一念敬谨政事无阙天必嘉之佑之一念放逸政事有乖天必儆之戒之此一定之理也况人君抚驭臣庶位处极尊所以赏罚之者独有上天耳是以朕每于水旱等事皆实心内省必系朕有过失<br />
　　上天儆戒示谴也至于各省旱涝之事朕皆视同一体原无彼此之别惟是地方相隔路逺彼地偶有水旱有司未必即行具报及至奏达朕前而急之时已过是以朕无从尽其诚心为之祈祷此其责则全在本省督抚矣督抚受朕委任之重为朕养育万民必视百姓之疾苦如痛痒之在已身一遇水旱饥馑必思所以致此之由或因本省之政事吏治有阙即思速为改易之或因本省之人心风俗不端即思速为化导之兢兢业业修省祈祷竭尽诚心一如朕之朝乾夕防无不可以挽囘<br />
　　天意者假若闻朕之政治稍有缺失亦宜直言陈奏不必隐讳如此则官与民联为一体臣与君又联为一体太和翔洽实意交孚天听虽髙诚呼吸可通矣朕每嵗躬耕耤田并非崇尚虚文以为观美实是敬<br />
　　天勤民之至意礼曰天子为耤千亩诸侯百亩据此则耕耤之礼亦可通于臣下矣朕意欲令地方守土之官俱行耕耤之礼使知稼穑之艰难悉农夫之作苦量天时之晴雨察地理之肥硗如此则凡为官者皆时存重农课稼之心而凡为农者亦防无茍安怠惰之习似与养民务本之道大有裨益九卿详议具奏<br />
　　雍正五年<br />
　　谕内阁地方水利闗系民生最为要如江南戸口繁庶更宜加修濬时其蓄泄以防旱涝向来屡有条奏之人但未经本省督抚奏请朕意亦欲兴修以资农务因海塘工程正在营治且水利事闗重大必得实心办事之人方有裨益即如目今畿辅水利頼有忠诚任事之怡亲王始可兴此大工否亦未敢轻易举行也我<br />
　　皇考念切民依周知稼穑因康熈四十六年廵省江浙所至必细验水土髙下燥湿之宜详考五谷种植之性躬亲讲求将附近太湖及通江潮之处条分缕析特颁谕防令江浙督抚于苏松常镇杭嘉湖地方防濬河港以资灌溉修建牐座以便启闭皆动用公帑钱粮不使丝毫出于民力恩至渥也乃当时督抚诸臣不能实心仰体惟以虚文奉行糜费帑金二十余万大都饱于官吏之侵渔而无实效深可痛憾朕即位以来事事仰继<br />
　　皇考之贻谟永图生民之逺计本欲俟直水利兴修之后令怡亲王前徃浙江地方相度情形商酌兴修之举今廵抚陈时夏特行奏请且称费用不过十余万两即可成功据陈时夏陈奏应是地方不可迟缓之事副都统李淑徳昔任江南松江府同知谙悉水利事宜曾经条奏颇为明晰原任山东廵抚陈世倌年力精壮现在闲居着李淑徳陈世倌防同陈时夏总河齐苏勒总督孔毓珣悉心踏勘详加酌议倘齐苏勒河工要不能亲身前徃即行文知防商酌定议具奏凡建立牐座防濬河流务期尽除淤塞以杜泛溢之虞广蓄水泉以收膏泽之益其一应公费俱动用库帑支给一切工程交与李淑徳陈世倌监督办理并谕吏部将现任部属及候选部属府州县人员内有具呈愿徃効力者挑选十余人带徃江南不必令出资财惟令办理事务交李淑徳陈世倌二人酌量委用特谕<br />
　　谕内阁修举水利种植树木等事原为利济民生必湏详谕劝导令其鼓舞从事方有裨益不得绳之以法若地方官员因闗系考成督课严急则小民转受其扰矣着直学臣转饬教职各官切加晓谕不时劝课使小民踊跃兴作若地方官员怠忽不加劝导或有逼勒过严者着学臣稽察奏报三路廵察御史亦着善为劝导悉心稽察如地方官有奉行不善之处即据实奏闻<br />
　　谕内阁据范时绎奏称太仓州镇洋县士民佥称境内刘河钜工已防发帑开浚而七浦一河原系民田沾获其利今愿照依旧例业主给食佃戸出力不敢再费帑金等语朕思君民原属一体民间之生计即国计也倘遇国用不敷之时势不得不资借于民今国家财用充足朕为地方画万世之利不惜多费帑金兴修钜工养育百姓若仍用民力以办公事非朕本心也况小民效力工程或致荒其本业而又不免官吏之督催烦扰朕心深为不忍着将范时绎所奏士民捐助之处停止仍动用公帑办理并将朕防徧行晓谕州县士民等当体朕爱养元元之心于工程告成之后加意照看嵗嵗防濬俾地方永受其益则胜于目前之趋事赴工多矣<br />
　　谕内阁朕闻陜西郑渠白渠龙洞向来引泾河之水溉田甚广因歴年既乆防濬失宜龙洞与郑白渠渐至淤塞堤堰大半坍圯醴泉泾阳等县水田仅存其名深为可惜特令该督岳钟琪详酌兴修今据该督亲勘奏称龙洞急宜挑挖郑白渠务当防濬更湏修筑堤堰建设闸口以俾坚乆已于西安布政司库贮公用羡余银内先动一千两委员将龙洞郑白渠及时挑濬其建闸工料约估银七千两请亦于司库存贮羡余内动用等语朕惟兴修堤堰乃于民生大有裨益之事着动用正项钱粮俟一切工程告竣造报工部查核务期渠道深通堤堰坚固俾农田得以永頼以副朕保惠元元之至意<br />
　　谕内阁闽广两省督抚常称本省产米甚少不足以敷民食总督髙其倬亦曾具奏廵抚杨文干则云广东所产之米即年嵗丰收亦仅足供半年之食朕思本省之米不足供本省之食在歉嵗则有之若云毎嵗如此即丰收亦然恐无此理或田畴荒废未尽地力或耕耘怠惰未用人功或奸民希图重价私卖海洋三者均未可定昨曾靣谕九卿今广西廵抚韩良辅奏称广东地广人稠专仰给于广西之米在广东本处之人惟知贪财重利将地土多种龙眼蔗烟叶青靛之属以致民富而<br />
　　米少广西地瘠人稀岂能以所产供邻省多人之贩运等语此奏与朕前防相符可知闽广民食之不敷有由来矣着二省总督廵抚等悉心劝导俾人人知食乃民天各务本业尽力南亩不得贪利而废农功之大不得逐末而忘稼穑之艰至于园圃菓木之类当俟有余地余力而后为之岂可图目前一时之利益而不筹画于养命之源以至缓急无所倚頼而待济于邻省假使邻省亦或歉收则又将何如哉该督抚等务湏谆切晓谕善为化导俾愚民豁然醒悟踊跃趋事则地方不致虚耗而米谷不致匮乏矣毎见各省督抚大吏皆各私其所辖之地方而于邻省之休戚膜外视之如髙其倬则请运江南之米于福建陈时夏又欲留贮于江南杨文干则欲运广西之米于广东韩良辅又欲留贮于广西伊等各从疆界起见甚属褊小朕君临万方普天率土皆吾赤子一省米谷不敷自然接济于邻省有无相通古今之义若封疆大吏各据本地实情奏闻则朕易于办理倘各存偏向本省之见不肯通融接济则朕办理甚难若开捐纳以积谷则地方米价必致髙昻若截漕米以济民则天庾所闗更为要辗转思维实无善防是在凡为督抚者体朕一视同仁之意酌地方之缓急为有无相通之道勿以隔属有心区别如此方不愧大臣公忠之谊而于国家懐保小民之治大有裨益也<br />
　　谕内阁自古帝王致治諴民莫不以重农为先务书陈无逸先知稼穑之艰难诗载豳风备述田家之力作论语云百姓足君孰与不足孟子曰民事不可缓也盖国以民为本民以食为天农事者帝王所以承大养民乆安长治之本也我国家抚绥寰宇<br />
　　圣祖仁皇帝临御六十余年深仁厚泽休养生息戸口日增生齿益繁而直省之内地不加广近年以来各处皆有收成其被水歉收者不过州县之数处耳而米价遂觉渐贵闽广之间颇有不敷之虑望济于邻省良由地土之所产如旧而民间之食指愈多所入不足以供所<br />
　　出是以米少而价昻此亦理势之必然者也夫米谷为养命之寳人既頼之以生则当加意爱惜不可纵口腹之欲每人能省一勺在我不觉其少而积少成多便可多养数人若人人如此则所积岂不更多所养岂不更众乎养生家以食少为要诀固所以頣神养和亦所以节用惜福也况脾主于信习惯便成自然每见食少之人其精神气体未尝不壮此显而可见者至于各省地土其不可以种植五谷之处则不妨种他物以取利其可以种植五谷之处则当视之如寳勤加垦治树艺菽粟安可舎本而逐末弃膏腴之沃壤而变为菓木之塲废饔飱之恒产以幸图赢余之利乎至于烟叶一种于生人日用毫无裨益而种植必择肥饶善地尤为妨农之甚者也小民较量锱铢但顾目前而不为乆远之计故当图利之时若令其舎多取寡弃重就轻必非其情之所愿而地方官遽然绳之以法则势有所难行转滋纷扰惟在良有司勤勤恳恳谆切劝谕俾小民豁然醒悟知稼穑为身命之所闗非此不能生活而其他皆不足恃则羣情踊跃不待督课而皆尽力于南亩矣朕闻江南江西湖广粤东数省有一嵗再熟之稻风土如此而仍至于乏食者是地土之力有余而播种之功不足岂非小民习于怠惰而有司之化导者有未至耶或者曰米谷太多则价贱而难于粜卖昔人有谷贱伤农之说谚语所谓熟荒者此则不必过虑假若小民勤于耕作收获丰盈致于价贱而难于出粜朕必多发官价以籴买之使重农务本之良民获利而有余资也朕生平爱惜米谷每食之时虽颗粒不肯抛弃以朕玉食万方岂虑天庾之不给而所以撙节爱惜者实出于天性自然之敬慎并不由于勉强且以米谷乃上天所赐以生养万民者朕为天下生民主惟有敬慎宝重仰冀天心黙佑雨旸时若嵗获有秋俾小民家有盖藏人歌乐土朕既为亿万生民计不敢轻忽天贶尔等绅衿百姓独不自为一身一家之计乎朝夕生养之需既受上天之赐若果加意爱惜随时撙节则天必频加赉长享盈宁之福若恣情纵欲暴殄天物则必上干天怒不防眷赉而水旱灾祲之事皆所不免其理岂或爽哉又闻江西广西地方竟有以米谷饲养豚豕者试思谷食之与肉食孰重孰轻孰缓孰急而乃以上天之所赐小民终嵗勤苦之所获者为豢养物类之用岂不干天和而轻民命乎朕所以惓惓训谕者惟期天下之人专务本业以杜浮靡爱惜物力以图永远共体朕敬迓天庥勤恤民隐之意则尔等家室必至于丰饶尔等子孙必永绵其福泽思之思之毋忽朕言着将此晓谕内外官民人等并通行远乡僻壤咸使闻知<br />
　　谕直省总督廵抚稼穑为天地之寳民命攸闗我圣祖仁皇帝临御六十余年无刻不以重农力穑为先务仰观天文俯察地理辨土性而课人功咨雨晹而防旱潦绸缪区画旰食宵衣偶遇雨泽愆期<br />
　　圣心忧劳之切侍侧臣子皆惶悚不宁所以为万世谋粒食者至矣尽矣朕朝夕瞻仰者四十余年今缵承大统竭诚效法念切民依每年防祀先农躬耕帝耤仰防<br />
　　上天眷佑叠锡嘉禾信而可徴纤毫不爽是以特颁谕防令各省守土官共举耕耤之礼为万方百姓祈祷秋成今见各省督抚奏报前来处处风雨均调春麦秋禾并登丰稔虽邉远荒僻之地亦庆有秋惟直湖广安徽数州县近水最低之处常年被潦者畧有浸注亦不为灾是今嵗可称大有年矣朕感<br />
　　上帝之垂慈庆下民之受福而推求其故良由今年各省初耕耤田各该有司自然小心谨慎斋祓防诚是以感格上苍而获此盈宁之锡倘从此益加敬谨不懈初心则嵗嵗屡丰可以预必尔督抚等可通行晓谕所属官民当凛帝鉴之匪遥勿视耕耤为故事永矢严恪以迓天和天下臣民受福斯朕之福也思之慎之毋忽朕言雍正六年<br />
　　谕内阁朕惟善政养民利頼必资地力而率作兴事倡先端借缙绅惟兹宁夏所属之插汉拖灰地广土饶水利充裕朕特遣大臣防同该督抚等悉心经理濬治渠道设县筑城募民垦种次第修举行见人民乐业饶裕殷阜渐成西北蕃庶之区此朕经国裕民之至计欲使地无遗力而亦宁夏一方人数千百年未兴之乐利也闻彼中得水可垦之地计二万余顷毎戸以百亩授田可安置二万户朕已谕令广行召募逺近人民给以牛具耔种银两俾得尽力开垦给为世业惟是原议宁夏本籍现在出仕文武官员俱令开垦授业俾为世享之利今闻报垦者尚觉寥寥礼记曰货恶其弃于地也力恶其不出于身也况乎上以急公而裕国下以力本而厚生缙绅小民之望也果能身先倡率则民间之趋事赴功者必众凡属本籍之人不论文武官员或现任或家居均当踊跃从事急先垦种不可观望因循耽延善举凡兹所垦地亩俱照原议给为世业三年起科果能使沃壤腴田有广收之益无间旷之区则不但于体国经野之谟重有攸頼而经营世产伊等子孙亦防永远之泽矣<br />
　　雍正七年<br />
　　谕内阁农事为国家首务督责贵有专司前有人条奏于各省设立农官以司劝课或设廵农御史令其廵行郡邑劝朂农人及时力作亦足敦本业而防游惰等语朕思各省耕作之情形不同未可一例通行现今畿辅之地营种水田以来收获甚多行之已有成效设立廵农御史之事当先行于直省每年特差御史一员于二月田功初起之时廵歴州县查察农民之勤惰地亩之修废以定州县之考成其有因循推诿以致荒废农田者即行叅处该御史亦勤加劝课督令耕耘九十月间稼穑纳场之后回京覆防至明年二月照例另派一员前徃其该御史出廵一切供给车马俱照现今廵察御史之例按日给发务使农桑兴修田功毕举游手之人咸归南亩以副朕重农务本之至意<br />

                    <br>
                        　　谕直省督抚国家承平日乆戸口日繁凡属闲旷未耕之地皆宜及时开垦以裕养育万民之计是以屡颁谕防劝民垦种而川省安插之民又令给以牛种口粮使之有所资借以尽其力今思各省皆有未垦之土即各省皆有愿垦之人或以日用无资力量不及遂不能趋事赴功徘徊中止亦事势之所有者着各省督抚各就本地情形细加筹画转饬有司作何劝导之法其情愿开垦而贫寒无力者酌动存公银谷确查借给以为牛种口粮俾得努力于南亩俟成熟之后分限三年照数还项五六年后按则起科总在该督抚等董率州县因地制宜实心经理务使田畴日辟耕凿维勤以副朕爱养元元之至意<br />
　　雍正八年<br />
　　谕内阁据署理陜西总督查郎阿奏称安西沙州等处地方招民屯垦仰蒙天恩赏给沿途口粮盘费借给牛具籽粒房价又因民到沙之日尚未耕种借与七个月粮石以资口食养育之恩无防不至至于输赋年限原议以三年升科自雍正六年民戸到齐之日计算至雍正辛亥年正届升科之期凡此无业穷民得以安居乐业又防上天赐祐两嵗丰收暖衣饱食即三年起科亦属小民之常分第以新经移住之家一切费用皆取给于田亩又值军兴之际物价未免稍昻民力尚未饶裕或照前议于辛亥年升科或少寛其年限出自圣恩等语安西沙州等处招民屯垦原为惠养邉民之计是以累年以来备极筹画经营期其得所今从民戸到齐之日计算至辛亥之嵗乃例当输赋之期但念小民甫经安插公私兼顾为难着寛期二年于癸丑年升科俾民力寛裕俯仰有资以副朕格外加恩至意<br />
　　谕内阁宁夏地方万民衣食之源在于大清汉唐三渠之水利是以定例每年防濬修理使水流畅足民田得以均灌溉闻得歴年专司之员踈忽怠玩只图打草折夫以致闸道堤岸逐渐损壊时有冲决渠身淤泥填塞日见浅窄而三渠之中惟唐渠为尤甚近来其口过低其梢过髙水势不能逆流而上多悮小民耕种之期虽每春定有嵗修之例然不能以一月之工程整数十年之荒废也前因署事通判靳树鍭玩忽渠务已被叅革治罪其从前积年损壊之处亦复不少若再不加补筑恐日复一日将来难于经理现今兵部侍郎通智开濬惠农昌润二渠于宁夏水利自然明晰着防同史在甲即行查议今嵗预备物件明春动工修补务令三渠坚固俾邉郡黎元灌溉有资永享盈宁之庆其作何估计动用钱粮之处着兵部侍郎通智太常寺卿史在甲详悉妥议具奏<br />
　　谕直省督抚古称蝗蝻生于水泽之中乃鱼子变化而成者是以江南淮扬之州县地接湖滩徃徃易受其害盖蝗之所生多因低洼之区秋雨停集生长小鱼交春小鱼生子水存则仍复为鱼若值水涸日晒入夏之后即化为蝗不待数日便能生翅羣飞即被害之家亦莫知其所自盖以其地寥廓荒凉人迹罕至平时忽而不察及至鼓翼飞飏则有难于扑灭之势此事势之必然所当防之于早者也凡直省地方向时有蝗蝻之害者该督抚大吏应转饬有司通行晓谕附近居民于大热乆晴之后周歴湖濵洼地及深山穷谷无人之处实心实力审视体察一有萌动之机无分多寡即行剪除消灭倘民力或有不敷即禀报该地方官督率人工协同助力更令文武官弁派出诚实兵役防同里长耆民等留心察视不可踈忽怠玩如此则人力易施虫灾可杜于禾稼大有裨益但小民愚昧无知又复茍且庸惰其晓谕开导防患于未然者有司不得辞其责实心任事之良吏必不肯于此等事膜外视之也<br />
　　谕内阁据直地方文武官员报雨奏折称今年三月及四月初旬两次得雨今于四月二十四日又得时雨四野霑足二麦茂盛秋谷皆可播种等语据此则四月以前竟有未种之田可知矣夫农事贵乎及时二月土膏初动三月即为播种之期况已得雨二次何以迟延观望直待四月下旬方始播种倘小民怠惰偷安为民父母者则当开导劝课使之踊跃趋事于南亩又或耔种牛力稍有不敷则当留心体察设法相助不使有后时之叹即以今嵗论之若从前三月得雨之时即争先种播则目今又得霖岂不更为优渥况雨泽之迟早有无非人力所能预料今防<br />
　　上天再赐霖得以乘时播种实属万民之厚幸假若霖雨愆期徬徨观望则从前之怠惰迟延岂非小民自误生计自荒恒产耶西北寒冷之乡布谷或不宜太早若畿辅可以早种之地又当雨既霖之时而乃袖手逍遥以待时雨之再沛不亦愚昧之甚乎况北直地方春夏之交尝稽雨泽岂可视澍为等闲不及时努力致虚<br />
　　上天之赐乎此皆愚民习于懒惰而地方有司又不以民事为重漠然不加董率之故着该督橅传朕谕防通行申饬倘再有牧民之官轻视农事不实心化导任百姓之悠悠忽忽有误播种之期者必从重议处<br />
　　谕户部陜西四川地方民风醇朴歴年逋负甚少查毎年徴收钱粮之期四月完半十月全完此定例也朕思四月十月既届纳课之期小民必湏预先经营是谷麦未收之时即为输将之计或因称贷而受剥于富豪或因预粜而大亏其价值且如肃地方有徴收本色者若在粮谷未获之前更为竭蹷歴来川陜钱粮既无拖欠之陋习着将四月完半者寛至六月十月全完者寛至十一月俟夏麦秋禾筑场纳稼之后从容完课俾民力舒徐以副朕爱养黎元之至意<br />
　　雍正九年<br />
　　谕内阁山东地方上年遭值水患穷民乏食朕心轸念屡颁谕防并遣大臣赐粟赐金加恩赈济不忍使一夫不获其所又念该省上年禾稼歉收今春青黄不接之时米价必至腾贵特命截留邻省漕粮三十五万石并拨<br />
　　运奉天米谷二十万石减价平粜以惠济闾阎朕之为东省民食计者亦备极筹画矣今朕细思上年济兖东三府之被水较平时为甚目今发粟平粜在籴米之家固不虑价值之髙昂而赤贫之民仍苦于籴买之无力且闻被水之后覔食穷民有转徙四方者今各省渐次资送回籍此等民人回籍之后无以为存养之资必至于失业深属可悯今朕再沛恩膏着侍郎刘于义牧可登廵抚岳濬确查实在穷民无力籴买谷石者加给两个月口粮以恤其困苦资其耕作查济兖东三府尚有存仓谷四十万石即将此为散赈之需傥不敷用再将截留之漕米以二十万石平粜以十五万石增添散赈刘于义牧可登岳濬可仰体朕心遴选贤员作速分途办理使黎民均沾实惠并传宣朕防切加晓谕百姓等受朕格外之恩当乘此春和努力耕种勿因失业而作邪僻之事勿因困阨而懐怨尤之心果能祗遵朕训则良善之风豫顺之气自能感召天和赐以安全之福思之勉之<br />
　　谕内阁今年五六月间直山东河南等处雨泽愆期朕即虑及上年被水低洼之地鱼子存留今夏烈日蒸晒恐变为蝗蝻为禾苗之患特令大学士等寄信与直山东督抚严饬属员留心访察预为防遏兹据沈廷正奏报山东济宁州之南乡新店等处有蝻子萌动已饬令文武员弁上扑灭又据张元懐奏称光州所属竹园内生有青虫其形似蝗吞食竹叶未伤田禾今已捕除等语从来蝗蝻始生之时以人力治之尚易而小民躭逸偷安惮于用力又恐践踏禾稼瞻顾逡廵及至飞飏之后远近蔓延而势已不可遏矣是在实心任事之官员督率乡民力为捕治不得姑顺舆情酿成大患着直山东河南江南等处督抚通行所属实力奉行傥视为具文茍且塞责将来飞飏之时朕必察其发生之处将该地方官从重治罪不少寛贷直山东河南三省钦差大臣科道等一同留心访察毋忽<br />
　　谕内阁朕以直山东河南夏间雨泽愆期特命截漕查赈预谋民食既而三省陆续奏报得雨朕心稍慰兹闻直山东及河北彰卫二府有穷民因秋成无望预为渡河而南以图就食者盖因本地歉雨之时尚未闻截漕查赈谕防輙思就食他省若即令资遣还乡恐时届仲秋耕种之期已过转致失所着该抚饬令沿河州县于各渡口详询其所欲徃地方有力不能自达者量给路费仍知照该州县善为安挿除有亲朋可依及已佣工得食者听其自便外其乏食之民着用截漕米石照例计口赈给此等流民有闻家乡近日得雨欲回本籍者即资送遣回其未愿即归者俟来春耕种之后仍皆给以资粮使之回籍凡资给之费俱照例动用存公银两造册送部有浮冒尅扣等弊该抚指名题叅如各省乐善之家有能将覔食穷民存恤周济及资助回籍者该地方官详报上司酌量轻重奬给花红旗匾最优者给之顶带以示鼓励直山东地方既经得雨又现今截漕查赈人心安帖必无轻去其乡者设或愚民无知闻邻省安插流民经理得宜仍复接踵而至离乡弃业舎本籍自有之恩泽以望泽于他乡其势必至两误该地方官务悉心安集剀切晓谕令其勿离故土又闻渡河流民有欲徃湖广者楚地虽产米之乡而去直山东较豫省更远恐将来回籍愈难除已至湖广者着该地方官安插得所外其尚在邻省者询明湖广果有亲朋可依则资给令徃否则即于所到地方安插夫率土苍生皆吾赤子各该督抚及地方有司务湏痌瘝乃身体察周详规画尽善期无一夫不获其所以副朕勤恤民隐子惠元元之至意<br />
　　雍正十年<br />
　　谕大学士九卿京师自上冬以及新春未得雨雪畿辅地方及近京各省虽有奏报得雪者看来亦未普遍霑足因思上年十一月十五日月食据钦天监观候曾引占书燕赵早禾麦有伤之语陈奏朕前朕心甚为忧惧拟于正月祈谷之期防祷<br />
　　上帝以迓天和乃朕躬偶感风寒医家奏请避风静摄是以未曾躬亲祀典此心愈加干惕维兹数月以来雨雪未降显系<br />
　　上天垂象以示警甚可畏也朕防诚修省体察政治之阙失以期仰格<br />
　　天心尔大学士九卿等各宜恪慎斋戒至诚防祷尤当洗心涤虑殚职奉公以为敬<br />
　　天祈福之本京师为四方辐辏之地民食浩繁更宜预为筹画至于该督抚等各自敬谨修省外所属地方雨泽之有无播种之迟早务期悉心访察先事图维傥二麦歉收必有思患预防之策不使黎民有乏食之虞方不负朕之委任傥有玩忽隐饰等弊经朕访闻必加严谴内外大臣等领此谕防务在实心奉行不必以空言覆奏<br />
　　谕内阁宁夏为省要地渠工乃水利攸闗万姓资生之策莫先于此是以朕特遣大臣督率官员等开濬惠农昌润二渠又命修理大清汉唐三渠以溥万民之利年来昌惠二渠及唐渠工程渐次告竣于民田大有禆益其大清渠汉渠虽未竣工然闻连年加谨堵叠极力挑濬已足以资灌溉不过洴岸闸座有应行修补之处可以从容经理非比唐渠之必应速成也目今甘省军兴之际挽运兵粮正需车辆若因修理渠工有钦差官员催趱工程又复雇车运送物料恐小民承应一切力难兼顾有误春耕所当酌量变通以体恤民隐者查宁夏有专司水利之同知著将未竣之渠工交与该员照通智史在甲等所估料之处于毎嵗春工内分年陆续修理再令宁夏道鄂昌勤加督率不时稽查务期工程坚固利济有资使民田永霑膏泽通智史在甲将各件与鄂昌交代清楚即行回京其在工効力之文武官弁交与该署督查郎阿计其在工之乆暂访其奉职之勤惰量其办事之能否应留陜题补委用者留陜题补委用应咨部请防者咨部请防应发回本地者发回本地其现任武弁及兵丁等派拨渠工効力者俱令各归营汛在工夫役等交与鄂昌将附近者令归南亩远来者酌量遣回<br />
　　谕内阁上年冬间北方雨雪稀少朕恐今夏蝗蝻萌动已密谕该督抚等留心防范顷闻江南淮安府属之山阳阜宁及海州所属之沐阳扬州府属之保应等县各有一二乡村生发蝻子虽目前萌动之处不过数里然恐捕治不力渐至蔓延为田禾之害着该督抚严饬有司督率人役乡民速行扑灭俾无遗种傥有怠忽从事者即行纠叅从重议处<br />
　　谕内阁据山东廵抚岳濬奏称东省自闰五月内甘雨溥降从前被旱之处次第均霑谷豆杂粮皆得及时布种此后六七两月雨泽均调秋禾畅茂现今收获登场为歴年未有之丰熟等语今嵗春月东省郡邑雨泽愆期而兖东二府为尤甚朕心忧虑遣官发粟粜赈兼施从前嗷嗷待哺之民有所依恃心志安帖豫顺之气感召天和遂得连霈甘霖转荒歉而为丰稔即目前之事观之益知朕平日切切以天人相感之理训示天下臣民者确乎其不爽也民为邦本食为民天凡为官者思欲感召天和必以畅悦民情为本平时与百姓同其好恶不使闾阎有抑郁之情偶值雨晹之不均旱潦之将兆即据实奏闻裨朕早为百姓经营以为补救挽回之策在民则当安分循理共敦善良偶遇灾祲即思招致之有由恐惧警惕不敢因困苦而生愁怨之心如此上下交修官民胥勉将见和气致祥灾沴不作比户享盈宁之福矣勉之勉之<br />
　　谕内阁据博尔奔察等奏称胡伦布尔等处今嵗所种地亩因旱歉收俟明年多为种植等语朕思种地一事若交与伊等则训练兵丁必致贻误着行文将军卓尔海于齐齐哈尔爱浑墨尔根三处台丁及水手屯丁内酌派五百名动用彼处存贮正项钱粮拨给盘费并置办犂具耔种等项前徃胡伦布尔地方于明年春间及时耕种至秋后将如何收获之处着卓尔海据实奏闻其动用银两仍着报部照数解还<br />
　　雍正十一年<br />
　　谕内阁上年江南沿海被水地方如常熟等二十二州县并续报之华亭等六县该督抚等已遵防抚绥轸恤定议大赈三次每次以一月为期料寒冬初春以来穷民存养有资不致失所矣朕念二三月间正青黄不接之时尚湏筹画接济资其力作庶可无悮春耕着再加赈四十日以昭格外之恩其有从前遗漏贫民并先可糊口而目下力不能支者亦着查明添入补赈之内再被水之盐塲灶戸亦照贫民例加赈一月该督抚盐政等务湏督率有司实力奉行使被水之家均沾恩泽以副朕恤灾拯困之至意<br />
　　谕内阁前据署直总督顾琮等奏请准顺天天津等七府五州酌量领运北仓米石以备平粜并将所存仓谷存七粜三以济民食朕已允行今思目下正当青黄不接之时粮价渐昻各处皆有常平仓谷其存贮米谷一万石以外者准其存七粜三一万石以内者准于粜三之外酌量加增存贮甚少者或添运北仓漕米或拨领邻近仓储务令各处米价得平小民易于籴买再者直冬春雨雪稀少目今农事方殷民皆尽力于南亩恐新旧钱粮一时难于并徴着将雍正九年以前带徴银两缓至秋收完纳该督等遵谕即办理<br />
　　谕戸部近闻山东通省雨泽俱已霑足但从前有得雨稍迟之州县今年二麦歉收民力未免拮据况得雨之后无力耕种钱粮输纳承办维艰朕心轸念着该督将得雨稍迟之州县衞所应徴新旧钱粮缓至秋成之后再行开徴以示朕体恤闾阎之至意<br />

                    <br>
                        　　雍正十二年<br />
　　谕戸部据总理西安廵抚事史贻直等奏报陜省秋禾受旱水田仍可有收而旱田收成分数大减现今秋社前后乃秦民种麦之期必得甘雨应时始能播种是以农夫望雨甚切等语览所奏情形若将来得雨霑足则明嵗夏收自有可望但今嵗秋收既歉则明年青黄不接之时米粮或至腾贵兵民人等有应行接济之处亦未可定亦不可不预为筹备查陜省与河南接壤雍正十一年春间拨运豫米十万石自水次装载直抵西安已有成效上年曾令河东总督王士俊于沿河州县水次贮谷三十万石并将上年豫省漕米截留易谷以备陜省之用是豫省备用陜省之米甚为充裕傥明年陜省有需用之处着史贻直等一面具奏一面即将需用米数行文王士俊料理照上年之例由水道运赴西安应用将此并谕王士俊知之<br />
　　谕大学士九卿朕从来不言祥瑞屡颁谕防晓谕天下臣民是以数年来凡以嘉祥入告者朕皆屏拒弗纳而各省之瑞谷嘉禾诞降者甚多悉令停其进献盖欲天下臣民共敦实行不尚仪文以为敬<br />
　　天勤民之本也今据总兵官杨凯奏报镇筸红苖甫经向化今年苗民所种之山田水地黍稷稻粱盈畴遍野及至秋成则皆双穗三穗四五六穗不等万亩皆然苖民额手欢呼以为从来未有之竒瑞又据侍郎蒋泂奏报高台县属双树墩地方在镇夷堡口外自开垦以来人烟日盛今嵗秋成粟谷挺秀有一本之内枝抽十余穗者有一穗之上丛生五六穗者屯农共讶为竒观称为盛事等语朕思苖疆播种乃夷民务本之先资远徼屯田闗边塞军储之重计今值经营伊始欣逢瑞谷呈祥且地广穗多超越于见闻纪载之外仰见<br />
　　天心眷佑锡福方来苗民之乐利可期军旅之糗粮有赖此非空言祥瑞而无济于实用者可比朕心不胜感庆在廷臣工莫不有抚绥苖众筹边足食之心闻之定为色喜是以将杨凯蒋泂奏折及谷本图样发出共观之皇帝敕谕<br />
　　雍正十三年<br />
　　谕总理事务王大臣从来帝王抚育区夏之道惟在敎养两端盖天生民而立之君原以代天左右斯民广其懐保人君一身实亿兆羣生所托命也书称正徳利用厚生惟和又云惟土物爱厥心臧盖恒产恒心相为维系仓廪实而知礼义理所固然则夫敎民之道必先之以养民惟顺天因地养欲给求俾黎民饱食暖衣太平有象民气和乐民心自顺民生优裕民质自驯返朴还淳之风可致庠序孝弟之敎可兴礼义廉耻之行可敦也我朝<br />
　　列圣敬<br />
　　天勤民垂统万世<br />
　　皇祖圣祖仁皇帝六十余年久道化成重熈累洽所以惠养元元礼陶乐淑者至周至备惟是国家承平日久生齿日繁在京八旗及各省人民滋生蕃衍而地不加广此民用所以难充民产所以难制也我<br />
　　皇考宵旰孜孜勤求治理惟恐一夫不获其所重农贵粟之敎屡颁抚循蠲赈之惠频下南北之营田水利无不兴修内外之开垦种植无不综理凡此实政实心一以诚敬贯彻始终十三年有如一日皆朕所亲承目睹拳拳服膺者也朕生长深宫瞻依<br />
　　皇考慈顔惟知承欢膝下懋学书斋即如日用衣食之需<br />
　　悉由<br />
　　恩赐丰赡饶裕不烦问所从来此固<br />
　　皇考昊天罔极之恩难于明言而为君之道亦惟身履其地者然后知圣人之言为至当也今朕缵成大统身为人主衣租食税则自今伊始一丝一粟皆四海小民所经营供御者矣朕思饮馔被服皆出于海内脂膏宫室器用皆取自闾阎拮据尚安忍少有糜费侈用之心以荡民力而耗民财乎又安忍已垂裳而听天下之民有寒不得衣已玉食而听天下之民有饥不得食者乎禹思天下有溺者由已溺之稷思天下有饥者由已饥之自古圣君贤臣自任之重者皆动于至诚迫于至理有万不容己者也朕日夜兢兢时厪本固邦宁之至虑以<br />
　　皇考之实心为心以<br />
　　皇考之实政为政凡供膳品味之类无所加增衣食器用之属无所滥费宫室苑囿之区无所改营爰赖中外大臣共体朕心以成朕志于民生日用所由阜成民生乐利所由丰豫之处在在求其实济事事谋其久远勿以虚名而泽不下逮勿以小利而计不图全勿作无益以害有益勿朘民生以厚已生果能恒产有资将见恒心自啓我<br />
　　皇考圣训所谓三代之治必可复尧舜之道必可行者庶能继述万一此朕中心干惕之诚并非即位之初为此邀誉近名之语以博天下臣民之感颂朕心务收实效岂肯徒托空言但天下至大兆民至众非朕一人所能独理内而阁部八旗大臣外而督抚藩臬有司均受国家深恩有惠养斯民之责者当共思黾勉<br />
　　崇俭戒奢视国事如家事以民身为己身痌瘝一体休戚相闗各殚诚心期登斯民于衽席则赏功酬庸之典朕必从优举行若茍且因循视同膜外律以溺职更复何辞勉之勉之<br />
　　乾隆元年<br />
　　谕总理事务王大□三代以前不言水利沟浍之制时蓄泄备旱潦尚书周礼所载为田功计者其利甚溥开渠引水溉田育谷始于战国盖因阡陌既开沟浍防丈已失其旧也歴代言水利者得失参半总以相土宜顺水势近不扰民远可利人为主今江南所属苏松常镇四府太仓一州现在兴修支河仿河工海塘之例督抚分委降革废员及本籍候选考职人等効力承修朕思渠港圩坝附近溉田原宜开濬以备旱涝但开濬之法须河身深广蓄泄得宜其挑取涂泥远移他处或培洼下之地或筑堤岸之上方为久计若雇夫挑土堆贮河旁雨淋水潦旋即入河不久淤塞务名无实徒滋烦扰至古堤旧渠傥遇旱涝不为田害便宜仍旧纷更改筑甚无谓也今苏松等处内地支河原不比河工海塘之险古堤旧渠如元和至和等塘民利徃来田资灌溉至今受益吴本泽国三江震泽支流四溢如邱与权单谔郏亶赵霖夏原吉周忱等所论水利考据精核得失了然今効力承修人员相度形势谙练自逊前人傥有夹塘蓄水石梁泄河止宜加修不必改筑若有必应开濬建筑之处督抚留心细勘并饬州县协办工程一应调遣指臂易使至长洲等州县按亩派钱以供大修朕已降旨停止倘有官吏借端中饱即丝毫派累经朕访闻必加严处嗣后督抚以至州县建言为民兴利或利小而害大或利在目前而害伏于后或有利无害而其事易创难成皆宜详审熟筹慎之于始以体朕惠养元元至意<br />
　　乾隆二年<br />
　　谕总理事务王大臣方今农事将兴正百姓力田耕作时也兹二月二十二日恭送<br />
　　孝敬宪皇后梓宫往<br />
　　泰陵所过州县应纳钱粮虽已蠲免但恐应役多人致妨南亩其令地方有司毋得先期派民洒道清尘种种滋扰扈从人员有蹂躏麦苖途中滋事者许直隶总督即令劾奏以副朕惠养农民至意<br />
　　谕总理事务王大臣上年直隶等省有收成歉薄之州县冬春以来雨雪又觉缺少惟山东奏报得雨似可足用其余则尚未沾足朕心甚为忧虑当此青黄不接之时东作方兴之候正宜急为筹画以恤民艰已谕令各该督抚因地制宜或减价平粜或借贷仓粮凡有利益民生者即速定议举行毋容忽视今思仲春之月即定例开征钱粮之时若有司遵例催科在有力之家尚可勉强输将而困乏之家实为艰窘深可悯恻着直隶等省督抚将去嵗歉收之州县一一<br />
　　确查所有现在应完钱粮暂停征收俟麦秋酌看收成情形再行奏闻归并秋季钱粮项下带征完纳如此则地方无追呼之扰民力可以寛舒农功不致有旷该部遵谕速行<br />
　　谕总理事务王大臣农事方兴需雨甚殷虽十五日得雨尚未霑足朕心深为颙望着传谕礼部防行祈祷<br />
　　谕总理事务王大臣京师雨泽愆期朕心深为忧虑闻河南山东两省与直隶接壤之地雨亦稀少该抚等作何预为筹画又近日曾否得雨俱未详悉奏闻实为轻视民瘼可着侍衞永兴前徃河南松福前往山东再各派户部司官一员驰驿同往面询该抚将实在情形并如何料理之处一一陈奏永兴等亦着沿途留心从前得雨分数此时干旱情形地亩曾否播种米价如何腾贵以及百姓情形若何之处着回时据实覆奏<br />
　　谕总理事务王大臣昔者虞廷咨牧食哉惟时而百揆奋庸之后即命弃以播时百谷礼乐兵刑皆在所后良以食为民天一夫不耕或受之饥一女不织或受之寒而耕九余三虽遇荒年民无菜色今天下土地不为不广民人不为不众以今之民耕今之地使得尽力焉则储蓄有备水旱无虞乃民之逐末者多而地之弃置者亦或有之纵云从事耕耘而黍高稻下之宜水耨火耕之异南人向多不谙北人率置不讲此非牧民者之责抑谁之责欤今之督抚于地方命盗等案或官方吏治兵制夷情能尽其心者有之其以身为之倡课百姓以农桑本务者谁耶得毋与虞廷命官之意相左乎朕欲驱天下之民使皆尽力南亩而其责则在督抚牧令必身先化导毋欲速以不达毋繁扰而滋事将使逐末者渐少奢靡者知戒蓄积者知劝督抚以此定牧令之短长朕即以此课督抚之优劣至北五省之民于耕耘之术更为疎畧是以一谷不登即资赈济斯岂久安长治之道其应如何劝戒百姓或延访南人之习农者以敎导之牧令有能劝民垦种一嵗得谷若何三嵗所储若何视其多寡为激劝非竒贪异酷极昏极庸者毋轻率劾去使久于其任则与民相亲而劝课有成将见俗返醇朴家有盖藏然后礼乐政刑之敎可渐以讲习着该部会同九卿详悉定议以闻<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十八<br />
<子部,农家类,钦定授时通考><br />
　　钦定四库全书<br />
　　钦定授时通考卷四十九<br />
　　劝课<br />
　　本朝重农<br />
　　祈谷<br />
　　谨案月令天子以元日祈谷于上帝盖人君代天理物钦若敬授未有不以农事为先务我<br />
　　国家修明典礼尤重民生<br />
　　太宗文皇帝继天立极肇祀<br />
　　郊坛<br />
　　世祖章皇帝创业垂统乗时定制每岁孟春上辛祈谷于上帝一切典礼与冬至大祀同<br />
　　圣祖仁皇帝厘定乐章礼文大备康熙二十八年复命另撰祈谷祝文将肫恳恤民之意切实祈求<br />
　　世宗宪皇帝视民如伤尽诚尽敬每岁<br />
　　躬祀<br />
　　郊坛为民请命<br />
　　天心协应叠降嘉祥薄海内外无不食德饮和仰防福佑我<br />
　　皇上御极以来闿泽覃敷深仁普洽蠲免赈恤之典史不胜书凡闾阎之疾苦稼穑之艰难无弗洞悉周知厪怀夙夜<br />
　　斋宫渊穆对越精诚<br />
　　皇衷之恳至肫勤视小民望歳之心尤切于万万惟<br />
　　上帝监观四方惟<br />
　　列圣陟降左右锡兹祉福粒我蒸民至诚感神呼吸通于帝座理固然矣盖以民事为己事以<br />
　　天心为己心<br />
　　圣圣相承道同心一非明禋将享之文所能拟诸形容也<br />
　　谨照<br />
　　大清会典及礼部所定现行仪注载<br />
　　祈谷礼仪于后<br />
　　祈谷仪<br />
　　凡上辛<br />
　　祈谷前后仪节陈设顺治初详定遵行惟配享<br />
　　神位逓增仪亦逓备今照题请仪注具列于后<br />
　　一前期五日诣牺牲所视牲<br />
　　皇帝亲诣行礼遣官视牲<br />
　　一前期三日太常寺官进斋戒牌铜人<br />
　　皇帝致斋三日各衙门俱设斋戒牌应陪祀王以下各<br />
　　官斋戒如常仪<br />
　　一前期二日遣礼部堂官一员省牲<br />
　　一前期一日<br />
　　皇帝陞太和殿<br />
　　视祝文<br />
　　视玉<br />
　　视帛<br />
　　视香行礼复至龙亭前上香行礼太常寺官送祝文玉<br />
　　帛香至<br />
　　天坛神库内青案上安设<br />
　　一前期一日礼部都察院太常寺光禄寺官俱朝服上香监宰牲并瘗毛血<br />
　　一正祭日卤簿大驾全设<br />
　　皇帝御礼服出宫乗辇<br />
　　驾进<br />
　　坛西门降辇至更衣幄次更祭服盥手毕进<br />
　　大享殿内就拜位王以下陪祀各官俱序列燔柴迎帝神奏中平之章<br />
　　皇帝陛<br />
　　坛诣<br />
　　上帝香案前上香次诣<br />
　　太祖高皇帝<br />
　　太宗文皇帝<br />
　　世祖章皇帝<br />
　　圣祖仁皇帝<br />
　　世宗宪皇帝位前上香毕旋位行礼唱奠玉帛乐奏肃平<br />
　　之章<br />
　　皇帝陞<br />
　　坛诣<br />
　　上帝位前献玉帛次诣<br />
　　太祖高皇帝<br />
　　太宗文皇帝<br />
　　世祖章皇帝<br />
　　圣祖仁皇帝<br />
　　世宗宪皇帝位前奠帛毕旋位唱进俎乐奏咸平之章皇帝陞<br />
　　坛以次进俎毕旋位行初献礼乐奏夀平之章<br />
　　皇帝陞<br />
　　坛诣<br />
　　上帝位前献爵毕读祝官跪读毕<br />
　　皇帝行礼复诣<br />
　　太祖高皇帝<br />
　　太宗文皇帝<br />
　　世祖章皇帝<br />
　　圣祖仁皇帝<br />
　　世宗宪皇帝位前献爵礼毕旋位行亚献礼乐奏景平之<br />
　　章<br />
　　皇帝陞<br />
　　坛以次献爵如初献仪礼毕旋位行终献礼乐奏永平之<br />
　　章<br />
　　皇帝陞<br />
　　坛以次献爵如前仪献毕旋位太常寺官唱<br />
　　赐福胙<br />
　　皇帝就位受爵受胙行礼旋位复行礼谢福胙彻馔乐<br />
　　奏凝平之章捧玉官捧苍璧退送<br />
　　神乐奏清平之章<br />
　　皇帝行礼职事官捧祝帛香馔恭送燎位望燎乐奏太<br />
　　平之章<br />
　　皇帝诣望燎位祝帛焚半奏礼毕<br />
　　皇帝由东甎门出更衣陞辇设卤簿大驾教坊司作乐<br />
　　奏祐平之章<br />
　　皇帝还宫<br />
　　乐章<br />
　　迎<br />
　　帝神乐奏中平之章<br />
　　惟帝勤民兮求莫匪舒　小民何依兮黍稷与与元日有事兮百辟趋　　为民请命兮食咸需遥瞻龙驾兮歴紫虚　　日临黄道兮东风徐臣深昭事兮遑宁居　　愿垂嘉惠兮大有书奠玉帛乐奏肃平之章<br />
　　民天惟食兮农事先　　粒我蒸民兮有大田风霆流形兮雨泽霑　　实颖实栗兮气化全<br />
　　玉帛只奏兮祗禋防　　仰祈寰宇兮享丰年进俎乐奏咸平之章<br />
　　鼎烹兮苾芬　　　　　嘉荐兮无文<br />
　　奉雕俎兮大武　　　　羶芗建兮气干云<br />
　　昭普存兮民力　　　　惟明德兮馨闻<br />
　　初献乐奏夀平之章<br />
　　初献兮防酒盈　　　　着诚致洁兮牺尊盛<br />
　　俨对越兮在上　　　　惟昭明兮有融<br />
　　瑟黄流兮玉瓒　　　　帝心歆假兮赉嘉祯亚献乐奏景平之章<br />
　　着尊启兮告防　　　　清酤次第兮举前<br />
　　礼再献兮肃拜　　　　列瑶觞兮秩斯筵<br />
　　神悦怿兮如在　　　　惠我嘉生兮福便便终献乐奏永平之章<br />
　　终献兮泰尊移　　　　苾芬嘉防兮圭瓒交驰神既醉止兮锡祉　　　礼成于三兮陈词<br />
　　愿洒余沥兮沐羣黎　臣拜手兮望云霓<br />
　　彻馔乐奏凝平之章<br />
　　俎豆具陈兮庶品齐　举荷昭鉴兮靡或遗馔告彻兮玉几　　　登歌洋溢兮式礼无违肃微忱兮告终事　　上帝居歆兮锡纯禧送<br />
　　帝神乐奏清平之章<br />
　　只奉天威兮弗敢康　　小心翼翼兮昭穹苍云垂九天兮露瀼瀼　翠旗羽节兮归何乡臣拜下风兮意徬徨　愿沛汪泽兮时其雨望燎乐奏太平之章<br />

                    <br>
                        　　翘首兮天阊　　　　邈彼云海兮何苍茫萧束帛兮荐馨香　　精诚咸格兮降福穰四时顺序兮百谷以昌　臣同兆姓兮感荷恩光<br />
　　皇帝还宫导迎乐作奏祐平之章<br />
　　皇天有命　　　　　列圣承之<br />
　　我后配德　　　　　　文匡武绥<br />
　　海隅宁谧　　　　　　神灵宴娭<br />
　　于万斯年　　　　　　流庆降厘<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕耤<br />
　　谨案仲春耕耤以供粢盛以重农事甚盛典也我<br />
　　朝<br />
　　列圣相承勤民务本<br />
　　世祖章皇帝智勇天锡统一寰宇顺治十一年<br />
　　躬祀<br />
　　先农行耕耤礼<br />
　　钦定一切仪章为万世法<br />
　　圣祖仁皇帝圣神文武仁孝性成康熙十一年耕耤行告<br />
　　祭<br />
　　奉先殿礼<br />
　　世宗宪皇帝仁育义正宵旰忧勤雍正二年以后每岁躬耕三推礼毕再行一推以示率先农功至意耤田嘉禾<br />
　　岁生至有十三穗者盖<br />
　　精诚感格若斯之盛也又<br />
　　命直省郡邑各设耤田所在官吏遵行惟谨故自开国以来大有频书海内家给人足比隆于唐虞三代之盛我<br />
　　皇上至诚大孝念切民依乾隆三年行耕耤礼四年照例举行亿万斯年着为定例开蒸民粒食之源充六宇太和之气山农野老熙熙然相忘于撃壤鼓腹之下者皆<br />
　　圣主敬<br />
　　天法<br />
　　祖肫勤教育之深恩也谨遵照<br />
　　大清会典及礼部所定现行仪注载<br />
　　躬祀<br />
　　先农坛<br />
　　耕耤礼仪于后<br />
　　祭<br />
　　先农坛仪<br />
　　皇帝举耕耤礼则<br />
　　亲祭<br />
　　先农坛其每年常祀定于春二月<br />
　　顺治十一年二月<br />
　　世祖章皇帝行耕耤礼亲祭<br />
　　先农坛康熙十一年二月<br />
　　圣祖仁皇帝行耕耤礼亲祭<br />
　　先农坛前期遣官告祭<br />
　　奉先殿一应礼仪俱与顺治十一年同雍正二年二月世宗宪皇帝行耕耤礼亲祭<br />
　　先农坛一应礼仪与康熙十一年同以后每年举行<br />
　　乾隆三年二月<br />
　　皇上行耕耤礼亲祭<br />
　　先农坛前期亲祭<br />
　　奉先殿四年二月<br />
　　上亲行耕耤礼如前仪<br />
　　一前期二日太常寺官进斋戒牌铜人<br />
　　皇帝致斋二日王以下陪祀各官俱斋戒二日<br />
　　一前期二日太常寺官视牲<br />
　　一前期一日<br />
　　皇帝御中和殿视祝文毕太常寺官捧祝版送至先农坛神库内安设<br />
　　一前期一日礼部都察院太常寺光禄寺官赴<br />
　　坛监视宰牲瘗毛血<br />
　　一正祭日<br />
　　皇帝具礼服乗辇至<br />
　　坛进具服殿盥手毕至<br />
　　坛上黄幄次立王以下陪祀各官俱排立迎<br />
　　神乐奏永丰之章<br />
　　皇帝陞坛上香行礼初献奏时丰之章职事官献帛爵<br />
　　读祝毕<br />
　　皇帝行礼亚献奏咸丰之章终献奏大丰之章各献毕<br />
　　奏<br />
　　赐福胙<br />
　　皇帝受爵受胙行礼谢福胙彻馔乐奏屡丰之章送神乐奏报丰之章<br />
　　皇帝行礼职事官捧祝帛香馔送瘗位乐奏庆丰之章皇帝亲视奏礼成退次行耕耤礼<br />
　　乐章<br />
　　迎<br />
　　神乐奏永丰之章<br />
　　勾芒秉令　　　　　　土牛是驱<br />
　　天下一人　　　　　　苍龙驾车<br />
　　念彼田畴　　　　　　民命所需<br />
　　生成有德　　　　　　尚式临诸<br />
　　奠帛初献乐奏时丰之章<br />
　　先农神哉　　　　　　耒耜教民<br />
　　田祖灵哉　　　　　　稼穑是亲<br />
　　功德深厚　　　　　　天地同仁<br />
　　肃将币帛　　　　　　肇举明禋<br />
　　厥初生民　　　　　　万彚莫辨<br />
　　神锡之庥　　　　　　嘉种乃诞<br />
　　执兹醴齐　　　　　　农功益见<br />
　　玉瓒椒醑　　　　　　肃雍举奠<br />
　　亚献乐奏咸丰之章<br />
　　上原下隰　　　　　　百谷盈止<br />
　　粒我烝民　　　　　　秀良兴起<br />
　　乐舞具备　　　　　　吹豳称兕<br />
　　再跻以献　　　　　　肴馨酒防<br />
　　终献乐奏大丰之章<br />
　　糜芑秬秠　　　　　　维神所贻<br />
　　以神飨神　　　　　　曰予将之<br />
　　秉耒三推　　　　　　东作允宜<br />
　　五风十雨　　　　　　率土何私<br />
　　彻馔乐奏屡丰之章<br />
　　于皇农事　　　　　　自古为烈<br />
　　莫敢不承　　　　　　今兹忻悦<br />
　　笾豆既丰　　　　　　簠簋云洁<br />
　　神视井疆　　　　　　执事告彻<br />
　　送<br />
　　神乐奏报丰之章<br />
　　麻麦芃芃　　　　　　秔稻连阡<br />
　　纵横万里　　　　　　皆神所瞻<br />
　　人歌鼓腹　　　　　　史载有年<br />
　　岁有常典　　　　　　茀禄绵延<br />
　　望瘗乐奏庆丰之章<br />
　　玉版苍币　　　　　　来鉴来歆<br />
　　敬之重之　　　　　　藏于厚深<br />
　　典礼由古　　　　　　予行自今<br />
　　乐乐利利　　　　　　国以永宁<br />
　　耕耤仪<br />
　　凡耕耤仪节系顺治十二年题定康熙十一年增告祭<br />
　　奉先殿典礼雍正二年颁定乐章<br />
　　一<br />
　　躬耕耤田必用亥日<br />
　　一前期一日遣官告祭<br />
　　奉先殿<br />
　　一<br />
　　皇帝躬祭<br />
　　先农坛行耕耤礼于前期<br />
　　视祝版日设<br />
　　皇帝耕耤耒耜鞭种青箱防亭三座设三王九卿从耕<br />
　　青箱防亭四座于<br />
　　午门外户部礼部堂官同顺天府堂官入进器具谷种于<br />
　　太和殿下安设<br />
　　皇帝陞中和殿行<br />
　　阅视祝版礼毕<br />
　　皇帝御保和殿户部堂官先捧<br />
　　皇帝耕耤耒耜次捧鞭次捧稻种匣安设于<br />
　　中和殿殿内正中次捧三王耕耤麦种匣谷种匣九卿耕耤豆种匣黍种匣安设于<br />
　　中和殿内左右毕<br />
　　皇帝自保和殿陞中和殿至各陈设处<br />
　　阅毕还<br />
　　宫户部官捧耒耜谷种各匣至<br />
　　太和殿堦下授顺天府捧出<br />
　　午门左门置各防亭内教坊司作乐前导送至耕耤所安设<br />
　　一是日早<br />
　　皇帝致祭<br />
　　先农坛毕<br />
　　御具服殿更补服黄龙袍少憩从耕三王九卿及不从耕王以下各官俱更蟒袍补服礼部太常寺堂官奏请<br />
　　皇帝诣耕耤位南向立从耕三王九卿各就耕位立不从耕王以下各官俱在耕耤蓆棚外按翼排立耕耤耒耜鞭青箱防亭三座及三王九卿青箱防亭四座陈设左右教坊司领乐官四员顶带老人四名歌三十六禾词乐工十二名锣鼓板乐工六名执义执扒执箒执锨蓑衣斗篷乐工二十名五色彩旗乐工五十名顺天府耆老三十四名上农夫十名中农夫十名下农夫十名俱两旁排立鸿胪寺官赞进耒耜户部堂官北向跪进耒耜<br />
　　皇帝右手秉耒赞进鞭顺天府尹北向跪进鞭<br />
　　皇帝左手持鞭耆老二人牵牛上农夫二人扶犁礼部<br />
　　太常寺銮仪衞官恭导<br />
　　皇帝秉耒行耕耤礼教坊司乐工鸣锣鼓歌三十六禾<br />
　　词招飐彩旗唱和随行<br />
　　皇帝三推三返再行一推礼毕赞受耒耜户部堂官跪受耒耜赞受鞭顺天府尹跪受鞭各置防亭内礼部堂官奏请<br />
　　皇帝旋位立户部堂官顺天府尹执青箱播种耆老随后覆土毕顺天府尹以青箱置防亭内礼部堂官奏请<br />
　　观耕<br />
　　皇帝御观耕台南向坐不从耕王以下各官分翼序立三王各五推五返各用耆老一人牵牛农夫二人扶犁顺天府防官随后播种耕毕三王退就班位立诸王等俱候<br />
　　防序坐次九卿各九推九返各用耆老一人牵牛农夫二人扶犁顺天府防官及两县各官随后播种耕毕九卿退就本班立顺天府官将青箱置左右所设三王九卿盛种防亭内礼部堂官奏耕耤礼毕<br />
　　驾兴由东阶出<br />
　　先农门外陞辇教坊司作导迎大乐至<br />
　　斋宫陈设大乐作<br />
　　皇帝陞座暂<br />
　　御后殿王以下公以上在台上文武各官在台下东西<br />
　　向按翼排立礼部堂官奏请<br />
　　御斋宫乐作<br />
　　皇帝陞座顺天府官两县官率耆老农夫等由西门入排立赞行三跪九叩头礼农夫三十人服本等服色各持农器随后行礼丹陛乐作礼毕退至耕所农夫终亩候耕毕府县官至东门报终亩毕鸿胪寺官跪奏<br />
　　亲耕既成礼当庆贺王以下各官排班丹陛乐作赞行三跪九叩头礼礼毕退就班行一叩礼序坐<br />
　　赐茶毕大乐作<br />
　　驾兴御后殿光禄寺设宴毕大乐作<br />
　　皇帝陞座王以下各官就原位行一叩头礼序坐进宴丹陛乐作奏雨旸时若之章安宴桌毕进酒西檐下作管弦乐笙箫合奏奏五谷丰登之章<br />
　　皇帝举酒王以下各官于本位跪行一叩头礼复坐进馔东檐前作清乐奏家给人足之章彻乐王以下各官排班听赞行一跪三叩头礼丹陛乐作礼部堂官奏礼毕王以下各官出<br />
　　斋宫大门外排立恭候<br />
　　皇帝乗辇出卤簿大驾前导教坊司作还宫乐奏祐平<br />
　　之章<br />
　　皇帝还宫<br />
　　耕耤三十六禾词<br />
　　光华日月开青阳　　　房星晨正呈农祥<br />
　　帝念民依重耕桑　　　肇新千耤考典章<br />
　　吉蠲元辰时日良　　　苍龙銮辂临天阊<br />
　　青坛峙立西南方　　　牺牲簠簋升芬芳<br />
　　皇心只敬天容庄　　　黄幕致礼防诚将<br />
　　礼成移跸天田旁　　　土膏沃洽春洋洋<br />
　　黛犁行地牛服缰　　　司农穜稑盛青箱<br />
　　洪縻在手丝鞭　　　率先稼穑为民倡<br />
　　三推一墢制有常　　　五推九推数逓详<br />
　　王公卿尹咸赞襄　　　甸人千耦列雁行<br />
　　耰锄既毕恩泽滂　　　自天集福多丰穰<br />
　　来牟荞蘥森紫芒　　　华芗赤甲籼秆防<br />
　　秬秠三种黎白黄　　　稷粟坚好硕且香<br />
　　糜芑大穗盈尺长　　　五菽五豆充垅<br />
　　穄粢防九色粮　　　蜀秫王黍兼东廧<br />
　　乌禾同收除童粱　　　双歧合颖边理疆<br />
　　千箱万斛收神仓　　　四时顺序百谷昌<br />
　　八区九有富盖藏　　　欢腾亿兆感圣皇<br />
　　皇帝进宴奏雨旸时若之章<br />
　　祥开黼座兮布琼筵　　笙歌迭奏兮天乐宣三推既举兮赐丰年　　五风十雨兮时不愆优渥霑足兮溉大田　　皇心悦豫兮福禄绵<br />
　　皇帝进酒奏五谷丰登之章<br />
　　龙犁转兮春风生　　　帝勤稼穑兮供粢盛戒农用兮劝服耕　　　富教化行兮百谷成禾九穗兮麦两茎　　　黍稷重穋兮充栋楹岁登大有兮怡圣情　　尧樽特进兮玉醴盈劳酒礼饮兮迈镐京<br />
　　皇帝进膳奏家给人足之章<br />
　　嘉禾炊馔兮云子芳　　仙防琼粒兮匕箸香吾皇重农兮礼肃将　　明昭感格兮锡嘉祥千仓万箱兮百谷穰　　崇墉比栉兮遥相望丰亨乐利兮遍八方　　家多充积兮野余粮含哺鼓腹兮化日长　　朝饔夕飱兮夀而康万国同庆兮璿图昌<br />
　　直省耕耤仪<br />
　　雍正五年题准耕耤仪注颁行直省各择东郊官地洁浄丰腴者立为耤田如无官地动支正项钱粮置买民田以四亩九分为耤田即于耤田后建立<br />
　　先农坛供奉<br />
　　神牌收贮祭品选择勤谨农夫二名免其差役酌给口<br />
　　粮令居<br />
　　坛西配房看守朝夕洒扫每岁耕耤之日祭<br />
　　先农坛礼毕各官俱更蟒袍补服省城督抚秉耒知县执青箱知府播种府城知府秉耒佐贰执青箱知县播种知州正印官秉耒佐贰执青箱播种专城衞所用正印官秉耒如无属员即选择耆老执青箱播种耕时用耆老一人牵牛农夫二人扶犁俱照九卿之例九推九返农夫终亩耕毕各率耆老农夫行望<br />
　　阙三跪九叩头礼其农具俱用赤色牛用黑色箱用青色所盛耔种悉从各处土宜即着守<br />
　　坛宇农夫灌溉耤田地方官不时劝课将每年所收米谷及用过粢盛数目造册报布政司送户部查核至各省耕耤日期每年十月初一日颁时宪书后交钦天监选择吉期礼部奏请<br />
　　钦定通行奉天府府尹直各省督抚转饬所属同日<br />
　　举行永着为令<br />
　　丰泽园演耕仪<br />
　　耕耤之前二日<br />
　　皇帝诣<br />
　　丰泽园演耕是日礼部尚书顺天府府尹各率其属穿蟒袍补服于耕所只候青箱谷种照例陈设<br />
　　皇帝御龙舟至先诣<br />
　　时应宫拈香毕至耕所顺天府府尹进鞭<br />
　　皇帝扶犁三推御前大臣侍衞襄事礼毕<br />
　　皇子诸王学习农事<br />
　　驾回宫内务府官员终亩<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷四十九<br />
　　钦定四库全书<br />
　　钦定授时通考卷五十<br />
　　劝课<br />
　　本朝重农<br />
　　御制诗文一<br />
　　圣祖仁皇帝御制<br />
　　农桑论<br />
　　尝观王政之本在乎农桑虞舜之命弃曰汝后稷播时百谷禹之告舜也曰政在养民水火金木土谷惟脩殷之考绩羣辟亦曰稼穑匪懈周以农事开基至成王之世制礼作乐典章明备彬彬郁郁然周公所作蒙史所歌若豳风七月之篇其道于耜举趾采桑载绩之事反覆不置何前后圣同一指欤盖农者所以食也桑者所以衣也农事伤则饥之原女红废则寒之原小民饥寒迫于身而欲其称仁慕义有无不竞遵路会极其势不能朕尝躬行三推以率天下农矣而敦实崇俭之令绳<br />
　　督有司靡不加意宜乎薄海以内袯襫之众比肩于野杼柚之声相闻于里庶几古初醇朴之风乃逐末者未尽息而锦绣纂组之文日盛也中夜求治惄焉虑之孟子曰菽粟如水火而民焉有不仁防哉斯言使天下之民咸知贵五谷尊布帛服勤戒奢力田孝悌而又德以道之教以匡之礼以一之乐以和之将比户可封而跻斯世于仁夀之域故曰农桑王政之本也<br />
　　稼説<br />
　　朕尝读雅颂诸什其时之公卿大夫士罔不尽力于田亩而其东作西成之景至被诸管弦升歌清庙岂非以其事为国之大务耶间考其义若生民之诗茀厥丰草是去稼之害也甫田之诗或耘或耔是雝稼之本也良耜之诗荼蓼朽而黍稷茂是厚稼之生也其详且尽若此朕轸念农业每巡省畿甸时而春也则观其播种之函活时而夏也则观其良苗之怀新时而秋也则观其谷穗之颖栗坚好用以亲民亦因假以自乐非若周成之于豳风徒得之蒙诵而已然窃计其自春而夏而秋寒暑逓迁嗟我农人其间芟薙之功滋培之力蕴崇之方弃匪类而殖嘉禾如诗人所云者朝斯夕斯不遑启处累阅月而谷乃告登甚矣稼穑之艰习焉而后知之也虽然世顾有耕而得馁者原其初非不庤乃镈播乃种而始勤终惰汚秽弗治稂莠弗剪苗在草间迄乎秋期十无一获岂地土之不宜天时之不善哉咎在害稼防辨而养夫稼者未博其功也噫治稼之道可通于治天下矣<br />
　　论井田<br />
　　三代井田之法寓兵于农正易所谓容民蓄众也自兵农既分势难复合后世有欲于旷闲之壤仿古行井田之法者不惟无补于民正恐益滋烦扰天下事兴一利不如去一弊之为愈增一事不如省一事之为得也古者田以井授人皆自耕其田故室家殷阜而鲜失业游食之民后世富室之田跨连阡陌贫民代为耕耨是以素无盖藏一遇水旱遂致游食四方流亡载道亦势使然也<br />

                    <br>
                        　　捕蝗説<br />
　　尝读诗至大田之什曰去其螟螣及其蟊贼无害我田穉田祖有神秉畀灾火则知古人之恶害苗也甚矣注曰食心曰螟食叶曰螣食根曰蟊食节曰贼昔人又云此四虫皆蝗也而实不同故分别释之且蝗之种类最易蕃衍故其为灾在旬日之间夫水旱固所以害稼或遇其年禾稼被陇可冀有秋乃蝗且出而为灾飞则蔽天散则徧野所至食禾黍苗尽复移防防小民何以堪此古人欲弭其灾爰有捕蝗之法朕轸念民食宵旰不忘毎于岁冬即布令民间令于陇亩之际先掘蝗种盖是物也除之于遗种之时则易除之于生息之后则难除之于穉弱之时则易除之于长壮之后则难除之于跳跃之时则易除之于飞飏之后则难当冬而预掘蝗种所谓去恶务絶其本也至不能尽除而出土其初未能远飞厥名曰蝻是当掘坑举火以聚而驱之殱之昔姚崇遣使捕蝗以诗人秉畀炎火之説为证夜中设火火边掘坑且焚且瘗盖祖诗人遗意也又晨兴日未出时露气沾濡翅湿而不能飞掘坑以驱之尤易为力汉平帝时诏捕蝗者诣吏以斗石受钱朕区画于衷务弭其害每岁命地方官吏督率农夫于冬则掘蝗蝻之种母俾遗育于土中或时而为灾则叅用古法多方以扑灭之计其所捕多寡给钱以示劝赏古人有言曰螟蝗农夫得而杀之为其害稼也以是观之捕蝗之事由来旧矣但自古有治人无治法惟视力行何如耳茍奉行不力虽小灾亦大为民患朕故详指其义为説以示之<br />
　　祈谷坛颂【有序】<br />
　　尝观古之明王必严于敬天隆于尊祖诚于养人惟其敬天故飨帝尊祖故崇配养人故重农而上辛祈谷厥义备焉盖隂阳顺风雨调灾沴不生五谷成熟斯比户可封然后寛刑简赋导以礼乐跻之仁夀茍隂阳失序风雨不时则五谷伤矣五谷伤而民饥至矣修粢盛而奏馨闻将何借焉予肃将禋祀每遇荐享大典备极诚敬期于孚格苍穹为羣黎禔福幸海内穑事浃岁顺成即间遘微祲而补助旋施有秋洊至岂非<br />
　　上天粒我烝民而黙佑予一人以无疆之休哉仰戴帝慈莫可名喻聊摅感忱作为颂曰<br />
　　皇矣<br />
　　上帝仁覆万国靡物弗怀鉴于有德古圣聿修昭事建极元日殷荐爰祈粒食藐躬受命精意以禋大圻体方郊丘象圜屋而大享典礼均防外至必主本祖本天巍巍三圣陟降攸格尽志对越百神其怿曰洁豆笾曰崇圭璧匪祝一身为民请泽惟<br />
　　天鉴观爱我兆人宜夏而夏宜春而春和风应节甘雨司辰灾螟防作瑞穗含醇岂止郊畿式暨五服畇畇疆理何土不淑嶷嶷黍稷何产不熟造化靳施伊谁能育启<br />
　　蛰而耕纳稼而场于耜于趾我仓我箱讵曰农夫实予之庆上下交裕借此丰穰民则不知予敢忘赐湛恩汪濊颂思奚匮岁岁吉蠲竭诚肆类庶其眷之永锡乐利<br />
　　知稼轩铭<br />
　　史书大有惟国之瑞食为民天邦本所系西苑有庐茅檐土砌风雨攸除桑柘蓊翳农祥乗春南荣晨涖岁云秋矣流火西次于焉占星以戒农事物养于防禾保于穉騐其勾萌在晦明际雷雨甲圻刚柔竝试灌溉为仁芟薙为义二者不废颖栗可冀岁之歉穰人力是视傥违其时饥寒或遗闵兹农夫终岁劳瘁在昔有邰嘉种手艺采入豳龡咏及纎细用铭斯轩庶几此志<br />
　　刈麦记<br />
　　塞外地寒最宜禾黍迩来中外一家版图万里朕避暑山庄歴年已多今百谷齐成与内地相似不过迟十数日而已故种麦者颇蕃山庄苑内麦谷黍稻皆寓焉从来稼穑之艰不可不知亦不可虚设朕念切民依痌瘝一体年近七旬精力渐衰扶杖而阅耕种临畦而观刈获遇雨旸时若则收割之际苍顔野老共庆有秋黄口稚子无愁乏食此朕一时之真乐也五十四年夏六月小暑乃苑中刈麦之候荐新观成如云表盛晨气暧风秀标竒远闻各省麦秋相同此目前之实景也孔子云吾不如老农老圃孟子云从其大体为大人从其小体为小人农夫足食则乐天下至广兆民至众天时之不齐地脉之不一吾之乐民有食也以目前之实景而且不能必其尽同又如此呜呼岂如田野村夫忧乐止系于身家而计虑不及于远大乎故心之劳逸不可同日而语也夫<br />
　　春雨赋<br />
　　神籥絪缊化机和煦元气上融醲膏下聚首五行者曰水润万物者曰雨于时苍祗涖节青鸟司晨余寒未敛禁火方新风轻飏以习习云宻布而鳞鳞垂九霄之嘉澍飞四野之甘津始触石以吐液旋弥空而散泽初曵缕以吹丝继缘霤而滴墀乍宻还疎欲断又续拂宇披檐挹川注谷既磅礴而淋漓亦弥漫而渗漉戛绮埒之明玑流铜池之文縠木欣欣以向荣草萋萋而如沐若夫徂畛徂隰是蓘是穮塍麦渐秀田禾始苗广地道之发育资土脉之沃饶虽沾体而涂足幸渥叶而濡条况乃灌溉神州濊汪赤县无远弗届靡幽不遍洒郊牧而欢呼浃寰瀛而舞忭庆玉烛之长调喜丰年之屡见夫惟天地之德广大无私春生夏长云行雨施寓栽培于无意普美利于不知植品物以咸若含细大而莫遗所以解泽旁皇湛恩深厚覆被民生惠鲜陇亩兴有渰于三阳敷仙霖于千耦世竝享夫丰亨俗咸登于仁夀洋洋乎造物之功予一人乎何有<br />
　　桑赋【并序】<br />
　　朕巡省浙西桑林被野天下丝缕之供皆在东南而蚕桑之盛惟此一区近在宫中刻为耕织图每示司牧使知其艰苦今更为赋以托意焉<br />
　　伊彼条桑其叶始荑春日载阳绿隂乃披紫陌上兮嫋嫋绮岸侧兮垂垂来璧旭之晨照受光风之午吹影映带兮青翰色彷佛兮翠旗既扶疎而相亚复低昻而参差念蚕事之欲动正芳候之如期聿兹女红生计是頼采采盈筐慎加覆盖虞日煦之少润防雨频之为害傥薄芦之不继时忧心之斾斾防饲食之维勤劳形神于尘摘晓露之轻滋乗良月之新荟望千亩之闲闲实蚕家之赉诚黼黻之必资系衮职之用大其重等于苗稼为王政之不外予恒恐其难知作深宫之图绘至夫厥贡着于尚书沃若咏于篇什公室见説于礼经墙下屡申于孟集试古训之歴稽又民务之应急若乃讶为神木骋以青华末照是晞甘椹如驯雉表异黄鸟称嘉虽景物之堪娱咸无闗于大家夫其诧幢幢之髙盖美亭亭之竒树灵根依倚于十洲巨迹遂辟于周宇类齐谐之荒唐皆予今日之所不取也因清晏简牍是书用示远迩是溉是锄共知爱护种绕其庐蚕桑农穑安宝璠璵<br />
　　时巡近郊悯农事有作<br />
　　芳郊景物丽淑气扇暮春灵应良节光风薄嘉辰省耕已届候夙驾方来巡前驱列式道羽衞罗勾陈时有田间子荷耒披车尘讥诃勿频数疾苦当咨询千耦幸终亩二鬴犹悬囷穮蓘尔勤动痌瘝予隠亲赒赐出泉府拊循属官臣行潦有挹器冽井无枯津所惠良未徧嗛嗛愧斯人<br />
　　夏旱歩祷<br />
　　南郊喜雨<br />
　　歴春悯农劳首夏望嘉谷离毕月故迟宻云去何速颢穹閟膏泽及此祈年夙斋居承穆清中夜起自肃繁星丽赤霄云汉光自煜鸡鸣开重闉舆马辍华毂歩祷升郊坛祠官啓太祝是时甘澍零霑润及拜伏空蒙迫阊阖喷薄驱海渎屏翳洒道回渗漉足裳服麦陇应秀色重颖欲在目愿惟歌屡丰余粟栖比屋<br />
　　秋日出郊观稼<br />
　　秋色日寥迥万象皆苍苍朝暾被渥露草木含晶光西成方届候农事将筑塲于焉省敛获令典重百王轻轩屏前置夙驾无严装郊原一以眺烟树纷成行微风散深樾清流抱回塘土脉秀且沃篝车郁相望新防粲如月刈此溪云黄捃拾复何幸遗秉满道旁鸟雀互翔集妇子咸悦康行将吹苇籥报尔千斯箱眷言三时勤艰难讵可忘茫茫视九壤岂尽歌丰穰二鬴茍不充予饥惄如伤幸兹乐有年时若雨与旸朂哉慎所丽田功庶无荒<br />
　　喜雨诗十六韵【并序】<br />
　　朕抚御天下每以民生为念夙兴夜寐无时少懈也岁在丁卯自春渉夏蕴隆少雨日更增甚麦秋期至农事堪忧传曰龙见而雩谓建巳之月万物始盛待雨于天今当雨不雨或人事之未修朕躬之有过欤亟命重臣凡国计忧戚刑名钱谷但有闗于民者再三讲究有言在京臣工鑴级过多皆赐复还可以致雨以及戏馆秧歌之细事无不曲尽议论迄于五月忧心如焚减膳撤乐端居省过将以明诏布告天下思所以挽回天意诏下旬有余日或肤云方集辄阻燥风或微霂才施旋升杲日昔人遇灾而惧侧身脩行欲销去之况兹不雨乎朕以凉徳临亿兆之上为民之诚天日可鉴欲躬诣郊坛致祭诸臣亦以为请因命礼官诹吉具仪斋戒肃穆歩祷<br />
　　上帝始斋之晩密雨濡润祭之日雷雨交作自兹间日而雨徧四郊田野霑足朕先忧而饮食俱废者为民也既雨之后喜而举手加额者亦为民也今天不遗斯民祷而赐之雨使得不愧三公九卿之请朕之幸矣故赋喜雨诗以抒其怀<br />
　　体国为民事忧勤固在斯骄阳春既盛膏泽夏愆期省刑书每下请雨令频施云未油然作风偏飒尔吹芃芃苗欲槁细细草将萎翘首瞻青汉焦心对赤墀圜扉重<br />
　　举滞旃厦几畴咨斋祭祈神鉴精诚只已知谁云天最远于是听能卑黙处敬居日恭防歩祷时微衷慙上格大化喜潜移霶霈滋南亩飘洒徧九逵靉叇隂阳协滂沱渥泽垂田家还自乐朝野共吟诗从此烦襟涤由来百志熙愿同兹砥砺参赞奉无私<br />
　　蠲江南逋赋【并序】<br />
　　江南屡年逋赋二百二十余万逐岁带征闻吏民颇以为累朕志存约已澣衣菲食之风事期裕民师挹彼注兹之义特颁诏令悉与蠲除<br />
　　国家财赋东南重已责蠲租志念殷膏泽何妨频见渥普天愿与乐耕耘<br />
　　忧旱忆民事作<br />
　　仲夏炎曛盛德凉时未和骄阳因六事亢旱最三河【三河为天下之中】民以食为重天将风更多忧勤难暇顾惟诵悯农歌<br />
　　菜畦<br />
　　东南农事已春深菜陇花开满地金独爱小民勤力作马头堪慰省方心<br />
　　桑林乍绿蚕事方兴诗以嘉之<br />
　　弥望桑林吐叶垂枝嫩碧初匀竹舍正殷蚕务天工雨露维均<br />
　　畅春园观稻时七月十一日也<br />
　　七月紫芒五里香近园遗种祝祯祥炎方塞北皆称瑞稼穑天工乐岁穰<br />
　　静明园喜雨<br />
　　西山初夏玉泉清暮雨随风满凤城四野皆霑比屋庆八荒尽望乐丰盈<br />
　　岸侧桑叶初碧<br />
　　夹岸青青绕御舟浓桑初茁满村讴省方便问蚕家苦春雨连绵尽日忧<br />
　　麦秋盈野志喜【有序】<br />
　　岁次癸未夏至有事于方泽斋戒自畅春园进宫见麦气盈秋田园茂盛雨旸得时稼穑有望从来北方雨泽艳阳清和之际每每难得皆因去冬阴雪连绵自春至夏未欠甘霖所以草木花果防不丰荣人心谷价防不和平故志喜而为咏<br />
　　去冬盈尺雪占年今夏翛翛麦陇全万亩皆齐诞降谷千家秀实已登阡先忧旸雨惟民疾后乐时丰纪玉牋志喜雕虫晩学愧薰风南至影花甎<br />
　　康熙四十二年夏秋间恒雨为菑山左尤甚朕夙夜靡宁宵旰焦劳减膳撤乐坐不安席自冬至夏自夏至秋未尝晷刻少安虽设法拯救几乎难保幸四十三年二麦大熟秋成颇佳饥者未转沟壑穷者皆得衣食实非朕之凉德所感頼上天之所鉴祐也故喜而不寐作长歌以示<br />
　　璇玑玉衡齐七政只惧敏德天眷命百志惟熙亮天工六府三事须主敬天地无私本至公人事有违失五正水旱从来不可测全頼有司勉安定癸未夏秋恒频二麦秋禾皆没沦州县无防万姓逃父子流离呼苍旻奏书纷纷连早夜手书的的察忧贫蠲赋蠲赈诏数下民食维艰岂不询截漕施惠恐不及遣官分养诫沾均人力虽尽惟时难唯天至仁不絶食甲申春夏风雨调麦陇翛翛众喘息夏苗徧野双穗多舆情顔解去菜色山左编氓闲且乐畿南黎庶喜而康从此休息须谨慎防灾备患岂有伤闲邪存诚勉官吏清防奉职守封疆民脂民膏供尔禄痛痒莫知悮筹量宗子家相同胞义勿使丛脞述职方<br />
　　五月上旬避暑热河涂中喜麦秋盈野雨旸得时赋七言一律<br />
　　畏暑乗舆出凤城麦秋预卜望庚晴千村共饱连年稔万井同欢比屋盈谷有灵泉山脉壮道无峻岭马蹄轻移风易俗先忠孝蕃息编氓在厚生<br />
　　舟中观耕种<br />
　　四野春耕阡陌安徐牵密缆望河干土肥原系黄沙过【永定河泛滥之际遍地黄水自治河之后得以耕种】辛苦先年挽异澜<br />
　　五十五年正月十二癸卯立春是日风从东北而至景云密布瑞雪铺地至十三日未止书云立春与元日同占乃收成之兆故喜民有足食之庆朕慰宵旰之忧赋五言排律以纪其事<br />
　　问夜何尝歇殷勤六十年岁华催短鬓寸晷惜担肩丰歉无推数平成在事先人安为国瑞谷熟是民天惭抚陶甄治思将法令蠲云浓春气早风静漏声传南陌银花徧东郊绣壤连管弦喧里巷灯火接山川不为私情扰宁躭宝馔延只期民俗厚敢诩治功全礼让传家教诗书戒往愆翠烟笼畎亩泛泛润桑田<br />
　　去岁三冬有雪至三月间农忙之际二十七日夜雨竟夕喜而成咏<br />
　　滋麦如酥雨空蒙入土膏心同黎庶苦目盼紫坛髙任器已知重安人宁避劳春愁暂且释防防付挥毫<br />
　　赋得陇麦<br />
　　节迟谷雨后田麦始分畦已送花开尽难将春事稽纯阳时序近余润化成齐未卜阴晴适先期辑庶黎小满后偶旱涂中祈雨四月二十三日甘霖大霈<br />
　　夙夜愁怀春夏间天时难信未怡顔平原晩麦纎茎槁四野新禾旱色殷乍起云光连岭岫先垂雨脚遍人寰共沾甘澍敷膏泽民食方知稼穑艰<br />
　　题新安道上<br />
　　满目平川映远空身形少健一衰翁社前荷锸争春暖陇畔扶犂趂晩风雨泽深邀天地德耕桑还頼穑人功京南每出同村叟总得阳和一气中<br />
　　久旱无雨夙夜徬徨夏至前方得普霑<br />
　　喜雨虽云快岂无久旱由望云待旦起问夜数更愁霹雳偏稽候【雷迟小满后方有声】风霾任作尤西成登谷后方慰悯农忧<br />
　　丰登者朕之获福歉收者朕之失政出此入彼不能自恕故作近体一律<br />
　　喜雨人同我不然鳃鳃宵旰待丰年千村时若千村庆一日恒一日愆率土盈宁难并得普天恩泽岂兼全先忧后乐何能遂衰景残龄秖自怜<br />
　　京中报到霖雨普霑<br />
　　亢阳愁久旱霖雨满沟渠倐忽枯枝润须臾卷叶舒千村勤袯襫万顷促犁锄企望收成后欣看谷贱书<br />
　　世宗宪皇帝御制<br />
　　孟秋扈<br />
　　跸观稼恭纪<br />
　　殿角微凉起豳歌大火流莲房新坠粉梧叶早惊秋玉露滋芳甸金风入畵楼<br />
　　圣心勤稼穑躬自省西畴<br />
　　田家即事二首<br />
　　沙碛髙低禾黍盈羣飞铜雀绕田鸣竹弓蒿矢堪驱吓漫向黄云试射声<br />
　　其二<br />
　　戍烽罢举息征尘肆力耕耘属幸民榆桞阴踈秋社近縁边笳鼓赛田神<br />
　　扈<br />
　　驾观麦<br />
　　雨润郊原奉豫游勤民<br />
　　御辇向西畴揺空翠浪沄沄起覆陇黄云冉冉浮三白降穰占岁稔两岐擢秀应农讴伫看比屋连耞动击壤声中麦有秋<br />

                    <br>
                        　　田家四时词【六言】<br />
　　春<br />
　　陌头杨桞初放溪上桃花欲燃处处青鸠呼雨家家黄犊耕烟牧童羣嬉挑菜饷妇自解撑船借问浪游城市何如乐业村田<br />
　　夏<br />
　　带露叶盈蚕箔翻云麦熟田家白水千塍秧马绿隂几户缲车日午鸣蝉远近风薰飞燕横斜男女适均劳逸<br />
　　相逢只説桑麻<br />
　　秋<br />
　　风露微凉天气四乡一派秋光荞吐东阡雪白禾香南亩云黄青刈园蔬足雨红收林实经霜举室欣逢乐岁商量筑圃登塲<br />
　　冬<br />
　　霭霭炊烟茆舍霏霏腊雪柴门阑静闲眠羔犊篱牢安稳鸡豚夜织梭鸣哑轧朝春杵韵喧繁赛社争挝祭鼓歌呼新酿盈盆<br />
　　耕<br />
　　茅屋踈篱翠蔓牵绕篱桑柘翳平田村中斑白闲无事陇上青黄喜有年比户机梭鸣月下一家儿女聚灯前那能更羡公侯贵蟹美鱼肥稻熟天<br />
　　耕织轩<br />
　　轩亭开面面原隰对畇畇禾稼迎窗绿桑麻窣地新檐星窥织火渠水界田畛辛苦农蚕事歌诗可系豳<br />
　　菜圃<br />
　　凿地新开圃因川曲引泉碧畦一雨过青壤百蔬妍洁爱沾晨露鲜宜润晩烟倚亭闲伫览生意用忻然<br />
　　耕耤<br />
　　农事惟邦本先民履畆东翠华临广陌防轭驾春风礼备明神格年期率土丰劝耕时厪虑敢为惜劳躬<br />
　　三月三日得雨<br />
　　三春淑气动萌荄膏雨知时四野皆东作共看霑溉足西成咸庆岁时谐柔桑陌上青含秀穉麦田间绿正佳竚览霏霏飘洒意眷予兆庶少抒怀<br />
　　耕耤诗【有序】<br />
　　礼天子为耤千亩躬秉耒以耕所以敬祀典重农功示先民也稽之月令每岁孟春古帝王实从事焉我<br />
　　圣祖冲龄践祚越十一载壬子始行耕耤礼夫耤以敬天重农而<br />
　　圣祖在位六十余年宵旰忧勤靡时或释凡立心行政盖无刻而非寅畏昭事之诚无事而非劳民劝相之实也是以家给人足时和年丰而成长治久安之天下朕继统之次年甲辰春既率属僚躬耤南郊今岁乙已复举行焉是日也灵雨既零春阳初霁履我阡陌秉我耒耜三推礼成兆庶欢洽传曰先之劳之又曰无倦斯典也朕非欲为一时之盛观亦非欲博千载之美名况大典非耳目之具而饰名之事又朕素所弗为惟是只承<br />
　　圣祖重农家法率吾民敦崇本务而与臣工敬勤无倦以<br />
　　庶几康阜之成俗也并纪以诗<br />
　　苍驭千官引乗时事耤田从来重稼穑何敢惜劳先履亩迎膏发羣公继耦聨所祈同亿兆岁岁介丰年<br />
　　耕耤<br />
　　无逸农功重豳风穑事先方春勤夙驾乗令为亲田夹陇千官肃扶犁百辟聨礼成终亩后父老庆丰年<br />
　　喜雪<br />
　　夙夜期琼屑三冬日见晴省修求直谏祈祷秉精诚瑞雪春时降彤庭喜气盈<br />
　　苍旻仁爱普亿兆荷生成<br />
　　朕因去冬未雪忧怀莫释夙夜竭诚祈祷于惊蛰后二日荷防<br />
　　上天鉴佑春雪下降朝野同欢因成一律用志欣庆霡霂愆期忧岁俭临轩愁咏悯农歌三冬望雪心如渴此日飞霙气始和<br />
　　苍昊垂慈施恺泽黔黎有幸沐恩波遥思九土应同庆积素凝华知几多<br />
　　多稼轩劝农诗<br />
　　夜来新雨过畿甸绿平铺克尽农桑力方无饥冻虞蚕筐携织妇麦饭饱田夫坐对春光晩催耕听鸟呼<br />
<br />
<br />
　　钦定授时通考卷五十<br />
　　钦定四库全书<br />
　　钦定授时通考卷五十一<br />
　　劝课<br />
　　本朝重农<br />
　　御制诗文二<br />
　　皇上御制<br />
　　丰泽园记<br />
　　西苑宫室皆因元明旧址惟丰泽园为康熙间新建之所自勤政殿西行过小屋数间盖<br />
　　皇祖养蚕处也复西行歴稻畦数亩折而北则为丰泽园园内殿宇制度惟朴不尚华丽园后种桑数十株闻之老监云<br />
　　皇祖万几余暇则于此劝课农桑或<br />
　　亲御耒耜逮我<br />
　　皇父缵承丕业敬<br />
　　天法<br />
　　祖世德作求数年以来屡行<br />
　　亲耕之礼皆预演礼于此乃知<br />
　　圣圣同规敦本重农用跻天下于熙皥之盛若瀛台之建于有明飞阁丹楼辉煌金碧较之此园固为美观而极土木之功无益于国计民生识者鄙之行一事而合于天心建一园而洽于民情身率先而天下丕变吾于是乎知<br />
　　皇祖<br />
　　皇父之为首出之圣也<br />
　　田字房记<br />
　　流杯亭之西南有田字房焉丁未四月十八日<br />
　　皇父万几之暇燕接亲藩游豫于此是地也西山远带碧沼前流每当盛夏开窗则四面风至不复知暑其北则稻田数亩嘉禾生香蔼闻于室盖我<br />
　　皇父重农之心虽于燕闲游观之所亦未尝顷刻忘也古昔圣王临朝视政之暇必有怡情娱览之地故灵台之诗美文王也卷阿之诗颂成王也今田字房所以命意重农者岂徒怡情娱览已哉至若黛扫山颠风来苹末麦畦浪起桞岸烟开驯鹤从容而起舞文鸳匹偶而泳游蝶裁五色之文蜂喧万花之谷物华景丽则思饮和食德熙穰于光天化日之下而怡然以乐其或凉飇四起鸿雁来賔白露如珠绿云改赤千家之砧杵遥闻百室之仓箱尽实则思遗秉滞穗谁遗寡妇之利而悄然以忧时引儒臣坐而论道或率诸王公子弟修家人之礼讲燕好之欢所触目而会心者我<br />
　　皇父之同忧同乐憩息于斯较之灵台卷阿意更深长矣谨为之记<br />
　　时应宫记<br />
　　夫天一生水坎精发祥凝灵聚液流为江海江海乃天地间物之最钜者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典<br />
　　皇清受<br />
　　天命禋祀<br />
　　上帝<br />
　　后土怀柔百神江淮河济五岳四渎之祀载在太常牺币之数俎豆之器既丰既隆神歆以格雍正二年天子以为龙神之位既尊宜特修宫观以致防祷乃于西苑内丰泽园北建时应宫所以致诚明神俾雨时若稼穑以成者也夏六月霖雨弥旬几至于涝<br />
　　皇父歩行往祷其日即晴又明年黄河清百余里此非神人効灵河海清宴之明騐乎夫以<br />
　　天子精诚通于神明以之事<br />
　　天飨<br />
　　帝防不昭格而况于龙神乎信哉诚之能感物也是为记<br />
　　耕耤赋【并序】<br />
　　皇上御宇之五年青帝司方之二月春风普扇阳德方亨天子乃耕于千亩之田礼也【臣】闻圣王务本耕耤以劝农<br />
　　功明主孝亲亲推以供祀事我<br />
　　皇上孝以事<br />
　　亲勤以率民二载甲辰既耕加一兹又<br />
　　躬行耕耤之礼急粢盛重民食致诚匪懈其典则隆洪惟<br />
　　我<br />
　　皇上道洽天人化霑草木诞敷文德广运圣谟渥泽周于羣生至治昭乎天壤乃犹频兴重农之典时勤保介之咨追厥唐虞播种之踪为彼率土民人之劝万众观仪上农终亩迨厥秋成登于天廪荐之<br />
　　皇天供于<br />
　　祖考【臣】知<br />
　　皇天<br />
　　祖考鉴<br />
　　皇上之精诚歆<br />
　　皇上之大孝必锡嘏降祉永保无疆明德惟馨聿怀多福【臣】不胜踊跃懽忭之至谨拜手稽首而献赋曰<br />
　　繄惟重华之命稷兮播谷实继乎禹功必烝民之粒食兮始风动而时雍亲耕肇于姬籍兮意往圣之皆同我<br />
　　大君之首出兮屡三推以劝农岂玉食之是享兮惟簠簋之防供<br />
　　秉耒耜以率先兮符泽物之元功于是春阳初布青帝司方嘉万物之昭苏值千卉之勾萌农祥既见土脉方昌协风应律阳气滋彰<br />
　　皇帝乃顺月令抚嘉辰念民力饬甸人当前期而致敬用有事于青春于焉载师清畿封人浄路常伯献仪掌舍设枑尔乃青坛蔚其耸立华荜森其崔巍云移翠幕桞拂青帏启千畦之平壤欣四涂之腴肥逮夫元辰既届晓色方鲜<br />
　　天子则御藻冕佩苍瑌被龙衮鸣和鸾载青旗扬朱旃接游车之辚辚施梁辀之戋戋尔乃稷宫近乐具班陈<br />
　　天子乃降御辇飨农神祈嘉谷焚燎薪礼成而退有事耤田衣被袯襫趾履陌阡王侯衞后虎贲导前太仆秉辔牵牛奉鞭乃歴广塲抚御耦执縻手底不辞瘁乎三推载耒御间试躬亲乎千亩王公卿贰或五或九白叟黄童歌呼奔走维诚敬之聿昭知乐恺之孔厚于是黛耜方辍绀辕遂旋雨防纎以洒润风缥缈而浄天侍从偕来睹<br />
　　天顔之有喜馨香上达卜庆兆于丰年夫元凤下亲耕之诏永平垂开耤之篇魏主望公田而发趾晋帝帅羣后以祀先尚传为古今之盛事并书之史册而烂然况乎我<br />
　　皇至仁大知既事治而府修亦成天而平地修稼穑以勤民谨神仓而蒇事所无逸以知艰重明粢而祭三春暖兮播百谷四野宁兮进双穗也哉乃为之歌曰田之兴兮稷之功泽万物兮助鸿蒙我<br />
　　皇展事兮千耦其同和协天人兮一哉<br />
　　皇衷既耕既耨兮我稼其丰爰播爰植兮麻麦幪幪又歌曰思乐甸畿千顷其耦<br />
　　鸾辂载临<br />
　　躬耕其亩登于秋廪斯箱斯仓荐之<br />
　　宗庙供之明堂神之格思绥祉无疆<br />
　　一人有庆永奠万邦<br />
　　喜雨赋<br />
　　客有驾輶轩乗云轺展軨于南亩纵辔于东郊遨游容与徘徊逍遥尔乃白云起乎空谷甘霖降于崇朝震雷防防飞电熛熛乃往田舍而息焉有二三老人逡巡而前曰斯雨之降时则时矣膏泽之濡普而施矣抑谁之功乎请吾子明言以告之客奋袂而起曰猗欤休哉盛世之民也饮其德而不知其力坐吾明语子方今龙飞九五圣人在位德配乾坤功参天地精诚通于神明政教化乎万类故上天眷命俾雨旸时若而万方以治乃致含哺鼓腹耕田凿井者实不知帝力之赐也老人曰圣人之德某既知之矣请吾子赋雨之泽及苍生者可乎客曰若夫金乌收景层隂蔽空雷殷殷以振响电灼<br />
　　灼以揺红鼓河伯之惊涛涌海若之幽宫防天池之巨浸走万里之长虹远迷三岛近失三峰回生意于众卉消渴望于三农此则雨之方作而其势最雄也乃其云开雨止霁景澄鲜山宛宛其染翠木蓊蓊其逞妍鸟嘤嘤其鸣树草芊芊其含烟桞暗归鸦檐喧干鹊槐影浓兮庭宇清花隂转兮帘栊薄纎歌动兮髙楼红防飘兮绮阁缃帙开兮芸编博山焚兮绣幕莫不欣膏泽之滂澍喜霤声之频落此又雨之既足而万方共乐者也至若乌犍耕白水之涯黔黎艺绿野之亩白叟欢呼黄童奔走土脉既滋兮禾黍如云灌溉不劳兮田畴以阜尔仓尔京尔荷尔负此又二三子所终日服事而知利我之孔厚也于是老人倚杖而歌曰雨玉不可食兮曷若嘉苗满目屯黄云雨金不可衣兮曷若五风十雨利耕耘惟天降康兮稽首苍旻惟皇感天兮永眷日勤千秋万岁兮乐吾之君<br />
　　条桑赋<br />
　　伊春阳之晼晼兮布始和于东风百昌欣其向荣兮女夷协气乎昭融桞苒苒其含绿兮桃夭夭其晕红防绮陌而云迈兮采条桑其始丰则有长腰健妇黄髪奚儿携彼筠笼兮遵微行而累累持此斧斨兮歩遥术其迟迟蔚苁茏而丰茂兮邈洪荣而葳防挺脩绿其端直兮上扶踈而参差韵条风之无声兮叶芳青而纷披浥朝露以流润兮枝远扬而下垂于是既采既捋载筐载篮留长条之猗猗取绿叶之纎纎午静茅檐兮列分行之圆籧春长蔀屋兮喂八蠒之新蚕故曰农莫苦兮农功女莫劳兮女红歴岁以月自春徂冬彼膏粱而锦绣者宜思忧乐之异同<br />
　　稼穑惟宝赋<br />
　　天之钟异物也石韫玉而山辉蚌含珠而川媚金在沙而待披绡织鲛而成瑞火齐共木难而交朗都梁与五木而争贵绣红赤羽文翠固海舶之夸珍亦大贾之网利者也然而饥不可食寒岂能衣惟土物之是爱乃民命之所依希代之姿莫匹连城之价在兹此圣世之至宝羌歌咏于周诗尔其既耕既耘既方既皁沃时雨而霑濡熟西风而坚好珠颗满车兮无慙照乗之光玉粒盈仓兮絶胜琼瑶之报故珍重上厪乎一人而滋培全仰乎大造为植物之独贵岂异贿之足称勤耒耜而莫怠谨播植而乃成爰借亚旅之众如施追琢之精力作三时兮类蓝田之种玉有秋不日兮夸赤水之求珍冀千仓与万箱兮宁必不贪为宝庆崇墉与比栉兮悬知有道则生信饥寒之可御陋琼瑰之为轻不假居竒以市何须韫匵而藏余滞穗兮伊寡妇之利匪异物兮实餽贫之粮故曰宝金玉者心劳而鲜益宝稼穑者心逸而获臧其为利也最薄其为物也孔良尚计九年之蓄以期兆姓之康<br />
　　多稼如云赋<br />
　　出郊原而纵目爱金秋之气清草霏霏而露湿天寥寥而风生寒蝉收响隂虫载鸣绣错沟塍乍青连而散漫绮分陇亩正黄茂以纵横酬勤劬于东作告丰稔乎西成远而视之如肤寸之出石也近而睨之似朝隮之凝碧也当夫公田既雨霑膏泽之调匀嘉种徧敷披薰风之顺适厥田上上兮芒既抽而散芳实发芊芊兮花已飞而带白奄观南亩之收何异西郊之积则见夫绵邈铺川丰融亘田层阜遥分似无心而出岫千畦遍满若竒峰之连天氤氲散润兮既史书以占岁曼衍流膏兮果户庆于有年岂坻京之足喻恍荟蔚之愈绵于是庤乃钱鏄筑我场圃以乐农夫以御田祖丰滋漫若且闻束晳之诗悦茂油然欣听籥章之鼓方苞既实庆髙廪于茨梁坚好不秕喜盈畴之稷黍故曰谷为君宝惟农是亲遗秉盈场玉食亦登其芬洁余粮栖亩金枝转掩其轮囷岂非圣德之格天而多稼乃得以如云乎<br />
　　麦秋赋<br />
　　繄鹑火之司令疑商金之届期影度朱明始散芳于榴圃律侵白帝独抽穗于麦畦爱芃芃之连缬亦离离之下垂南亩正勤于此日西成偏纪乎兹时披梅风而含颗润谷雨而双岐是盖四时之代序而万物各遂其繁滋者也乃其堤上莺啼陇间雉雊芳草未歇而犹霏绿树成隂而始就何铚艾之奄观兮当隆防之永昼睹黄云之满野兮惊白藏之应候溽寒露而朝濡兮潜阴吕而夕秀杂收敛于长养兮参结实于纷茂炎炎当令硕硕成行紫茎兮韫爽青穗兮含凉大有占而丰登肇象兮中和顺而陇亩飞香对银縚而偶穗兮散珠颗而分芒岂非化工之独运而为盛世之嘉祥哉<br />
　　嘉禾颂<br />
　　有猗者禾在彼中田尔农来思越陌度阡芟之奕奕柞之泽泽五谷既播三时无失载甲载坼载长载褒载穟载实载硕载茂<br />
　　帝实顾矣稷实助矣风披擭矣雨灌注矣绥我屡丰言呈其瑞休我<br />
　　皇风言多其穗远自滇南近兆<br />
　　帝耤匪双伊九匪寸伊尺先民有言食为民天百谷用成自古有年<br />
　　瑞茧颂<br />
　　帝念民依惟农与桑孰饥莫食孰寒莫裳雕镂必黜爰勤三农纂组是省用纾女工<br />
　　旻天维显聿降瑞茧瑞茧维何万蚕同簇曾不经纬曾不杼柚苑窳致力西陵效勤神功黙相嘉茧乃成尔纯尔素匪红匪紫尔质尔实匪锦匪绮言征其应言发其祥祐此蒸民成以报章太平之泽五十衣帛夏凊冬温太和充溢<br />
　　蠲租乐拟乐府<br />
　　勾芒布令土脉濡荷犁早向东阡趋男耕妇织闲时无料理粟帛供正需食毛敢辞王税乎春回蔀屋大泽敷小吏旁午捱门呼窃疑督赋惊农夫却宣王命传蠲租传蠲租蠲租乐新丝缫后新谷登换取金钱娱老弱<br />

                    <br>
                        　　观获<br />
　　秋声入园林凉风动髙阁偶出歩郊坰斜阳照墟落眄彼陇亩间黄云堆漠漠钱镈已早庤铚艾声参错畦东与畦西是处竟秋获手刈赛疾迟背负争强弱遗秉与滞穗寡妇亦云乐吾闻四民中惟农苦莫若有年谷价低歉年委沟壑即今丰稔收租重主人索益信为政者仁民最先着<br />
　　郊围见西成有象即事志喜<br />
　　去冬雪盈尺占之利东作今春雨如膏可卜丰登乐一自入夏来云汉光煜爚崇朝歇甘霖祝融扇炎灼<br />
　　圣皇念民艰忧勤倍谘度对越保无斁<br />
　　昊天鉴诚恪未几三日雨霑濡徧村落庭除景色佳苔防茂参错那知郭外田良苗助长若承<br />
　　恩猎南苑平野秋风掠气爽马蹄轻天髙鹰眼矍合围出红门更觉郊原廓行行歴野店去去穿林薄中林施兎罝歇骄奋噬搏田事亦云毕农夫罢秋获眄彼塲圃间黄云堆漠漠妇子利秉穗老幼饱藜藿从识天人理应响如鸣鹤宵旰<br />
　　圣人心顿起下民瘼太平徴有象永言志其畧<br />
　　望雪行<br />
　　今年三冬未见雪同云若被风吹撤夜观望舒如镜明晓看翔阳似氷洁秋麦全资冬雪培遥识农家望岁切我闻三白兆丰年望霰先集心如结上帝穹窿坐玉京青女滕六分行列如何不一驾云车试剪飞琼喷玉屑飘飘洒洒顷刻间利我三农都喜悦<br />
　　催耕鸟<br />
　　条风天宇布百昌欣韶熙村原趣已佳绿水明千畦秉耒耕南畆提壶饷东菑郭公何丁宁催耕田畔啼髙栖嫩桞梢低唤柔桑枝分明为一言东作当及时田老闻之喜胼胝非所辞田妇闻之喜馈馌职所司但愿岁丰穰辛苦甘共之几度闻此声蚤起竭力为那似香闺中惊眠翻怪伊<br />
　　春蔬<br />
　　春融地气如膏滑一畦烟甲随雷发檐前小鸟唤春眠裛露携篮勤采掇早韭初菘纷列盘清芬细嚼氷齿寒淡泊有味取次领旦晩为尔还加餐君不见一食千金丞相府犹説区区难下箸<br />
　　有鸟<br />
　　有鸟有鸟名布谷髙唤枝头村桞绿村老闻声急荷锄趂时耕作还相朂东隣西舍催耕遍喉吻苦干饮水曲不似笼中双畵眉巧言但博主人肉<br />
　　有鸟有鸟枝上啼啼声风送到深闺声声催织当春日织女听罢颦双眉饱蚕方作茧那易成新丝新丝还要卖匹帛安可期我愿拖绫曵锦者常念茆檐忍冻时<br />
　　观刈麦<br />
　　麦苗入夏结穗黄东垅西垅硕且长老农此日走田忙腰镰遍割乐岁穰笑看黄云各成片宻茎随手行行乱肩挑背负晒檐头饘粥有余他不羡呼儿莫逐飞来雀令渠亦识收成乐<br />
　　所见<br />
　　东皇回星轺和气遍六宇应候百昌苏黙黙春风鼓皇州景物饶广丽洵天府临风跨紫骝缓辔过郊墅垄上事春耕停马问田父小立汗不干向我情毕吐去年冬不雪今年春未雨野老望云心此意良辛苦清晨负锄出努力向日午亩耕次第完下苗何日举我闻田父言仰望黙不语天心本仁爱自有元功补甘霖应在即如膏润沃土伫俟西成时万户仓箱贮<br />
　　灌麦<br />
　　大麦五寸长小麦三寸半地干苗欲枯离披陇亩畔犹幸灌溉便近傍河之岸清晨课僮仆辘轳转双腕初看土湿湿渐觉流漫漫须臾苗尽起生意良可玩尔仆听我言莫怨体流汗不见万顷田农夫徧浇灌<br />
　　灌园<br />
　　种树围小园种菜数亩余绿畦足野趣且复得嘉蔬春风千顷浪秋雨一犂锄四时供盘餐青青藿与茹今朝桞隂下课僮转辘轳吸彼井华水灌我珠玉畬芳坂润新绿勃然生意舒自饶尘外味何必山中居<br />
　　春蚕食叶声<br />
　　吴天三月春光荡吴蚕三眠蚕更长陌上新桑叶叶抽晴窗镇日风雨响唤起深闺未畵眉携筐急就饲朝饥流水潺潺箔间落爽籁瑟瑟帘前吹日长莫厌耳根閙蚕饱丝多足相报但愿今年官绢输却免门前租吏到<br />
　　秧马<br />
　　清和四月新秧绿一垅分来千垅足桐马平驰碧浪轻鬃鬛森森稻苗束北人使马南人船两蹄踏破横塘烟畦东畦西来往速挿罢侬家几顷田防防青针波欲没载驱终日何曾歇草壁髙悬睡老农好与呉牛同喘月<br />
　　五日芒种<br />
　　南风薰薰麦苗绿稻鍼出水如新浴五日天中节物佳却逢芒种农功促平湖防防欲生烟角黍蒲尊杂管老农炙背溪田里那得闲从竞渡船暮归偶自街头走买得灵符贴门首但愿神贶沛曼陀指日西成看大有<br />
　　村赛曲<br />
　　老巫伐鼓声咚咚冬醅初熟霜柑红合家罗拜致防恭村村乐事传豳风黍稌堆西稻堆东仓箱万亿快年丰谢神黙佑恩何穷赛罢福酒先酬翁老巫牵羊别家去来年大有神应助<br />
　　挿秧吟<br />
　　池田漠漠薰风起挿秧时节江村美茅屋家家昼掩门一畦新颖浮清水儿骑秧马学挿秧壮者手疾力独强老翁背直难伛偻杖藜督课沟塍旁晩来共浴前溪曲几堆云脚出山谷但愿知时甘雨霏管取今年衣食足<br />
　　种豆<br />
　　清水曲弯环隙地余数亩欲观生意佳种豆雨晴后我适杖防来试以问园叟开田良不易治畦亦劳否老圃荅我言似此亦何有不见万顷田种自吾侪手赫日杂炎风荷锄忙奔走歉年委沟壑丰岁才糊口我闻老圃言饮翁以醇酒愿告朱门者农劳不可负<br />
　　古风<br />
　　暮出城东门见彼耘田者伛偻畦垅间红日正西下挥汗立片时薰风散平野指日卜西成篝车赛秋社还忧租税重催迫不相假终岁事辛勤农夫获利寡<br />
　　观刈<br />
　　秋露零塲圃金风气萧索百谷已告成呼童庤钱镈为地只盈亩颇可騐耕凿届兹西成候防杖课收获转忆东作时雨旸卜时若入夏秀以实日中驱鸟雀念此终岁勤亦得一朝乐园林喜空明爽气侵帘箔抚景独吟哦允矣兴所托<br />
　　恭和<br />
　　御制三月三日得雨原韵<br />
　　知时甘雨动春荄润物流膏泽孔皆绿野空蒙生意满平畴霡霂兆情谐丰亨景象占多庆晼晩风光喜更佳自是<br />
　　天心馨至治嘉祥允慰<br />
　　一人怀<br />
　　上幸丰泽园演耕耤礼拟应制十韵<br />
　　大地阳和淑景韶潜苏土脉应风条洪钧普扇百昌序大造均舒万物调<br />
　　翠辇临耕旗闪烁<br />
　　金舆载驾玉锼雕行行西苑停銮辂泛泛天池荡书桡帝耒四推膏壤沃<br />
　　皇躬一墢甫田遥先期已见寅恭懋终亩还思教泽饶种布期生连理穗垅开愿长九岐苗追思<br />
　　圣祖观耕地却值吾<br />
　　皇演礼朝丰稔岁功九有遍太和景象万方昭放勲久颂尧功茂协帝重瞻<br />
　　舜德超<br />
　　赋得卧听村村打麦声<br />
　　夏雨初过已有秋黄云片片拥来牟暖畦钱刈青茎乱晴圃耞翻紫穗稠舍隔西东声拍拍户饶饼饵乐油油髙斋亦识丰年景梦蝶窗头酒一瓯<br />
　　雉母呼雏隔野塘北窗初启学义皇田间锦叠千重绉垅上涛翻四月凉塲圃地喧耞板响隣家风送午炊香从容鼓腹尧天里为愧农人镇日忙<br />
　　雍正九年六月<br />
　　上以近畿三省雨泽愆期豫筹赈恤之防甘霖叠沛恭纪<br />
　　十二韵志喜<br />
　　帝念民衣食端惟农与桑粒民符后稷熙绩法陶唐干惕通朝夕中和善弛张朱明三夏永甘雨万民望<br />
　　睿虑周三省<br />
　　宸衷达九苍普天颁惠泽特地厪谘商精祷思无逸殷忧问未央贮仓施旧积转漕截新航更降停征<br />
　　诏仍颁捐赋章<br />
　　恩纶过所望膏泽应非常对越何昭爽诚通自溥将从知天佑<br />
　　圣万国庆丰穰<br />
　　秋日播麦新生<br />
　　厘牟遍垅拂参差正是西风八月时翠毯乍抽新颖细绿波轻泛早苗披芊芊不畏秋阳暴靡靡长霑白露滋此日种成来岁获化工四气为全施<br />
　　辛亥秋九月出南苑行围以穑事未竣不果猎而还<br />
　　耞翻云板敲塲圃钱利霜刀刈大田一幅豳风图画似肯教猎骑悮民天<br />
　　霜后平原地已坚青骢不用锦连钱相逢野老扶儿笑今岁丰收倍往年<br />
　　东作<br />
　　东作三春始滋生万物稠公田平似掌新水绿如油虫卷柔桑叶针抽嫩颖头乗时功力备多稼定今秋<br />
　　赋得好雨知时节<br />
　　漠漠春云布蒙蒙时雨飞防空方霡霂入夜转霏微正<br />
　　助资生德从知造化机东郊明晓歩坂上麦苗肥<br />
　　村墟夜舂<br />
　　霜落园林时届冬稻粱全获罢三农田家作苦无休息更听村墟半夜舂<br />
　　万籁全收夜已分寒舂声急隔窗闻髙斋识得丰年景篆袅炉香独自焚<br />
　　鱼米树【一名康洋树出宜兴其结子似米则年丰似鱼则多水农家以此占年云】<br />
　　春入灵根枝叶抽嘉名闻道数兴州求鱼缘木须防涝聚米成林定有秋砌荚饶他能识朔庭萱空自解防忧那知望树占年好岁岁农家社鼓稠<br />
　　湖上田家<br />
　　湖田上下水涟沦布谷催耕唤欲频最是三春多乐事更无闲暇度三春<br />
　　麦宜髙地稻宜低不是田家那得知水涨溪田千顷碧清和天气挿秧时<br />
　　春湖水暖鸭雏肥傍晩双双作队归南亩种完北亩未夕阳天末掩柴扉<br />
　　湖上春归绿桞浓湖边新稻看重重牯牛卧日松船静半是渔儿半是农<br />
　　清晓风和浪不生一篙烟雨小舠轻扬鞭堤上防芳处满幅江乡畵里行<br />
　　甲寅三月<br />
　　上耕耤回銮迎驾恭纪<br />
　　昭苏景物正勾芒千亩<br />
　　躬耕典制详禹甸三春荣草木周官六礼焕旗常均平何用郊人耨丰稔遥占太史祥最是<br />
　　圣情勤保赤欢腾父老列成行<br />
　　御苑亲推歩玉田青旗揺曵引祥烟<br />
　　九重云拥千官仗万卉春和三月天乐奏回銮鸣凤管礼成<br />
　　帝耤纪瑶编前期时雨霏微洒早卜寰瀛大有年淡荡和风霁景开天闲十二驾龙媒香街几里花如雾绣陌千塍车似雷华宇共霑<br />
　　恩泽普<br />
　　御园羣仰<br />
　　圣人来迎<br />
　　銮踊跃葵忱切独愧凌云献赋才<br />
　　御园从耕恭纪六韵<br />
　　上苑土泉滋<br />
　　躬耕膏壤肥礼因加<br />
　　帝耤心是念民依水暖流塍细光融向午晖省耕厪圣虑终亩沐<br />
　　恩辉种布珠尘坠犁翻玉屑飞农劳诚可念丰稔愿无违<br />
　　辘轳声<br />
　　渌水涨平湖春田转辘轳耳根鸣断续眼界乐霑濡漫厌繁音急从观生意苏机心缘力稼不与汉阴殊<br />
　　治圃<br />
　　园林入秋后风露肇寒初治圃芟烟蔓呼僮带雨锄连<br />
　　畦清去秽傍砌爽含虚漫学濓溪叟窗前草不除<br />
　　日知荟説<br />
　　大田之诗曰雨我公田遂及我私忠顺之意形于祷祠亲爱之心并非勉强及公田既渥私田亦霑妇子恬熙乐其乐而利其利仍归于上之所赐耳自非上之恩德素逮有以沦肌浃髓其孰能諴民心志至于大顺如此哉夷考甫田之诗曰我田既臧农夫之庆即其惠下劳农之念所以感民者深则其施于政事者固不可考而必其渐仁摩义非岁月之暂可知矣周礼籥章氏凡国祈年于田祖则龡豳雅击土鼓以乐田畯按豳雅之什曰诞后稷之穑有相之道所谓辅相天地之宜也茀厥丰草种之黄茂即其事也必人事尽于下然后有以辅成帝命率育之心而黍稷实颖实栗故能为酒醴以祭先祖而洽百礼其诗曰夀考维祺以介景福乐嘉报之无已也而籥章氏龡此以乐田畯所以乐田祖也田畯者古之劳农劝相司啬敎稼尝有功于农事为田祖所佑者也祈年于田祖而龡豳雅击土鼓以乐田畯盖云田畯是享庶乎有以佐神农氏之治而兴我稼穑云耳且龡豳以祭举国之民皆与焉于是乎得闻先王服念勤民康功田功之事先民勤劳稼穑以只率懿训之休而东作西成竞相劝勉惟土物爱防敢怠弛尽人事之勤获天时之报此又周公制礼之本意所以为万世劝农之法也与<br />
　　周礼禁原蚕论者谓蚕马同以天驷房星为祖物莫能两大再蚕则蚕盛而马耗禁之所以蕃马也蚕既与马同气恐蚕盛伤马独不恐马盛伤蚕乎意者校人祭天驷而马质掌马政使并掌蚕禁所以禁原蚕者恐其气竭则来年之蚕不能蕃滋所以节盈虚消长以为阜物育材之本耳究而言之蚕之为用在民而上供丝枲则仍入乎官马之为用在官而成羣阡陌则仍利乎民圣人之政亦惟斟酌损益与时偕行期于政修物阜而已又何容心于蚕马之分哉<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十一<br />
<子部,农家类,钦定授时通考><br />
　　钦定四库全书<br />
　　钦定授时通考卷五十二<br />
　　劝课<br />
　　本朝重农<br />
　　耕织图<br />
　　祖仁皇帝御制耕织图序<br />
　　朕早夜勤毖研求治理念生民之本以衣食为天尝读豳风无逸诸篇其言稼穑蚕桑纤悉具备昔人以此被之管弦列于典诰有天下国家者洵不可不留连三复于其际也西汉诏令最为近古其言曰农事伤则饥之本也女红害则寒之原也又曰老耆以寿终幼孤得遂长欲臻斯理者舍本务其何以哉朕每巡省风謡乐观农事于南北土疆之性黍稌播种之宜节候早晚之殊蝗蝻捕治之法素爱谘询知此甚晰听政时恒与诸臣工言之于丰泽园之侧治田数畦环以溪水阡陌井然在目桔橰之声盈耳嵗収嘉禾数十钟陇畔树桑傍列蚕舍浴茧缫丝恍然如茆檐蔀屋因搆知稼轩秋云亭以观之古人有言衣帛当思织女之寒食粟当念农夫之苦朕惓惓于此至深且切也爰绘耕织图各二十三幅朕于每幅制诗一章以吟咏其勤苦而书之于图自始事迄终事农人胼手胝足之劳蚕女茧丝机杼之瘁咸备极其情状复命镂板流传用以示子孙臣庶俾知粒食维艰授衣匪易书曰惟土物爱厥心臧庶于斯图有所感发焉且欲令寰宇之内皆敦崇本业勤以谋之俭以积之衣食丰饶以共跻于安和富寿之域斯则朕嘉惠元元之意也夫<br />
<br />
<br />
<br />
<br />
<br />
<br />
　　皇帝御制题耕织图序<br />
　　玑衡七政所以授时农桑二端斯为本富夏后则三壤之赋粒食思艰邠风陈七月之诗授衣纪候朱纮青缥祀分南北之郊帝耤公桑事重阴阳之帅是以七十二候之解时训载在周书四十五日之功风俗详于汉志禾传嘉谷纪同頴以陈篇茧贡名都述八蚕而錬赋厥有成绩备识前闻洪惟我<br />
　　祖<br />
　　考政先治本念切民依时逢东作<br />
　　加推隆躬耤之仪典溯西陵献种袭亲蚕之礼五行顺令屡丰已荷降康六徳呈祥缵绩聿彰设采然犹以下民力作编戸辛勤<br />
　　帝心时轸夫艰难民事不遗其纎悉爰<br />
　　命图厘耕织析其目为廿三<br />
　　弁以篇章仍其题为六<br />
　　大文炳曜合<br />
　　三圣而同符巨帙裁编垂亿年而无斁予小子敬承鸿业寅荷丕基绥万国以图寜愿跻含哺之化合四秋以省歳冀敷挟纩之恩披寳绘以流观殷懐蔀屋诵<br />
　　天章而步武嗣响<br />
　　薫弦惟本思艰图易之谟广为趋事赴功之劝原夫芸生类别首尊后稷之名咮美功多尤在稻人之掌先甲坼而浸种出子粒于隔年盆盎香浮颗殊红粟池塘水暖鍼漾白芽【浸种】先事维耕【耕】勤耙耨而无虞草宅【耙耨】覆耕曰耖【耖】转碌碡而弥见土肥【碌碡】然后族布连畦恂恂若幼【布秧】芒初刺水簇簇生新【初秧】荫取于涂无忘土化之法【淤防】防胥以萃适谐芧茹之占【防秧】插六茎于熟田马驰秧陇【插秧】等一拨于始播鸟抉耘夫【一耘】除无用之苗意主乎勿参勿贰植先生之稙功习乎至再至三【二耘　三耘】犹且虑龟坼于夏畦防止潴蓄【灌溉】戒禽飨于秋坂横防防【收刈】滞穗盈塍指屈登场之候【登场】筑场九月肩<br />

                    <br>
                        　　赪持穗之氓【持穗】村舂水碓之旁籭筛糠而洒洒【舂碓　籭】簸日扬风之候砻礧谷以隆隆【簸扬　砻】乃得百室俱盈白粲入千仓之咏【入仓】三时告稔黄冠祭八蜡之神【祭神】具悉胼胝可忘耕作若乃机中缕缕之锦何异盘中粒粒之餐令溯仲春辰躔大火龙精隠跃轻舒蚕月之风蛾子珑玲清浴菜花之水【浴蚕】肤滋白色二眠以七日为期【二眠】候验黄光半叶待三眠而饲【三眠】起尤健食连朝听之声【大起】捉处通明照日蕴丝丝之绪【捉绩】杂槃筐于苇箔织薄深闺【分箔】错梯几于桑林提笼南陌【采桑】经营布簇借插茅编竹之功【上簇】熏炙成温分候火拨灰之课【炙箔】迨夫摘来似瓮称量笼簏之重轻积得如山检防蛹蛾之变化【下簇　择茧】下竹篑而上桐叶一窖泥封【窖茧】北热釡而南冷盆几车缫就【练丝】槌箱连纸防蚁粟以羃丝【蚕蛾】坛壝瓣香仰驷房而设醴【祀谢】籰莩徐引拟纬耒于小正【纬】综蹑相连昉织文于禹贡【织】岂待虫鸣惊妇絇络秋灯【络丝】宛如鳯下衔梭缕经宵杼【经】篚筐五色别擅移花接叶之工【染色　攀花】刀剪万家用纾短布单衣之厪【剪帛　成衣】是则眷绸缪于织室无殊轸拮据于租庸民生在勤触目皆丁男丁女君孰与足闗心惟新谷新丝所愿戸积仓箱颂大田之多稼家勤机杼赋蚕织以勿休受之饥受之寒予一人职思其咎有余粟有余布尔万姓遹求厥寜景仰<br />
　　徽猷永矢諴民之义咏歌勤苦羣知敦俗之心<br />
<br />
<br />
<br />
<br />
<br />
<br />
<br />
　　耕图目録<br />
　　浸种　　耕　　　耙耨　　耖<br />
　　碌碡　　布秧　　初秧　　淤防<br />
　　拔秧　　插秧　　一耘　　二耘<br />
　　三耘　　灌溉　　收刈　　登塲<br />
　　持穗　　舂碓　　筛　　　簸<br />
　　礲　　　入仓　　祭神<br />
<br />
　　耕第一<br />
　　浸种<br />
　　圣祖仁皇帝御制<br />
　　暄和节肇农功自此勤劳处处同早辨东田穜稑种褰裳涉水浸筠笼<br />
　　世宗宪皇帝御制<br />
　　百谷遗嘉种先农着懋功春暄二月后香浸一溪中重穋随宜辨筠笼用力同每多贤父老占节识年丰<br />
　　高宗纯皇帝御制恭和<br />
　　圣祖仁皇帝原韵<br />
　　气布青阳造化功东郊俶载万方同溪流浸种如油緑生意含春秀色笼<br />
　　皇帝御制<br />
　　青阳序肇始兆庶力田畴藏种筠笼贮隔年坚栗收清香满盆盎佳实浸汀洲三日秧鍼起从兹东作修<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第二<br />
　　耕<br />
　　圣祖仁皇帝御制<br />
　　土膏初动正春晴野老支笻早课耕辛苦田家惟穑事陇边时聴叱牛声<br />
　　世宗宪皇帝御制<br />
　　原隰韶光媚茅茨暖气舒青鸠呼雨急黄犊驾犂初畎畮人无逸耕耘事敢疎勤劬课东作扶防厯村墟<br />
　　高宗纯皇帝御制恭和<br />
　　圣祖仁皇帝原韵<br />
　　宿雨初过晚日晴乌犍有力足春耕田家辛苦那知倦更聴枝头布谷声<br />
　　皇帝御制<br />
　　绿畦新水活穑务始于耕虽借乌犍力先劳赤足行泥翻畎亩辟波漾浅深盈举趾土膏动化机地底萌<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第三<br />
　　耙耨<br />
　　圣祖仁皇帝御制<br />
　　每当旰食念民依南畆三时愿不违已见深耕还易耨緑蓑青笠雨霏霏<br />
　　世宗宪皇帝御制<br />
　　农务时方急春潮堰欲平烟笼髙栁暗风逐去鸥轻压笠低云影鸣蓑乱雨声耙头船共稳斜立叱牛行<br />
　　高宗纯皇帝御制恭和<br />
　　圣祖仁皇帝原韵<br />
　　九重宵旰厪民依课量隂晴总不违缥缈云山迷树色绿隂扶耙雨霏霏<br />
　　皇帝御制<br />
　　深耕继易耨次第纪田功人踏微波面牛牵积淖中短蓑难障雨破笠不遮风水陆皆宜用胼胝南北同<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第四<br />
　　耖<br />
　　圣祖仁皇帝御制<br />
　　东阡西陌水潺湲扶耖泥涂未得闲为念饔飱由力作敢辞竭蹶向田间<br />
　　世宗宪皇帝御制<br />
　　南畆耕初罢西畴耖复亲四蹄聴活活十顷望畇畇蝶舞黄萱晚莺归绿树新春光长不负祗有力田人<br />
　　高宗纯皇帝御制恭和<br />
　　圣祖仁皇帝原韵<br />
　　新田如掌水潺湲扶耖终朝那得闲手足沾涂浑不管月明共濯碧溪间<br />
　　皇帝御制<br />
　　方春农事接扶耖下深渠荡涤溪泥细疏通地气舒防牛田父急驱犊牧童徐没膝渉淤滓庶期深淖除<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第五<br />
　　碌碡<br />
　　圣祖仁皇帝御制<br />
　　老农力穑虑偏周早夜扶犁未肯休更驾乌犍施碌碡好教春水满平畴<br />
　　世宗宪皇帝御制<br />
　　如轮转机石厯碌向东皋驱犊亦何急平田敢告劳春塍萦似帯沃壤腻于膏水族堪供饷倾樽醉蠏螯<br />
　　高宗纯皇帝御制恭和<br />
　　圣祖仁皇帝原韵<br />
　　带雨扶犂一夕周作劳终畆敢辞休纵横碌碡如梭转膏壤匀铺遍旧畴<br />
　　皇帝御制<br />
　　耨耖序咸度方施碌碡平匀泥依轨直旋轴溅波清器本随宜制功由运掌成枢机转不息磊块漫牵萦<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第六<br />
　　布秧<br />
　　圣祖仁皇帝御制<br />
　　农家布种避春寒甲坼初萌最可观自昔虞书传播谷民间莫作等闲看<br />
　　世宗宪皇帝御制<br />
　　种包忻拆甲岸畔竞携筐活活冲泥布纷纷落陇香追随欢幼稚祝祷愿丰穰气侯今年早行看刺水秧<br />
　　高宗纯皇帝御制恭和<br />
　　圣祖仁皇帝原韵<br />
　　二月春风料峭寒原田弥望水云寛最怜旧谷生新頴欲布秧时仔细看<br />
　　皇帝御制<br />
　　田畦既平治嘉种布芳津埂堰沿溪直陂塘漾水匀渉波盈百顷播谷趁三春稠密无行列移栽待循<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第七<br />
　　初秧<br />
　　圣祖仁皇帝御制<br />
　　一年农事在春深无限田家望嵗心最爱清和天气好緑畴千顷露秧鍼<br />
　　世宗宪皇帝御制<br />
　　珍惜占城种携儿上陇来一溪添雨足盈畆喜秧开宿露浓相裛韶阳暖复催忻忻频笑指转眼可移栽<br />
　　高宗纯皇帝御制恭和<br />
　　圣祖仁皇帝原韵<br />
　　栁暗花明春正深田家那得冶游心老翁防杖扶儿笑却喜初秧摆绿鍼<br />
　　皇帝御制<br />
　　布种盈畦畛授时春已深溶溶遮谷面簇簇茁秧鍼浥雨根滋陇含风香<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第八<br />
　　淤防<br />
　　圣祖仁皇帝御制<br />
　　从来土沃借农勤农歉皆由用力分薙草洒灰滋地利心期千畆稼如云<br />
　　世宗宪皇帝御制<br />
　　鸟鸣村陌静春涨野桥低已爱新秧好旋看复陇齐淤时争早作课罢岂安栖沾体兼涂足忙忙日又西<br />
　　高宗纯皇帝御制恭和<br />
　　圣祖仁皇帝原韵<br />
　　短杓盛灰淤畆勤髙原下隰望中分鸣鸠唤雨声声好岭外旋看起白云<br />
　　皇帝御制<br />
　　土化沿周礼鸠鸣序不淆农家无暇豫地脉有肥硗刈草良苗茂洒灰短杓抛滋生先纳垢至理味衡茅<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第九<br />
　　抜秧<br />
　　圣祖仁皇帝御制<br />
　　青防刺水满平川移植西畴更勃然节序惊心芒种迫分秧须及夏初天<br />
　　世宗宪皇帝御制<br />
　　吉辰逢社后比戸趁忙时盈把分青壤和根灌绿漪儿童担饷榼妇子制秧旗惯得为农乐辛劳自不知<br />
　　高宗纯皇帝御制恭和<br />
　　圣祖仁皇帝原韵<br />
　　匀铺绿毯满平川万井风和花欲然移自南畴向西陌防秧时节日长天<br />
　　皇帝御制<br />
　　韶光度九十莭物近清和柔毯铺青甸新秧满绿波移根透积淖拔颖出圆涡越陇莳南亩连塍荷担多<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十<br />
　　插秧<br />
　　圣祖仁皇帝御制<br />
　　千畦水泽正弥弥竞插新秧恐后时亚旅同心欣力作月明归去莫嫌迟<br />
　　世宗宪皇帝御制<br />
　　令序当芒种农家插时天倐分行整整伫看影芊芊力合闻歌发栽齐聴鼓前一朝千顷遍长日正如年<br />
　　高宗纯皇帝御制恭和<br />
　　圣祖仁皇帝原韵<br />
　　甫田万井水弥弥防得新秧欲插时槐夏麦秋天气好及时树艺莫教迟<br />
　　皇帝御制<br />
　　好雨润千陌莳秧首夏时隔隄羣力作终亩共忘疲疎密排成列纵横务合宜伫欣千顷遍嘉頴漾清漪<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十一<br />
　　一耘<br />
　　圣祖仁皇帝御制<br />
　　丰苗翼翼出清波荑稗丛生可若何非种自应芟薙尽莫教稂莠败嘉禾<br />
　　世宗宪皇帝御制<br />
　　饱雨纎纎长含风叶叶柔载芟除宿莠挹注引新流隂借临溪树声传隔陇讴炊烟村畔起归路缓驱牛<br />
　　高宗纯皇帝御制恭和<br />
　　圣祖仁皇帝原韵<br />
　　新頴鵞黄逺似波揠苗助长槁如何惟应芟薙勤人力自鲜苞稂害穉禾<br />
　　皇帝御制<br />
　　良苗初发稂莠必先除耘治勿留稗芟夷以渐锄分畦涤陈草隔陇注清渠丰茂庶符愿含飔薿薿舒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十二<br />
　　二耘<br />
　　圣祖仁皇帝御制<br />
　　曽为耘苗结队行更忧宿草去还生陇间馈馌频来往劳勚田家妇子情<br />
　　世宗宪皇帝御制<br />
　　郁郁平畴绿劳劳一载耘理苗疎是法非种去宜勤笠重初収雾锄轻半带云日髙忙饷妇稚子故牵裙<br />
　　高宗纯皇帝御制恭和<br />
　　圣祖仁皇帝原韵<br />
　　壶浆馌妇大堤行最是畦边莠易生劳苦再耘还再馈可怜农叟望年情<br />
　　皇帝御制<br />
　　再耘近炎暑挥汗敢辞劳日炙畦波溽风来时树高开襟扇频飏餽饷妇亲操寄语治民吏堂餐忍滥叨<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十三<br />
　　三耘<br />
　　圣祖仁皇帝御制<br />
　　防防盈畦日正长复勤穮蓘下方塘堪怜曝背炎蒸下惟冀青畴发紫芒<br />
　　世宗宪皇帝御制<br />
　　锄莠日当午骄阳若火燔耘耔须尽力辛苦只今番蝉噪风前急蛙声水底喧酿花宜郁暑翠浪舞翩翩<br />
　　高宗纯皇帝御制恭和<br />
　　圣祖仁皇帝原韵<br />
　　朱火炎炎日午长三耘曝背向林塘那无解愠传风信天际防薰动绿芒<br />
　　皇帝御制<br />
　　去疾莫如尽三耘始絶根伛偻遍爬抉蓘望滋蕃人事戒疎懒天工协润暄安良先断秀治理念常存<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十四<br />
　　灌溉<br />
　　圣祖仁皇帝御制<br />
　　塍田六月水泉防引溜通渠迅若飞转尽桔橰筋力瘁斜阳西下未言归<br />
　　世宗宪皇帝御制<br />
　　艺夺天工巧人勤地力加桔橰声振鼓戽斗疾翻车灌注畦旋满呕哑日欲斜况兼风露美蒨蒨吐新华<br />
　　高宗纯皇帝御制恭和<br />
　　圣祖仁皇帝原韵<br />
　　抱瓮终轮气力防桔橰轮转如飞池塘水满新禾润树下乘凉待月归<br />
　　皇帝御制<br />
　　水利通沟洫田功茂育加桔橰流响逸防防漾芬賖隔堰波翻影盈畴浪叠花踏歌忘力倦桞外日西斜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十五<br />
　　收刈<br />
　　圣祖仁皇帝御制<br />
　　满目黄云晓露晞腰防获稻喜晴晖儿童处处収遗穂村舍家家荷担归<br />
　　世宗宪皇帝御制<br />
　　西成已在望早作更呼讙刈穂香生把盈筐露未干啄遗鸦欲下拾滞稚争欢主伯欣相庆丰年俯仰寛<br />
　　高宗纯皇帝御制恭和<br />
　　圣祖仁皇帝原韵<br />
　　桐风萧洒露珠晞满野黄云映落晖是处腰防収获遍担头挑得万钱归<br />
　　皇帝御制<br />
　　耕春继耘夏勤苦逮深秋农务三时接嘉禾千亩收防刈畦畔背负度隄头遗穗儿童拾连塍晩稼稠<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十六<br />
　　登塲<br />
　　圣祖仁皇帝御制<br />
　　年谷丰穰万寳成筑纳稼积如京回思望杏瞻蒲日多少辛勤感倍生<br />
　　世宗宪皇帝御制<br />
　　红籼収十月白水浸陂塍酿熟田家庆新嵗事登云堆香冉冉露积势层层劳瘁三时过瓮飱幸可凭<br />
　　高宗纯皇帝御制恭和<br />
　　圣祖仁皇帝原韵<br />
　　登此日望西成大有频书庆帝京防防满车皆玉粒比隣亦觉笑顔生<br />
　　皇帝御制<br />
　　万寳幸成熟登塲庆老农充盈皆玊粒堆积苦崇墉劳力甫田获慰心稔歳逢所欣免债负百室乐熙雍<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十七<br />
　　持穂<br />
　　圣祖仁皇帝御制<br />
　　南畆秋来庆阜成瞿瞿未释老农情霜天晓起呼邻里徧聴村村打稻声<br />
　　世宗宪皇帝御制<br />
　　力田欣有嵗晒稻喜晴冬响落连耞急尘浮夕照浓防衔犹畏懦难啄自从容幸值丰亨世尧民比屋封<br />
　　高宗纯皇帝御制恭和<br />
　　圣祖仁皇帝原韵<br />
　　塲圃平坚灰甃成如坻露积最闗情殷勤妇子争持穗好聴千家拍拍声<br />
　　皇帝御制<br />
　　年康徧堆积曝晒趁秋晴铺穗如茵厚碾若掌平连耞撃穰秸分粒择华英恍见丰亨象沿村打稻声<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十八<br />
　　春碓<br />
　　圣祖仁皇帝御制<br />
　　秋林茅屋晩风吹杵臼相从近短篱比舍舂声如和答家家篝火夜深时<br />
　　世宗宪皇帝御制<br />
　　野陌霜风早柴门晩日多舂声接隣响杵韵洽歌颗颗珠倾篚莹莹雪满箩为怜艰苦得把握屡摩挲<br />
　　高宗纯皇帝御制恭和<br />
　　圣祖仁皇帝原韵<br />
　　木末金风阵阵吹松明火烧隔疎篱何来舂相深宵里可是村讴唱和时<br />
　　皇帝御制<br />
　　民力眞艰苦农功无暇时晓舂依破壁夜碓隔疎篱愿协田禾熟心知莭序移索绹亟乗屋已近御寒期<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第十九<br />
　　籭<br />
　　圣祖仁皇帝御制<br />
　　漫言嘉谷可登盘穅秕还忧欲去难粒粒皆从辛苦得农家真作雨珠看<br />
　　世宗宪皇帝御制<br />
　　治粒频求洁田家亦苦心筛风当户北避日就檐隂一饱功非易终年力不禁君看圆似玊我爱胜如金<br />
　　高宗纯皇帝御制恭和<br />
　　圣祖仁皇帝原韵<br />
　　秋成那得暂游盘颗粒精粗欲别难周折不辞身手瘁犹盈一掬防回看<br />
　　皇帝御制<br />
　　杵臼事差毕仍湏用竹籭精华益珍贵穅秕不留遗敢忽田功细相忘手力疲重农为政要稼穑必先知<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第二十<br />
　　簸<br />
　　圣祖仁皇帝御制<br />
　　作苦三时用力深簸偏爱近风林须知白粲流匙滑费尽农夫百种心<br />
　　世宗宪皇帝御制<br />
　　朝来风色好箕宿应维南敢借翻飞力宁教糠粃防干圆输县吏狼藉戒童男得免催租负方无俛仰慙<br />
　　高宗纯皇帝御制恭和<br />
　　圣祖仁皇帝原韵<br />
　　郭外人家茒舍深门前簸趁风林莫令飘堕成狼戾辜负耕夫力作心<br />
　　皇帝御制<br />
　　欲令精粗判临风试簸声轻如散雨影细乍流香箕帚收宜净斗升谋实臧未能忘歉歳多贮为留防<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第二十一<br />
　　砻<br />
　　圣祖仁皇帝御制<br />
　　经营阡陌苦胼胝艰食由来念阻饥且喜稼成登石硙从兹鼓腹乐雍熙<br />

                    <br>
                        　　世宗宪皇帝御制<br />
　　地结霜痕白檐虚夜气青声殷砻早谷风劲闭寒扄玊色鲜堪比珠光泻不停蒸炊谋室妇农祖荐朝声<br />
　　高宗纯皇帝御制恭和<br />
　　圣祖仁皇帝原韵<br />
　　相将南畆苦胼胝望嵗心酬庶免饥石硙碾来珠颗润家家鼓腹乐雍熙<br />
　　皇帝御制<br />
　　砻礧及时用轴旋共挽推摩肩挥汗雨砺齿响殷雷珠颗匀圆泻谷皮磊落堆稼成诚不易敦俗劝栽培<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第二十二<br />
　　入仓<br />
　　圣祖仁皇帝御制<br />
　　仓箱顿满各欣然补葺牛羊雨雪天盼到葢藏休日从前拮据已经年<br />
　　世宗宪皇帝御制<br />
　　勤劳临嵗暮入囷及良朝墉栉宁奢望储藏幸巳饶赋完农有暇门静吏无嚣苫廪牢封固无虞雨雪飘<br />
　　高宗纯皇帝御制恭和<br />
　　圣祖仁皇帝原韵<br />
　　霜防枫林似火然千仓满贮赐从天输官不假征催力喜值如云大有年<br />
　　皇帝御制<br />
　　西成继栗烈分贮万苍箱力作无闲暇功收有盖藏完租消宿债足食积余粮颗粒皆辛苦临民勿怠荒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　耕第二十三<br />
　　祭神<br />
　　圣祖仁皇帝御制<br />
　　东畴举趾祝年丰喜见盈宁百室同粒我烝民遗泽逺吹击鼓报难穷<br />
　　世宗宪皇帝御制<br />
　　雨征帝徳丰稔慰氓愚赛鼓村迎社神灯夜祷巫酒浆泻罂盎肴核献盘盂敢乞长年恵穰穰遂所需<br />
　　高宗纯皇帝御制恭和<br />
　　圣祖仁皇帝原韵<br />
　　击鼓吹报屡丰朝看索飨万家同更期来嵗如今嵗嵗嵗年年愿莫穷<br />
　　皇帝御制<br />
　　田祖司多稼庶民报祀诚升香腾瑞霭击鼓和欢声获稻实仓廪知时顺雨晴披图衷永慕务本厚苍生<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十二<br />
<子部,农家类,钦定授时通考><br />
　　钦定四库全书<br />
　　钦定授时通考卷五十三<br />
　　劝课<br />
　　本朝重农<br />
　　织图目録<br />
　　浴蚕　　二眠　　三眠　大起<br />
　　捉绩　　分箔　　采桑　上簇<br />
　　炙箔　　下簇　　择茧　窖茧<br />
　　练丝　蚕蛾　祀谢　纬　织　络丝经　　染色　攀花　剪帛　成衣<br />
　　织第一　浴蚕<br />
　　圣祖仁皇帝御制<br />
　　豳风曾着授衣篇蚕事初兴谷雨天更考公桑传礼制先宜浴种向晴川<br />
　　世宗宪皇帝御制<br />
　　门多杨桞风溪涨桃花水村酒醖羊羔春闺浴蚕子纎纎弄翠盆戢戢蠕香纸雪茧与冰丝妇功从此始<br />
　　高宗纯皇帝御制恭和<br />
　　圣祖仁皇帝原韵<br />
　　曾读豳风七月篇迟迟日影丽光天新蚕未起先宜浴盆满明波人满川<br />
　　皇帝御制<br />
　　衣裳始上古教织自西陵考礼妇功重浴蚕绩事兴化生喜温暖澣濯避严凝盆漾柴灰水匀齐时可乗<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第二<br />
　　二眠<br />
　　圣祖仁皇帝御制<br />
　　柔桑初剪緑参差陌上归来日正迟村舍家家帘幕静春蚕新长再眠时<br />
　　世宗宪皇帝御制<br />
　　百舌鸟初鸣再眠蚕在箔陌桑青已柔隄草緑犹弱正宜旭日和惟恐春寒作媍忙儿不知枣栗频啼索<br />
　　高宗纯皇帝御制恭和<br />
　　圣祖仁皇帝原韵<br />
　　女桑揺緑叶参差晓起人慵欲采迟双燕入帘春昼静再眠恰是仲春时<br />
　　皇帝御制<br />
　　治室务精洁初生连蚁微布筐置槌架移箔卷帘帏频以柔桑饲毋劳纎手挥二眠须静待色变无违<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第三<br />
　　三眠<br />
　　圣祖仁皇帝御制<br />
　　红女勤劬日载阳鸣鸠拂羽恰条桑只因三卧蚕将老剪烛频看夜未央<br />
　　世宗宪皇帝御制<br />
　　春风拂帘栊春露繁桑柘绕箔理三眠烧灯绕五夜大姑席未安小姑梳未暇喔喔唱隣鸡提筐邀比舍<br />
　　高宗纯皇帝御制恭和<br />
　　圣祖仁皇帝原韵<br />
　　淑景频催喜载阳微行歩歩采条桑三眠三起新蚕老篝火看时夜未央<br />
　　皇帝御制<br />
　　已近清和月黄花映箔初三眠宜少饲一罅不令疎昼夜功无闲平匀叶有余挑灯频体验勤视寸心舒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第四<br />
　　大起<br />
　　圣祖仁皇帝御制<br />
　　春深处处掩茅堂满架吴蚕妇子忙料得今年收茧倍氷丝雪缕可盈筐<br />
　　世宗宪皇帝御制<br />
　　今春寒暖匀南陌条桑好箔上叶忧稀枝头采戒早不知春几多但觉蚕欲老阿谁红粉妆防芳踏堤草<br />
　　高宗纯皇帝御制恭和<br />
　　圣祖仁皇帝原韵<br />
　　春光荏苒去堂堂无那黄莺一日忙箔上吴蚕方大起氷丝色映緑筠筐<br />
　　皇帝御制<br />
　　倐度三眠序脱肤大起时足肠盈众箔健食蕴千丝心已随春老室湏向暖移桑干饲无歇奚用露华滋<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第五<br />
　　捉绩<br />
　　圣祖仁皇帝御制<br />
　　连宵食叶正纷纷风雨声喧隔戸闻喜见新蚕莹似玉灯前检防最辛勤<br />
　　世宗宪皇帝御制<br />
　　生熟乃有时老嫩莫纷糅恐烦姑与嫜服劳夜继昼松火发瓦盆星芒射阶霤次第了架头怱忙顾童幼<br />
　　高宗纯皇帝御制恭和<br />
　　圣祖仁皇帝原韵<br />
　　蚕筐髙下架头纷食叶声烦似雨闻捉绩欣看光练练一家妇女共辛勤<br />
　　皇帝御制<br />
　　欲老食偏健雨声隔戸闻炙盆火湏熟捉绩视宜勤减饲丝将足依时箔欲分练光莹似玉珍惜勿纷纭<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第六<br />
　　分箔<br />
　　圣祖仁皇帝御制<br />
　　爱逢晴日映疎帘新緑如云叶渐添天气晴和蚕事广移筐分箔徧茅檐<br />
　　世宗宪皇帝御制<br />
　　新燕掠风轻新蚕偕日长分箔天气暄食叶雨声响少媍采林间倦归歇陌上门前桑骚骚黄云接青壤<br />
　　高宗纯皇帝御制恭和<br />
　　圣祖仁皇帝原韵<br />
　　柳絮飞时昼下帘柔桑蘩细食徐添却凭纎手为分箔未暇朝餐日过檐<br />
　　皇帝御制<br />
　　春深益滋长薄箔遍分藏眠起验无舛众多虞有妨回环结萑苇高下置槃筐充楝皆排架频年喜美穰<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第七<br />
　　采桑<br />
　　圣祖仁皇帝御制<br />
　　桑田雨足叶蕃滋恰是春蚕大起时负莒携筐纷笑语戴鵀飞上最高枝<br />
　　世宗宪皇帝御制<br />
　　清和天气佳比戸采桑急瀼瀼零露繁冉冉緑隂湿髙柯学猱升落葚教儿拾昨摘满笼归姑犹嗔不给<br />
　　高宗纯皇帝御制恭和<br />
　　圣祖仁皇帝原韵<br />
　　墙畔青条着雨滋繁隂初覆叶齐时春深八茧蚕争餧稚子携筐上緑枝<br />
　　皇帝御制<br />
　　采叶供蚕食季春碧满林桑柔铺有防丝老结无心筐负条防折钩轻干未侵芳郊甘泽洽落葚小童寻<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第八<br />
　　上簇<br />
　　圣祖仁皇帝御制<br />
　　频执纎筐不厌疲久忘膏沐与调饥今朝士女欢顔色看我氷蚕作茧时<br />
　　世宗宪皇帝御制<br />
　　东隣催早耕西舍呼浸谷花残蜀鸟啼春老吴蚕熟蚑蚑鞠雪腰盈盈皤丝腹剪草架初齐女郎看上簇<br />
　　高宗纯皇帝御制恭和<br />
　　圣祖仁皇帝原韵<br />
　　覔树防枝手足疲柔桑采采饲蚕饥今朝报道新抽茧老幼羣欣上簇时<br />
　　皇帝御制<br />
　　丝肠欣旣足通体现晶莹布箔必稠密编茅务穏平簇登草匀揷网入茧徐成善育闗丰俭审宜贵致精<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第九<br />
　　炙箔<br />
　　圣祖仁皇帝御制<br />
　　蚕性由来苦畏寒深垂帘幕夜将阑炉头更爇松明火老媪殷勤日探看<br />
　　世宗宪皇帝御制<br />
　　温扇花信风寒醸麦秋雨葭帘张蠏舍松盆暖蚕戸香生雪茧明光吐银丝缕门忌少人踪语燕喧衡宇<br />
　　高宗纯皇帝御制恭和<br />
　　圣祖仁皇帝原韵<br />
　　重帘不卷畏风寒犹爇松明向夜阑皑雪霏霏堆满箔殷勤弱女把灯看<br />
　　皇帝御制<br />
　　隂寒酿梅雨比戸下帷帘箔上茧将作炉头炭渐添含生缘避冷本性岂趋炎缓炙休过燥功宜昼夜兼<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十<br />
　　下簇<br />
　　圣祖仁皇帝御制<br />
　　自昔蚕缫重妇功曾闻献茧在深宫披图喜见累累满茅屋清光积雪同<br />
　　世宗宪皇帝御制<br />
　　前月浴新蚕今日摘新茧浴蚕柳叶纎摘茧柳绵卷膏沐曾未施风光觉潜转隣曲慰劳来懽情一共展<br />
　　高宗纯皇帝御制恭和<br />
　　圣祖仁皇帝原韵<br />
　　献茧由来重女功绘图今见列璇宫<br />
　　圣人不为丹青美玉谷珠丝此意同<br />
　　皇帝御制<br />
　　邻里欣相贺家家蚕事成匀圆雪光皎错落玊辉莹下簇分多寡聚笼衡重轻用功常不懈始得万丝盈<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十一<br />
　　择茧<br />
　　圣祖仁皇帝御制<br />
　　氷茧方看作素纨重绵亦借御深寒就中自有因材法拣取筐间次第观<br />
　　世宗宪皇帝御制<br />
　　倾筐香雪明择茧檐日上大半作丝纶三分充绵纩嘱妪理从容择惯知瘠壮所虑梅雨过插秧趁溪涨<br />
　　高宗纯皇帝御制恭和<br />
　　圣祖仁皇帝原韵<br />
　　弱茧何时成绮纨拮据冀免一身寒八蚕独蛹还须择几上分明取次观<br />
　　皇帝御制<br />
　　众茧湏精择因材用不同化蛾作佳种排箔引凉风首选织絍美次供绵絮充由来无弃物器使在虚衷<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十二<br />
　　窖茧<br />
　　圣祖仁皇帝御制<br />
　　一年蚕事已成功歴数从前属女红闻说及时还窖茧荷锄又在緑隂中<br />
　　世宗宪皇帝御制<br />
　　挽袖解长裙香汗湿红颊农事委良人蚕功独在妾层层下簇完劳劳窖茧接作苦感天公氷雪满箱箧<br />
　　高宗纯皇帝御制防和<br />
　　圣祖仁皇帝原韵<br />
　　春日迟迟执妇功何心爱恋牡丹红茧成好向村头窖荷插携儿緑荫中<br />
　　皇帝御制<br />
　　藏茧置深瓮沿堤荷揷从布桐看曡曡铺篑衬重重窖地盐微掺理原泥密封出缲待七日润泽倍鲜秾<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十三<br />
　　练丝<br />
　　圣祖仁皇帝御制<br />
　　炊烟处处绕柴篱翠釡香生煮茧时无限经纶从此出盆头喜色动双眉<br />
　　世宗宪皇帝御制<br />
　　烟流矮屋青水汲前溪洁掉车若卷风暎釡如翻雪丝头入手长左右旋转忙轧轧听交响行人闻茧香<br />
　　高宗纯皇帝御制恭和<br />
　　圣祖仁皇帝原韵<br />
　　煑茧吹烟飏短篱丝肠累累练成时探汤试展纎纎手那听枝头叫画眉<br />
　　皇帝御制<br />
　　离坎功相济经纶展蕴藏莹莹翻釡灿轧轧转车忙拨绪箸抽茧缫丝手探汤工夫渐成熟隔牖挹清香<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十四<br />
　　蚕蛾<br />
　　圣祖仁皇帝御制<br />
　　蛾儿布子如金粟水际分飞任所之莫令茧丝遗利尽来年留作授衣资<br />
　　世宗宪皇帝御制<br />
　　隣始通往来暂时解忙促出茧影翩翩翅光腻粉沃秧苗已抽青桑叶再见緑送蛾须水边流传笑农俗<br />
　　高宗纯皇帝御制恭和<br />
　　圣祖仁皇帝原韵<br />
　　蚕蛾丝净方生子送向溪头任所之更愿明春归舍早今年已是去年资<br />
　　皇帝御制<br />
　　拣择作新种槌箱纸四围子生勤覆养蛾化任分飞荡漾随杨陌翩翻傍苇矶如山复如粟珍防待春归<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十五<br />
　　祀谢<br />
　　圣祖仁皇帝御制<br />
　　劳劳拜簇祭神桑喜得丝成愿已偿自是西陵功德盛万年衣被泽无疆<br />
　　世宗宪皇帝御制<br />
　　丰祀报先蚕洒庭伫来格酾酒注罇罍献丝当圭璧堂下趋妻孥堂上拜主伯神惠乞来年盈箱赐倍获<br />
　　高宗纯皇帝御制恭和<br />
　　圣祖仁皇帝原韵<br />
　　年年劳苦事耕桑及早还将租税偿今日蚕成防祀谢西陵功德戴无疆<br />
　　皇帝御制<br />
　　蚕成申报祀防谢望丰穰天驷辉腾逈西陵泽衍长香升陈满几丝献祝盈箱衣被免寒冻抒诚遍里乡<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十六<br />
　　纬<br />
　　圣祖仁皇帝御制<br />
　　緑隂掩映野人家每到蚕时静不哗一自夏初成茧后篱边新听响缫车<br />
　　世宗宪皇帝御制<br />
　　盈盈纬车妇荆布事素朴丝丝理到头的的出新濯心忙不遑食腕倦何曾觉忽听归鸦啼斜阳挂屋角<br />
　　高宗纯皇帝御制恭和<br />
　　圣祖仁皇帝原韵<br />
　　蚕缫轮卷遍千家午静人慵鸟语哗浸纬欣看供织作阿香轧轧转雷车<br />
　　皇帝御制<br />
　　横丝互旋转纺绩用功初钱眼贯成绪缫星引就车周回缴枢速围绕度筒徐次第法精细从兹杼柚舒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十七<br />
　　织<br />
　　圣祖仁皇帝御制<br />
　　从来蚕绩女功多当念勤劬惜绮罗织妇丝丝经手做夜寒犹自未停梭<br />
　　世宗宪皇帝御制<br />
　　一梭复一梭频掷青灯侧艳艳机上花朶朶手中织娇女眠齁齁秋虫语唧唧檐头月渐髙纸明晓色<br />
　　高宗纯皇帝御制恭和<br />
　　圣祖仁皇帝原韵<br />
　　织女工夫午夜多莫将容易着丝罗银兰照处方成寸已自循环掷万梭<br />
　　皇帝御制<br />
　　作帛织机始宵灯照戸阿坚持寸心静不觉万丝多综蹑难停杼纵横频掷梭七襄纪小雅光彩烛星河<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十八<br />
　　络丝<br />
　　圣祖仁皇帝御制<br />
　　无衣卒歳早关情寒气催人蟋蟀声茅屋疎篱秋夜永短檠相对络丝成<br />
　　世宗宪皇帝御制<br />
　　红女亦颇劳凄然当戸叹灯昏络素丝籰重困柔腕纎纎鬓影寒沈沈夜气半妾心不敢忙心忙丝绪乱<br />
　　高宗纯皇帝御制恭和<br />
　　圣祖仁皇帝原韵<br />
　　秋惹深闺无限情可堪蟋蟀送寒声玉关万里征夫远惆怅新丝络不成<br />
　　皇帝御制<br />
　　缴軖【音劻】继张柅丝缕勿萦纡牵引络于籰贯穿度自莩挑灯宵正永转轴腕忘劬力作休言倦计功课小姑<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第十九<br />
　　经<br />
　　圣祖仁皇帝御制<br />
　　织絍精勤有季兰牵丝分理织罗纨鸣机来往桑林里已作吴绡匹练看<br />
　　世宗宪皇帝御制<br />
　　昨为籰上丝今作轴中经均匀细分理珍重相叮咛君看千万缕始成丈尺绢城市纨袴儿辛苦何尝见<br />
　　高宗纯皇帝御制恭和<br />
　　圣祖仁皇帝原韵<br />
　　砌下风飘待女兰新丝经理欲成纨安排头绪分长短约伴同来仔细看<br />
　　皇帝御制<br />
　　层层排络籰上架徃来牵众缕有条贯一心善斡旋鸣机得头绪运轴自绵延纶綍应加愼如丝勿妄宣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第二十<br />
　　染色<br />
　　圣祖仁皇帝御制<br />
　　凝膏比洁络新丝传得新方色陆离一代文明资贲饰须教五采备彰施<br />
　　世宗宪皇帝御制<br />
　　深浅练縓纁苍黄运巧智把丝晒柴荆临风含绮思焕然五色纷烂若云霞炽好语付机工金梭织锦字<br />
　　高宗纯皇御制恭和<br />
　　圣祖仁皇帝原韵<br />
　　经纬功成尚染丝晴光万缕灿离离天工夺处关人巧棚上还看五色施<br />

                    <br>
                        　　皇帝御制<br />
　　丝成皆洁白染练焕缣缃璀璨万条理陆离五采彰云霞昭贲饰黼黻佐文章朱绿元黄备含辉咸质良<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第二十一<br />
　　攀花<br />
　　圣祖仁皇帝御制<br />
　　巧样争传濯锦纹堪怜织女最殷勤云章霞防娱人意自着防常缟布裙<br />
　　世宗宪皇帝御制<br />
　　织绢当织长挽花要挽双绪繁劳玉腕梭冷烬银缸新样胜吴绫斜文赛蜀锦成匹落谁家讵忍裁衾枕<br />
　　高宗纯皇帝御制恭和<br />
　　圣祖仁皇帝原韵<br />
　　簇簇堆成锦绣纹攀花鬭巧最精勤堪怜织女深秋里才着新缝素布裙<br />
　　皇帝御制<br />
　　巧擅女工首云章绘素绨纬经合枢纽心手应髙低运掌丝无舛掷梭花渐提织成由意匠何处觅端倪<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第二十二<br />
　　剪帛<br />
　　圣祖仁皇帝御制<br />
　　手把齐纨氷雪清秋衣欲制重含情逡廵莫漫施刀尺万缕千丝织得成<br />
　　世宗宪皇帝御制<br />
　　千丝复万丝成帛良非偶握尺重含情欲剪频低首红分的的桃青擘柔柔柳但免舅姑寒妾单亦何丑<br />
　　高宗纯皇帝御制恭和<br />
　　圣祖仁皇帝原韵<br />
　　溪尾如蓝秋水清裁衣寄逺重闗情金刀欲下踌躇意丝缕皆从素手成<br />
　　皇帝御制<br />
　　帛成良不易欲剪复低徊珍惜劳心制奚容信手裁乍看千缕合倐见百花开尺寸休轻弃都从辛苦来<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　织第二十三<br />
　　成衣<br />
　　圣祖仁皇帝御制<br />
　　已成束帛又缝纫始得衣裳可庇身自昔宫庭多澣濯总怜蚕织重劳人<br />
　　世宗宪皇帝御制<br />
　　九月届授衣缝纫难容缓戋戋逐剪裁楚楚称长短刀尺迎风寒黄委云满帝力并天时农蚕慰饱暖<br />
　　高宗纯皇帝御制恭和<br />
　　圣祖仁皇帝原韵<br />
　　戋戋束帛费缝纫只为祁寒事切身<br />
　　圣主忧勤图画里宵衣永庇万方人<br />
　　皇帝御制<br />
　　已届授衣候成裳庶庇身剪裁度修短鍼线细缝纫无褐怜昏垫忍饥厪苦贫农桑郅治本题绘悯黎民<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十三<br />
　　钦定四库全书<br />
　　钦定授时通考卷五十四<br />
　　蓄聚<br />
　　彚考<br />
　　诗小雅我仓旣盈我庾维亿<br />
　　传露积曰庾十万曰亿笺万物成则仓庾充满矣仓言盈庾言亿亦互辞喻多也<br />
　　又我取其陈食我农人自古有年<br />
　　笺仓廪有余民得賖贳取食之所以纾官之蓄滞亦使民爱存新谷自古者丰年之法如此防官有蓄积恐其乆而腐败所以纾出官粟之蓄积乆滞者待秋収然后取民新谷以纳官也地官旅师云凡用粟春颁而秋敛之注云困时施之饶时敛之此卽我取其陈也王制云三年耕必有一年之食则太平丰年当家自有积而得有贷官粟者作制者美古之辞据多以言不能使皆有蓄积犹今之丰年而民有贫而无食者税敛有义用之以道以仓粟则陈陈相因民贫则贷取以食所以上下交济海内乂安岂言皆无蓄积人尽取之也<br />
　　又曾孙之庾如坻如京<br />
　　笺庾露积谷也坻水中之高地也<br />
　　又乃求千斯仓乃求万斯箱<br />
　　笺成王见禾谷之稼委积之多于是求千仓以处之万车以载之言年丰収入逾前也<br />
　　又大雅廼积廼仓<br />
　　传言民乐时和国有积仓也防乃有委积乃有囷仓言其有谷食之资<br />
　　又周颂丰年多黍多稌亦有高廪万亿及秭<br />
　　传廪所以藏齍盛之穗也数万至万曰亿数亿至亿曰秭笺万亿及秭以言谷数多防器实曰齍在器曰盛谓饭食也以米粟爲之逺本其初出于禾穗故谓廪之所藏爲齍盛之穗也禹贡百里赋纳总卽禾稼也铚卽穗也禾稼当积而贮之不在仓廪其穗当在廪藏之自穗以徃秸及粟米皆在仓廪矣廪之高大于藏穗爲宜地官廪人注云藏米曰廪者对则藏米曰廪藏粟曰仓其散卽通也廪之所容兼米兼粟也<br />
　　礼记王制冡宰制国用必于嵗之杪五谷皆入然后制国用用地小大视年之丰耗以三十年之通制国用量入以爲出<br />
　　注通三十年之率当有九年之蓄防通三十年之率者每年之率入均分爲四分一分拟爲储积三分爲当年所用二年又畱一分三年又畱一分是三年总得三分爲一年之蓄王肃以爲二十七年有九年之蓄而言三十举全数<br />
　　又三年耕必有一年之食九年耕必有三年之食以三十年之通虽有凶旱水溢民无菜色<br />
　　又月令仲秋之月穿窦窖修囷仓<br />
　　注爲物当藏也穿窦窖者入地隋曰窦方曰窖<br />
　　又乃命有司趣民収敛务畜菜多积聚<br />
　　注始爲御冬之备<br />
　　又孟冬之月命百官谨盖藏<br />
　　注谓府库囷仓有财物<br />
　　又命司徒循行积聚无有不敛<br />
　　注谓刍禾薪蒸之属<br />
　　周礼遗人掌邦之委积以待施惠乡里之委积以恤民之囏阨门关之委积以养老孤郊里之委积以待賔客野鄙之委积以待羇旅县鄙之委积以待凶荒<br />
　　注委积者廪人仓人计九谷之数足国用以其余共之所谓余法用也少曰委多曰积<br />
　　又廪人掌九谷之数以待国之匪颁赒赐稍食<br />
　　注匪读爲分分颁谓委人之职诸委积也赒赐谓王所赐予给好用之式也稍食禄廪防廪灋有数名天子有御廪单云廪则平常藏米之廪明堂位鲁有米廪有虞氏之学以有虞氏尚孝合藏粢盛之委故名学爲米廪非廪称也诗云亦有高廪注云廪所以藏粢盛之穗以其万亿及秭数多非藏米之数故以藏穗言之与常廪御廪又异<br />
　　又以嵗之上下数邦用以知足否以诏谷用以治年之凶丰<br />
　　注数犹计也防上下卽丰凶廪人之官以嵗之丰凶得税物多少之帐计国之用以知足否若嵗凶税物少而用多则不足廪人旣知多少足否乃诏告在上用谷之灋以治年之凶丰此卽王制云制国用必于嵗之杪者是也<br />
　　又凡万民之食食者人四鬴上也人三鬴中也人二鬴下也<br />
　　注此皆谓一月食米也六斗四升曰鬴防此谓给万民粮食之灋食者谓民食国家粮上谓大丰年中谓中丰年下谓少俭年此虽列三等之年以中年是其常法鬴当今六斗四升则今给请亦然<br />
　　又仓人掌粟入之藏辨九谷之物以待邦用有余则藏之以待凶而颁之<br />
　　注九谷尽藏焉以粟爲主<br />
　　管子凡有地牧民者务在四时守在仓廪仓廪实则知礼节衣食足则知荣辱<br />
　　又积于不涸之仓者务五谷也<br />
　　又凡牧民者以其所积者食之不可不审也其积多者其食多其积寡者其食寡无积者不食<br />
　　又国之寡狭壤之肥墝有数终嵗食余有数彼守国者守谷而已矣<br />
　　又嵗有凶穰故谷有贵贱令有缓急故物有轻重人君不理则畜贾游于市乘民之不给百倍其本矣凡轻重敛散之以时卽凖平守凖平使万室之邑必有万钟之藏藏镪千万千室之邑必有千钟之藏藏镪百万春以奉耕夏以奉耘耒耜器械种穰粮食必取赡焉故大贾畜家不得豪夺吾民矣<br />
　　又桓公曰粜贱寡人恐五谷之归于诸侯欲爲百姓万民藏之爲此有道乎管子曰今者夷吾过市有新成囷京者二家君请式璧而聘之桓公曰诺行令半嵗万民闻之舍其作业而爲囷京以藏菽粟五谷者过半又武王有巨桥之粟<br />
　　注巨桥仓在今广平郡曲周县<br />
　　越絶书吴两仓春申君所造一名均输<br />
　　吕氏春秋南吕之月蛰虫入穴趣农収聚无敢懈怠以多爲务<br />
　　淮南子夫天地之大计三年耕而余一年之食率九年而有三年之畜十八年而有六年之积二十七年而有九年之储虽涔旱灾害之殃民莫困穷流亡也故国无九年之畜谓之不足无六年之积谓之悯急无三年之畜谓之穷乏<br />
　　韩诗外传王者藏于天下诸侯藏于百姓农夫藏于囷庾商贾藏于箧笥<br />
　　大戴礼方冬三月草木落庻虞藏五谷必入于仓史记天官书胃爲天仓<br />
　　正义曰胃主仓廪五谷之府也占明则天下和平五谷丰稔<br />
　　又其南众星曰廥积<br />
　　正义曰刍藁六星在天苑西主积藁草者<br />
　　汉书高帝纪二年筑甬道属河以取敖仓粟<br />
　　注孟康曰敖地名在荥阳西北山上临河有大仓<br />
　　又七年萧何治未央宫立太仓<br />
　　三辅黄图太仓萧何造在长安城外东南有百二十楹又长安西渭北石徼西有细桞仓东有嘉仓初建一百二十楹<br />
　　汉书地理志河东郡有根仓滋仓<br />
　　又食货志民三年耕则余一年之畜三考黜陟余三年食进业曰登再登曰平余六年食三登曰泰平二十七嵗遗九年食然后德化流洽礼乐成焉<br />
　　又文帝卽位躬修节俭思安百姓贾谊说上曰古之人曰一夫不耕或受之饥一女不织或受之寒生之有时而用之无度则物力必屈古之治天下至纎至悉也故其畜积足恃夫积贮者天下之大命也茍粟多而财有余何爲而不成今殴民而归之农皆着于本使天下各食其力末技游食之民转而缘南亩则畜积足而人乐其所矣<br />
　　又武帝之初国家无事民人给家足都鄙廪庾尽满而府库余财太仓之粟陈陈相因充溢露积于外<br />
　　又晁错曰圣王在上而民不冻馁者非能耕而食之织而衣之也爲开其资财之道也故尧禹有九年之水汤有七年之旱而国亡捐瘠者以畜积多而备先具也今海内爲一土地人民之众不辟汤武加以亡天灾数年之水旱而畜积未及者何也地有遗利民有余力生谷之土未尽垦山泽之利未尽出也游食之民未尽归农也夫寒之于衣不待轻暖饥之于食不待甘防饥寒至身不顾亷耻人情一日不再食则饥终嵗不制衣则寒夫腹饥不得食肤寒不得衣虽慈母不能保其子君安能以有其民哉明主知其然也故务民于农桑薄赋敛广畜积以实仓廪备水旱故可得而有也<br />
　　通典永平五年作常满仓<br />
　　吴书注建康宫城卽吴苑城城内有仓名曰苑仓故开北渎通转运于仓所时人亦呼为仓城晋咸和中修苑城为宫惟仓不毁故名太仓在西华门内道北<br />
　　益州记成都县东有古白帝仓<br />
　　水经注汾阳故城积粟所在名之曰羊肠仓在晋门闾阳北石磴萦委若羊肠故以为名卽今羊肠坂是也隋书食货志江左京都有龙首仓卽石头津仓也台城内仓南塘仓常平仓东西太仓东宫仓所贮总不过五十余万在外有豫章仓钓矶仓钱塘仓并是大贮备之处自余诸州郡台传亦各有仓<br />
　　又魏天平元年常调之外逐丰稔之处折绢籴粟以充国储于诸州缘河津济皆官仓贮积以拟漕运自是之后仓廪充实虽有水旱凶饥之处皆仰开仓以赈之元象兴和之中频嵗大穣谷斛至九钱<br />
　　又齐河清三年令诸州郡皆别置富人仓<br />
　　又开皇三年诏卫州置黎阳仓洛州置河阳仓陜州置常平仓【六典以此通转运非粜籴】华州置广通仓转相灌注<br />
　　玉海大业二年十月置洛口仓于巩城周二十里穿三千窖置回洛仓于洛阳北城周十里穿三百窖窖容八百石<br />
　　唐六典司农寺有太仓令掌九谷廪藏之事注东都则曰含嘉仓仓部郎中掌仓庾凡都之东租纳于都之含嘉仓自含嘉仓转运以实京之太仓<br />
　　唐书食货志开元二十一年京兆尹裴耀请罢陜陆运而置仓河口使江南漕舟至河口者输粟于仓而去县官雇舟以分入河洛置仓三门东西漕舟输其东仓而陆运以输西仓复以舟漕以避三门之水险乃于河隂置河隂仓河西置柏崖仓三门东置集津仓西置盐仓凿山十八里以陆运自江淮漕者皆输河隂仓自河隂西至太原仓谓之北运自太原仓浮渭以实关中又地理志华州华隂有永丰仓临渭仓河中府龙门有龙门仓<br />
　　唐会要咸亨三年关中饥监察御史王师顺运晋绛之粟于河渭之间増置渭桥仓自师顺始也<br />
　　唐书李宪传河中兵仰食于绛常数十万石故敖保山为固民之输者十牛不胜一车宪于濒汾相城治新仓当费二百万请留坦县粟粜河南以钱还籴绛粟其赢以葺新仓绛人利頼<br />
　　唐陆防奏议君养人以成国人戴君以成生上下相成事如一体然则古称九年六年之蓄者盖率土臣庻通爲之计耳固非独丰公庾不及编氓<br />
　　宗史食货志常平义仓汉隋利民之良法常平以平谷价义仓以备凶灾周显德中又置惠民仓以杂配钱分数折粟贮之嵗歉减价出以惠民宋兼存其法焉文献通考宋太宗端拱二年置折中仓许商人输粟优其价令执劵抵江淮给茶盐每一百万石爲一界禄仕之家及形势户不得輙入粟<br />
　　又淳化五年令诸州置惠民仓如谷稍贵卽减价粜与贫民不得过一斛<br />
　　宋史食货志咸平中库部员外郎成肃请福建増置惠民仓因诏诸路申淳化咸平惠民之制<br />
　　又嘉祐二年诏天下置广惠仓初天下没入户絶田官自鬻之枢宻使韩琦请留勿鬻募人耕収其租别爲仓贮之以给州县郭内之老防贫疾不能自存者领以提防刑狱嵗终具出纳之数上之三司户不满万留田租千石万户倍之户二万留三千石三万留四千石四万留五千石五万留六千石七万留八千石十万留万石田有余则鬻如旧四年诏改司农寺州选官二人主出纳嵗十月遣官騐视应受米者书名于籍自十一月始三日一给人米一升防者半之次年二月止有余乃及诸县量大小均给之其大畧如此<br />
　　宋防要京诸仓总二十三所凡受四河运至京师者谓之转般仓永丰通济万盈广延延丰顺成济逺富国受江淮所运永济永富二仓受懐孟二州所运广济第一仓受頴夀二州所运广积广储二仓受曹濮诸州所运其受京畿之租者曰税仓京东界则广济第二仓受之京北界则广积苐一仓骐骥院天驷监仓受之京西界则左天廏坊仓受之京南界则大盈右天廐仓受之宋史夏竦传竦子安期知渭州籍塞下闲田募人耕种嵗得谷数万斛以备赈发名曰贷仓<br />
　　玉海绍兴二十六年始置丰储仓以百万石爲额续文献通考宋孝宗淳熈十五年司农等言丰储仓初额一百五十万石不爲不多积之旣久宁免朽腐异时缓急必致失措拟以每嵗诸州合觧纳行在米数及诸处坐仓収籴若干预行防计以俟对兑不尽之数如常平法许其于陈新未接之时择其积久者尽数出粜俟秋成补籴则足五十万石之额永无销耗此亦广储蓄之防也从之<br />
　　又嘉泰时叶筠知南剑州州贫生子多不举筠请立举子仓赈给之<br />
　　又理宗绍定六年资政殿学士知潭州曾从龙奏州县赈民之法有三曰济曰贷曰粜济不可常惟贷与粜为利可久今拨缗钱一千万有竒分下潭州十县委令佐籴米置惠民仓乞比附常平法从之<br />
　　又绍定中曾用虎知兴化军事立平籴仓捐楮币万六千缗爲籴本益以废寺之谷嵗歉价高则发仓以粜之歳丰价平则散诸寺易新谷藏焉<br />

                    <br>
                        　　又初闽人生子贫者多不举绍兴中朱文公请立举子仓淳祐中赵汝愚帅闽推广其意括絶没之田产召佃输租仍发籴本建仓収储遇受孕五月以上者则书于籍逮免乳日人给米一石三斗至是诏赐常平钱米赈给之<br />
　　宋史儒林传眞德秀知潭州除斛靣米申免和籴以苏其民民艰食旣竭力赈赡之复立惠民仓五万石使嵗出粜又立慈防仓<br />
　　宋吕祖谦曰大抵荒政统而论之先王有预备之政上也修李悝平粜之政次也所在蓄积有可均处使之流通移民移粟又次也咸无焉设糜粥最下也<br />
　　金史食货志世宗大定十年上责户部曰随处时有赈济往往近地无粮取于他处往返旣逺人愈难之何爲不随处起仓年丰多籴以备赈济设有缓急岂不亦易办乎<br />
　　农桑通诀蓄积篇蓄积者有国之先务皆爲民计非徒曰藏富于国也先王预备忧民之意大抵无事而爲有事之备丰嵗而为歉嵗之忧是故国有国之蓄积民有民之蓄积当粒米狼戾之年计一嵗一家之用余多者仓箱之富余少者儋石之储莫不各节其用以济凶乏此固知尧汤之时国无捐瘠所谓蓄积多而备先具者岂皆藏于国哉盖必有藏于民者矣今之爲农者见小近而不虑久逺一年丰稔沛然自足侈费妄用以快一时之适所収谷粟耗竭无余一遇小歉则举贷出息于兼并之家秋成倍称而偿之嵗以爲常不能振拔其间有収刈甫毕无以糊口者其能给终嵗之用乎尝闻山西汾晋之俗居常积谷俭以足用虽间有饥歉之嵗庻免夫流离之患也传曰収敛蓄藏节用御欲则天不能使之贫信斯言也近世利民之法如汉之常平仓谷贱则增价籴之不至于伤农谷贵则减价而粜之不使之伤民唐之义仓计垦田顷亩多寡丰年纳谷而藏之凶年出谷以赒贫乏官爲主之务使均之是皆敛其余以济不足虽遇俭嵗而不忧饥殍也然尝考之汉史贾生言于文帝曰汉之爲汉几四十年公私之积犹可哀痛彼一时也自文帝躬行节俭以化天下至景帝末年太仓之粟陈陈相因而民亦富庻人徒见古之蓄积常有余后之蓄积常不足岂天之生物不如古之多人之谋事不如古之智盖古之费给有限而后之费给无穷无怪乎有余不足之不同也<br />
　　明史食货志明初京卫有军储仓洪武三年增置至二十所各行省有仓官吏俸取给焉边境有仓収屯田所入以给军二十八年增京师诸卫仓凡四十一永乐中设北京三十七卫仓益令天下府县多设仓储正统中增置京卫仓凡七<br />
　　又凡京仓五十有六通仓十有六直省府州县藩府边隘堡站卫所屯戌皆有仓少者一二多者二三十云续文献通考明正统四年大学士杨士竒言太祖笃意养民天下郡县悉出官钞籴谷贮仓以备水旱嵗乆滋弊谷尽食毁请择遣京官亷干者往督有司凡丰稔州县各出库银平籴以备荒郡县官以举废爲殿最仁政无切于此上命户部急行之<br />
　　明杨漙奏防凡古圣贤立国必修预备之政太祖洪武年间每县于四境设立仓塲出官钞籴谷储贮其中又于近仓之处佥防大户看守以备荒年赈贷官籍其数敛散皆有定规又于县之各乡相地所宜开濬陂塘及修筑濵江近河损坏堤岸以备水旱耕农甚便皆万世之利自洪武以后有司亦皆视爲文具是以一遇水旱饥荒民无所赖官无所措公私交窘只如去冬今春畿内郡县艰难可见况闻今南方官仓储谷十处九空甚者谷旣全无仓亦无存矣大抵亲民之官得人则百废举不得其人则百弊兴此固守令之责若飬民之务风宪之臣皆所当问年来因循亦不之及此事虽若可缓其实关系甚切<br />
　　明史周忱列传宣德五年忱迁工部右侍郎廵抚江南诸府七年江南大稔诏令诸府县以官钞平籴备赈贷苏州遂得米二十九万石故时公侯禄米军官月俸皆支于南户部苏松民转输南京者石加费六斗忱奏令就各府支给与价米一斗所余五斗通计米四十万石有竒并官钞所籴共得米七十万余石遂置仓贮之名曰济农<br />
　　又正统初淮扬盐课亏勅忱廵视忱爲节灶户运耗得米三万二千余石亦仿济农仓法置赡盐仓益补逃亡缺额由是盐课大殖<br />
　　大清防典顺治十三年议凖积谷赈给令修葺仓厫印烙仓斛选择仓书籴粜平价不许别项动支<br />
　　又康熈二十九年<br />
　　谕朕抚育黎元勤思治理足民之道宜裕盖藏从来水旱靡常必丰年恒有积储庻歉嵗不忧饥馑如康熙二十七年颇称嵗稔诚使民间经营撙节早爲储偫何至二十八年偶遇旱祲室皆悬磬总因先时无备遂至糊口维艰比蠲除正赋特发帑金分行赈济所在官司悉仰体朕懐竭力从事被灾之众始获安全倘非拯救多方则焭黎必流移失所今霖雨时降黍苗被野刈获在即可望有秋惟恐愚民不知爱惜物力狼籍耗费祗爲目前之计防图来嵗之需纵令年复履丰亦难渐臻殷阜应行直省各督抚严饬地方官吏家谕户晓务使及时积贮度终嵗所食常有余储用副朕轸念民依绸缪区画至意<br />
　　又康熙三十年覆凖直属所捐米石大县存五千石中县存四千石小县存三千石倘遇荒嵗卽以此项给散其留仓余剩者俱于每年三四月照市价平粜五月初旬尽数觧交守道贮库九月初司各州县仍领出买新谷还仓<br />
　　又康熙三十四年<br />
　　谕积贮米谷最爲要务倘能实有盖藏则虽遘凶荒必不至于饥馁但小民不知储蓄每于丰稔之年恣意糜费一遇歉嵗即坐困不支今正值麦石収获之时应行各该地方官劝谕百姓令各户量力捐输积贮该州县官将输纳之人姓名数目详记册籍其秋禾収获以后亦依此例举行如春月转贷于乏谷之民俟秋月即照此数偿还备用每嵗当収获时遵行此捐输之法不数年间米谷充裕纵使嵗偶不登何至闾阎艰于粒食大学士等与九詹事科道防议具奏遵<br />
　　防议定令直省各督抚饬各州县卫所官员劝谕乡绅士民人等每嵗収获时令各户量力所能不论几石几斗捐输积贮若将米麦贷于乏谷之人俟収获时即照原领米麦之数交纳如有不肖官员抑勒多収情弊事发即照私派钱粮例处分每嵗収获时俱照此遵行又康熙四十三年覆准山西之民别无他业惟资田亩恐积贮谷少一时需用购买维艰每大州县存谷二万石中州县一万六千石小州县一万二千石<br />
　　又康熙四十四年议准河南省河南府居数省之中积谷以备赈济山陜之需令将四十三年漕米每米一石易谷二石共谷四十六万五千六百石零于河南府収贮谷二十三万五千六百八十一石造仓厫二百九十三间其余二十三万于近汴近洛之祥符县贮谷三万石中牟县贮谷二万五千石泛水县贮谷二万石巩县贮谷二万五千石偃师县贮谷二万八千石陜州贮谷二万七千石灵寳县贮谷二万八千石阌乡县贮谷二万七千石共造仓厫三百六十四间严勅加谨収贮每年于青黄不接之时出陈易新照依三分之一借给民人秋后还仓<br />
　　又雍正三年<br />
　　谕古者视土之上中爲储蓄之节盖爲民经画久逺不爲一时茍且之计积之于丰年用之于歉嵗所谓有备无患法良而意美也朕自临御以来宵旰勤求无刻不以民爲念乃重农积粟之诏屡下而闾阎率少盖藏官仓亦多亏缺卽如直保定等府去嵗颇称有秋今春二麦亦熟乃以夏秋雨水过多田禾被涝而民间遂有饥色几至流离若非多方赈防穷民必致失所此皆草野无知食不以时用不以礼但快目前之有余防计异日之不足一遭旱涝追悔无从至于常平等仓原爲备荒而设乃有司奉行不力多至缺额罪何可逭兹据江南浙江江西湖广福建河南山西陜西广东广西云南贵州等省督抚报称今嵗秋成八九十分不等朕覧不胜慰悦又重爲吾民计及久长宜及此时讲求储蓄之道以备将来该督抚等可转饬有司徧行晓谕务须撙节爱惜各留有余预爲他时缓急之需社仓之法亦宜乘此丰年努力爲之勿但视爲虚文故事朕爲吾民筹画养赡之道惓惓于懐无时或释而吾民自谋其身家若但茍且因循不复长顾逺虑则重负朕轸念元元之意矣至于州县仓储向有亏缺者若不乘此丰収之时速行买补将来发觉断不姑贷慎之愼之<br />
　　又雍正三年<br />
　　谕积贮仓粮特爲备荒赈济之用但南省地方甚属潮湿米在仓一二年便致霉烂实难収贮改贮稻谷似可长久应否改贮稻谷収贮之处着详议具奏遵<br />
　　防议定江安闽浙湖广江西四川广东广西云南贵州十省内除安徽但有稻谷原无存贮米石及浙江福建仓米有限无容改易其湖南湖北四川江西四省存贮米石皆在五万石内外令于一年内改换稻谷江淮截漕米广东存仓米皆八万余石广西存仓米十万余石零分作二年改换稻谷云南米五十七万余石贵州米四十万余石一二年内不能尽行改易每年云南应给兵粮十四万九千六百余石贵州兵粮九万五千六百余石即将二省存仓之米支给至秋成时于额徴内徴収稻谷补项云南存仓米石四年内尽可改换贵州三年内尽可改换令各地方官添造仓厫以备収贮<br />
<br />
<br />
<br />
<br />
<br />
　　钦定授时通考卷五十四<br />
<子部,农家类,钦定授时通考><br />
　　钦定四库全书<br />
　　钦定授时通考卷五十五<br />
　　蓄聚<br />
　　常平仓<br />
　　汉书宣帝纪大司农中丞耿寿昌奏设常平仓以给北边<br />
　　又食货志宣帝时大司农中丞耿寿昌白令边郡皆筑仓以谷贱时増其价而籴以利农谷贵时减价而粜名曰常平仓民便之<br />
　　通典汉明帝永平五年作常平仓<br />
　　后汉书刘般传永平十年帝欲置常平仓公议者多以爲便般对以常平仓外有利民之名而内实侵刻百姓豪右因缘爲奸小民不能得其平置之不便帝廼止晋书武帝本纪咸寜二年九月起常平仓于东西市又食货志防始四年七月立常平仓丰则籴俭则粜以利百姓<br />
　　文献通考齐武帝永明中天下米谷布帛贱上欲立常平仓市积爲储六年诏出上库钱五千万于京师市米买丝緜绫绢布<br />
　　隋书食货志开皇三年京师置常平监<br />
　　唐会要武德元年诏置常平监官永徽六年京东西二市置常平仓开元七年关内陇右河北河南五道及荆扬襄防緜益彭蜀资汉剑茂等州并置常平仓<br />
　　唐书食货志贞观中洛相幽徐齐并秦蒲州置常平仓粟藏九年米藏五年下湿之地粟藏五年米藏三年皆着于令<br />
　　又自太宗时置义仓及常平仓以备凶荒高宗以后稍假义仓以给他费至神龙中畧尽宗卽位复置之其后第五琦请天下常平仓皆置库畜本钱至是赵賛又言自军兴常平仓废垂三十年凶荒溃散馁死相食不可胜纪陛下卽位京城两市置常平官虽频年少雨米不腾贵可推而广之请兼储布帛请于两都江陵成都扬汴苏洪置常平轻重本钱上至百万缗下至十万积米粟布帛丝麻贵则下价而出之贱则加估而収之诸道津防置吏阅商贾钱每缗税二十竹木茶漆税十之一以赡常平本钱德宗纳其防属军用迫蹙亦随而耗竭不能备常平之积<br />
　　旧唐书食货志元和六年制诸道府州有少粮种处委所在官长用常平义仓米借贷淮南浙西宣歙等道十三年户部侍郎孟简奏凡州府常平义仓等斗斛请凖旧例减估出粜但以石数奏申有司更不収管内州县得专达以利百姓从之<br />
　　文献通考开成元年户部奏应诸州府所置常平义仓伏请今后通公私田亩别纳粟一升逐年添贮义仓敛之至轻事必通济嵗月稍久自致盈充纵逢水旱之灾永絶流亡之虑从之<br />
　　玉海淳化三年六月诏置常平仓命常参官领之嵗熟増价以籴嵗歉减价以粜用振贫民复旧制也<br />
　　又祥符二年分遣使臣出常平仓粟麦于京城开八塲减价粜之六年又并两赤县入在京常平仓<br />
　　宋史食货志淳化三年京畿大穰分遣使臣于四城门置塲増价以籴虚近仓贮之命曰常平嵗饥即下其直予民景德三年言事者请于京东西河北河东陜西江南淮南两浙皆立常平仓计户口多寡量留上供钱自二三千贯至一二万贯令转运使每州择清干官主之领于司农寺三司无輙移用嵗夏秋视市价量増以籴粜减价亦如之所减不得过本钱而沿邉州郡不置诏三司集议于是増置司农官吏创廨舍藏籍帐度支别置常平案大率万户嵗籴万石户虽多止五万石三年以上不粜卽回充粮廪易以新粟灾伤州郡粜粟斗无过百钱<br />
　　又景祐中淮南转运副使吴遵路言本路丁口百五十万而常平钱粟才四十余万嵗饥不足以救防愿自经画増爲二百万他毋得移用许之后又诏天下常平钱粟三司转运司皆毋得移用不数年间常平积有余而兵食不足乃命司农寺出常平钱百万缗助三司给军费久之移用数多而蓄藏无几矣<br />
　　又自景祐初畿内饥诏出常平粟贷中下户户一斛庆厯中发京西常平粟振贫民而聚敛者或増旧价籴粟欲以市恩皇祐三年诏诫之淮南两浙体量安抚陈升之等言灾伤州军乞籴常平仓粟令于原价上量添十文十五文殊非防民之意乃诏止于原价出粜<br />
　　文献通考司马光劄子言常平法公私两利向者有因州县缺常平籴本钱虽嵗丰无钱収籴又官吏厌籴粜之烦不肯収籴又有官吏不能察知在市实价凭行人与蓄积之家通同作当农人要钱急粜之时故意小估价例令官中収籴不得尽入蓄积之家直至过时蓄积之家仓廪盈满方始顿添价中粜入官是以农夫粜谷止得贱价官中籴谷常用贵价致州县常平仓斛斗有多年在市终不及元籴之价堆积腐烂者乃法因人壊非法之不善也<br />
　　又司马光言常平仓者乃三代圣王之遗法非独李悝耿寿昌能爲之也谷贱不伤农谷贵不伤民民赖其食而官収其利法之善者无过于此比来所以隳废者由官吏不得其人非法之失也今闻条例司尽以常平仓钱爲青苗钱又以其谷换转运司钱是欲尽壊常平专行青苗也国家每遇凶年所赖者祗有常平仓钱谷耳今一旦尽作青苗钱散之向去若有丰年将以何钱平籴若有凶年将以何谷赒赡乎臣窃闻先帝尝出内藏库钱一百万缗助天下常平仓作籴本前日天下常平仓钱谷共约一千余万贯石今无故尽散之他日若思常平之法复欲収聚何时得及此数乎臣以谓散青苗钱之害犹小而散常平仓之害更大也<br />
　　名臣奏议御史中丞杜衍乞详定常平制度防略国家列郡置常平仓所以利农民备饥嵗也然而有名无实者制度不立耳臣以谓立制度在乎量州郡之逺迩计户口之众寡取贱出贵差别其饥熟信赏必罚责课于官吏出纳无壅增减有制本息之数勿假以供军敛导之时力禁其争利至于蜀汉狭境交广寛乡或通川易地之殊或边郡岩邑之异各立条教以节盈虚限回易之嵗时虞其损败制立典之侵刻督以严科则瘠瘦可充饥馑有备也<br />

                    <br>
                        　　文献通考高宗绍兴九年宗丞郑鬲乞以常平钱于民输赋未毕之时悉数和籴卽诏行之上因谕宰执曰常平法不许他用惟待振饥取于民者还以予民也续文献通考乾道六年胡坚常进对奏广籴常平上曰若一州得二十万石常平米虽有水旱不足忧矣又金章宗明昌元年八月御史请复设常平仓省臣议言大定旧制丰年则増市价十之二以籴俭嵗则减市价十之一以粜増之减之以平粟价故谓常平非谓使天下之民专仰给于此也今生齿至众如欲计口使余一年之储不惟数多难办又虑出不以时而致腐败非经久之计若令诸处自官兵三年食外可充三年之食者免籴其不及者俟丰年籴之庻可久行从之<br />
　　金史食货志明昌三年帝谓宰臣曰常平仓往往有名无实况逺县人户岂肯防渉直就州府粜籴可各县置仓令州府县官兼提控管勾遂定制县踞州六十里内就州仓六十里外则特置旧拟备户口三月之粮恐数多致损改令户二万以上备三万石一万以上备二万石一万以下五千以上备一万五千石五千户以下备五千石<br />
　　续文献通考至大二年九月立常平仓<br />
　　又至元元年立常平仓<br />
　　元史食货志常平仓至元六年始立八年以和籴粮及诸路仓所拨粮贮焉<br />
　　明史食货志治中江西廵抚林俊请建常平及社仓又嘉靖初帝令有司设法多积米谷仍仿古常平法春振贫民秋成还官不取其息<br />
　　农政全书明张朝瑞议常平仓厫申文伏覩洪武初令天下县分各立预备四仓官爲籴谷収贮以备赈济盖次灾则赈粜极灾则赈济曰赈济则赈粜在其中矣赈粜即常平法也奈嵗久法湮各州县仅存城内预备一仓其余乡社仓尽亡之矣天灾流行国家代有爲生民长久之计则常平仓断乎当复兹令各属县备查四乡有仓者因之有而废者修之无者各于东西南北适中水陆通达人烟辏集高阜去处官爲各立寛大坚固常平仓一所仓基约四亩合用工料本道查发赃罚并该府县查处无碍官银辏合陆续备办建造每嵗将守廵道及府县所理罪犯纸赎实将一半籴谷入仓或查有废寺田产及无碍官银聼其随冝籴买又或民愿纳谷者一如祖宗已行之法请敕奬为义民或如近日救荒之令给与冠旌扁大约每乡一仓上县籴谷五千石中县籴谷四千石下县籴谷三千石不许逼抑科扰平民各择近仓殷富笃实居民二名掌管免其杂差准其开耗毎収谷一百石待后发粜之时毎名准与平粜三石以酬其劳粜完即换掌管勿使重役城中预备仓照常造送盘查四乡常平仓免送盘查止于年终各仓经管居民将旧管新収开除实在总撒数目用竹纸小册开报该县县将四仓类册申送各院并布政司及道府查考凡収粜俱该县掌印官或委贤能佐贰官监督不许滥委滋谷到用该县原发较勘平凖斛斗収量明白暂贮别所积至百石以上方许禀官一収如有临収留难及未収虚出仓収既収侵盗私用冐借亏欠等查追完足各县径自从轻发落其有侵冐至百石者通详定夺每嵗秋冬之交本道或该府掌印管粮官单车间一廵视以防掌印官之治名而不治实者除无饥小饥之年不粜外或値中饥大饥四乡管仓人役禀官监粜另委富民数名用官较平等収银其出粜一节当与四隣保甲之法并行如该乡谷多即粜谷一日保甲一周谷少则分为二三日或四五日保甲一周务使该乡积贮之谷数可待饥民冬春之籴数方善四乡不能尽同各宜审量行之大率赈粜与赈济不同不必毎甲寻贫民而审别之以多寡其谷数如一甲应籴五斗或一石或二石则甲甲皆同惟以谷摊人不因人増谷籴银毎甲一封亦可庻乎易简不扰或甲中十家轮籴则毎日毎甲籴不过二人每人籴不过二斗此荒年赡粜之大较也毎乡除无灾都保不开外先期将有灾保甲派定次序分定月日某日粜某保某甲明日出令保正副公举贫民至期令其持价籴买如富者混买连坐保甲仍行宋张咏赈蜀之法一家犯罪十家皆坐不得籴中饥粜仓谷之半大饥粜仓谷之全俱照原籴价银出粜不可加増宁少减之大约减荒年市价三分之一方可压下谷价不至腾踊或仓谷粜尽而民饥未已则愼选员役持所粜之谷本赴有収去处循环籴粜源源而来民自无饥救荒有功员役分别奨赏此盖储用社仓之法而粜用常平之意者也四乡粜完即将谷价送官听掌印官于秋成之日就近各选殷实人户领银尽数照时价籴谷牙脚等费晒飏等耗与造册纸张工食等项俱准开销其谷晒飏干洁官监上仓如法安置仍总计籴谷正银并牙脚折耗等费毎石约共银若干报官贮册以爲日后出粜张本官不得将银贮库过冬致高价难买如谷贱不籴责有所归是仓不设于空僻去处者恐荒年盗起是赍之粮也谷不于台使盘查者恐委盘问罪是遗之害也行平粜之政而不用称贷取息之法者恐出纳追呼蹈青苗法之扰民也盖社仓之法立则以时敛散富者不得取重息而贫民霑惠于一嵗之中常平之法立则减价粜卖富者不得腾高价而贫民受赐于数十年后大饥之日昔苏文忠公自谓在浙中二年亲行荒政只用出粜常平米一事更不施行余策若欲抄劄饥贫不惟所费浩大有出无収而此声一布饥民云集盗贼疾疫客主俱敝惟有依条将常平斛斗出粜卽官私简便不劳抄劄勘防给纳烦费将数万石斛斗在市自然压下物价境内百姓人人受赐此前贤已试之法信不我欺故曰常平法断当复也城内之预备仓有出无収其费甚钜四乡之社仓易散难敛其弊颇多惟常平仓胡端敏公所谓不必更爲立仓就当藏谷于四乡仓之侧者其法专主粜籴而籴本常存盖不费之惠其惠易徧弗损之益其益无方诚救荒之良策矣但积谷固难建仓尤难建一时羙观之仓非难建百年永赖之仓爲难欲如法建仓非多方处费不可其仓务要宏敞坚固可垂百年葢藏之计宁广毋狭宁质毋文毋惜小费毋急近功如工费一时不能接济许于四仓之中择近便或一仓或二仓先行起建余听渐举至于各仓谷本以后计将守廵道并府县所理罪犯纸赎实将一半籴谷入仓仍听查处别项无碍官银随宜籴买陆续贮积不急取盈如民间有义助建仓及输粟备赈者照依前例呈请分别奬劝但不许坐派大户科罚扰民年久仓有损壊如无官银准及时支谷修理但不许贱算谷价仍令该府县掌印官将创造过仓厫积贮过谷数等项逐欵填造一体申送稽核<br />
　　大清会典顺治十七年议准常平仓谷春夏出粜秋冬籴还平价生息务期便民如遇凶荒即按数给散灾户贫民饬有司实力奉行<br />
　　又康熙十九年覆准直省常平仓畱本城备赈永停协觧外郡<br />
　　又康熙四十三年覆准广东存贮常平仓米谷照例存贮多余米谷易银近省者将银两交贮藩库远者将银两交贮府库遇有荒年准司府将库贮银两遣官赴邻省丰熟地方采买运至被灾之处照买价粜卖至存仓米谷照例出陈易新惟潮州府僻处山陬或遇荒歉米粟价值腾涌令存贮谷四万八千七百余石以备不虞又议准闽省现在捐输谷二十七万余石常平仓谷约五十六万余石其内地积谷仍按原存州县之额数存留其常平仓谷照依时价尽数发粜至台湾一府三县<br />
　　逺在海外现存捐输谷八千六百余石常平仓谷一十一万余石除毎县应存谷石其余尽行发粜贮银遇荒歉赈济其所存谷石仍照毎嵗出陈易新之例加谨収贮<br />
　　又覆准河南现存谷石毎年将一半存仓备赈一半借给穷民<br />
　　预备仓【附】<br />
　　明会典洪武初令天下县分各立预备四仓官爲籴谷収贮以备赈济就择本地年高笃实民人管理<br />
　　明史食货志明初州县设预备仓东南西北四所以振凶荒永乐中令天下府县预备仓之在四乡者移置城内<br />
　　明史宣宗本纪宣德五年五月修预备仓出官钱収籴备荒<br />
　　续文献通考正统五年令六部都察院推选属官领敕分诣两畿各省府州县立预备仓发所在库银籴粮贮之军民中有能出粟以佐官者授以散官旌其门明实录成化十年敕藩司异时州县设预备四仓所以广储蓄备旱潦为民赖也比久废弛宜覈实现在储蓄有无多寡之数仍尽各处在官赃赎籴粟爲备有不敷听于存留项内借拨或于各里上中户劝助以充其看守仓者于附近里分令殷实有行止者主之至通同官吏实収虚放为侵盗者论如律卫所地亦如之<br />
　　明史食货志成化初废临德预备仓在城外者而以城内空厫储预备米石名临清者曰常盈德州者曰常豊又治三年限州县十里以下积万五千石二十里积二万石卫千户所万五千石百户所三百石考满之日稽其多寡以为殿防<br />
　　又嘉靖初谕德顾鼎臣言成时毎年以存畱余米入预备仓缓急有备今秋粮仅足兑运预备无粒米乞急复预备仓粮以裕民帝乃令有司设法多积米谷府积万石州四五千石县二三千石为率旣又定十里以下万五千石累而上之八百里以下至十九万石其后尽平粜以济贫民储积渐减隆庆时剧郡无过六千石小邑止千石久之数益减万厯中上郡至三千石止而小邑或仅百石有司沿为具文屡下诏申饬率以虚数欺防而已<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十五<br />
　　钦定四库全书<br />
　　钦定授时通考卷五十六<br />
　　蓄聚<br />
　　社仓<br />
　　隋书食货志开皇五年五月工部尚书长孙平奏令诸州百姓及军人劝课当社共立义仓収获之日随其所得劝课出粟及麦于当社造仓窖助之卽委社司执帐检校毎年収积勿使损败若时或不熟当社有饥馑者卽以此谷赈给十六年正月又诏秦叠成康武文芳宕旭洮岷渭纪河廓豳陇泾宁原敷丹延绥银扶等州社仓并于当县安置二月又诏社仓准上中下三等税上户不过一石中户不过七斗下户不过四斗<br />
　　唐书食货志其防荒则有社仓赈给<br />
　　名臣奏议宋张方平上仓廪论畧比者敕书谕州县使立义仓徒有空文而无画一之制于兹三年天下皆无立者诚监前代之善防为齐民之大计明立条式权其敛出令天下之县各于逐乡筑为囷廪于中户已上为之等级课入谷麦其输入之数视嵗薄厚为之三品县掌其籍乡吏守之遇嵗之饥发以赈给小饥则约小熟之所敛中饥则约中熟之所敛大饥则约大熟之所敛专自县乡检校之无使州郡计司侵取杂用焉此则収自优户穰嵗之有余散于贫人防年之不足不使兼并贾人挟轻资蕴重积筦其利以豪夺于吾民此其协于大易裒多益寡称物平施之义符于周官党使相救州使相赒之法契诗人京坻之颂应时令振乏之理使民足而知顺譲益归于本业诚爲国之大利也<br />
　　又刘行简转对奏状畧义仓之法论始于隋増广于唐国朝因焉隋开皇间长孙平请令诸州百姓劝课同社共立义仓収获之日各出粟麦藏焉社司执帐检校多少嵗或不登则发以赈之然立法有未备也至唐贞观间戴胄请自王公以下爰及众庻计所垦田稼穑亩顷毎至秋熟以理劝课尽令出粟各于所在为立义仓国朝乾德间天子哀嵗之不登而仓吏不以时出与民于是着发粟之制使不待诏令其后病吏之烦扰而民罹转输之困又罢之至神宗始复旧制民到于今赖焉然而推行之意有未尽合于古者岂得不论且所谓义仓者取粟于民还以赈之固不可以不均今也置仓入粟止在州郡嵗饥散给而山泽僻逺之民徃徃不霑其利其力能赴州就食者盖亦鲜少况所得不足偿劳流离颠沛有不可胜言者此岂社仓之本意哉臣愚谓义仓之粟当于本县乡村多置仓窖自始入粟以及散给悉在其间大县七八处小县三四处逺近分布俾适厥中若未有仓窖则寄寺观或大姓之家县令总其凡以时检校遇饥馑时丞簿尉等分行村乡计口给厯次苐支散旬一周之庻几僻逺之民均受其赐不复弃家流转道路此利害之较然者也<br />
　　宋朱子延和奏劄臣所居建宁府崇安县开耀乡有社仓一所系昨乾道四年乡民艰食本府给到常平米六百石委臣与本乡土居朝奉郎刘如愚同其赈贷至冬収到元米次年夏间本府复令依旧贷于人户冬间纳还臣等申府措置毎石量収息米二斗自后逐年依旧敛散或遇小歉卽蠲其息之半大饥即尽蠲之至今十有四年量支息米造成仓厫三间収贮已将元米六百石纳还本府其见管三千一百石并是累年人户纳到息米已申本府照会将来依前敛散更不収息毎石只収耗米三升系臣与本乡土居官及士人数人同共掌管遇敛散时卽申府差县官一员监视出纳以此之故一乡四五十里之间虽遇防年人不缺食窃谓其法可以推广行之他处乞特依义役体例行下诸路州军晓谕人户有愿依此置立社仓者州县量支常平米斛责与本乡出等人户主执敛散毎石収息二斗仍差本乡土居官员士人有行义者与本县官同其出纳収到息米十倍本米之数卽送元米还官却将息米敛散毎石只収耗米三升其有富家情愿出米作本者亦从其便息米及数亦与拨还如有乡土风俗不同者更许随冝立约申官遵守实为乆逺之利其不愿置立去处官司不得抑勒则亦不至骚扰<br />
　　朱子社仓法一逐年五月下旬新陈未接之际预于四月上旬申府乞依例给贷仍乞选差本县清强官一员人吏一名斗子一名前来与乡官同其支贷<br />
　　一申府差官讫一靣出榜排定日分分都支散先远后近一日一都晓示人户产钱六百文以上及自有营运衣食不阙不得请贷各依日限具状【状内开説大人小儿口数】结保毎十人结为一保逓相保委如保内逃亡之人同保均备取保十人以下不成保不支正身赴仓请米仍仰社首保正副队长大保长并各赴仓识认靣目照对保簿如无伪冐重叠卽与签押保明其社首保正等人不保而掌主保明者听其日监官同乡官入仓据状依次支散其保明不实别有情者许人告首随事施行其余卽不得妄有邀阻如人户不愿请贷亦不得妄有抑勒一収支米用淳熙七年十二月本府给到新添黑官桶及官斗仰斗子依公平量其监官乡官人从逐防只许两人入中门其余并在门外不得近前挨拶夺人户所请米斛如违许被扰人当防告覆重作施行<br />
　　一丰年如遇人户请贷官米卽开两仓存留一仓若遇饥歉则开第三仓专赈贷深山穷谷耕田之民庻几丰荒赈贷有节<br />
　　一人户所贷官米至冬纳还不得过十一月下旬先于十月上旬定日申府乞依例差官将帯吏斗前来公共受纳两平交量旧例毎石収耗米二斗今更不収上件耗米又虑仓厫折阅无所从出毎石量収三升准备折阅及支吏斗等人饭米其米正行附厯収支<br />

                    <br>
                        　　一申府差官讫卽一面出榜排定日分分都交纳先近后逺一日一都仰社首队长告报保头告报人户逓相纠率造一色干硬糙米具状同保共为一状未足不得交纳如保内有人逃亡卽同保均备纳足赴仓交纳监官乡官吏斗等人至日赴仓受纳不得妄有阻节及过数多取其余并依给米约束施行其収米人吏斗子要知首尾次年夏支贷日不可差换<br />
　　一収支米讫逐日转上本县所给印厯事毕日具总数申府县照会<br />
　　一毎遇支散交纳日本县差到人吏一名斗子一名社仓算交司一名仓子二名毎名日支饭米一斗约半月发遣裹足米二石共计米一十七石五斗又贴书一名贴斗一名各日支饭米一斗约半月发遣裹足米六斗共计四石二斗县官乡官人从十七名各日支饭米五升十日共计米八石五斗已上共计米三十石二斗一年収支两次共用米六十石四斗逐年盖墙并买藳荐収补仓厫约米九石通计米六十九石四斗<br />
　　一排保式某里第某都社首某人今同本都大保长队长编排到都内人口数下项<br />
　　一请米状式某都第某保队长某人大保长某人下某处地方保头某人等几人今逓相保委就社仓借米毎大人若干小児减半候冬収日备干硬糙米毎石量収耗米三升前来送纳保内一名走失事故保内人情愿均备取足不敢有违谨状<br />
　　一簿书锁钥乡官公共分掌其大项収执须同监官签押其余零碎出纳委乡官公共掌管须要均平不得徇私容情别生奸<br />
　　一如遇丰年人户不愿请贷至七八月而产户愿请者听<br />
　　一仓内屋宇什务仰守仓人常切照管不得毁损及借出他用如有损失乡官防检勒守仓人备偿如些小损壊逐时修整大段改造临时具因依申府乞拨米斛朱子大全集建安五夫社仓记常平义仓有古法之遗意然皆藏于州县所惠不过市井游惰辈至于深山长谷力穑逺输之民则虽饥饿致死而不能及又其为法太宻使吏之避事畏法者视民之殍而不肻发徃往全其封鏁逓相传授或至累数十年不一省一旦甚不获已然后发之则已化为浮埃聚壤不可食矣夫以国家爱民之深其虑岂不及此然而未有所改者岂不以里社不能皆可任之人欲一听其所为则恐其计私以害公欲谨其出入同于官府则钩校靡宻上下相遁其害更有甚于前所云者是以难之而有弗暇耳是仓也处于诸邑之里社主于乡曲之士君子敛散有经维持有要卽此仓之粟活此乡之民脱遇阻饥朝取暮获读周礼旅师遗人之官观其颁敛之防数委积之逺迩为之制数甚详且宻圣人既竭心思继之以不忍人之政其不可及如此<br />
　　宋史食货志淳熈八年浙东提举朱熹请以社仓法行于仓司时陆九渊在敕令局见之曰社仓几年矣有司不复举行是以远方无知者遂编入赈防<br />
　　宋史儒林传眞徳秀知潭州易谷九万五千石分十二县置社仓以徧及乡落<br />
　　又黄震通判广德军初孝宗颁朱熹社仓法于天下而广德则官置此仓民困于纳息至以息为本而息皆横取民穷至自经人以为熹之法不敢议震曰法出于尧舜三代圣人犹有变通安有先儒为法不思捄其弊耶况熹法社仓归之于民而官不得与官虽不与而终有纳息之患震为别买田六百亩以其租代社仓息约非防年不贷而贷者不取息<br />
　　续文献通考元世祖时赵天麟上防言至元六年有旨每社立一义仓社长主之官司不得拘检借贷勒支遇歉嵗就给社民食用社长明置収支文厯无致损耗今社仓多有空乏处伏望诏谕农民一社立社长社司各一人社下诸家共穿筑仓窖子粒成熟之时计田亩之多寡而聚之凡纳例常年毎亩粟率一升稻率二升大有年听自相劝督而増数纳之水旱蝗听自相免同社丰歉不均宜免其歉者饥馑则计口数之多寡而散之凡出例毎口日一升储多毎口日二升勒为定体社长社司不得私用官司不得拘检借贷如是则非惟共相赈救义风亦行矣<br />
　　明史食货志嘉靖八年令各抚按设社仓令民二三十家为一社择家殷实而有行义者一人为社首处事公平者一人为社正能书算者一人为社副毎朔望会集别户上中下出米四斗至一斗有差斗加耗五合上户主其事年饥上户不足者量贷稔嵗还仓中下户酌量振给不还仓有司造册送抚按嵗一察覈仓虚罚社首出一嵗之米其法颇善然其后无力行者<br />
　　明实录嘉靖中侍郎王廷相言备荒之政莫善于古之义仓若立仓于州县则穷乡就仓旬日待毙宜贮之里社定为规式一村之间约二三百家为一防毎月一举第上中下户捐谷多寡各贮于仓而推有德者为社长善处事能会计者副之若遭防嵗则计户而散先中下者后及上户上户责之偿中下者免之凡给贷悉听于民第令登记册籍以备有司稽考则旣无官府编审之烦亦无奔走道路之苦从之<br />
　　广治平略天启四年两浙大水杭州推官蔡懋德建议请有司稍捐羡赎富户随力捐赀修建社仓仿朱子法而变通之令社仓分各里不似昔之总于官令官府多方措置不似昔之止劝好义输纳令仓谷司之约长随时敛散生息不入查盘不似昔之一经封贮即入查盘惟有年年减耗令散谷只在本里赈贷先定极贫次贫按册可稽不似昔之遇荒议赈贫民拥挤难稽署钱塘者匝月修复社仓三十所积粟九百余石抚按颁其法于通省民赖以济<br />
　　又崇祯十三四年间连嵗旱荒中书舍人陈龙正举社仓法于本乡毎区将附近各村居人挨次画图列名置簿挿青之际力不足者户贷米五斗多者一石至冬加息二分纳还借贷之时须贴隣五家共立一票稍寓保结之意倘有不守本业浪游花费到冬无出难于清楚者不得姑作人情至于収放总用本色不于例息二分之外稍有参差诸县仿行之御史李悦心上其法于朝<br />
　　大清会典康熙四十二年<br />
　　谕直各省州县虽设有常平仓収贮米石遇饥荒之年不敷赈济亦未可定应于各村荘内俱设立社仓収贮米石直有满洲荘头可合数村共立一社仓其管理社仓事宜令荘头内有情愿经管者交与収贮百姓村荘公设社仓百姓内有情愿经管者交与収贮以备饥荒传谕直廵抚如设立社仓果有益于民生着各省亦照例于各村荘设立社仓収贮谷石大学士防同九卿详议遵<br />
　　防议定设立社仓于本乡捐出卽贮本乡诚实之人经管上嵗加谨収贮中嵗粜借易新下嵗量口发赈又康熙四十五年覆准直属社仓四十一二三等年劝捐米谷共七万四千九百七十石零出借穷民得息米一千五十一石零又四十四年永保二府陆续捐谷四百三十五石零俱贮各属社仓系本乡捐出者卽贮本乡令本乡诚实之人经管<br />
　　又雍正二年<br />
　　谕社仓之设原以备荒歉不时之需用意良厚然徃徃行之不善致滋烦扰官民俱受其累朕以为奉行之道宜缓不宜急宜劝谕百姓听民便自为之而不当以官法绳之也近时各省渐行社仓之法贮蓄于丰年取之于俭嵗俾民食有赖而荒歉无忧朕心深爲嘉悦但因地制冝须从民便是在有司善为倡导于前留心照应于后使地方有社仓之益而无社仓之扰督抚当加意体察<br />
　　又雍正二年覆准社仓之法原以劝善兴仁该地方官务湏开诚劝谕不得苛以滋烦扰至収贮米石先于公所寺院収存俟息米已多成造仓厫収贮设立簿册逐一登明其所捐之数不拘升斗积少成多若有奉公乐善捐至十石以上给以花红三十石以上奨以匾额五十石以上逓加奨励其有好善不倦年久数多捐至三四百石者该督抚奏<br />
　　闻给以八品顶其毎社设正副社长择端方立品家道殷实者二人果能出纳有法乡里推服令按年给奨如果十年无过该督抚题请给以八品顶帯徇纵者即行革惩侵蚀者按律治罪其収息之多寡毎石収息二斗小歉减息一半大歉全免其息只収本谷至十年后息已二倍于本只以加一行息其出入之斗斛照部颁斗斛公平较量社长预于四月上旬申报地方官依例给贷定日支散十月上旬申报依例受纳两平较量不得抑勒多収临放时愿借者先报社长州县计口给发交纳时社长先行示期依限完纳其册籍之登记一社设立用印官簿一様二本一本社长収执一本缴州县存查登记数目毋得互异其存县一本夏则五月申缴至秋领出冬则十月申缴至来春领出不许迟延以滋窦毎次事毕后社长本县各将总数申报上司如有地方官抑勒那借强行粜卖侵蚀等事许社长呈告上司据实题<br />
　　又雍正三年覆准河南社仓预造排门细册将姓名年貎住址以及官绅士庻商贾逐一注明送官用印存案日后借贷悉以此为凖其游手好闲者不许借贷于正副社长外再公举一身家殷实者总司其事令其不时查察如有欺隠令其赔偿果能使仓储充牣题请准给<br />
　　恩典以示激劝此项积贮无论官员不得拨用卽同邑之社亦不得以此应彼如有官员抑勒那借许社长呈告上司据实题其所需一切纸张笔墨以及人工饭食或行劝谕或拨罚项以充其用不得滥行科敛致滋扰累至积米既多于夏秋之交平粜秋成照时价采买还仓<br />
　　义仓<br />
　　隋书长孙平传开皇三年徴拜度支尚书奏令民间毎秋家出粟麦一石已下贫富差等储之闾巷以备防年名曰义仓<br />
　　又食货志是时义仓贮在人间多有费损开皇十五年二月诏曰本置义仓止防水旱百姓之徒不思久计轻尔费损于后乏絶又北境诸州异于余处云夏长灵盐兰丰鄯凉甘瓜等州所有义仓杂种并纳本州若有旱俭少粮先给杂种及逺年粟<br />
　　通典唐贞观初天下始置义仓毎有饥馑则开仓赈给高宗永徽二年九月颁新格义仓据地取税实是劳烦宜令户出粟上上户五石余各有差<br />
　　唐书食货志尚书左丞戴胄建议自王公以下计垦田秋熟所在为义仓嵗防以给民太宗善之乃诏亩税二升粟麦秔稻随土地所冝寛乡敛以所种狭乡据青苗簿而督之田耗十四者免其半耗十七者皆免之商贾无田者以其户为九等出粟自五石至于五斗为差下下户及夷獠不取焉嵗不登则以赈民或贷为种子则至秋而偿<br />
　　宋史食货志太祖干徳初诏诸州于各县置义仓嵗输二税石别収一斗民饥欲贷充种食者州长吏贷讫然后奏闻后以输送烦劳罢之<br />
　　又明道二年诏议复义仓不果景祐中集贤校理王琪请复置令五等以上户随夏秋二税二斗别输一升水旱减税则免输州县择便地置仓贮之领于转运使计以一中郡正税嵗八十万石则义仓可得五千石推而广之则利博矣且兼并之家占田常广则义仓所入常多中下之家占田常狭则义仓所入常少及水旱振济则兼并之家未必待此而寄中下之民实先受其赐矣事下有司会议议者异同而止庆厯初琪复上其议仁宗纳之命天下立义仓诏上三等户输粟已而复罢其后贾黯又请仿隋制立民社义仓诏天下州军遇年谷丰登立法劝课蓄积以备防灾然当时牵于众论终不果行<br />
　　文献通考宋高宗绍兴二十八年赵令詪言州县义仓米积久陈腐乞出粜及水旱灾荒不拘检放及七分便许赈济沈该奏在法义仓止许赈济若出粜恐失初意乃令量粜三之一桩収价钱次年収籴拨还<br />
　　续文献通考辽圣宗统和十三年令郡县置义仓嵗秋熟社民随所获户出粟储社仓司籍其目嵗歉发以赈民时沿边诸州各有和籴仓出旧易新许民自愿假贷収息二分所在二三十万石<br />
　　元史食货志元初立义仓于乡社世祖至元二十三年又以铁课籴粮充贮义仓<br />
　　续文献通考延祐二年四月敕郡县各社复置义仓至治元年五月御史刘恒请兴义仓泰定二年九月以郡县饥敕有司治义仓<br />
　　大清防典雍正四年两淮众商公捐银两奉<br />
　　防以三十万两为江南买贮米谷葢造仓厫之用赐名盐义仓遵<br />
　　防议定于扬州府治建仓积贮毎年于青黄不接之时照存七粜三之例出陈易新或于米贵之时开仓平粜总<br />
　　至秋成籴补<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十六<br />
　　钦定四库全书<br />
　　钦定授时通考卷五十七<br />
　　蓄聚<br />
　　图式<br />
　　王祯农书仓廪皆蓄积之所古有定制重民食也次而囷京下而窖窦世所共行俱谷藏【去声】类也然又各有巧要以从省便凡欲储贮务俭德者当取爲法<br />
　　又北方高亢多粟宜用窦窖可以久藏南方垫湿多稻宜用仓廪亦可歴远年<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷五十七><br />
　　仓图说<br />
　　仓谷藏也释名曰仓藏也天文集曰廪星主仓史记天官书胃为天仓此名著于天象者礼月令曰孟冬命有司修囷仓周礼仓人掌粟入之藏此名著于公府者诗曰乃求千斯仓管子曰仓廪实而知礼节此名著于民家者今国家备储蓄之所上有气楼谓之厫房前有檐楹谓之明厦仓为总名盖其制如此夫农家贮谷之屋虽规模稍下其名亦同皆系累年蓄积所在内外材木露者悉宜灰泥涂饰以辟火灾木又不蠧可为永法明张朝瑞仓厫议一定仓基凡仓基俱南向以四亩为率或地不足四亩者听其随地建造前后左右落务要酌量停匀毋使偏邪甚有基地不足三亩者听其将社学及有仓耳房从便另造于别地不造入仓内亦可然地基窄狭者正防房门可小而两仓房间架断不可小以其毎间盛谷原约四百石有余小则难容也各仓基址必择高阜之处以避水湿侵谷若地有不平者须填补方正平坦方可兴工四靣水道必开濬归一不得听其二三漫流各县先将四仓四至丈尺亩数坐落地名与应建仓厫防舍间数毎仓画图一张贴说明白并应给买民基价数一一勘处停妥径送二道及该府防查覈一定仓式保民实政簿开各县立四乡仓毎县积谷务期万石为率州县大者倍之则大县当储二万石中县一万五千石小县一万石矣今议颁仓式该府防督令各仓相度地基依式建造毎县各分四乡毎乡建仓一所头门一座约高一丈三尺八寸中濶一丈入深连檐一丈七尺六寸两傍耳房毎间濶八尺以便住看仓人役顶上用大竹箯覆之盖瓦大门二扇毎扇濶三尺东西厫房大县共该贮谷五千石毎邉应造厫房七间中县约共四千石毎边应造厫房五间小县约共二千五百石毎边应造厫房三间毎厫房一间约贮谷四百石以上约高一丈三尺六寸濶一丈一尺二寸入深一丈六尺厫内先用地工将厫深筑坚实外檐用石板镶砌内用厚砖砌底仍用条石垫搁楞木从宜铺钉松木杉木厚板方铺簟蓆其仓顶上方木为椽椽上用板幔板上用大竹打笆覆之笆上用土土上盖瓦其瓦须宻各周围厫墙角濶二尺八寸先行筑实方用条石砌脚三层上用地伏砖扁砌纯灰抿缝中用稍碎砖瓦少以泥和填实仍用鐡牵鈖钉如地势高燥者四面俱用砖墙厫后及两侧墙俱包檐厫前墙上檐濶二尺四寸不拘七间五间三间中俱隔为三段七间者中三间两傍各二间五间者中三间两傍各一间三间者亦隔三段各开三门气楼亦如之其厫内贴墙处用木栅钉相思缝厚板使谷不着墙以防浥烂厫口亦用相思厚板横闸如地势卑湿者厫前一面不用砖墙厫板外用圆木栅栏一帯上面建廊濶五尺六寸防前及两仓外明堂空地俱用石板铺平以便晒谷本仓外周围墙垣墙脚濶三尺五寸约高一丈一尺上用墙梯瓦盖先用地工深筑坚实墙脚用大石块砌高三尺方用土筑务离仓墙一二丈内可容人行其土不可贴近本墙掘取以上各项仓房防舍务期坚固经久不在华美其丈量地基起造房屋并量木植砖石俱用大官钞尺为凖其木匠小尺不用须使画一勿致参差一办仓料仓厫毎边七间合用柱木毎根径六寸矮柱毎根径六寸桁条毎根径五寸五分抽楣毎根径四寸椽木毎根径三寸穿栅木毎根径四寸地板楞木毎根径五寸地板壁板毎块厚八分正防三间合用中柱木毎根径一尺一寸用实木边柱毎根径九寸大梁毎根长二丈径一尺四寸二梁毎根长一丈径一尺一寸歩梁每根长八尺径一尺抽楣木毎根径四寸五分桁条毎根径六寸椽木毎根径三寸门房三间合用柱木毎根径五寸桁条毎根径四寸抽楣木毎根径三寸大门二扇毎扇濶三尺后社学三间合用柱木毎根径六寸桁条毎根径五寸五分抽楣木毎根径三寸五分大梁毎根径九寸长一丈八尺二梁毎根径八寸五分长一丈椽木毎根径二寸五分顶上用幔板铺完盖瓦其余帮机连檐门窗等项开载不尽者俱要随宜酌量采买制作务使与各项材木大小规式相称凡砖瓦就于近仓之地立窰一二座令窰户自烧造石灰见买地伏砖毎磈长一尺二寸濶七寸厚三寸秤重十八斤上烧常平二字开砖毎块长一尺一寸濶五寸厚一寸上烧常平二字方砖毎块长一尺濶一尺便砖毎块长七寸濶六寸二分瓦毎块长九寸濶七寸重一斤半凡采买木植俱要选择圆长首尾相应干燥老黄色者毋将背山白色嫩木搪塞虚应石板采买上好青白坚细者黄色踈烂者不用其砖瓦须择青色者如黄色者不用以上各项物料各县掌印官亲将毎仓应造厫房防舍逐一从实亲自勘估酌量某项应用若干该价若干某项应用若干该价若干估定照数给银责令原定各役采买木石等料搬运一到卽具数报掌印官并佐贰委官及总管各查验拣选堪用者収之不堪者卽时退换不得虚冐混収烧造砖瓦不如式者不许混用仍置部送县印钳日逐登塡収发数目明白委官不时稽查各县仍将查估过工料价银总散数目逐一造册报道查核东西两边仓厫与正防一应木石砖瓦皆用新料其门房社学材植等料倘有见成民房愿卖可以改用者一照时价给与见银平买庻工省费亷建造尤速惟不亏其价而人自乐从矣吕坤积贮条件谷积在仓苐一怕地湿房漏苐二怕雀入防穿此其防御不在人力乎大凡建仓择于城中防高处所院中地基务湏背院墙水道务湏多留凡邻仓庾居民不许挑坑聚水违者罚修仓厫一仓屋根基湏掘地实筑有石者石爲根脚无石者用熟透大砖磨边对缝务极严匝厚湏三尺钉横俱用交砖做成一家以防地震房须寛寛则积不蒸须高高则气得泄仰覆瓦湏用白矾水浸虽连隂弥月亦不渗漏梁栋椽柱务极粗大应费十金者费十五二十金一时无处固利于茍完数年即更实贻之倍费故善事者一劳永逸一费永省究竟较多寡一费之所省为多也以室家视仓厫者当细思之一风窗本为积热壊谷而不知雀之为害也旣耗我谷而又遗之粪食者甚不冝人今拟风窗之内障以竹篾编孔仅可容指则雀不能入仓墙成后洞开风窗过秋始得干透其地先铺煤灰五寸加铺麦糠五寸上幔大砖一重糯米杂信浸和石灰稠黏对合砖缝如木有余再加木板一周缺木处所钉蓆一周可也一假如仓厫五间东西梢间各用板隔防与门楣齐谷止积于四间畱板隔东一间如常闲空値六七月久隂气湿或新収谷石生性未除倘不发泄必生内热州县官责令管仓人役将谷自东第三间起倒入东一间闲空之处一间倒一间是满仓翻转一遍热气尽泄本味自全何红腐之有一太仓禁用灯火今各仓积柴安灶全无禁约万一火起何以捄之以后不许仍用官吏以下饭食外靣吃来不得已者送饭冬月但用汤壶如违重治<br />

                    <br>
                        <子部,农家类,钦定授时通考,卷五十七><br />
　　廪图说<br />
　　廪仓之别名诗曰亦有高廪万亿及秭注云廪所以藏粢盛之穗説文曰仓黄面而取之故谓之靣或从一从禾今农家构及无壁厦屋以储禾穗穜稑之种卽古之也唐韵云仓有屋曰廪仓其藏谷之总名而廪庾又有屋无屋之辨也<br />
<br />
<br />
<br />
<br />
<br />
<br />
<br />
<br />
<br />
<br />
　　庾图说<br />
　　庾郑诗笺云露积谷也集韵庾或作防仓无屋者诗曰曾孙之庾如坻如京又曰我庾维亿盖谓庾积谷多也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　囷图説<br />
　　囷圆仓也礼月令曰修囷仓説文廪之圆者圆谓之囷方谓之京吴志周瑜谒鲁肃肃指其囷以与之西京杂记曰曹元理善算囷之谷数类而言之则囷之名旧矣今贮谷圜泥涂其内草苫于上谓之露者卽囷也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　京图说<br />
　　京仓之方者广雅云字从广仓也又谓四起曰京今取其方而高大之意以名仓曰京则其象也夫囷京有方圆之别北方高亢就地植木编条作故圆即囷也南方垫湿离地嵌板作室故方即京也此囷京又有南北之宜庻识者之择而用也<br />
<br />
<br />
<br />
<br />
<br />
<br />
<br />
<br />
<br />
<br />
　　窖图说<br />
　　窖藏谷穴也史记货殖传曰宣曲任氏独窖食粟楚汉相拒荥阳民不得耕米石至数万而豪杰金玉尽归任氏任氏以是起富尝谓谷之所在民命是寄今藏至地中必有重遇且风虫水旱十年之内俭居五六安可不预备防灾夫穴地为窖小可数斛大至数百斛先投柴棘烧令其土焦燥然后周以糠贮粟于内五谷之中惟粟耐陈可歴远年有于窖上栽树大至合抱内若变树必先槁又谓叶必萎黄又捣别窖北地土厚皆宜作此江淮高峻土厚处或宜仿之<br />
<br />
<br />
<br />
<br />
<br />
<br />
<子部,农家类,钦定授时通考,卷五十七><br />
　　窦图说<br />
　　窦似窖月令曰穿窦窖令人下掘或旁穿出土转于他处内实以粟复以草墢封塞他人莫辨卽谓窦也盖小口而大腹窦小孔穴也故名窦<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　图说<br />
　　集韵云盛谷器或作囤一也北方以荆桞或蒿卉制爲圆様南方判竹编草或用籧蒢空洞作围各用贮谷南北通呼爲兼篅而言也然多露置可用贮粮篅在室可用盛种皆农家収谷所先具者故并次之篅说文云判竹圆以盛谷类也篅或作圌此与篅皆之别名但大小有差亦蓧篑之旧制不可遗也<br />
<br />
<br />
<br />
<br />
<br />
<br />
<br />
<br />
<br />
　　图说<br />
　　集韵云筐盛种器盖连底小便于移用<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　谷匣图说<br />
　　谷匣盛谷方木层匣也用板四叶相嵌而方大小不等高下随宜下底足叠累数层上作顶盖贮谷于内置穴于下可以启闭用之多在屋室亦可露置以瓦覆之比之囤京可以移顿较之篅可以増减旣无雀防之耗又无湿之虞实谷藏之佳者<br />
<br />
<br />
<br />
<br />
<br />
<br />
<br />
<br />
<br />
<br />
　　蒉图说<br />
　　蒉草器所以盛谷也集韵作籄<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　蓧图说<br />
　　蓧许慎说文曰耘器也或曰盛谷种器南方盛稻种用箪以竹爲之北方藏粟种篓多以草木之条编之蓧葢是此类<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　筐图说<br />
　　筐竹器之方者三礼图曰大筐以竹受五斛以盛米致馈于聘宾小筐以竹受五升以盛米又曰筐以盛熬谷<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　筥图说<br />
　　筥亦作竹器之圆者注曰筥圆而长但可实物而已三礼图曰筥受五升盛饔饩之米致于賔馆良耜诗曰载筐及筥左传筐筥锜釡之器字说云筐筥一器特方圆之异云耳江沔之间谓之籅赵岱之间谓之防淇卫之间谓之牛筐小者南楚谓之篓自关而西秦晋之间谓之箄筥其通语也<br />
<br />
<br />
<br />
<br />
<br />
<br />
<br />
<br />
<br />
　　种箪图说<br />
　　种箪盛种竹器也其量可容数斗形如圆瓮上有口农家用贮谷种庋之风处不致郁浥胜窖藏也论语一箪食之箪乃食器与此字虽同然制度有大小之殊作用有彼此之效<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　箩图说<br />
　　箩编竹为之上圆下方挈米谷器量可一斛方言箩所以注斛陈魏宋楚之间谓之防自关而西谓之注箕皆箩之别名也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　图说<br />
　　亦箩属比箩稍匾而小用亦不同则造酒造饭用之漉米又可盛食物盖箩盛其粗者而盛其精者精粗各适所受不可易也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　儋图说<br />
　　儋贮米器也汉书扬雄无儋石之储晋刘毅家无儋石之储应劭曰齐人名甖爲儋受二斛颜师古曰儋者一人所负担也方言云防陈魏宋楚之间曰防或曰防燕之东北朝鲜列水之间谓之瓺周洛韩郑之间谓之甀儋或作甔字从瓦瓦器也今江淮间农家造泥爲瓮披以麻草用贮食米可以代儋细民甚便之<br />
<br />
<br />
<br />
<br />
<br />
<br />
<br />
<br />
<br />
　　篮图说<br />
　　篮竹器无系爲筐有系爲篮大如斗量又谓之笭箵农家用采桑柘取蔬果等物易携提者方言笼南楚江沔之间谓之篣或谓之笯郭璞云亦呼篮盖一器而异名也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　谷盅图说<br />
　　谷盅集韵云虚器也又谓之气笼编竹作围径可一尺高或二丈底足稍大易于竪立内置木撑数层乃先列仓中毎间或五或六亦量积谷多少高低大小而制之常见仓廪囷京等所贮米谷蒸湿结厚数尺谓之头以致压变黄渐成腐往往耗损公私坐致陷害诚可甚惜今置此器使郁气升通米得坚燥免蹈前实济物之良法凡储蓄之家不可阙<br />
<br />
<br />
<br />
<br />
<br />
<br />
<br />
　　钦定授时通考卷五十七<br />
<子部,农家类,钦定授时通考><br />
　　钦定四库全书<br />
　　钦定授时通考卷五十八<br />
　　农余<br />
　　彚考<br />
　　诗风六月食郁及薁七月亨葵及菽八月剥传郁棣属薁蘡薁也剥击也<br />
　　又七月食八月防壶九月叔苴采荼薪樗食我农夫传壶瓠也叔拾也苴麻子也樗恶木也笺瓠之畜麻实之糁干荼之菜恶木之薪亦所以助男养农夫之具<br />
　　又九月筑场圃<br />
　　传春夏为圃秋冬为场笺场圃同地自物生之时耕治之以种菜茹至物尽成熟坚筑以为场疏种树菜果则谓之圃茹者咀嚼之名以为菜之别称故书传谓菜为茹<br />
　　又小雅中田有庐疆埸有是剥是菹<br />
　　笺中田田中也农人作庐焉以便其田事于畔上种<br />
　　周礼太宰以九职任万民一曰三农生九谷二曰园圃毓草木三曰虞衡作山泽之材四曰薮牧飬蕃鸟兽五曰百工饬化八材八曰臣妾聚敛疏材<br />
　　注任犹倳也树果蓏曰圃园其樊也虞衡掌山泽之官主山泽之民者泽无水曰薮牧牧田在逺郊皆畜牧之地疏材百草根实可食者疏应劭曰木曰果草曰蓏张晏曰有核曰果无核曰蓏臣瓒曰木上曰果地上曰蓏百草或取根谓菱芡之属或取实谓若榛栗之属皆是根实可食也<br />
　　又甸师共野果蓏之属<br />
　　注郊外曰野果桃李之属蓏瓞之属<br />
　　又载师掌任土之法以场圃任园地<br />
　　注圃树果疏之属季秋于中为场樊圃谓之园疏田首之界家有二亩半以为井灶葱韭者故得种树果蓏之属<br />
　　又闾师凡任民任圃以树事贡草木<br />
　　注谓葵韭果蓏之属<br />
　　又委人掌敛野之赋敛薪刍凡疏材木材凡畜聚之物注野谓远郊以外也凡疏材草木有实者也凡畜聚之物瓠葵芋御冬之具也疏疏是草之实材是木之实故郑并言之九职中聚敛疏材云百草根实不以木解材文略也<br />
　　又山虞掌山林之政令仲冬斩阳木仲夏斩隂木注郑司农云阳木春夏生者隂木秋冬生者若松柏之属康成谓阳木生山南者隂木生山北者冬斩阳夏斩隂坚濡调<br />
　　又凡服耜斩季材以时入之<br />
　　注季犹穉也服与耜宜用穉材尚柔刃也服牝服车之材<br />
　　又泽虞共泽物之奠<br />
　　注笾豆之实芹茆菱芡之属<br />
　　义掌染草掌以春秋敛染草之物<br />
　　注染草茅搜槖芦豕首紫茢之属疏更有蓝皁象斗之等众多故以之属兼之也<br />
　　又场人掌国之场圃而树之果蓏珍异之物以时敛而藏之<br />
　　注果李之属蓏瓠之属珍异葡萄枇杷之属<br />
　　又柞氏掌攻草木及林麓夏日至令刊阳木而火之冬日至令剥隂木而水之若欲其化也则春秋变其水火注刊剥互言耳皆谓斫去次地之皮生山南为阳木生山北为隂木火之水之则使其肄不生化犹生也谓时以种谷也变其水火者乃所火则水之所水则火之则其土和美疏斩而复生曰肄若以水火斩而不复重生故云使其肄不生也<br />
　　又薙氏掌杀草春始生而萌之夏日至而夷之秋绳而芟之冬日至而耜之<br />
　　注故书萌作甍杜子春云甍当为萌谓耕反其萌牙书亦或为萌康成谓萌之者以兹其斫其生者夷之以钩镰迫地芟之也若今取茭矣含实曰绳芟其绳则实不成孰耜之以耜侧冻土刬之疏云含实曰绳者秋时草物含实也<br />
　　又若欲其化也则以水火变之<br />
　　注谓以火烧其所芟萌之草已而水之则其土亦和美矣月令季夏烧薙行水利以杀草如以热汤是其一时着之<br />
　　史记货殖列传陆地牧马二百蹄【索隠曰按马有四足二百蹄有五十匹也】牛蹄角千【汉书音义曰百六十七头也】千足羊泽中千足彘【韦昭曰二百五十头】水居千石鱼陂【徐广曰鱼以斤两为记也　正义曰言陂泽养鱼一歳收得千石鱼卖也】山居千章之材【章大材也】安邑千树燕秦千树栗蜀汉江陵千树橘淮北常山已南河济之间千树荻陈夏千亩漆齐鲁千亩桑麻渭川千亩竹及名国万家之城带郭千亩亩钟之田【徐广曰六斛四斗也】若千亩巵茜【徐广曰巵音支鲜支也茜音倩一名红蓝其花染缯赤黄也】千畦姜韭【徐广曰千畦二十五亩骃案韦昭曰畦犹垅】此其人皆与千户侯等<br />
　　又通邑大都酤一歳千酿【正义曰醸千瓮酟醯醋曰酒酟】醯酱千酱千甔【孟康曰儋石受一石故云儋】屠牛羊彘千皮贩谷粜千钟薪槀千车船长千丈木千章竹竿万个【正义曰释名云竹曰个木曰枚】其轺车百乘牛车千两木器髤者千枚【徐广曰髤音休漆也】铜器千钧素木铁器若巵茜千石马蹄躈千牛千足羊彘千双僮手指千【汉书音义曰僮奴婢也古者无空手游日皆有作务须手指故曰手指以别马牛蹄角也】筋角丹砂千斤其帛絮细布千钧文采千匹榻布皮革千石【顔思古曰麤厚之布也】漆千斤糵麴盐豉千荅鲐鮆千斤【説文云鲐海鱼也鮆刀鱼也】鲰千石鲍千钧【正义曰鲰谓杂小鱼也鲍白也】枣栗千石者三之【言栗三千石乃与上物相等】狐鼦裘千皮羔羊裘千石旃席千具佗果菜千钟【果菜杂果菜于山野采取】子贷金钱千贯节驵会贪贾三之廉贾五之此亦比千乘之家其大率也<br />
　　汉书食货志田中不得有树用妨五谷环庐树桑菜茹有畦瓠果蓏殖于疆场鸡豚狗彘毋失其时<br />
　　又循吏传黄霸为颍川太守使邮亭乡官皆畜鸡豚为条敎班行民间劝以务耕桑节用殖财种树畜养又龚遂为渤海太守劝民务农桑令口种一树榆百本防五十本葱一畦韭家二母彘五鸡秋冬课收敛益畜果实蔆芡劳来循行郡中皆有畜积<br />
　　又货殖传先王之制敎民种树畜养五谷六畜及至鱼鼈鸟兽萑蒲材干器械之资所以养生送终之具靡不皆育育之以时而用之有节山不茬蘖泽不伐夭蝝鱼麛卵咸有常禁所以顺时宣气蕃阜庻物稸足功用如此之备也<br />
　　园篱<br />
　　齐民要术凡作园篱者于墙基之所方整耕治凡耕作三垄中间相去各二尺秋上酸熟时收于垄中穊种之至明年秋生髙三尺许间防去恶者相去一尺留一根必须稀穊均调行五条直相明当至明年春剥去横枝剥必留距【若不留距侵皮痕大逢寒即死此剥树常法也】剥讫即编为巴篱随宜夹剥务使舒缓【急则不复得长故也】又至明年春更剥其末又编之髙七尺便足【欲髙作者亦任人意】折柳樊圃斯其义也【种树书曰棘能辟霜花果以棘园中即茂】其种柳作之者一尺一树初时斜挿挿时即编其种榆荚者一同酸如其栽榆与柳斜直髙与人等然后编之数年长成共相蹙迫交柯错叶特似房栊既图龙蛇之形复写鸟兽之状缘势嵚防其貌非一若值巧人其便采用则无事不成尤宜作杌其盘纡茀郁其文互起萦布锦绣万变不穷<br />
　　农政全书凡作园于西北两邉种竹以御风则果木畏寒者不至冻损若于园中度地开池以便养鱼灌园则所起之土桃向西北二邉筑成土阜种竹其上尤善西北既有竹园御风但竹叶生髙下半仍透风老圃家作稻草苫缚竹上遮满之若种慈竹则上下皆隐蔽矣又凡作园篱诸品　冬青取其干可作骨取子作药取其叶冬夏不凋病在二十年后即烂坏或云以猪粪壅之则久宜试二三八九月移　爵梅取其条叶作刷绿布取其干可作骨取其远年者根株盘结可作几杌等器正二月移　五加皮取其干可作骨取其刺可却奸取其芽可食取其根皮作药作酒正月揷　金樱子取其刺可却奸取其花香味可翫取其子可作药正月揷梅取其花香味可翫取其干可作骨取其干上微有<br />
　　刺移种不拘时　枸取其芽可食取其子作药取其根作药取其干作骨正八九月揷　飞来子取其花可食种不拘时　椒取其刺可却奸取其干可作骨取其实可食可作药取其叶可作味核可作油四月种　茱萸取其榦可作骨取其实可食可作药　栀子取其榦可作骨取其花香单台者取其子作药作染色取其叶不凋　猫奶子取其榦可作骨取其刺可却奸取其叶冬夏不凋取其花香取其嫩叶可食名神仙茶此移种者　迎春花取其花早种于篱内　酸取其榦可作骨取其枝可却奸取其子可食取其仁药材移种不拘时　木笔取其榦可作骨取其花美分移于篱内　桑取其榦可作骨取其叶可饲蚕取其椹可食可作药压条　枳取其榦可作骨取其刺可却奸取其枝可盖墙可卖取其子可傅生接博移种　槿取其榦可作骨取其花不拘时揷　野蔷薇取其刺可却奸取其花可蒸露可揷可移　谷树取其榦可作骨取其汁可作胶书金字取其子中药材取其皮可造纸取其木可种蕈楝取其榦可作骨且速成　榆取其榦可作骨且速成荚可食　白杨取其榦可作骨速成修取为薪且不若杨柳之多蛀也宜揷　刺杉取其榦可作骨刺可却奸皁荚榦作骨且速成芽可食有刺可却奸　种山矾<br />
　　不凋花香易成　揷金银花花香中药　移椿树易成芽可食　种枇杷易成冬月开花花药材榦叶俱青揷小叶树易成芽可食　木龙易成叶贴毒疮不凋<br />
　　栽种<br />
　　淮南子夫移树者失其隂阳之性则莫不枯槁【髙诱曰失犹易】齐民要术凡移栽一切树木欲记其隂阳不令转易【隂阳易位则难生小小栽者不须记也】大树髠之【不髠风摇则死】小则不髠先为深坑内树讫以水沃之着土令如薄泥东西南北摇之良久【摇则泥入根间无不活者不摇虚多死其小树则不须尔】然后下土坚筑【近上二寸不筑取其柔润也】时时灌溉常令润泽【每浇水尽即以燥土覆之覆则保泽不覆则干涸】埋之欲深勿令摇动凡栽树讫皆不用手捉及六畜触突【战国防曰夫栁纵横颠倒树之皆生十人树之一人摇之则无生矣】凡栽树正月为上时【谚曰正月可栽树言得时易生也】二月为中时三月为下时鸡口槐兔目桑虾蟇眼榆负瘤散自余杂木鼠耳防趋各其时【此等名目皆是叶生形容之所象似以此时栽种者叶皆即生早栽者叶晚出虽然宁太早为佳不可晚也】树大率种数既多不可一一备举凡不见者栽时之法皆求之此条崔寔曰正月自朔暨晦可移诸树竹漆桐梓松柏杂木唯有果实者及望而止过十五日则果少实务本新书曰一切移栽枝记南北根深土逺寛掘土以蓆包包裹不令见日大车上船载以人撁拽缓缓而行车前数百步平治路上车辙务要平坦不令车轮摇摆于处所依法栽培树树决活古人有云移树无时莫令树知区宜寛深以水搅土成泥仍糁新粟大麦百余粒即下树栽树大者须以木扶架若根不动摇虽丈许之木可活仍须芟去繁枝则不招风务本直言云近闻诸般材木比之往年价直重贵盖因不种不栽一年少如一年可为深惜古人云木奴千无防年木奴者一切树木皆是也自生自长不费衣食不忧水旱其果木材植等物可以自用有余又可以易换诸物若能多广栽种不惟无防年之患抑亦有久逺之利焉种树书曰凡移树不要伤根须须濶不可去土恐伤根【徐光啓曰土封纵小无絶根须其法宜先寛掘土封渐用竹木剔去旁土勿伤细根约量人力可致者以绳束之新坑务搯令濶大令根须条直不可卷曲】移树者以小牌记取南枝不若先凿窟沃水搅泥方栽筑令实不可踏仍多以木扶之恐风揺动其颠则根揺虽尺许之木亦不活根不揺虽大可活更茎上无使枝叶繁则不招风又曰移树木用谷调泥浆水于根下沃之无不活者又曰凡栽植忌西风又曰凡植果木先于霜降后锄掘转成圆垜以草索盘定泥土复以松土填满四遭用肥土浇实次年正二月移至今种处宜寛作区安顿端正然后下土半区将木棒斜筑根垜底下须实上以松土加之髙于地面二三寸度其浅深得所不可培壅太髙但不露大根为限若本身髙者必用椿木扶防庶免风雨摇动灌以肥水天晴每朝水浇半月根实生意动则已大树秃稍小不必秃若路远未能便种必须遮蔽日色垜碎日炙则难活矣凡移果树宜寛深开掘先入粪和泥干次日用土盖根无宿土者深栽泥中轻轻提起树根使与地平则其根舒畅易活必三四日后方可用水浇灌勿令揺动<br />

                    <br>
                        　　柳宗元郭槖駞传駞所种树或移徙无不活且硕茂早实以蕃他植者虽窥伺效慕莫能如也有问之对曰槖駞非能使木寿且孶也以能顺木之天以致其性焉尔凡植木之性其本欲舒其培欲平其土欲故其筑欲宻既然已勿动勿虑去不复顾其莳也若子其置也若弃则其天者全而其性得矣故吾不害其长而已非有能硕而茂之也不抑耗其实而已非有能早而蕃之也他植者则不然根拳而土易其培之也若不过焉则不及茍有能反是者则又爱之太恩忧之大勤旦视而暮抚已去而复顾甚者爪其肤以验其生枯摇其本以观其踈宻而木之性日以离矣虽曰爱之其实害之虽曰忧之其实雠之故不我若也<br />
　　农政全书凡诸木俱宜在下后上前移种地气随月而盛观诸潮汐此理易晰矣方气盛时生气全在枝叶故移则伤其性接则失其气伐用则润气满中久而生蠧也<br />
　　又分栽者于树木根傍生小株每株就本根连处截防未可便移须待次年方可移置别处或丛生亦必按时月分植则易活也<br />
　　又压条者身截半防屈倒于地熟土兠一区可深五指余卧条于内用木钩子攀抝在地以燥土壅近身半段露稍头半段勿壅以肥水灌区中至梅雨时枝叶仍茂根必生矣次年此日初叶将萌方防连处是年霜降后移栽尤妙<br />
　　又凡扦揷花木先于肥地熟斸细土成畦用水渗定正二月间树芽将动时拣肥旺发条防长尺余每条上下削成马耳状以小杖刺土深约与树条过半然后以条揷入土壅入每穴相去尺许常浇令润搭棚蔽日至冬换作暖防次年去之候长髙移栽初欲扦揷天隂方可用手过雨十分无雨难有分数矣大凡草木有余者皆可采条种防枝条嫩直者刀削去皮二寸许以蜜固底次用生山药捣碎涂蜜上将细软黄泥裹外埋隂处自然生根<br />
　　又春花以半开者摘下即揷之萝卜上实土花盆内种之灌溉以时花过则根生矣不伤生意又可得种亦竒法也立夏日取交春一个时辰内扦揷各色树木入地四五寸无不活者当年即便生结又云于正二月上旬取树木嫩枝扦揷胜于种核五年方大揷扦全活则二年已生矣食经曰种名果法三月上旬斫好直枝如大母指长五尺内着芋魁种之无芋大芜菁根亦可用便民图凡果树茂而不结实者于元日五更以斧斑驳杂砧则子繁而不落谓之嫁果十二月晦日夜同若嫁李树以石头安树了中<br />
　　又正月间根芽未生于根旁寛深掘开防攒心钉地根凿去谓之骟树留四边乱根勿动仍用土覆盖筑实则结子肥大胜揷接者<br />
　　农桑辑要凡木皆有雌雄而雄者多不结实可凿木作方寸大以雌木填之乃实以银杏雄树试之便验社日以杵舂百果树下则结实牢不实者亦宜用此法种树书凿果树纳少钟乳粉则子多且美又树老以钟乳末和泥于根上揭去皮抹之复茂<br />
　　农政全书雄木无用而众雌之中间有一二雄者更妙谚云羣雌间一雄结实饱蓬蓬<br />
　　接果<br />
　　务本新书凡桑果以接博为妙一年后便可获利昔人以之譬螟子者取其速肖之义也凡接枝条必择其美【宜用宿条向阳者则气壮而茂嫩条隂弱而难成】根株各从其类【然荆桑亦可接鲁桑梅可接杏桃可接李】接工用细齿截锯一连厚脊利刃小刀一把要当心手凝穏又必趂时【以春分前后十日为宜或取其条衬青为期然必待时暄可接盖欲借阳和之气也】一经接博二气交通以恶为美以彼易此其利有不可胜言者矣接博其法有六一曰身接【先用细锯截去元树枝茎作盘砧髙可及肩以利刃小刀际其盘之两旁微起小罅深可寸半先用竹籖之测其深浅却以所接条约五寸长一头削作小箆子先噙口中假津液以助其气却内之罅中皮肉相对揷之讫用皮树封系寛得所用牛粪和泥斟酌封裹之勿令透风外仍上留二眼以泄其气徐光啓曰开砧宜用老鸦觜为妙髙如马低如瓦】二曰根接【锯截防元树身去地五寸许以所接条削箆揷之一如身接法就以土培封之以棘围防之】三曰皮接【用小利刃刀子于元树身八字斜剉之以小竹籖测其深浅以所接枝条皮肉相向揷之封防如前法候接枝发茂去其元树枝茎使之茎茂耳】四曰枝接【如皮接之法而差近之耳】五曰靥接【小树为宜先于元树横枝上截去留一尺许于所取接条树上眼外方半寸刀尖割防皮肉至骨并带凝揭皮肉一方片须带芽心口噙少时取出印湿痕于横枝上以刀尖依痕刻防元树靥处大小如之以接接之上下两头以桑皮封系慢得所仍用牛粪泥涂防之随树大小酌量多少接之】六曰搭接【将已种出芽条去地三寸许上削作马耳将所接条倂削马耳相搭接之封系如前法粪壅】<br />
　　农桑辑要正月取树本大如斧柯及臂者皆堪接谓之树砧砧若稍大即去地一尺截之若去地近截之则地力大状矣若夫所接之木稍小即去地七八寸截之若砧小而髙截则地气难应须以细齿锯截锯齿麤即损其砧皮取快刀子于砧缘相对侧劈开令深一寸每砧对接两枝候俱活即待叶生去一枝弱者所接树选其向阳细嫩枝如筯麄者长四寸许阴枝即少实其枝须两节兼须是二年枝方可接接时微批一头入砧处插入砧缘劈处令入五分其入须两边批所接枝皮处揷了令与砧皮齐切令寛急得所寛即阳气不应急则力大夹煞全在细意酌度揷枝了别取本色树皮一片长尺余濶二三分纒所接树枝并砧缘疮口恐雨水入纒讫即以黄泥泥之其砧面并枝头并以黄泥泥之对揷一边皆同此法泥讫仍以纸裹头麻绳缚之恐泥落故也砧上有叶生即旋去之乃以大粪壅其砧根外以刺棘遮防勿使有物动拨其枝春雨得所尤易活其实内子相类者林檎梨向木砧上栗子向栎砧上皆活盖是类也张约斋种花法注云春分和气尽接不得夏至阳气盛种不得【春接树必待贴头回青无有不活大都在春分前后亦有宜待谷雨者何云春分不接也种则立夏后便不宜矣】立春正月中旬宜接樱桃木樨徘徊黄蔷薇正月下旬宜接桃梅杏李半支红腊梅梨栗柿杨梅紫蔷薇【浙人亦云然宜试之恐彼中稍暖故得早耳】二月上旬可结紫笑绵橙匾橘已上种接茎于十二月间沃以粪壤两至春时花果自然结实立秋后可接林檎川海棠黄海棠寒球转身红视家棠梨叶海棠南海棠以上接法并要时将头与木身皮对皮骨对骨用麻皮纒上用箬叶寛覆之如萌出相长即撒去箬叶无有不盛也但取实内核相似叶相同者皆可接换下向根贴谓之树贴如桃贴接杏接梅栎贴接栗盖此类也枳接柑橘亦宜本色接换本色美者最妙若贴大宜髙截贴小宜近地截截讫用利刀铦贴上齿痕防树木佳者取到接头须经二年肥盛嫩枝如筯大者防长三四寸以上根头一寸半用薄刀子刻下中半刻成判官头样削其骨成马耳状又将马耳尖头薄骨翻转割去半分将接头口内噙养温暖以借生气然后将刀于贴盘左右皮内膜外批豁两道或三道纳所噙接头于渠子内极要快摙宻须使老树肌肉与接头肌肉相对着或二或三皆了用竹箨拦寸许劈开双指齐贴面于接头外面所批痕处包裹定麻皮复用竹箨包其贴顶缚定次用烂泥封其纒处旧麻缚着上用寛兠盛土培养接头勿令透风见日土干则洒之所包土上条芽长出非接头上者悉令去之以防分力培土上露接头一二眼通活气上用竹箨蔽之以防日雨<br />
　　种树书凡接花木虽已接活内有脂力未全包生接头切要爱防如梅雨浸其皮必不活<br />
　　又凡接矮果及花用好黄泥晒干筛过以小便浸之又晒干筛过再浸之凡十余度以泥封树皮用竹筒破两半封裹之则根立生次年防其皮截根栽之<br />
　　又接树须取向南隔年者接之则着子多经数次接者核小但核不可种耳不可接者乃用过贴先移叶相似之小树于其畔可以枝相交合处以刀各削其半对合着竹箨包裹麻皮纒固泥封之大树所合枝傍截半段小树所合枝去稍弱不必半段欲花果两般合色则勿去其稍来年春始截防复待长定然后移栽<br />
　　农政全书接树有三诀第一衬青第二就节第三对缝依此三法万不失一<br />
　　修葺浇灌<br />
　　便民图修葺法正月间削去低枝小乱者勿令分树气力则结子自肥大又曰凡树脚下常令耘草清净草多则引虫蠧亦能偷力乏树勿使下有坑坎雨后水渍根朽叶黄宜令平满髙如地面三五寸<br />
　　农政全书凡果木皆须剪去繁枝使力不分试看开花结果之际凡无花无果细枝后来亦须发叶岂不减力若预先芟去则力聚于花果矣<br />
　　又凡果俱三年老枝上所生则大而甘<br />
　　又凡树欲取材如椐榆杉柏之类可令挺枝无旁枝其他取花叶芽实者皆令枝旁生剥削令至六七尺其下可通人行如此便于采掇凡本树未发芽前半月以上俱可修理<br />
　　种树书浇灌法凡木早晩以水沃其上以喞筒唧水其上必须用停久冷粪正宜腊月亦必和水三之一草之类宜四季用肥如正月则用五分粪五分水二月三分粪七分水三四月二分粪八分水五六七八月十一二月八分粪二分水腊月纯粪不妨遇天旱只宜白水浇或加一分粪二月或用浇肥多有所忌假如二月树上已发嫩条必生新根浇肥则根桔而死如萌未发者不妨三月亦然又有一等不怕肥者如石榴茉莉之属虽多肥不妨五月夏至梅雨时浇肥根必腐烂八月亦不可浇肥白露雨至必生细根肥之则死六七月花木发生已定者皆可轻轻用肥谨依月令等级浇之及小春时便能发旺如柑橘之类则不可但用肥则皮被破脂流冬必死矣【徐光啓曰苏人种柑橘用肥培壅】一切树木俱宜十一二月正月余皆不可合用灰粪和土或麻饼屑和土壅根髙三五寸浇水实定不可太过<br />
　　收种下种<br />
　　农政全书收种下种法凡收子核必择其美者作种必待果实熟甚劈取于墙下向阳暖处深寛为坑以牛马粪和土以半于坑底铺平取核尖头向上排定复以粪土覆之令厚尺余至春生芽万不失一忌水浸风吹皆令仁腐一切草木种子俱瓢盛悬挂为佳凡取种子必充实老黒者晒干以瓶收贮髙悬勿近地气恐生白膜则无用隔年亦不生及时秧子勿使迟误亦不宜太早地不厌髙土肥为上锄不厌数土松弥良各要按时及节临下子时必日中晒曝择净然合浸者浸之不浸便用撒入土内子细者撒在土面下子讫即以粪沃其上成行与打潭种者亦然下子者必要晴雨则不茁三五日后又要雨旱则不生须频浇水<br />
　　种树书凡果候肉烂和核种之否则不类其种<br />
　　卫果<br />
　　齐民要术衞果法正月尽二月可剥树枝二月尽三月可揜树枝【埋树枝土中令生二歳以上可移种】凡五果花盛时遭霜则无子常预于园中往往贮恶草粪天雨新晴北风寒切是夜必霜此时放火作煴少得烟气则免于霜矣<br />
　　种树书草木羊食者不长凡花最忌麝香尤忌之賸栽蒜薤之类则不损又法于上风头以艾和雄黄末焚即如初<br />
　　又木自南而北多遇寒而枯只于腊月去根旁土麦穰厚覆之燃火深培如故则不过一二年皆结实若歳用此法则南北不殊犹人注艾耳<br />
　　又果树生小青虫虰蜻肹挂树自无<br />
　　便民图治蠧虫法正月间削杉木作钉塞其穴则虫立死正月一日五更把火遍照一切果树下则无虫灾或清明日亦可<br />
　　农桑辑要木有蠧虫以芫花纳孔中或纳百部叶虫立死<br />
　　农政全书凡治树中蠧虫以硫黄研极细末和河沙少许令稠遍塞蠧孔中其孔多而细即遍涂其枝榦虫即尽死矣又法用铁线作钩取之又用硫黄雄黄作烟塞之即死或用桐油纸油燃塞之亦验如生毛虫以鱼腥水泼根或埋蚕蛾于地下<br />
　　又凡鸟来食果或张网罩树多损树枝或持竿鼓柝甚费力须用弩射取一二置竿首倚竿于树其鸟悉不来<br />
　　采果伐木<br />
　　便民图采果实法凡果实初熟时以两手采摘则年年结实果子熟时须一顿摘其美者迟留之虽待熟亦不美勿先摘动被人盗吃飞禽就来窥食切宜谨之遯斋闲览用人髪挂枝上则飞鸟不敢近<br />
　　种树书凡果实未全熟时摘若熟了即抽过筋脉来歳必不盛【徐光啓曰宜少留以飬其力有过不采者甚坏树】果实异常者根下必有毒蛇切不可食<br />
　　齐民要术凡伐木四月七月则不虫而坚韧榆荚下桑椹落亦其时也然则凡木有子实者候其子实将熟皆其时也【非时者虫蛀且脆也】凡非时之木水沤一月或火煏取干虫则不生【水浸之木皆亦柔韧】礼记月令孟春之月禁止伐木孟夏之月无伐大树【逆时气也】季夏之月树木方盛乃命虞人入山行木为斩伐季秋之月草木黄落乃伐薪为炭仲冬之月日短至则伐木取竹箭淮南子曰草木未落斧斤不入山林【九月草木解也】崔寔曰自正月以终季夏不可伐木必生蠧虫或曰以上旬伐之虽春夏不蠧犹有剖析间解之害又犯时令非急勿伐十一月伐竹木十二月斩竹伐木不蛀斫松在下后上前永无白蚁他树亦同<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷五十八<br />
　　钦定四库全书<br />
　　钦定授时通考卷五十九<br />
　　农余<br />
　　蔬一<br />
　　蔓菁【菲】<br />
　　同蒿【蒌蒿　牡蒿　藾蒿　防蒿】<br />
　　白菜<br />
　　芥【芥蓝】<br />
　　菠薐<br />
　　苋菜【马齿苋】<br />
　　冬葵【龙葵　蔠葵　蒲葵　天葵】<br />
　　苦菜<br />
　　蕹菜<br />
　　芸薹<br />
　　蔊菜<br />
　　薇【巢菜】<br />
　　蕨【迷蕨　水蕨】<br />
　　藜【□藋　灰藋】<br />
　　荠菜<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　蔓菁<br />
　　蔓菁一名芜菁【北人名蔓菁并汾河朔间烧食其根呼为芜根芜菁南北之通称】一名葑一名须一名薞芜一名荛一名芥【尔雅云须薞芜疏云陈宋之间谓之葑幽州人谓之芥陈楚谓之蘴齐鲁谓之荛闗西谓之芜菁赵魏谓之大芥七者一物也】一名九英菘【塞北河西种者名九英蔓菁亦曰九英菘】一名诸葛菜【蜀人呼为诸葛菜】一名马王菜【苗猺獠狫地方产菜味多刺即诸葛菜也相传为马殷所遗故名】一名鸡毛菜【夏月则枯蔬圃复谓之鸡毛菜】苗名蘴【孙缅云蘴芜菁苗也】根为沙吉木儿【蒙古人呼其根云】根长而白形如胡萝卜霜后特软美蒸煮煨任用梢似芋魁含有膏润颇近谷气茎粗叶大而厚濶夏初起薹开黄花四出如芥结角亦如芥子匀圆似芥子紫赤色茎叶稍逊于根亦柔腻不类他菜人久食蔬菜无谷气即有菜色食蔓菁者独否蔓菁四时皆有四时皆可食春食苗初夏食心亦谓之薹秋食茎冬食根数口之家能莳数百本亦可终嵗足蔬子可打油然灯甚明每亩根叶可得五十石每三石可当米一石是一亩可得米十五六石则三人卒嵗之需也此菜北方甚多河东太原所出其根极大又出西番吐谷浑地气味苦温无毒常食通中下气利五脏止消渴去心腹冷痛解麫毒入丸药服令人肥健尤宜妇人<br />

                    <br>
                        　　刘宾客嘉话録公曰诸葛所止令兵士独种蔓菁者何绚曰取其才出甲者生啗一也叶舒可煮食二也久居随以滋长三也弃去不惜四也囘则易防而采之五也冬有根可劚食六也比诸蔬属其利不亦溥乎曰信矣三蜀之人亦呼蔓菁为诸葛菜江陵亦然<br />
　　兼明书今人呼菘为蔓菁云北地生者为蔓菁江南生者为菘此盖习俗之非也余少时亦谓菘为蔓菁常见医方用蔓菁子为辟谷药又为涂头油又用之消毒肿每讶菘子有此诸功殊不知其所谓近读齐民要术乃知蔓菁是萝卜苗即医方所用蔓菁子是也汉桓帝时年饥劝人种蔓菁以充饥诸葛亮征汉令军人种萝菔则萝菔蔓菁为一物无所疑也<br />
　　云南记嶲州界縁山野间有菜大叶而麤茎其根若大萝卜土人蒸煮其根叶而食之可以疗饥名之为诸葛菜云武侯南征用此菜莳于山中以济军食亦犹广都县山栎木谓之诸葛木也<br />
　　南方草木状芜菁岭峤以南俱无之偶有士人因官擕种就彼种之出地则变为芥亦橘种江北为枳之义也齐民要术种不求多唯须良地故墟新粪坏墙垣乃佳【若无故墟粪者以灰为粪令厚一寸灰多则燥不生也】耕地欲熟七月初种之一亩用子三升从处暑至八月白露节皆得早者作菹晩者作干漫散而劳种不用湿【湿则地坚叶焦】既生不锄九月末收叶仍留根取子十月中犁粗防拾取耕出者【若不耕防则留者英不茂实不繁也】春夏畦种供食者与畦葵法同剪讫更种从春至秋可得三辈常供好菹取根者用大小麦底六月中种十月将冻耕出之一亩得数车早出者根细羣芳谱种法先薙草雨过即耕不雨先一日灌地使透次日熟耕作畦或耧种或漫撒覆土厚一指五六日内有雨不须灌无雨戽水灌沟中遥润之勿浇土令地实以沙土髙者为上宜厚壅之择子下种出甲后即耘出小者为茹若不欲移植取次耘出存其大者令相去尺许若欲移植俟苗长五七寸择其大者移之先耕熟地作畦深七八寸起土作垄艺苗其上垄土虚浮根大倍常一法子欲陈用鳗鲡汁浸之曝干种可无虫取子者当六七月种来年四月收若中春种亦即生薹与秋种者同熟但根小茎矮子少耳供食者正月至八月皆可种凡遇水旱他谷已晩但有隙地即可种此以济口食一法地方一尺五寸植一本一步十六本一亩三千六百本每本子一合可得三石六斗比菜子可多三四倍利<br />
　　菲【附】<br />
　　尔雅菲芴<br />
　　注即土瓜也疏菲似葍茎麤叶厚而长有毛三月中蒸防为茹甘美可作羮幽州人谓之芴今河内人谓之宿菜<br />
　　又菲蒠菜<br />
　　注菲草生下湿地似芜菁华赤色可食<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　同蒿<br />
　　同蒿一名蓬蒿【形气同蓬蒿也】茎肥叶緑有刻缺微似白蒿甘脆滑腻四月起薹高二尺余开花深黄色状如单瓣菊花一花结子近百成毬如地菘及苦荬子最易繁茂以佐日用最为佳品主安气养脾胃消水饮多食动风气熏心令气满<br />
　　王氏农书春二月种可为常食秋社前十日种可为秋菜如欲出种春菜食不尽者可为子俱是畦种其叶又可汤泡以配茶茗实菜中之有异味者<br />
　　羣芳谱种植肥地治畦如种他菜法<br />
　　蒌蒿【附】<br />
　　蒌蒿一名白蒿一名蘩【尔雅云蘩皤蒿注云白蒿也】一名蔏【尔雅云购蔏注云蒌蒿也生下田初出可啖】一名由【一作游】胡【尔雅云繁由胡】一名旁勃【尔雅云北海人谓之旁勃】有水陆二种【尔雅通谓之蘩曰蘩皤蒿即今陆生艾蒿也辛熏不美曰蘩由胡即今水生蒌蒿也又曰蘩之丑秋为蒿则通指水陆二种而言谓其春时各有种名至秋老则皆呼为蒿矣】形状相似但水生者辛香而美生陂泽中二月发苗叶似嫩艾而岐细面青背白其叶或赤或白其根白脆采其根茎生熟葅曝皆可食盖嘉蔬也<br />
　　牡蒿【附】<br />
　　尔雅蔚牡菣<br />
　　注无子者疏一名马新蒿<br />
　　本草一名齐头蒿【诸蒿叶尖此独奓而秃故有齐头之名】三四月生苗其叶扁而本狭奓有秃岐嫩时可茹秋开细黄花结实大如车前实而内子细防不可见故人以为无子也<br />
　　藾蒿【附】<br />
　　尔雅苹藾萧<br />
　　注今藾蒿也初生亦可食疏叶青白色茎似箸而轻肥始生香可生食又可蒸食本草苹即陆生皤蒿俗呼艾蒿<br />
　　防蒿【附】<br />
　　尔雅莪萝<br />
　　注今莪蒿也亦曰防蒿疏一名萝蒿生泽田渐洳之处叶似斜蒿而细科生三月中茎可生食又可蒸香美味颇似蒌蒿<br />
　　本草一名抱娘蒿似小蓟宿蒿先于百草<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　白菜<br />
　　白菜一名菘【埤雅云菘性凌冬不雕四时长有有松之操故其字防意】诸菜中最堪常食有二种一种茎圆厚微青一种茎扁薄而白叶皆淡青白色子如芸薹子而灰黑八月种二月开黄花四瓣如芥花三月结角亦如芥燕赵辽阳淮所种者最肥大而厚一本有重十余斤者南方者畦内过冬北方多入窖内燕京圃人又以马粪入窖壅培不见风日长出苗叶皆嫩黄色脆美无滓谓之黄芽菜乃白菜别种茎叶皆扁味甘温无毒利肠胃除胸烦解酒渴利大小便和中止冬汁尤佳夏至前菘菜食发皮肤风痒动气发病又有春不老一名八斤菜叶似白菜而大甚脆嫩四时可种腌食甚美<br />
　　菜谱有春菘有晩菘<br />
<br />
<br />
<br />
<子部,农家类,钦定授时通考,卷五十九><br />
　　芥<br />
　　芥一名辣菜一名腊菜【其气味辛辣有介然之义又可过冬也本草云冬月食者俗呼腊菜春月食者俗呼春菜四月食者谓之夏菜】一名水苏一名劳祖性辛温无毒温中下气豁痰利膈处处有之种类不一有青芥【又名刺芥叶大子粗叶似菘有柔毛味极辣可生食其子可藏冬瓜】紫芥【茎叶纯紫可爱作虀最美】白芥【一名胡芥一名蜀芥来自戎中而盛于蜀八九月种至春深茎高二三尺叶如花芥叶青白色为茹甚美茎易起而中空性脆最畏狂风大雪须谨防之三月开黄花结角子如粱米黄白色又有一种茎大而中实者尤高子亦大白芥子堪入药味极辛美利九窍明耳目通中】他如南芥刺芥【按此即青芥】旋芥马芥【叶如青芥】花芥【叶多刻缺如萝卜英】石芥【低小者】皱叶芥【大芥一名皱叶芥大叶皱纹色尤深緑味更辛辣入药用】之类皆菜之美者三月开黄花结荚一二寸子如苏子大色紫味辛芥心嫩者为芥蓝极脆李时珍曰芥性辛热而散乆食耗真元昬眼目发疮痔刘恂岭南异物志云南土芥高五六尺子大如鸡子此又芥之尤异者也<br />
　　四民月令六月大暑中伏后可收芥子七月八月可种芥<br />
　　齐民要术取叶者七月半种地欲粪熟一亩用子一升种法与芜菁同既生亦不锄之十月收取子者二三月好雨泽时种【性不耐寒经冬则死故须春种】旱则畦种水浇五月熟而收子<br />
　　王氏农书今江南农家所种如种葵法俟成苗必移栽之【早者七月半后种迟者八月种】厚加培壅草即锄之旱即灌之冬芥经春长心中为盐淡二菹亦任为盐菜如收子者即不摘心盖南北异宜故种畧不同而其用则一<br />
　　芥蓝【附】<br />
　　芥蓝芥属也叶色如蓝故南人谓之芥蓝仍可擘取食故北人谓之擘蓝其叶大于菘根大于芥薹苗大于白芥子大于蔓菁花淡黄色其苗叶根心俱任为蔬子可压油亦四时可种四时可食大畧如蔓菁也但食根之菜如芥芦菔蔓菁之属魁皆在土中此则魁在土上为异耳收根者须四五月种少长擘食其叶渐擘魁渐大八九月并根叶取之叶作葅或作干菜根剥去皮或煮食或糟藏酱豉留根至明春复发苗可采食三月花四月实子每亩可收三四石<br />
　　农政全书种芥蓝宜耕熟地厚壅之土强者多用草灰和之耕熟后或漫散子取次耘之或种苗长数寸移植之或就平地种或作埒大畧与种蔓菁同法但须疎行则魁大子多每本令相去一尺余<br />
　　又凡菜种多冬荣夏枯独芥蓝干枯收子之后根复生蘖经数年不坏盖一种之后无论子粒传生即原本亦供数年采拾冬月悉取叶空留根来年亦生或并斸去大根稍存入土细根来年亦生<br />
　　又芥蓝茎叶用芝蔴油煮如常煮菜法食之并歃其汁能散积痰其叶及子亦能消食积解面毒<br />
　　又菜名蓝者不止因叶色似蓝北人直用作淀可染防帛胜于福青<br />
<br />
<br />
<子部,农家类,钦定授时通考,卷五十九><br />
　　菠薐<br />
　　菠薐一名波斯草一名赤根菜【询刍録云南人呼菠菜北人呼赤根菜】一名鹦鹉菜出西域颇陵国今讹为菠薐盖颇陵之转声也【见刘宾客嘉话録】茎柔脆中空叶緑腻柔厚直出一尖傍出两尖似鼓子花叶之状而稍长大根长数寸大如桔梗色赤味甘美四月起薹尺许开碎白花丛簇不显有雌雄雌者结实有刺状如蒺藜子叶与根味甘冷滑无毒利五脏通肠胃热开胸膈下气调中止渴润燥解酒毒服丹石人最宜麻油炒食甚美北人以为常食春月出薹嫩而且美春暮薹渐老沸汤晾过晒干备用甚佳可久食诚四时可用之菜也【八九月种者可备冬食正二月种者可备春蔬】农桑辑要菠薐作畦下种如萝卜法春正月二月皆可种逐旋食用秋社后二十日种于畦下以干马粪培之以备霜雪十月内以水沃之以备冬食<br />
　　羣芳谱种植正二月内将子水浸一二日候胀捞出控干盆覆地上俟芽出择肥松地作畦于每月下旬下种与十余日前种者同出亦一异也春种多虫不如秋种者佳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　苋<br />
　　苋凡五种赤苋【一名蒉尔雅云蒉赤苋注云今苋菜之赤茎者本草云一名花苋茎叶深赤】白苋人苋【俱大寒又名糠苋胡苋二苋味胜他苋但大者为白苋小者为人苋或谓之细苋其实一也其子霜后方熟细而黑色又细苋俗名野苋猪好食之亦名猪苋】紫苋【茎叶皆紫无毒不寒吴人用以染者】五色苋【今稀有】诸苋皆三月种叶如蓝茎叶皆高大易见故名苋【或曰苋从见谐声也】开细花成穗穗中细子扁而光黑与青葙子鸡冠子无别老则抽茎甚高六月以后不堪食子霜后始熟九月收五苋俱气味甘冷利无毒并利大小肠治初痢滑胎通窍明目除邪气寒热白苋补气除热赤苋主赤痢射工沙虱紫苋杀虫毒治气痢忌与鼈共食<br />
　　农桑辑要人苋但五月种之【今人有三四月种者】如欲出种留食不尽者八月收子<br />
　　马齿苋【附】<br />
　　马齿苋一名马苋一名五行草【以其叶青梗赤花黄根白子黑也】一名五方草【亦五行之义】一名长命菜【其性耐乆难燥】一名九头狮子草一名马齿龙可处处有之柔茎布地叶对生比并圆整如马齿故名六七月开细花结小尖实实中细子如葶子状苗煮熟晒干可为蔬有二种叶大者名防耳草不堪用小叶者又名防齿苋节叶间有水银每十觔可得八两或十两气味酸寒无毒散血消肿利肠滑胎解毒通淋治产后虚汗<br />
<br />
<br />
<br />
<br />
<br />
<br />
<br />
<br />
<br />
<br />
　　冬葵<br />
　　葵说文曰菜也农书曰阳草也【天有十日癸与终始故葵从癸】有紫茎白茎二种叶之小者为鸭脚葵今南北皆有之一名露葵【古人采葵必待露解】一名滑葵【言其性也】为百菜之主备四时之馔本丰而耐旱【一作寒】味甘而无毒供食之余可为葅腊枯枿之遗可为榜簇子若根则能疗疾咸无弃材诚蔬茹之上品也<br />
　　诗豳风七月烹葵及菽<br />
　　本草纲目李时珍曰古人种为常食今种之者颇鲜其实大如指顶皮薄而扁实内子轻虚如榆荚仁六七月种者为秋葵八九月种者为冬葵正月复种者为春葵然宿根至春亦生<br />
　　四民月令正月可种葵芥又六月六日种葵中伏以后可种冬葵<br />
　　齐民要术临种时必燥曝葵子【葵子虽经嵗不浥然湿种者瘠而不肥】地不厌良薄即粪之春必畦种水浇【春多风旱非畦不得且畦者省地而菜多一畦供得一口】畦长两步广一步【大则水难匀】深掘以熟粪对半和土覆其上令厚一寸铁齿耙耧之令熟足蹋使坚平用水浇润水尽下子又以熟粪和土覆其上令厚一寸余葵生三叶然后浇之【浇用晨夕日中便止】每一搯辄耙耧地令起下水加粪三搯更种一嵗之中凡得三辈凡畦种之物悉如之早种者必秋耕十月末地将冻散子劳之人足践踏之乃佳践者菜肥地释即生锄不厌数五月初更种之【春者既老秋叶落未生故种此相接】六月一日种白茎秋葵【白者宜干紫茎者干即黒而涩】仍留五月种者取子【春葵子熟不均故须留中辈】于此时附地剪却春葵冷根上枿生者柔輭美于秋葵搯秋菜必留五六叶【不搯则茎孤叶多则科大】八月半剪去【留其岐岐多者则去地一二寸独茎者亦可去地四五寸】枿生肥嫩比至收时高与人膝等茎叶皆美科虽不高菜实倍多【若不剪早生者虽高数尺柯叶坚硬全不中食】收待霜降【伤早黄烂伤晩黒涩】<br />
　　羣芳谱葵甚易生地不论肥瘠宜于不堪作田之地多种以防荒年采瀹晒干收贮<br />
　　龙葵【附】<br />
　　本草一名苦葵一名苦菜【益州有苦菜乃是苦蘵即龙葵也】一名天茄子一名水茄一名天泡草一名老鸦酸浆草【与酸浆相类故加老鸦以别之】一名老鸦眼睛草【五爪龙亦名老鸦眼睛草同名异物也】李时珍曰龙葵龙珠一类二种也皆处处有之四月生苗髙二三尺茎大如筯似灯笼草而无毛叶似茄叶而小五月以后开小白花五出黄蘂结子正圆大如五味子上有小蔕数颗同缀其味酸中有细子亦如茄子之子但生青熟黑者为龙葵生青熟赤者为龙珠<br />
　　蔠葵【附】<br />
　　尔雅蔠葵蘩露<br />
　　注承露也大茎小叶华紫黄色<br />
　　本草一名落葵一名藤葵一名天葵一名繁葵一名御菜一名胭脂菜【坡诗注云丰湖有胭脂藤生菜滑美胜】蔓生叶似杏叶而肥厚软滑可茹八九月开细紫花累累结实如五味子熟则紫黑色揉取汁红如胭脂女人饰面防唇及染布物谓之胡胭脂亦曰染绛子但色易变耳其叶最能承露其子埀埀亦如缀露故得露名<br />
　　蒲葵【附】<br />
　　羣芳谱蒲葵叶似葵可食<br />
　　天葵【附】<br />
　　羣芳谱天葵一名莃一名菟葵【尔雅云莃菟葵注云颇似葵而小叶状如藜有毛】雷公所谓紫背天葵是也叶如钱而厚嫩背防紫生崖石凡丹石之类得此始神但世人罕识唐本草注苗如石龙苪叶光泽花白似梅茎紫色煮汁极滑堪噉<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷五十九><br />
　　苦菜<br />
　　苦菜一名苦苣一名苦荬一名编苣一名游冬【博雅云游冬苦菜也埤雅云此草凌冬不凋故名】一名天香菜叶狭而緑带碧茎空防之有白汁花黄如初绽野菊花春夏旋开一花结子一丛如同蒿子花罢则萼敛子上有白毛茸茸随风飘扬落处即生今处处有之但在北方者至冬而凋在南方者冬夏常青为少异耳味苦寒无毒夏天宜食能益心和血通气主治肠澼渴热中疾恶疮霍乱后胃气烦逆忌与蜜同食作肉痔脾胃虚寒人不可多食<br />

                    <br>
                        　　礼记月令孟夏之月苦菜秀<br />
　　又内则濡豚包苦实蓼<br />
　　疏言濡豚之时包裹豚肉以苦菜杀其恶气又实之以蓼<br />
　　尔雅荼苦菜<br />
　　疏一名荼草一名选<br />
　　陆玑诗疏生山田及泽中得霜甜脆而美<br />
<子部,农家类,钦定授时通考,卷五十九><br />
　　蕹菜<br />
　　蕹菜【蕹与壅同此菜惟以壅成故谓之蕹】榦柔如蔓中空叶似菠薐及錾头开白花堪茹南人编苇为筏作小孔浮水上种子于水中长成茎叶皆出苇孔中随水上下南方之竒蔬也陆种者宜湿地畏霜雪九月藏土窖中三四月取出壅以粪土节节生芽一本可成一畦生岭南今江夏金陵多莳之<br />
<br />
<br />
<br />
<br />
<br />
<br />
<br />
<br />
<br />
　　芸薹<br />
　　芸薹菜【塞外有云台戍始种此菜故名】一名寒菜一名胡菜一名薹菜一名薹芥一名油菜单茎圆肥淡青色叶附茎上形如白菜嫩时可炒食既老茎端开花如萝卜花结角中有子本草九月十月下种生叶冬春采薹心为茹三月则老不可食开小黄花四瓣子灰赤色炒过榨油黄色燃灯甚明<br />
<br />
<br />
<br />
<br />
<br />
<br />
<br />
<br />
<br />
　　蔊菜<br />
　　蔊菜一名【音罩】菜一名竦米菜生南方田园小草也冬月布地丛生长二三寸柔梗细叶三月开细花黄色结细角长一二分角内有细子味极辛辣沙地生者尤伶仃<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　薇<br />
　　薇【字说云防贱所食因谓之防】一名野豌豆一名大巢菜【本草项氏曰巢菜有大小二种大者即薇乃野豌豆之不实者小者即东坡所谓元修菜也】生麦田及原隰中本草云非水草也茎叶气味皆似豌豆其藿作蔬入羮皆宜<br />
　　尔雅薇垂水<br />
　　注生于水边疏草生于水滨而枝叶垂于水者曰薇<br />
　　陆玑诗疏薇山菜也今官园种之以供宗庙祭祀<br />
　　巢菜【附】<br />
　　四川志巢菜州县俱出叶似槐而小其子如小豆夏时种以粪田其苗可食<br />
　　苏轼元修菜诗序菜之美者有吾乡之巢<br />
　　陆游巢菜诗序蜀蔬有两巢大巢豌豆之不实者小巢生稻畦中东坡所赋元修菜是也吴中絶多名漂摇草一名野蚕豆但人不知取食耳<br />
<br />
<子部,农家类,钦定授时通考,卷五十九><br />
　　蕨<br />
　　蕨一名虌【尔雅云蕨虌注云广雅云紫藄非也江西谓之虌陆玑诗疏云山菜也周秦曰蕨齐鲁曰虌埤雅云状如大雀拳足又如其足之蹷也故谓之蕨俗云初生亦类虌故曰虌也】二三月生芽拳曲状如小儿拳长则展寛如鳯毛髙三四尺茎嫩时无叶采取以灰汤煮去涎滑晒干作蔬味甘滑肉煮甚美姜醋拌食亦佳荒年可救饥根紫色皮肉有白粉捣烂洗澄取粉名蕨粉可蒸食亦可荡皮作线色淡紫味滑美陆玑谓可供祭祀今山中处处有之<br />
　　齐民要术二月中髙八九寸老有叶瀹为茹滑美如葵三月中其端散为三枝枝有数叶叶似青蒿长麄坚长不可食用<br />
　　尔雅翼蕨紫色而肥野人今嵗焚山则来嵗蕨菜繁生其旧生蕨之处蕨叶老硬敷披人志之谓之蕨基<br />
　　迷蕨【附】<br />
　　尔雅藄月尔<br />
　　注即紫藄也似蕨可食<br />
　　本草李时珍曰紫藄似蕨有花而味苦初生亦可食三苍谓之迷蕨<br />
　　水蕨【附】<br />
　　本草水蕨似蕨生水中吕氏春秋云菜之美者有云梦之防即此菜也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　藜<br />
　　藜一名莱一名红心灰藋一名胭脂菜一名鹤顶草一名落藜生不择地处处有之即灰藋之红心者茎叶稍大嫩时亦可食老则茎可为杖气味甘平防毒杀虫煎汤洗虫疮潄齿防捣烂涂诸虫伤<br />
　　蔏藋【附】<br />
　　尔雅拜蔏藋<br />
　　注蔏藋亦似藜疏此亦似藜而叶大者名拜一名蔏藋<br />
　　灰藋【附】<br />
　　灰藋一名灰涤菜一名金锁天今讹为灰条菜处处原野有之四月生苗茎有紫红线棱叶尖有刻缺面青背白茎心嫩叶皆有细白灰如沙为蔬亦佳气味甘平无毒治恶疮虫咬面防等疾忌着肉作疮五月渐老高者数尺七八月开细白花结实成簇如毬中有细子蒸曝取仁可炊饭及磨粉食救荒本草云结子成穗者味甘散者味苦生墙下树下者忌用白者谓之蛇灰有毒<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　荠菜<br />
　　荠一名防生草【本草云荠生于济故谓之荠释家取其茎作挑灯杖可避蚊蛾谓之防生草】野生有大小数种小荠花叶茎扁味美最细者名沙荠大荠科叶皆大而味不及小荠茎硬有毛者名菥蓂【尔雅云菥蓂大荠疏云又名菥一名大蕺一名马辛】味欠佳冬至后生苗二三月起茎五六寸开细白花结荚如小萍有三角荚内细子名蒫【尔雅云蒫荠实疏云荠子味甘人取其叶作葅及羮】四月收师旷所谓嵗欲丰甘草先生即此<br />
　　野菜谱江荠【生腊月生熟皆可食花时不可食但可作虀用】倒灌荠【生旱田采之熟食亦可作虀】蒿柴荠【其叶可食其稭可燃】扫帚荠【春采熟食】碎米荠【三月采皆可作虀】春秋繁露荠以美冬水气也荠甘味也乘于水气故美者甘胜寒也荠之言济所以济大水也<br />
<br />
<br />
<br />
　　钦定授时通考卷五十九<br />
<子部,农家类,钦定授时通考><br />
　　钦定四库全书<br />
　　钦定授时通考卷六十<br />
　　农余<br />
　　蔬二<br />
　　山药<br />
　　芋【香芋　土芋　甘露子】<br />
　　甘藷<br />
　　萝卜【水萝卜　胡萝卜】<br />
　　莴苣【生菜】<br />
　　莼<br />
　　芹【紫芹】<br />
　　芦<br />
<br />
<br />
<br />
<br />
<子部,农家类,钦定授时通考,卷六十><br />
　　山药<br />
　　山药原名薯蓣【负暄杂録云山药本名薯蓣避唐代宗讳改名薯药宋英宗名曙改名山药】一名山藷一名土藷一名玉延【广雅云玉延署预也吴普云齐楚名玉延】一名修脆一名藷藇一名山芋一名藷薯一名儿草江闽人单呼为藷处处有之南京者最大而美蜀道尤良入药以怀庆者为佳春间生苗蔓延茎紫青有三尖似白牵牛叶更厚而光泽五六月开细花成穟淡红色大类枣花秋生实于叶间青黄八月熟落根下外薄皮土黄色状似雷丸大小不一肉白色煮食甘滑与根同冬春采根皮亦土黄色薄而有毛其肉白色者为上青黑者不堪用南中有一种生山中者根细如指极实刮磨入汤煮之作块味更佳食之尤益人江湖闽中一种根如姜芋而皮紫大者切数片去皮煎煮俱美但性冷于北地者彼土人呼为藷入药以野生者为胜性甘温平无毒镇心安神魂魄止腰痛治虚羸健脾胃益肾气止泄痢化痰涎乆服耳目聪眀轻身不老<br />
　　羣芳谱种植春社日取宿根多毛有白瘤者竹刀截作二寸长块先将地开作二尺寛沟深三四尺长短任意先填乱粪柴一半上实以土将截断山药竪埋于中上仍以粪土覆与沟平时浇灌之苗生以竹或树枝架作楥高三四尺当年可食三四年者根大尤美夏月宜频浇最宜肥地每年易人而种宜牛粪麻籸忌人粪<br />
<br />
<br />
<br />
<br />
<br />
<br />
<br />
<br />
<br />
<br />
　　芋<br />
　　芋一名土芝一名蹲鸱【史记注云芋头形类鸱鸟之蹲】一名莒在在有之蜀汉为最京洛者差圆小叶如荷长而不圆茎微紫干之亦中食根白亦有紫者南方之芋子大如斗旁生子甚多皮上有微毛如鳞次裹之拔之则连茹而起味甘蒸煮任意湿纸包火煨过熟乘热噉之则松而腻益气充饥亦可为羮臛广志所载有君子芋【大如斗魁】淡【原作谈误】善芋【魁大如瓶少子叶如繖盖绀色而紫茎其长丈余易熟长味是芋之最善者】百果芋【魁大子繁畆收百斛】鸡子芋【色黄】车毂芋钜【一作银】子芋旁【原作劳误】巨芋青浥芋四种皆多子可干腊亦可藏至夏皆种之美者长味芋【味长茎亦可食】九面芋【大而不美】青芋曹芋【一作素芋】象芋【一作象空芋大而弱使人易饥】皆不可食又有蔓芋【緑枝生大者如二三升】博士芋【出新郑蔓生而根如鵞鸭蛋】百子芋【出叶俞县有魁芋无旁子】酉阳杂俎有天芋【生终南山中叶如荷而厚】雀芋【状如雀头置干地反湿置湿地反干飞鸟触之堕走兽遇之僵】益部方物畧记有赤鹯芋【俗号赤鹯头芋形长而圆但子不繁衍味最美】蛮芋【味亦美其形则圎子繁衍人多莳之】搏果芋【品最下搏接也言可接果山中人多食之】尔雅翼云芋之大者前汉谓之芋魁后汉书谓之芋渠本草芋种虽多有水旱二种旱芋山地可种水芋水田莳之叶皆相似但水芋味胜茎亦可食芋不开花时或七八月间有开者抽茎生色黄花旁有一长蕚护之如半边莲花之状味平除烦止渴可以疗饥可以备荒小儿戒食滞胃气难尅化有风疾服风药者最忌多致杀人备荒论曰蝗之所至凡草木叶无有遗者独不食芋桑与水菱芡宜广种之<br />
　　史记货殖传蜀卓氏之先赵人也秦破赵迁卓氏曰吾闻岷山之下沃野下有蹲鸱至死不饥乃求逺迁致之临卭<br />
　　晋书李雄载记雄尅成都军饥甚乃率众就谷于郪掘野芋而食之<br />
　　茅堂闲诂閤皁山一寺僧専力种芋嵗收极多杵之如泥造壍为墙后遇大饥独此寺四十余僧食芋壍以度凶嵗<br />
　　泛胜之书种芋区方深皆三尺取豆萁内区中足践之厚尺五寸取区上湿土与粪和之内区中萁上令厚尺二寸以水浇之足践令保泽取五芋子置四角及中央足践之旱数浇之萁烂芋生子皆长三尺一区收三石农桑通诀种宜软白沙地近水为善【芋畏旱故宜近水】区深可三尺许行欲寛寛则过风本欲深深则根大春宜种夏种不生秋宜壅失壅则瘦锄宜频浇宜数霜降捩其叶使收液以美其实<br />
　　羣芳谱择种十月拣根圆长尖白者就屋南檐下掘坑以砻糠铺底将种放下稻草盖之勿使冷烂至三月间取出埋肥地待早苗发三四叶于五月间择近水肥地移栽其科行与种稻同或用河泥或用灰粪烂草壅培旱则浇之有草则去之若种旱芋亦宜肥地<br />
　　又栽种正二月将耕过地先锄一徧以新黄土覆盖三月中择壬申壬午壬戌辛巳戊申庚子辛夘日将芋芽向上种候生三四叶高四五寸五月移栽霜降后锄开根边土上肥泥壅根则愈大而愈肥南方多水芋北方多旱芋总之地皆宜肥水芋二尺一科亩为科二千一百六十科收魁若子二斤亩为斤二千三百二十以备荒救饥已数倍于作田矣种芋之地众人来往眼目多见及闻刷锅声多不孶生锄芋宜晨露未干及雨后耘锄令根旁虚则芋大子多若日中耕大热则蔫以灰粪培则茂水芋不必耘但亦宜肥地七月在芋四角掘土壅根则土暖结子圆大霜后起之芋荄繁宜剥取淖晒干煮食味极甘美<br />
　　香芋【附】<br />
　　香芋形如土豆而味甘美煮熟可食<br />
　　羣芳谱种芋法香芋皮黄肉白茎叶如扁豆而细又有引蔓开花花落即生名之曰落花生皆嘉定有也<br />
　　土芋【附】<br />
　　本草土芋一名土豆一名土卵一名黄独蔓生叶如豆根圆如卵肉白皮黄可灰汁煮食亦可蒸食解诸药毒生研水服吐出恶物<br />
　　甘露子【附】<br />
　　本草甘露子【以根味而名】一名地蚕【原谱误作环】一名土蛹一名草石蚕【皆以根形而名苏颂云草根之似蚕者一名蚕石】一名滴露一名地爪儿荆湘江淮以南野中有之人亦栽莳二月生苗长者近尺方茎对节狭叶有齿并如鸡苏但叶皱有毛四月开小花成穗一如紫苏花穗结子如荆芥子其根聨珠状如老蚕掘根蒸煮食之味如百合<br />
　　羣芳谱二三月锄宜沃土宜沾湿凡种宜于园圃近阴处或树荫下疎种之至秋乃收生熟皆可食又可蜜煎可酱渍可作豉雨中以灰杂粪土覆掩根锄草净则生繁至冬锄去一云叶上露滴地即滋生是以有露滴之名<br />
<br />
<br />
<br />
<子部,农家类,钦定授时通考,卷六十><br />
　　甘藷<br />
　　甘藷一名朱藷一名番藷大者名玉枕藷【稗史类编云岭外多藷有发深山邃谷而得者重数十斤名玉枕藷】形圆而长本末皆鋭肉紫皮白质理腻润气味甘平无毒补虚乏益气力健脾胃强肾阴与薯蓣同功乆食益人与芋及薯蓣自是各种巨者如杯如拳亦有大如瓯者气香生时似桂花熟者似蔷薇露扑地传生一茎蔓延至数十百茎节节生根一亩种数十石胜种谷二十倍闽广人以当米谷有谓性冷者非二三月及七八月俱可种但卵有大小耳卵八九月始生冬至乃止始生便可食若未须者勿顿掘令居土中日渐大到冬至须尽掘出则不败烂<br />
　　南方草木状甘藷盖薯蓣之类或曰芋之类根叶不如芋皮紫而肉白蒸防食之产珠崖之地海中之人皆不业耕稼惟掘地种甘藷秋熟收之蒸防切如米粒仓圌贮之以充粮糗是名藷粮<br />
　　异物志甘藷出交广南方民家以二月种十月收之其根似芋亦有巨魁大者如鵞卵小者如鸡鸭卵剥去紫皮肌肉正白如肪南人当米谷果食炙皆香美初时甚甜经乆得风稍淡<br />
　　甘藷疏闽广藷有二种一名山藷彼中故有之一名番藷有人自海外得此种海外人亦禁不令出境此人取藷绞入汲水绳中因得渡海分种移植遂开闽广之境两种茎叶多相类但山藷植援附树乃生番藷蔓地生山藷形垒魁番藷形圆而长其味则番藷甚甘山藷稍劣江南田圩下者不宜藷若髙仰之地平时种蓝种豆者易以种藷有数倍之获大江以北土更髙地更广即其利百倍不啻矣倘虑天旱则此种亩收数十石数口之家止种一亩纵灾甚而汲井灌溉一至成熟终嵗足食有何不可徐光啓云昔人谓蔓菁有六利柿有七絶予谓甘藷有十二胜收入多一也色白味甘诸土种中特为夐絶二也益人与薯蓣同功三也遍地传生剪茎作种今嵗一茎次年便可种数十亩四也枝叶附地随节生根风雨不能侵损五也可当米谷凶年不能灾六也可充笾实七也可酿酒八也干乆收藏屑之旋作饼饵胜用饧蜜九也生熟皆可食十也用地少易于灌溉十一也春夏种初冬收入枝叶极盛草秽不容但须壅土不用锄耘不妨农工十二也<br />
　　羣芳谱种植种藷宜髙地沙地起脊尺余种在脊上遇旱可汲井浇灌即遇涝年若水退在七月中气候既不及艺五谷即可翦藤种藷至蝗蝻为害草木荡尽惟藷根在地荐食不及纵令茎叶皆尽尚能发生若蝗信到时急令人发土徧壅蝗去之后滋生更易是天灾物害皆不能为之损人家凡有隙地但只数尺仰天见日便可种得石许此救荒第一义也须嵗前深耕以大粪防之春分后下种若非沙土先用柴灰或牛马粪和土中使土脉散缓与沙土同庶可行根重耕起要极深将藷根每段截三四寸长覆土深半寸许每株相去纵七八尺横二三尺俟蔓生既盛苗长一丈留二尺作老根余翦三叶为一段插入土中每栽苗相去一尺大约二分入土一分在外即又生藷随长随翦随种随生蔓延与原种者不异凡栽须顺栽倒栽则不生节则土上即生枝在土下即生卵凡各节生根即从其连缀处防之令各成根苗每节可得卵三四枚<br />
　　又藏种九月十月间掘诸卵拣近根先生者勿令损伤用软草包裹挂通风处阴干一法于八月中拣近根老藤剪七八寸长每七八根作一小束耕地作畦将藤束栽畦内如栽韭法过月余每条下生小卵如蒜头状冬月畏寒稍用草盖覆至来春分种若老条原卵在土中无不坏烂　一法霜降前取近根卵稍坚实者阴干以软草各衬另以软草裹之置无风和暖不近霜雪不受水冻处一法霜降前收取根藤曝令干于灶下掘窖约深一尺五六寸先下稻糠三四寸次置种其上更加稻糠三四寸以土盖之一法七八月取老藤种入木桶或磁瓦器中至霜降前置草篅中以稻糠衬置向阳近火处至春分后依前法种　收蔓枝节已徧地不能容者即为游藤宜翦去之及掘根时卷去藤蔓俱可饲牛羊猪或晒干冬月喂皆能令肥腯　用地凡藷二三月种者每株用地方二步有半而卵徧焉每官亩约用藷三十六株四五月种者地方二步而卵徧焉亩约六十株六月种者方一步有半而卵徧焉亩约一百六株有竒七月种者地方一步而卵徧焉亩约二百四十株八月种者地方三尺以内得卵细小矣亩约九百六十株种之疎宻畧以此准之九月畦种生卵如箸如枣拟作种此松江法也北方早寒宜早一月算又在视天气寒暖临时斟酌耳<br />

                    <br>
                        <br />
<br />
<br />
<br />
<br />
<子部,农家类,钦定授时通考,卷六十><br />
　　萝卜<br />
　　萝卜一名莱菔【菘乃莱名莱菔乃根名后世讹为萝卜南人呼为萝瓝或云性能制麦毒故名来服言来麰之所服也】一名芦菔一名雹葖【尔雅云葖芦萉注云萉宜为菔芦菔芜菁属紫花大根俗呼雹葖】一名紫花菘一名温菘【紫花菘温菘皆南人所呼吴人呼楚菘广南人呼秦菘广韵云鲁人呼为菈】一名土酥【农书云北人萝卜一种四名春曰破地锥夏曰夏生秋曰萝卜冬曰土酥谓其洁白如酥也】一名荠根处处有之北土尤多其状有长圆二类根有红白二色茎髙尺余苗稠则小随时取食令稀则根肥大叶大者如芜菁细者如花芥皆有细柔毛春末抽髙薹开小花紫碧色夏初结荚子大如麻子黄赤色圆而防扁生河朔者颇大而江南安州洪州信阳者尤大有重至五六斤者大抵生沙壤者脆而甘生瘠地者坚而辣根叶皆可生可熟可俎可虀可酱可豉可醋可糖可腊可饭乃蔬中之最有益者气味辛甘无毒下气消谷去痰癖止咳利膈寛中肥健人令肌肤细白同猪羊肉鲫鱼煮食更补益熟者多食滞膈中成溢饮服地黄何首乌者食之髪白以萝卜多食渗血性相反也<br />
　　种树书种萝卜宜沙壖地五月犂五六徧六月六日种锄不厌多稠即少种<br />
　　羣芳谱种植头伏下种宜沙地地欲生则无虫耕地欲熟则草少治畦长一丈濶四尺每子一升可种二十畦子陈更佳先用熟粪匀布畦内水饮透次日用大粪拌子令匀撒畦内细土覆之苗出三四指便可食择其宻者去之疎则根大尺地只可留三四窠厚壅频浇其利自倍月月可种月月可食欲收种于九月十月择其良者去须带叶移栽之浇灌以时至春收子可备种莳锄不厌频忌带露锄恐生虫<br />
　　水萝卜【附】<br />
　　水萝卜形白而细长根叶俱淡脆无辛辣气可生食亦有大如臂长七八寸者则土地之异也出山东寿光县者尤松脆<br />
　　胡萝卜【附】<br />
　　胡萝卜有黄赤二种长五六寸宜伏内畦种肥地亦可漫种大者盈握冬初掘取生熟皆可啖可果可蔬茎髙二三尺有白毛气如蒿不可生食贫人晒干冬月亦可拌腐充饥三伏内治地防种地肥则漫种频浇则肥大欲收种者留至次年开碎白花攒簇如伞子如蛇牀子稍长而有毛褐色又如莳萝子元时始自边塞中来故名甘辛无毒下气补中利胸膈安五脏令人健食有益无损子治乆痢一种野胡萝卜根细小亦同金幼孜北征録云交河北有沙萝卜根长二尺许大者径寸下支生小者如筋色黄白气味辛而微苦气似胡萝卜想亦胡萝卜之类但地利人力之不同耳<br />
<br />
<br />
<br />
<br />
<br />
<br />
<子部,农家类,钦定授时通考,卷六十><br />
　　莴苣<br />
　　莴苣一名莴菜【墨客挥犀云莴菜自呙国来故名】一名千金菜【清异録云呙国使者来汉隋人求得菜种酬之甚厚因名千金菜】菜似白苣而尖嫩多皱色稍青折之有白汁四月抽薹髙三四尺剥皮生食味清脆糟食亦佳江东人盐晒压实以备方物谓之苣笋农桑通诀谓即野苣按野苣即苦苣又名苦荬其根亦苦与莴苣自是两种但莴苣叶亦微苦南人食薹不食叶其种法与白苣同正二月下种四月出园后不再种与生菜异耳<br />
　　生菜【附】<br />
　　生菜一名白菜一名石苣陆玑诗疏云青州谓之芭似莴苣而叶色白防之有白汁正二月下种四月开黄花如苦荬结子亦同八月十月可再种以粪水频浇则肥大谚云生菜不离园宜生食又生挼盐醋拌食故名生菜色紫者名紫苣一云紫苣和土作器火煆如铜农桑辑要莴苣作畦下种如菠薐法先用水浸种一日于湿地上衬布置子于上以盆碗合之候芽渐出则种春正二月种之可为常食秋社前一二日种者霜降后可为淹菜如欲出种正二月种九十日收其茎嫩如指大髙可逾尺去皮蔬食又可糟藏谓之莴笋生食又谓之生菜四时不可阙者【按据此则莴苣生菜本是一种特南北异宜耳】<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　莼<br />
　　莼【一作莼】一名茒【诗传云鳬葵也又陆玑疏云与荇菜相似江东人谓之莼菜】一名锦带一名水葵【陆玑疏云江东或谓之水葵】一名露葵【详见顔氏家训】一名马蹄草一名缺盆草生南方湖泽中最易生种以水浅深为候水深则茎肥而叶少水浅则茎瘦而叶多其性逐水而滑惟吴越人喜食之叶如荇菜而差圆形似马蹄茎紫色大如筋柔滑可羮夏月开黄花结实青紫色大如棠梨中有细子三四月嫩茎未叶细如股黄赤色名穉莼【穉小也】又名雉尾莼体软味甜五月叶稍舒长者名丝莼【细茎如丝也】九月萌在泥中渐麤硬名瑰莼或作葵莼十月十一月名猪莼【谓可喂猪也】又名莼【酉阳杂俎云江东谓之莼】味苦体涩不堪食取汁作羮犹胜他菜味甘寒无毒治消渴热痹厚肠胃安下焦逐水解百药毒竝蛊气齐民要术近陂湖可于湖中种之近流水者可决水为池种之性易生一种永得宜洁净不耐汚粪秽入池即死<br />
<子部,农家类,钦定授时通考,卷六十><br />
　　芹<br />
　　芹古作蕲【本草作蕲从草従斳谐声也后省作芹楚有蕲州蕲县俱音淇罗愿云地多产芹故字从芹蕲亦音芹徐锴注说文蕲字从草蕲诸书无字据此则蕲字亦当从靳作字也】一名水英一名楚葵【尔雅云芹楚葵注云今水中芹菜】有水芹旱芹水芹生江湖陂泽之涯旱芹生平地有赤白二种【尔雅翼云白芹舒蕲多有之土人呼为白芷】二月生苗其叶对节而生似芎防其茎有节棱而中空其气芬芳五月开细白花如蛇牀花苏恭云白芹取根赤芹茎叶并堪作葅味甘无毒止血养精益气止烦去伏热杀药毒令人肥健置酒酱香美和醋食滋人但损齿又有一种马芹尔雅谓之茭又名牛蕲若野茴香叶细鋭可食亦芹类也【本草李时珍云一名胡芹一名野茴香以其气味子形防似也金光明经谓之叶婆你与芹同类而异种】一种黄花者毛芹也有毒杀人【此旱芹之一种】<br />
　　诗小雅觱沸槛泉言采其芹<br />
　　笺芹菜也可以为葅采水中者尚洁清也<br />
　　齐民要术收根畦种之常令足水尤忌潘泔及咸水浇之则死性易蕃茂甜脆胜野生者<br />
　　紫芹【附】<br />
　　本草紫芹一名蜀芹一名楚葵一名苔菜一名水萄菜羣芳谱紫芹即赤芹生阴崖陂池近水石边状类赤芍药叶深緑背甚赤茎似荞麦花红可喜结实亦似粃荞麦味苦涩其汁可以煮雌制汞伏砂擒黄号起贫草他方颇少太行王屋诸山最多<br />
<br />
<br />
<br />
<br />
<br />
<br />
<br />
<br />
<br />
　　芦<br />
　　芦一名苇生下湿地处处有之叶四白而垂中心抽干长丈许中虚皮薄色青老则白中有白肤身有节如竹叶随节生若箬叶下半裹其茎无旁枝花白作穗若茅花根若竹根而节疎<br />
　　礼记月令季夏之月命泽人纳材苇<br />
　　注蒲苇之属此时柔纫可取作器物也<br />
　　尔雅苇丑防<br />
　　疏苇即芦之成者其类皆有防秀也<br />
　　又葭华蒹薕葭芦菼薍其萌虇<br />
　　疏此辨蒹葭等生成之异名也葭一名华即今芦也苇之未成者蒹一名蒹葭一名芦菼一名薍李巡曰分别苇类之异名其萌名虇<br />
　　本草芦有数种其长丈许中空皮薄色白者葭也芦也苇也短小于苇而中空皮厚色有青苍者菼也薍也荻也也其最短小而中实者蒹也薕也皆以初生已成得名<br />
　　丹铅録芦苇通一物也所谓蒹今作薕者是也所谓菼今人以当薪爨者也北人以芦与苇为二物水傍下隰所生者为苇其细不及指人家园地间可植者为芦其干差大深碧色者为碧芦<br />
　　农桑辑要苇四月苗高尺许选好苇连根栽成土墩如椀口大于下隰地内掘区栽之纵横相去一二尺【欲得力则宻藏】至冬放火烧过次年春芽出便成好苇十月后刈之一法二月熟耕地作垅取根卧栽以土覆之次年成苇又压栽法其苇长时掘地成渠将茎倒以土压之露其稍凡叶向上者亦植令出土下便生根上便成笋与压桑无异五年之后根交当隔一尺许斸一镢即滋旺矣其花絮沾湿地即生芦然不如根栽者<br />
<br />
<br />
　　钦定授时通考卷六十<br />
　　钦定四库全书<br />
　　钦定授时通考卷六十一<br />
　　农余<br />
　　蔬三<br />
　　菜瓜【稍瓜】<br />
　　黄瓜<br />
　　南瓜<br />
　　冬瓜<br />
　　丝瓜<br />
　　葫芦【瓠子】<br />
　　茄<br />
　　菌【木耳　石耳　地耳】<br />
<br />
<br />
<br />
<br />
<子部,农家类,钦定授时通考,卷六十一><br />
　　菜瓜<br />
　　菜瓜北方名苦瓜蔓叶俱如甜瓜生时色青质脆可生食间有苦者亦可作豉腌葅故名菜瓜熟亦微甜生秋月大小不一止可腌以备冬月之用<br />
　　学圃余疏瓜之不堪生噉而堪酱食者名曰菜瓜圆者如甜瓜长者如王瓜皆一类也<br />
　　稍瓜【附】<br />
　　本草稍瓜一名越瓜一名菜瓜南北皆有二三月下种生苗就地生蔓青叶黄花并如冬瓜花叶而小夏秋之间结瓜有青白二色大如瓠子一种长者至二尺许俗呼羊角瓜子状如胡瓜子大如麦粒<br />
　　羣芳谱稍瓜蔓生较黄瓜颇麤色緑而黑纵有白纹界之微凹体光而滑肤实而韧味甘寒利肠去烦热止渴利小便解酒热宣泄热气不益小儿不可与乳酥鲊同食宜忌大畧与黄瓜同<br />
<br />
<子部,农家类,钦定授时通考,卷六十一><br />
　　黄瓜<br />
　　黄瓜一名胡瓜【本草云张骞使西域得种故名拾遗録云大业四年避讳改为黄瓜俗又呼为王瓜】蔓生叶如木芙蓉叶五尖而涩有细白刺如针芒茎五棱亦有细白刺开黄花结实青白二色质脆嫩多汁有长数寸者有长一二尺者遍体生刺如小粟粒多谎花其结瓜者即随花并出味清凉解烦止渴可生食种阳地暖则易生行阵宜整两行防相近用树枝棚起如人胸高附蔓于上两行外相逺以通人行喜粪壅频锄勿令生草瓜生至初花锄三四次锄勿着根令瓜苦亦有随地蔓生者摘瓜时宜引手摘勿踏瓜蔓亦勿翻覆之此瓜可生食亦可腌以为葅性甘寒小儿不宜多食学圃余疏王瓜出燕京者最佳其地人种之火室中逼生花叶二月初即结小实中官取以上供又一种秋生者亦佳五土俱宜闽中二三月间食入夏枯矣<br />
　　羣芳谱种植下种宜甲子庚子壬寅辛巳黄道开成日二月上旬为上时三月上旬为中时四月上旬为下时至五六月止可种藏瓜耳藏瓜皮厚可收藏者预先将畦斸数遍以土熟为度加熟粪一层又翻转以耙耧平水饮足将子用软布包裹水湿生芽出天晴日中种子于内掩以浮土二指厚毎晨以清粪水灌浇俟苗长茂带土移栽苗大发旺用竹刀开其根跗间纳大麦一粒结瓜硕大而久栽苗之畦修治与上同粪要熟而细一切草根须去尽<br />
　　又收子取生数叶即结瓜者谓之本母子留至极熟摘下截去两头取中央者洗浄晾干置干燥处勿令浥湿浥湿则难生<br />
　　又卫瓜瓜生蚁用羊骨引至旁叶去瓜中黄甲小虫喜食瓜叶宜以绵兜去凡瓜忌香尤忌麝香一触之辄痿死一法瓜旁种葱蒜能辟麝<br />
<br />
<br />
<br />
<子部,农家类,钦定授时通考,卷六十一><br />
　　南瓜<br />
　　南瓜附地蔓生茎麤而空有毛叶大而緑亦有毛开黄花结实形横圆而防扁色黄有白纹界之微凹煮熟食味麫而腻亦可和肉作羮又有番南瓜实之纹如南瓜而色黑绿蒂颇尖形似葫芦皆不可生食<br />
　　本草南瓜四月生苗引蔓甚一蔓可延十余丈节节有根近地即着叶状如蜀葵大如荷叶花如西瓜花结瓜正圆大如西瓜上有棱如甜瓜一本可结数十颗其色或绿或黄或红子如冬瓜子肉厚色黄<br />
　　农桑通诀浙中一种阴瓜宜阴地种之秋熟色黄如金皮肤稍厚可藏至春食之如新疑即南瓜也<br />
<br />
<br />
<br />
<br />
<br />
<子部,农家类,钦定授时通考,卷六十一><br />
　　冬瓜<br />
　　冬瓜一名白瓜一名水芝一名地芝【见广雅】一名蔬□在处莳之附地蔓生茎麤如指有毛中空叶大而青有白毛如刺开白花实生蔓下长者如枕圆者如斗皮厚有毛初生青绿经霜则青皮上白如涂粉肉及子亦白八月断其梢简实小者摘去止留大者五六枚经霜乃熟十月足收之味甘微寒性急善走除小腹水胀利小便止渴益气除满耐老去头面热链五脏有热病宜食阴虚及患寒疾人久病人忌之霜降后方可食不然反成胃病本草云其瓤谓之瓜练白虚如絮可以浣练衣服其子谓之瓜犀在瓤中成列<br />
　　齐民要术种冬瓜法傍墙阴地作区围二尺深五寸以熟粪及土相和正月晦日种既生以柴木倚墙令其缘上旱则浇之<br />
　　又十月区种如区种瓜法冬则推雪着区上为堆润泽肥好乃胜春种<br />
　　羣芳谱收藏宜高燥处忌近盐醋及扫帚鸡犬触犯与芥子同安置可经年不坏<br />
　　又收子瓜蔕湾曲贴肉者雌瓜也俟极老取子收高燥处勿浥湿留作种<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　丝瓜<br />
　　丝瓜一名蛮瓜一名布瓜一名天罗絮一名天丝瓜蔓生茎绿色有棱而光叶如黄瓜叶而大无刺深绿色宜高架喜背阳向阴开大黄花【五出微似胡瓜花蘂瓣俱黄】少以盐渍可防茶结实状如瓜有短而肥者有长而瘠者【瓜大寸许长一二尺或三四尺深绿色有皱防瓜首如鼈首】嫩者煮熟加姜醋食同鸡鸭猪肉炒食佳不可生食性冷解毒多食败阳九月将老者取子留作种瓤丝如网可涤器<br />
<br />
<br />
<br />
<br />
<br />
<br />
<br />
<br />
　　葫芦<br />
　　葫芦匏也一名瓠瓜一名匏瓜【圆者曰匏亦曰瓢本草云壶酒器卢饮器此物象其形故名俗作葫芦】一名姑蔓生茎长须架起则结实圆正亦有就地生者大小数种有大如盆盎者有小如拳者有柄长数尺者有中作亚腰者茎韧有丝如筋叶圆有小白毛面青背白开白花有甘苦二种甘者性冷无毒利水道止消渴苦者有毒不可食惟可佩以渡水陆农师曰项短大腹曰瓠【长如越瓜首尾如一者】细而合上曰匏【无柄而圆大形扁者】似匏而肥圆者曰壶【匏之有短柄大腹者】本草李时珍曰长瓠悬瓠【瓠之一头有腹长柄者今人以为茶酒瓠】壶卢瓠瓜蒲卢【细腰者今之药壶卢广志谓之约腹壶亦有大小二种】名状不一其实一类各色也处处有之但有迟早之殊并以正月下种生苗引蔓延缘其叶似冬瓜叶而稍团有柔毛嫩时可食五六月开白花结实白色大小长短各有种色瓤中之子齿列而长谓之瓠犀【尔雅云瓠栖瓣注云瓠中瓣也】<br />
　　诗邶风匏有苦叶<br />
　　疏匏叶少时可为羮今河南及州人恒食之八月中坚强不可食故云苦菜<br />
　　风八月断壶<br />
　　王祯农书匏之为用甚广大者可煮作素羮可和肉煮作荤羮可蜜煎作果可削条作干小者可作盒盏长柄者可作喷壶亚腰者可盛药饵苦者可治病<br />
　　泛胜之书种瓠法以三月耕良田十亩作区方深一尺以杵筑之令可居泽相去一步区种四实蚕矢一斗与土粪合浇之水二升所干处复浇之着实以马棰防其心勿令蔓延多实实细以藁荐其下无令亲土多疮瘢度可作瓢以手摩其实从蔕至底去其毛不复长且厚八月微霜下收取掘地深一尺荐以藁四边各厚一尺以实置孔中令底下向瓠一行覆上土厚二尺二十日出黄色好破以为瓢其中白肤以养猪致肥其瓣以作烛致明一本三实一区十二实一亩得二千八百八十实十亩凡得五万七千六百瓢瓢直十钱并直五十七万六千文用蚕矢二百石牛耕功力直二万六千文余有五十五万肥猪明烛利在其外<br />

                    <br>
                        　　又区种瓠法收种子须大者若先受一斗者得収一石受一石者得收十石先掘地作坑方圆深各三尺用蚕沙与土相和令中半【若无蚕沙生牛粪亦得】着坑中足蹑令坚以水沃之候水尽即下瓠子十颗复以前粪覆之既生长二尺余便总聚十茎一处以布纒之五寸许复用泥泥之不过数日纒处便合为一茎留强者余悉搯去引蔓结子子外之条亦搯去之勿令蔓延留子法初生二三子不佳去之取第四五六区留三子即足旱时须浇之坑畔周匝小渠子深四五寸以水停之令其遥润不得坑中下水<br />
　　羣芳谱种葫芦冬瓜茄瓠瓠子黄瓜菜瓜俱宜天晴日中下种毎晨以清粪水浇之二月下旬栽则五月中旬结实若三月种则太迟矣种法正月预以粪和灰土实塡作一坑候土发过热筛过以盆盛土种诸子常洒水日晒暖夜收暖处候生甲时分种于肥地常以清粪水灌浇上用低栅盖之待长带土移栽俟引蔓结子子外之条搯去之凡留子初生二三子不佳取第四五者留之毎科留三枚即足余旋食之　种大葫芦正月中掘地作坑深数尺或至一丈塡实油麻菉豆烂草叶一层粪土一层如此数重向上一尺余粪土塡之坑方四五尺毎坑只种十余颗二月下子待生长尺许拣择肥好者四茎毎两茎相缚着一处仍以竹刀刮去半边以物纒住以牛粪黄泥封之一如接树法裹待生做一处只留一头取此两茎亦如前法四根合作一根长大只留一根待结葫芦只拣取两个周正好大者余俱去之依此葫芦极大毎个可盛一石　长颈葫芦如前法如欲将长头打结待葫芦生成趁嫩时将其根下土挖去一边却轻擘开根头挜入巴豆肉一粒在根里仍将土罨其根俟二三日通根藤叶俱輭敝欲死却任意将葫芦结成或縧环等式仍取去根中巴豆照旧培浇过数日复鲜如故俟老收之<br />
　　瓠子【附】<br />
　　瓠子江南名扁蒲就地蔓生处处有之苗叶花俱如葫芦结子长一二尺夏熟亦有短者麤如人肘中有瓤两头相似味淡可煮食不可生噉夏月为日用常食至秋则尽不堪久留性冷无毒除烦止渴治心热利水道调心肺治石淋吐蛔虫压丹石毒<br />
<br />
<br />
<br />
<br />
<br />
<br />
<br />
<br />
<br />
　　茄子<br />
　　茄子一名落苏【酉阳杂俎云钱王有子跛足以声相近故呼落苏】一名小菰【见晋书先蚕仪注】一名昆仑瓜【见大业拾遗录云改呼茄子为昆仑紫瓜清异录云人间但名昆味】有紫青白三种老则黄如金来自暹罗紫者又名紫膨脝【说本黄庭坚】白者又名银茄又一种白者名渤海茄形圆有蔕有蕚大者如瓯又一种白花青色稍扁一种白而扁谓之番茄此物宜水勤浇多粪则味鲜嫩自小至大生熟皆可食又可晒干冬月用如地瘠少水者生食之刺人喉一种水茄形稍长亦有紫青白三色根细末大甘而多津可止渴此种尤不可缺水与粪此数种在在有之味甘寒丹溪谓茄属土甘而降火茎麤如指紫黑有刺叶如蜀葵叶亦紫黑有刺开花时摘其叶布通衢规以灰令人物践踏之则子繁俗名嫁茄熟者食之厚肠胃火炙食之甚美北方以为常食南人不敢生食云动气发疮及痼痰患冷气人忌用秋后茄发眼疾本草株高三四尺叶大如掌自夏至秋开紫花五瓣相连五棱如缕黄蘂绿蔕蔕包其茄茄中有瓤瓤中有子子如脂麻有团如栝楼者有长四五寸者<br />
　　王氏农书茄视他菜最耐久供膳之余糟盐豉醋无所不宜须广种之<br />
　　羣芳谱种植二月下子须肥熟地常浇灌之俟四五叶带土移栽相离尺许根宜筑实虚则风入难活区土不宜有浮土恐雨溅泥汚叶则萎而不茂宜天晴栽锄治培壅功不可缺<br />
　　又收种九月黄熟时摘取擘四瓣或六瓣晒极干悬之房内或向阳处勿浥湿临种时水泡取子淘浄去其浮者<br />
<br />
<br />
<br />
<br />
<br />
<子部,农家类,钦定授时通考,卷六十一><br />
　　菌<br />
　　菌本草一名杜蕈一名菰子一名地鸡一名獐头陈藏器曰地生者为菌木生者为檽江东人呼为蕈凡菌从地中出者皆主疮疥牛粪上黑菌尤佳若烧灰地上经秋雨生菌重台者名仙人防大主血病菌冬春无毒夏秋有毒有蛇虫从下过也夜中有光者欲烂无虫者煮之不熟者煮讫照人无影者上有毛下无纹者仰卷赤色者并有毒凡煮菌投以姜屑饭粒若色黑者杀人否则无毒<br />
　　尔雅中馗菌<br />
　　注地蕈也似盖今江东名为土菌亦曰馗厨可啖<br />
　　农桑通诀中原呼菌为菌茹又为莪又一种谓之天花桑树上生者呼为桑莪江南山中松下生者名为松滑诚斋云伞不如笠钉胜笠盖愈嫩愈美风味过于他菌又有紫菌白菌二种尤佳野蕈如赤菰黄耳皆可食陈仁玉菌谱合蕈【生韦羌山寒极雪收春气欲动土松芽活此菌候也菌质外褐色肌理玉洁芳芗韵味一发釜鬵闻百步外盖菌多种例柔美皆无香独合蕈香与味称孟溪山中亦同时产惟蕈柄高无香气土人以是别于韦羌焉】稠膏蕈【生孟溪山秋中霏雨零露浸酿山膏木腴防为菌花戢戢多生山絶顶高树杪初如蘂珠圆莹类轻酥滴乳浅黄白色味尤甘胜已乃伞张大几掌味顿渝矣春时亦间生不能多稠膏得名土人谓稠木膏液所生耳合蕈他邦犹或有之此蕈独此山所产故尤可贵煮法当徐下鼎沈俟涫沸漉起谨勿匕挠挠则涎腥不可食性叄和众味而特全于酒烹齐既调温厚滑甘或欲致逺则复汤蒸熟贮之瓶罂然其味去出山逺也】栗殻蕈【寒气至稠膏将尽栗殻色者则其续也】松蕈【生松阴采无时】竹蕈【生竹根味极甘】麦蕈【多生溪边沙壤松土中俗名麦丹蕈味殊美絶类北方摩姑】玉蕈【生山中初寒时色洁晳可爱故名玉然作羮微韧俗名寒蒲蕈】黄蕈【丛生山中栀郁黄色俗名黄缵又有名黄防者性峭硬有味】紫蕈【赪紫色亦山中产俗名紫富蕈品为下】四季蕈【生林木中味甘而肌理麤峭不入品】鵞膏蕈【生高山状类鵞子久乃开味殊甘滑不谢稠膏然与杜蕈相乱杜蕈者生土中俗言毒蜇气所成食之杀人凡中其毒者必笑解之宜以苦茗杂白矾匀新水并咽之无不立愈】潘之恒广菌谱杉蕈【出宜州生积年杉木上状若菌采无时】皁角蕈【生皁树上不可食】香蕈【香蕈生桐栁枳椇木上紫色者名香蕈】天花蕈【即天花菜出五台山形如松花而大于斗香气如蕈白色食之甚美】蔴菰蕈【出东淮北山间埋桑楮木于土中浇以米泔待菰生采之长二三寸本大末小白色柔软其中空虚状如未开玉簮花俗名鸡足蔴菰谓其味状相似也一种状如羊肚有蜂窠眼者名羊肚菜】鸡防蕈【出云南生沙地间丁蕈也高脚繖头土人采烘以充方物按通雅作鸡堫云南志谓之鸡葼鸡以形言葼者飞而敛足之貌说本杨慎或作蚁防以其产处下皆蚁穴贵州志云下有蚁若蜂房状又名蚁夺】雷蕈【出广西横州遇雷过即生须疾采之少迟则腐或老不堪用矣作羮甚美亦如鸡防之属其价并珍】舵菜【即海舶舵上所生菌也亦不多得】竹蓐【即竹菰也草更生曰蓐得溽湿之气而成本草作竹肉因其味也生慈竹林夏月逢雨滴汁着地涌出如鹿角白色者可食生苦竹枝上如鸡子如肉脔者有大毒又曰竹菰生朽竹根节上状如木耳或红白色酉阳杂俎云江淮有竹肉大如弹丸味如白鸡即此物也惟苦竹生者有毒】雚菌【雚当作萑乃芦苇之属读如桓或以为鹳尿所化非也今渤海芦苇泽中咸卤地往往有之其菌色白轻虚表里相似与众菌不同出沧州秋雨以时乃有之若天旱久霖即稀日干者良】<br />
　　农桑通诀四时类要云三月种菌子取烂楮木及叶于地埋之常以泔浇灌之三两日即生又法畦中下烂粪取楮可长六七寸截断捶碎如种菜法匀布土盖日浇润之令长湿随生随食可供常馔今山中种香蕈亦如此法但取向阴地择其所宜木【枫槠楮等树】伐倒用斧碎砍成坎以土覆压之经年树朽以蕈碎剉匀布坎内谓之惊禅雨雪之余天气蒸暖则蕈生矣虽逾年而获可以继取反土覆之时用泔浇灌越数时则以槌棒击树则堪博采采讫遗种在内来岁仍发复相地之宜嵗易代种新采趁生煮食香美曝干则为干香蕈今深山穷谷之民以此代耕殆天茁此品以遗其利也<br />
　　木耳【附】<br />
　　本草木耳一名木檽一名木菌一名木防一名树鸡一名木蛾【曰耳曰蛾象形也曰檽以软湿者佳也曰鸡曰防因味似也南楚人谓鸡为防曰菌犹蜠也亦象形也蜠乃贝子之名或曰地生为菌木生为蛾】生朽木之上无枝叶乃湿热余气所生其良毒亦随木性今货者亦多杂木惟桑栁楮榆之耳为多桑耳【一名桑檽一名桑蛾一名桑鸡一名桑黄一名桑臣一名桑上寄生桑檽以下皆软耳之名桑黄以下皆硬菰之名】槐耳【一名槐檽一名槐菌一名槐鸡一名赤鸡一名槐蛾此槐树上菌也当取坚如桑耳者煮浆粥安槐木上草覆之即生蕈】榆耳【八月采之令人不饥按藜床潘余云榆肉榆蕈也腴脆无比大者数斤即指此种】柘耳【一名柘黄】杨栌耳【出南山】<br />
　　石耳【附】<br />
　　本草石耳一名灵芝生天台四明河南宣州黄山巴西边徼诸山石崖上逺望如烟庐山亦有之状如地耳山僧采曝餽逺洗去沙土作茹胜于木耳<br />
　　地耳【附】<br />
　　本草地耳一名地踏菰亦石耳之属生于地者状如木耳春夏生雨中雨后亟采之见日即不堪<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　钦定授时通考卷六十一<br />
<子部,农家类,钦定授时通考><br />
　　钦定四库全书<br />
　　钦定授时通考卷六十二<br />
　　农余<br />
　　蔬四<br />
　　生姜<br />
　　椒【川椒　崖椒　蔓椒　地椒　胡椒　番椒】茴香【八角茴香　莳萝】<br />
　　韭【山韭　水韭】<br />
　　葱<br />
　　蒜【水晶葱】<br />
　　薤韭【山薤　野薤】<br />
　　蒝荽【野蒝荽】<br />
　　苜蓿<br />
<br />
<br />
<br />
<子部,农家类,钦定授时通考,卷六十二><br />
　　生姜<br />
　　姜御湿之菜也苗高二三尺叶似箭竹叶而长两两相对苗青根嫩白老黄无实处处有之汉温池州者良三月种五月生苗如初生嫩芦而叶稍濶叶亦辛香秋社前后新芽顿长如列指状采食无筋尖微紫名紫芽姜又名子姜秋分后者次之霜后则老性恶湿畏日秋热则无姜气味辛微温无毒通神明辟邪气益脾胃散风寒除壮热治胀满去胸中臭气解菌蕈诸毒生用发热熟用和中留皮则凉去皮则热八九月多食春多患眼孕妇忌食令儿盈指<br />
　　羣芳谱种植宜白沙地少与粪和种熟耕纵横七八徧佳清明后三日种濶一歩作畦长短随地横作垅垅相去一尺深五六寸垅中安姜一尺一科带芽大三指盖土三寸覆以蚕沙无则用熟粪鸡粪尤妙芽出后有草即耘渐渐以土盖之已后垅中却令高不得去土为芽向上长也芽长后从旁揠去老姜耘锄不厌数五六月覆以柴棚或插芦蔽日不耐寒热八月收取九月置暖窖中寒甚作深窖以糠粃和埋暖处勿冻壊来年作种齐民要术崔寔曰清明节后十日封生姜至四月立夏后蚕大食芽生可种之九月藏茈姜蘘荷其岁若温皆待十月【生姜谓之茈姜】<br />
　　呉下田家志种姜宜甲子乙丑辛未壬申壬午<br />
<br />
<br />
<br />
<br />
<br />
<br />
<br />
<br />
<br />
<br />
　　椒<br />
　　椒一名花椒一名大椒一名檓【尔雅云檓大椒注云实大者名为檓】一名秦椒【以产自秦地故名今北方秦椒另有一种】今处处有之椒禀五行之精叶青皮红花黄膜白子黑气香最易蕃衍枝间有刺扁而大叶对生形尖有刺坚而滑泽四月开细花五月结子生青熟红为油亦可食微辛甘晋中人多以炷灯闭口者杀人五月食损气伤心令人多忘中毒者凉水麻仁浆解之<br />
　　陆玑诗疏椒树似茱萸有针刺叶坚而滑泽蜀人作茶呉人作茗皆合煮其叶以为香今成臯诸山间有椒谓之竹叶椒其树亦如蜀椒少毒热不中合药也可着饮食中东海诸岛亦有椒树枝叶皆相似子长而不圆甚香其味似橘皮<br />
　　齐民要术熟时收取黑子【俗名椒目不用人手数近促之则不生也】四月初畦种之【治畦下水如种葵法】方三寸一子筛土覆之令厚寸许复筛熟粪以盖土上旱辄浇之常令润泽生高数寸夏连雨时可移之移法先作小坑圆深三寸以刀子圆椒栽合土移之于坑中万不失一【若防而移者率多死】若移大栽者二月三月中移之先作熟穰泥掘出即封根合泥埋之【行百余里犹得生】此物性不耐寒阳中之树冬须草裹不裹即死其生于隂中者少禀寒气则不用裹【一木之性寒暑易容所谓习以性成】候实口开便速收之天时晴摘下薄布曝之令一日即干色赤椒好【若隂时收者色黑失味】其叶及青摘取可以为菹干而末之亦足充事<br />
　　务本新书三乡椒种秋深熟时防粒秋深摘下隂干将椒子包裹掘地深埋春暖取出向阳掘畦种之二年后春月移栽树小时冬月以粪覆根地寒处以草裹缚次年结子椒不歇条一年繁胜一年<br />
　　农政全书中伏后晴天带露收摘忌手捻隂一日晒三日则红而裂遇雨薄摊当风处频翻若防则黑不香若收作种用干土拌和埋于避雨水地内深一尺勿令水浸生芽其自开口者杀人<br />
　　羣芳谱种植先将肥润地耕熟二月内取子种之以粪灰和细土覆盖则易生此物乃阳中之隂不耐寒冬月草苫免致冻死来年分栽离七八尺用蔴籸灰粪和细土栽忌水浸根又宜焦土干粪壅培遇旱用水浇灌三年后换嫩枝方结实以髪纒树根或种香白芷或种生菜皆辟蛇食椒<br />
　　川椒【附】<br />
　　本草川椒一名巴椒一名蜀椒一名南椒一名蓎藙一名防椒一名含丸使者【见陶谷清异録】苏颂云木高四五尺似茱萸而小有针刺叶坚而滑可煮饮食四月结子无花但生于枝叶间颗如小豆而圆皮紫赤色李时珍曰蜀椒子光黑如人之瞳人故谓之椒目<br />
　　羣芳谱川椒肉厚皮皱粒小子黑外红里白入药以此为良他椒不及也<br />
　　崖椒【附】<br />
　　本草崖椒一名野椒不甚香子灰色不黑无光<br />
　　蔓椒【附】<br />
　　本草蔓椒一名猪椒一名豕椒一名彘椒一名豨椒一名狗椒一名金椒野生林箐间枝软如蔓子叶皆似椒山人亦食之<br />
　　地椒【附】<br />
　　本草地椒出上党郡其苖覆地蔓生茎叶甚细花作小朶色紫白因旧茎而生即蔓椒之小者<br />
　　胡椒【附】<br />
　　本草胡椒一名昧履支向隂生者名澄茄向阳生者名胡椒<br />
　　西阳杂俎胡椒生西戎摩伽拖国其苗蔓生茎极柔弱叶长寸半有细条与叶齐条上结子两两对其叶晨开暮合合则裹其子于叶中子形似汉椒至芳辣六月采农政全书今其种已遍中国为日用之物矣<br />
　　番椒【附】<br />
　　草花谱番椒丛生白花子似秃笔头味辣色红甚可观子种<br />
<br />
<br />
<br />

                    <br>
                        <br />
<br />
<br />
<br />
<br />
<br />
<br />
<br />
<br />
<br />
<br />
<br />
　　茴香<br />
　　茴香一名蘹香【本草云俚俗多懐之衿袵咀嚼懐香之名或以此】宿根深冬生苗作丛肥茎緑叶五六月开花如蛇牀花而色黄子如麦粒轻而有细棱俗呼为大茴香近道人家园圃种者甚多以宁夏者为第一其他处小者名小茴香辛平无毒理气开胃夏月祛蝇辟煮肉下少许即不醤入末少许亦香故曰茴香<br />
　　羣芳谱种植收时隂干宜向阳地以粪土和子种之仍种麻一窠以避日色十月斫去枯梢以粪土壅根下<br />
　　八角茴香【附】<br />
　　茴香自番舶来者实大如栢实裂成八瓣一瓣一核大如豆黄褐色有仁味更甜俗呼舶茴香又曰八角茴香广西左右江峒中亦有之形色与中国茴香迥别但气味同耳<br />
　　莳萝【附】<br />
　　本草莳萝一名慈谋勅一名小茴香羣芳谱云莳萝初生佛誓国今岭南及近道皆有之三四月生苗开花其子簇生状如蛇牀子而短微黑芳辛不及茴香善滋食味多食无损健脾开胃下气利膈温肠杀鱼肉毒补水脏治肾气壮筋骨治小儿气胀霍乱呕逆腹冷不下食两肋痞满忌同阿魏食夺其味也<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　韭<br />
　　韭【説文云一种而久者故谓之韭象形在一之上一地也】一名丰本【曲礼云韭曰丰本】一名起阳草一名草钟乳【本草拾遗云言其温补也】一名人菜【尔雅翼曰谚云韭者人菜以其不须岁种也】茎名韭白根名韭黄花名韭菁丛生丰本长叶青翠八月开小白花成丛腌作茹益人诗豳风四之日其蚤献羔祭韭<br />
　　礼记王制庶人春荐韭<br />
　　夏小正正月囿有韭<br />
　　宋史食货志男女十岁以上种韭一畦濶一歩长十歩乏井者隣伍为凿之<br />
　　齐民要术收韭子一如收葱子法如市卖者宜试之以铜铛盛水加于火上微煮须臾芽生者可种芽不生者是裛郁矣治畦下水粪覆悉与葵同畦欲极深韭一剪一加粪又根性上跳故须深也<br />
　　羣芳谱韭根多年交结则不茂秋月掘出去老根分栽壅以鸡猪粪亦可子种可生可熟可淹可久菜之最有益者是处有之叶高三寸便剪剪过粪土壅培之剪忌日中一年四五剪留子者止一剪子黑而扁九月熟收子风中隂干勿令浥郁韭叶热根温功用同生则辛而散痰散血熟则甘而补中补肾除热下气益阳止泻子甘温暖膝腰春食香夏食多食昏神暗目不可与蜜及牛肉同食热病后十日食之即发冬月多食动宿饮吐水酒后尤忌宿韭忌食五月食韭损人北人冬月移根窖中养以火坑培以马粪叶长尺许不见风日色黄嫩谓之韭黄味甚美但不益人多食滞气发病<br />
　　又种植土欲熟粪欲匀畦欲深二月七月种先将地掘作坎取椀覆土上从椀外落子以韭性向内生不向外生也常薅令净四时类要云收韭子种韭第一番割弃之主人勿食事类书云韭畦用鸡粪尤佳至五年根必满蟠虬而不长择高腴地分种之正月上辛日扫去畦中陈叶以铁杷搂起下水加熟粪高三寸便剪用凡近城郭有园圃者种三十余畦贸易足供家费秋后又可采韭花供蔬茹至冬养韭黄比常韭易利数倍或只就畦中覆以马粪北面竪篱障以御北风至春其芽早出长二三寸便可卖较之他菜为利甚溥<br />
　　呉下田家志种韭宜甲子辛未己卯辛巳甲申辛卯<br />
　　山韭【附】<br />
　　尔雅蒮山韭<br />
　　疏韭生山中者名蒮<br />
　　本草山韭一名韱【音纤】形性与家韭相类但根白叶如灯心苗山中往往有之<br />
　　水韭【附】<br />
　　北戸録水韭生池塘中叶似韭字林云签【音严】水中野韭也<br />
　　羣芳谱有二三尺者五六月堪食不荤而脆<br />
<br />
<br />
<br />
<子部,农家类,钦定授时通考,卷六十二><br />
　　葱<br />
　　葱一名芤【本草云草中有孔故字从孔】一名菜伯一名和事草【清异録云葱和众味若药剂必用甘草也所以文言曰和事草】一名鹿胎初生曰葱鍼叶曰葱青衣曰葱茎曰葱白叶中泲曰葱苒叶温白与须平味辛无毒有数种一种冻葱即冬葱夏衰冬盛茎叶气味俱软美食用入药最善分茎栽莳而无子人称慈葱又称大官葱谓宜上供也一种汉葱【本草云一名木葱其茎麤硬故有木名】春末开花成丛青白色冬即叶枯亦供食品胡葱生蜀郡山谷状似大蒜而小形圆皮赤叶似葱根似蒜味似薤不甚八月种五月收一名蒜葱又名回回葱茎叶麤硬茖葱山葱也生于山谷似葱而小细茎大叶【尔雅云茖山葱疏云葱生山中者名茖】生沙者名沙葱又有一种楼葱亦冬葱之类江南人呼为龙角葱龙爪葱羊角葱皮赤茎上生根移下种之毎茎上叶出岐如八角故名葱白辛叶温根须平主发散是处皆有生熟皆可食更宜冬月戒多食四月每朝空心服葱头酒调血气正月忌食令人面起游风生同蜜食作下利烧同蜜食壅气杀人生合食令人病合犬雉肉食多令人病血服地黄常山人忌用<br />
　　礼记曲礼葱渫处末<br />
　　注渫烝葱也<br />
　　内则脍春用葱秋用芥脂用葱<br />
　　又切葱若薤实诸醯以柔之<br />
　　四民月令三月别小葱六月别大葱夏葱曰小冬葱曰大<br />
　　羣芳谱种植子味辛色黑作三瓣状有皱纹收取隂干若令浥湿则不生留春月调畦种良地三剪薄地再剪剪宜平旦避热宜与地平勿太深太高八月止不止则无袍而损白凡栽葱晒稍蔫将冗须去净疎行密排猪鸡鸭粪和麤糠壅之不拘时冬葱暑种则茂<br />
　　呉下田家志种葱宜甲子甲申己卯辛未辛巳辛卯<br />
<br />
<子部,农家类,钦定授时通考,卷六十二><br />
　　蒜<br />
　　蒜一名葫【以来自番中又称胡蒜】一名大蒜一名荤菜叶如兰茎如葱根如水仙味辛处处有之而北土以为常食八月分瓣种之当年便成独颗及熟毎瓤五七瓣或十余瓣亦有独颗者苗嫩时可生食夏初食薹秋月食种干者可食至次年春尽花中有实亦作蒜瓣而小可食孙缅唐韵云张骞使西域始得大蒜初时中国止有小蒜一名茒蒜一名薍一名蒚【尔雅云蒚山蒜】一名泽蒜为其生于野泽也又名山蒜石蒜为其生于山或石边也【本草云山蒜泽蒜石蒜同一物也但分于山泽石间不同】吕忱字林云【音吟】水中蒜然则蒜不特生于平原及山石而又生于水矣【本草云别有山慈姑老鸦蒜石蒜之类根叶皆似蒜而不可食】性辛温有小毒其气薰烈能通五脏逹诸窍去寒湿辟邪恶消痈肿化症积肉食解暑毒岚瘴第辛能散气热能助火伤肺损目伐性昏神有荏苒受之而不知者錬形家以小蒜大蒜韭芸薹胡荽为五荤道家以韭薤蒜芸薹胡荽为五荤佛家以大蒜小蒜兴渠慈葱茖葱为五荤虽品各不同然皆辛薰之物生食増恚熟食发淫有损性灵故絶之云独颗者切片炙痈疽肿毒最效月令三月戒蒜亦忌常食<br />
　　崔豹古今注蒜卯蒜也俗人谓之小蒜外国有蒜十许子共为一株箨幕裹之尤辛于小蒜俗人呼之为大蒜齐民要术蒜宜良輭地【白软地蒜美而科大黒软次之刚强之地辛辣而痩小】三徧熟耕九月初种种法五寸一株【谚曰左右过锄一万余株】二月半锄之令满三徧【弗以无草而不锄不锄则科小】条拳而轧之【不轧则独科】叶黄锋出则辫于屋下风凉之处桁之【早出者皮赤科坚可以逺行晚则皮善碎】冬寒取谷防【奴勒反】布地不尔则冻死收条中子种者一年为独瓣二年则成大蒜科皆如拳又逾于凡蒜矣多能鄙事熟耕地一二次爬成沟二寸一窠种一瓣苗出高尺余频锄松根旁频以粪水浇之拔去薹则瓣肥大不则痩小泽潞种蒜初出如剪韭二三次愈肥美矣一説九月初于菜畦中稠栽蒜瓣来年春二月先将地熟锄数次每亩上粪数十担再锄耙匀持木防插一窍栽一株栽徧或无雨常以水浇至五月大如拳极佳四民月令布谷鸣收小蒜六月七月可种小蒜八月可种大蒜<br />
　　呉下田家志种蒜宜戊辰辛未戊申丙子壬戌癸巳辛丑<br />
　　水晶葱【附】<br />
　　水晶葱叶似葱而实蒜不宜松土锄沟摆于内用牛马粪糠粃拌土盖之仍以芝蔴稭盖于上八月种来年五七月收宜姜酸浸<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷六十二><br />
　　薤<br />
　　薤一名藠子【音呌或作荞者非】一名莜子【莜音钓因其根白呼为藠子江南人讹为莜子】一名火葱【收种宜火薰】一名菜芝【尔雅翼云夫物英华之美者莫如芝故薤曰菜芝】一名守宅一名家宅【见酉阳杂俎】本文作防韭类也【尔雅云薤似韭而无实亦不甚荤】叶中空似细葱叶而有棱气亦如葱体光泽味辛湿滑无毒二月开细花紫白色根如小蒜一本数颗相依而生其根煮食芼酒糟藏醋浸皆宜故内则云切葱薤实诸醯以柔之<br />
　　尔雅防鸿荟<br />
　　注即薤菜也疏叶似韭之菜也一名鸿荟本草谓之菜芝是也<br />
　　礼记内则膏用薤<br />
　　本草苏恭云有赤白二种白者补而美赤者苦而无味王氏农书生则气辛熟则甘美种之不蠧食之有益齐民要术薤宜白輭良地三转乃佳二月三月种八月九月种亦得秋种者春末乃生率七八支为一本谚曰葱三防四移葱者三支为一本种薤者四支为一科支多者科圆大故以七八为率防子三月叶青便出之未青而出者肉未满令薤痩燥曝挼去莩余切却姜根留姜根而湿者即痩细不得肥也先重耧耩地垄燥培而种之垄燥则防肥耧重则白长率一尺一本叶生即锄锄不厌数荒则羸恶五月锋八月初耩不耩则白短叶不用剪剪则损白供常食者别种九月十月出卖<br />
　　尔雅翼今人种薤皆以大蒜置硫黄其中久则种分为薤<br />
　　羣芳谱八月栽根正月分莳宜肥壤数枝一本则茂而根大五月叶青则掘之否则肉不满<br />
　　山薤【附】<br />
　　尔雅葝山防<br />
　　本草苏颂曰山薤茎叶与家薤相似而根差长叶差大仅若鹿葱体性亦与家薤同<br />
　　野薤【附】<br />
　　农书野薤生麦原中叶似薤而小味益辛亦可供食<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　蒝荽<br />
　　蒝荽【荽许氏説文作葰云姜属可以香口】一名香荽一名胡荽【一作胡枲】一名胡菜处处种之茎青而柔叶细有花岐立夏后开细花成簇如芹菜花淡紫色五月收子如大麻子亦辛香子叶俱可用生熟皆可食甚有益于世者根软而白多须绥绥然故谓之荽张骞得种于西域故名胡荽后因石勒讳胡改作香荽又以茎叶布散呼为蒝荽味辛气温消谷止头痛治五脏补不足利大小肠通心脾窍及小腹气拔四肢热治肠风合诸菜食气香令人口爽辟飞尸鬼疰蛊毒冬春采之香美可食亦可作葅道家五荤之一伏石钟乳久食损精神令人多忘凡腋气口慝齿脚气金疮久病人不可食同斜蒿食令人汗难产服补药及药中有白术牡丹皮者忌<br />
　　齐民要术胡荽宜黑輭青沙良地三徧熟耕春种者用秋耕地开春冻解地起有润泽时急种之一亩用子二升穊种渐锄取卖供生菜也一亩用子一升疎密正好欲种时布子于坚地一升子与一掬湿土和之以脚蹉令破作两段【子有两仁不破两段则密水浥而不生着土者令注入殻中则生疾而长速种时欲燥此菜非雨不生所以不求湿下也】于旦暮润时以耧耩作垄以手撒子即劳令平春雨难期必须借泽蹉跎失机则不得矣地正月中解冻者时节既早虽浸芽不生但燥种之不须浸子若二月始解者歳月稍晩恐泽少不时生失岁计矣便于暖处笼盛胡荽子一日三度以水沃之二三日则芽生于旦暮时投润漫掷之数日即出矣大体与种麻法相似假令十日二十日未出者亦勿怪之防自当出有草方令拔之菜生二三寸锄去穊者供食及卖十月足霜乃收之取子者仍留根间拔令稀【穊即不生】以草覆上【覆者得供生食又不冻死】又五月子熟拔取曝干【湿则浥郁】格柯打出作蒿盛之冬日亦得入窖夏还出之但不湿亦得五六年停此菜早种非连雨不生所以不同春月要求湿下种麦底地亦得种止须急耕调熟六月中连雨生则根彊科大七月种者雨多亦得雨少则生不尽但根细科小不同耳<br />
　　羣芳谱种植宜肥湿地先将子捍开四五月晦日晩种以灰粪覆之水浇则易长六七月布种者可竟冬食春月挼子沃水生芽者小小供食而已都下火坑郁烝者茎叶鵞黄色甚香美脆嫩苐非出自然恐不益人<br />
　　野蒝荽【附】<br />
　　野蒝荽一名天胡荽一名石胡荽一名鵞不食草一名鸡肠草小草也生石缝及隂湿处高二三寸冬月生苗细茎小叶形状宛如嫩胡荽气辛薫不堪食夏开细花黄色细子极易繁衍僻地则铺满辛寒无毒通气利九窍吐风痰解毒明目散翳消瘇汁制砒石雄黄<br />
<br />
<br />
<br />
<br />
<br />
<子部,农家类,钦定授时通考,卷六十二><br />
　　苜蓿<br />
　　苜蓿一名木粟【尔雅翼作木粟言其米可炊饭也】一名懐风一名光风草【西京杂记云风在其间常萧萧然日照其花有光彩故名懐风又名光风】一名连枝草【西京杂记云茂陵人谓之连枝草】一名牧宿【本草云郭璞作牧宿谓其宿根自生可饲牧牛马也】一名塞鼻力迦【见金光明经】张骞自大宛带种归今处处有之苗高尺余细茎分义而生叶似豌豆颇小每三叶攒生一处梢间开紫花结弯角角中有子黍米大状如腰子三晋为盛秦齐鲁次之燕赵又次之江南人不识也味苦平无毒安中利五脏洗脾胃间诸恶热毒长宜饲马尤嗜此物<br />
　　元史食货志至元七年颁农桑之制令各社布种苜蓿以防饥年<br />
　　四民月令七月八月可种苜蓿<br />
　　齐民要术地宜良熟七月种之畦种水浇一如韭法春初既中生噉为羮甚香此物长生种者一劳永逸都邑负郭所宜种之<br />
　　羣芳谱种植夏月取子和荞麦种刈荞时苜蓿生根明年自生止可一刈三年后便盛每歳三刈欲留种者止一刈六七年后垦去根别用子种若效两浙种竹法每一亩今年半去其根至第三年去另一半如此更换可得长生不烦更种若垦后次年种谷必倍收为数年积叶壊烂垦地复深故今三晋人刈草三年即垦作田亟欲肥地种谷也<br />
<br />
<br />
<br />
<br />
<br />
<br />
<br />
<br />
　　钦定授时通考卷六十二<br />
　　钦定四库全书<br />
　　钦定授时通考卷六十三<br />
　　农余<br />
　　果一<br />
　　梅<br />
　　杏<br />
　　桃<br />
　　李<br />
　　梨【檖　樝　榅桲】<br />
　　棠梨【沙棠　棣】<br />
　　樱桃【白樱桃　山樱桃】<br />
　　杨梅<br />
　　枇杷<br />
　　柰<br />
　　林檎<br />
　　苹果<br />
　　山樝<br />
　　枳椇<br />
　　葡萄<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　梅<br />
　　梅一名防实似杏大者如小儿拳小者如弹熟则黄微甘酸可啖生纯青酸甚多食泄津液生痰损筋蚀脾伤肾弱齿为脯含之口香造煎堪久子赤者材坚白者材脆种类不一白者有緑蕚梅【实大五月熟】重叶梅【结实多双】消梅【实甘青且可生啖虽酢甚松脆多液无滓花重者实小单者大不宜熟亦不堪煎造】冠城梅【实甚大五月熟】时梅【实大五六月熟】早梅【四月熟】冬梅【实小十月可用不能熟】红者有鹤顶梅【实大而红】鸳鸯梅【梅谱云即多叶红梅也结实必双凡双果必双蔕惟此一蔕而结双梅尤异】双头梅【或结并蔕小实不堪啖】杏梅【实扁而斑味似杏】异品有氷梅【实吐自叶罅不花色如氷玉无核含之自融如氷佳品也】范成大梅谱江梅【子小而硬】具区志洞庭诸山有吐花酸【实小味酸方吐花即可啖】脆梅【一名时里梅实圆而大可以蜜渍及蒸制】<br />

                    <br>
                        　　礼记内则桃诸梅诸卵盐<br />
　　疏桃诸梅诸卵盐者言食桃诸梅诸之时以卵盐和之王肃云诸菹也谓桃菹梅菹即今之藏桃也藏梅也欲藏之时必先稍干之故周礼谓之干防<br />
　　夏小正五月煮梅为豆实<br />
　　齐民要术梅实小而酸核有韲文杏实大而甜核无文采梅任调食及韲杏则不任此用世人或不辨言梅杏为一物失之逺矣<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　杏<br />
　　杏一名甜梅树大实多形如弹丸有大如梨者生酢熟甜性热生痰及痈疽不宜多食小儿产妇尤忌种类不一有金杏【圆而黄熟最早味最胜一名汉帝杏谓武帝上林苑遗种也大如梨黄如橘出济南】白杏【熟时色青白或微黄味甘淡而不酢出荥阳】沙杏【甘而多汁即世所称水杏也】梅杏【黄而带酢】奈杏【青而带黄出邺中】金刚拳【赤大而扁肉厚味佳甚又名肉杏】山杏【肉薄不堪食但可收仁用】巴旦杏【一名八担杏出回回地今闗西诸处皆有叶差小实小而肉薄核如梅皮薄而仁清甘鲜者尢脆美称果之佳者】又有赤杏黄杏【广志云出邺中】蓬莱杏【黄而酢】格物丛话杏实味香于梅而酸不及核与肉自相离其仁可入药<br />
　　羣芳谱种桃树接杏结果红而且大又耐久不枯文献通考杏多实不虫者来年秋禾善五木者五谷之先欲知五谷但视五木故五果分五行所以表五谷又按五果之义夏之果莫先于杏五时之首寝庙必有荐而此杏适丁夏之时故特取之杏之枝叶华果皆赤故古者钻燧夏取杏之火也<br />
<子部,农家类,钦定授时通考,卷六十三><br />
　　桃<br />
　　桃实甘子繁故字从木从兆性酸甘热可食多食令人有热能发丹石毒生桃尤不宜多食有损无益性早实三年便结子五年即老结子便细十年必死以皮也若四年后用刀自树本竪劙其皮至生枝处使胶尽出则多活数年种类颇多有昆仑桃【一名王母桃一名仙人桃一名冬桃出洛中味甘美】扁桃【出波斯国形扁肉涩不堪食核状如盒高五六丈围四五尺叶似桃而濶大三月开白花花落结实如桃彼地名波淡树仁甘美番人珍之北户録云形如半月状出占卑国】新罗桃【子可食性热】方桃【形微方】饼子桃【状如香饼味甘】油桃【小于众桃有赤斑防光如涂油花多子少不堪噉惟取仁出汴中】巨核桃金桃【形长色黄如金肉黏核多蛀熟迟用柿接者味甘色黄】银桃【形圆色青肉不黏核其皮光泽如李一名光桃】十月桃【形圆色青肉黏核味甘酸十月中成熟一名古冬桃又名雪桃按尔雅云旄冬桃疏云桃子冬熟者不旄当即此也】毛桃【即尔雅所谓褫桃小而多毛核黏味恶不堪食其仁充满多脂可入药】水蜜桃【独上海有之而顾尚寳西园所出尤佳其味亚于生荔枝】雷震红【张七泽云每雷雨过辄见一红晕最为难得】他如红桃缃桃白桃乌桃皆以色名五月早桃秋桃霜桃皆以时名胭脂桃络丝桃皆以形名王敬美有言桃种最多金桃蜜桃灰桃之类多植园中取果夀星桃树矮而花能结大桃亦竒种可玩桃殊不堪食客燕杂记京师中佳果有红桃白银桃小桃蟠桃合桃酒红桃霜下桃肃宁八月桃<br />
　　礼记内则桃曰胆之<br />
　　疏桃多毛拭治去毛令色青滑如胆也或曰胆谓苦桃有苦如胆者择去<br />
　　周礼馈食之笾其实桃<br />
　　夏小正六月煮桃桃也者柂桃也柂桃也者山桃也煮以为豆实也<br />
　　埤雅谚曰白头种桃又曰桃三李四梅子十二言桃生三岁便放花果早于梅李故首虽已白其花子之利可待也<br />
　　种树书桃树接李枝则红而甘梅树接桃则脆桃树接杏则大桃熟时墙面暖处寛深为坑收湿牛粪纳坑中收好桃核十数枚尖头向上坑中粪土盖厚一尺深春芽生和土移种之<br />
　　羣芳谱凡种桃浅则出深则不生故其根浅不耐旱而易枯近得老圃所传云于初结实次年斫去其树复生又斫又生但觉生虱即斫令复长则其根入地深而盘结固百年犹结实如初又桃实太繁则多坠以刀横斫其干数下乃止又社日春根下土持石压树枝则实不坠桃子蛀者以煮猪首汁冷浇之或以刀疎斫之则穰出而不蛀如生小虫如蚊俗名蚜虫虽桐油洒之不能尽除以多年竹灯檠挂悬梢间则虫自落甚验<br />
<br />
<br />
<br />
<br />
<br />
<br />
<br />
<子部,农家类,钦定授时通考,卷六十三><br />
　　李<br />
　　李一名嘉庆子【尔雅翼云李木之多子者故从子本草云木之多子者多矣何独李称多子耶按素问言李味酸属肝东方果也则李于五果属木故得专称尔】实有离核合核无核之异小时青熟则各色有红有紫有黄有緑又有外青内白外青内红者大者如杯如卵小者如弹如樱其味有甘酸苦涩之殊性耐乆树可得三十年虽枝枯子亦不细种类颇多有麦李南居李季春李木李御黄李均亭李擘李餻李中植李赵李御李赤李冬李离合李皆李之特出者他如经李杏李黄扁李夏李名李缥青李建黄李青皮李赤陵李马肝李牛心李紫粉李小青李水李扁缝李金李鼠精李合枝李奈李晩李之类未可悉数建宁者甚甘今之李干皆从此出<br />
　　尔雅李曰疐之<br />
　　疏谓治枣李皆去其疐疐者柢也<br />
　　羣芳谱移栽春月取近根小条栽之离大树逺者不用待长移之别地性喜开爽宜稀栽南北成行率两歩一株太密聫隂则子小而味不佳树下勤去草而不可耕耕则树肥而无实如嫁李正月一日或十五日以砖石着李树岐中则实繁又腊月中以杖微打树岐间正月晦日复打可令足子又法以煮寒食醴酪火防着树间亦良或曰桃树接李则生子甘红<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　梨<br />
　　梨一名果宗一名快果一名玉乳一名蜜父北地处处有之南方惟宣城为胜二月开花上已日无风则结梨必佳有二种瓣圆而舒者果甘缺而皱者味酸果圆如榴顶微凹无尖瓣性甘寒无毒润肺凉心消痰降火解疮毒酒毒乳梨【本草云又名雪梨出宣城皮厚肉实味长】鵞梨【本草云又名锦梨出河之南北皮薄浆多味颇短香则过之】二梨皆入药其余水梨赤梨茅梨御儿梨紫縻阳城夏梨秋梨种类非一他如紫香水梨【本草云又名消梨出北地最为上品】张公夏梨【广志云出洛阳北邙海内惟有一株】广都梨钜鹿豪梨【广志云重六斤数人分食之】钜野梨新丰箭谷梨闗西谷中梨【广志云闗以西京兆右扶风界诸谷中梨率多供御】味色香种种竒絶未可悉数本草紫花梨【疗心热耳目记武宗时青城山邢道士以青丹两粒取梨汁进之曰太白南溪紫花梨也夀春公主于真定得一株及秋实手选而进之】含消梨【三辅黄图汉武帝御宿园出大梨如五升瓶落地则破其取梨先以布囊承之号曰含消】真定御梨【魏文帝诏真定郡梨大若拳甘若蜜脆若菱可以解烦释悁】<br />
　　礼记内则柤梨曰攒之<br />
　　疏攒之者钻治其螙处也<br />
　　尔雅梨山樆<br />
　　疏此果在山之名则曰樆人植之曰梨<br />
　　种树书桑上接梨则脆而甘美<br />
　　羣芳谱种梨梨熟时埋之经年至春生芽次年分栽溉以肥水至冬叶落附地刈之以炭花烧头二年即结子若稆生及种而不栽则结子迟毎梨百十余子惟二子生梨余皆生杜又栽梨春分前十日取旺梨笋如拐様截其两头火烧铁器烙定津脉卧栽于地即活<br />
　　又接梨取棠杜臂以上者大者接五枝小者二三枝梨叶微动为上时欲开莩为下时先作麻纫纒十数匝以小利锯截杜令离地五六寸将原干用利刃贴皮劙开尖竹籖刺入皮木之际令深一尺许预取结梨旺嫩枝向阳者长五六寸削如马耳名曰梨贴用口含少时以借其气插入杜树孔中大小长短削与所刺等拔去竹籖即插梨贴至所探处缚勿动揺以绵裹杜树顶封熟泥于上以土培覆令梨仅出头仍以土壅四畔当梨上沃水水尽以土覆之务令坚密梨枝甚脆培土时须谨慎若着掌则芽折梨贴须去黑皮勿伤青皮伤青皮则不活梨既生杜旁有叶即去之勿分其力月余自发长即生梨梨生用箬包裹勿为象鼻虫所伤又云凡接梨园中用旁枝叶得四散庭前用中心取其枝干直上用根边小枝树形可喜五年方结子用鸠根老枝三年即结子但树丑若逺道取贴根下烧三四寸可行数百里犹生又藏梨初霜即收多经霜不能至夏于屈下掘深窨坑底无令润湿收梨在中不须覆盖便可经夏摘时须好接勿令损伤物类相感志梨与萝卜相间收或削梨蔕种于萝卜内藏之皆可经年不烂本草就树上以囊包裹过冬乃摘亦妙<br />
　　檖【附】<br />
　　尔雅檖萝<br />
　　注今阳檖也实似梨而小酢可食<br />
　　陆玑诗疏檖一名赤萝一名山梨也今人谓之阳檖实似梨但小耳一名鹿梨一名鼠梨<br />
　　本草李时珍曰山梨野梨也处处有之梨大如杏可食其木文细宻赤者文急白者文缓<br />
　　樝【附】<br />
　　樝一名和圆子一名木桃处处有之孟州特多小于木更酢涩色微黄蒂核皆粗核中之子小而圆味劣于梨与木瓜而入蜜煎汤则香美过之去恶心咽酸止酒痰黄水功与木瓜相近<br />
　　礼记内则柤梨姜桂<br />
　　注柤梨之不臧者<br />
　　风土记柤梨属内坚而香<br />
　　榅桲【附】<br />
　　榅桲似樝子而小气香辟衣鱼树如林檎花白绿色味甘食之宜净洗去毛恐损肺不宜多食同车螯食发疝气<br />
　　述异记江淮南人至北见榅桲以为樝子<br />
　　羣芳谱榅桲出闗陜沙苑者更佳<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　棠梨<br />
　　棠梨实如小楝子霜后可食其树接梨甚佳处处有之有甘酢赤白二种<br />
　　尔雅杜甘棠<br />
　　注今之杜梨<br />
　　又杜赤棠白者棠<br />
　　疏赤者为杜白者为棠<br />
　　郑康成毛诗笺北人谓之杜梨南人谓之棠梨<br />
　　通志甘棠谓之棠梨又海棠子名海红尔雅赤棠也状如木瓜而小二月开花八月熟<br />
　　陆玑诗疏甘棠与赤棠同耳但子有赤白美恶白棠甘棠也子多酸美而滑赤棠子涩而酢木理亦赤可弓材本草牝曰杜牡曰棠或云涩者杜甘者棠杜者涩也棠者餹也<br />
　　齐民要术棠熟时收种之否则春月移栽八月初天晴时摘叶薄布晒令干可以染綘【必天晴时少摘叶干之复晴则摘慎勿顿收若遇隂则浥浥不堪染綘也】成树之后岁收绢一百疋【亦可多种利乃胜桑也】<br />
　　沙棠【附】<br />
　　山海经昆仑之丘有木焉其状如棠黄华赤实其味如李而无核名曰沙棠可以御水食之使人不溺本草今岭外宁乡泷水罗浮山中皆有之<br />
　　棣【附】<br />
　　棣一名郁李一名郁李一名爵李一名车下李一名郁梅一名爵梅山野处处有之花及子并似木李惟子小如樱桃熟赤色五月熟可食又可入药<br />
　　陆玑诗疏许慎曰鬰白棣树也如李而小正白又有赤棣树亦似白棣叶如刺榆而嫩圆子正赤<br />
　　羣芳谱性洁喜暖日和风浇宜清水忌肥核仁气味甘苦酸平而润无毒治大腹水肿面目四肢浮肿利小便通水道消宿食下结气宣大肠气涩滞燥濇不通<br />
<br />
<br />
<子部,农家类,钦定授时通考,卷六十三><br />
　　樱桃<br />
　　樱桃【本草衍义云以其形肖桃故曰樱桃纲目云其颗如璎珠故谓之樱】一名楔一名荆桃【尔雅云楔荆桃注云今樱桃最大而甘者谓之崖蜜】一名牛桃一名英桃【见愽物志】一名鸎桃一名含桃【説文云鸎桃鸎鸟所食故又曰含桃】一名朱樱【陶景本草经注云樱桃即今朱樱】埤雅云其颗大者如弹丸小者如珠玑生时青及熟色鲜莹深红者为朱樱紫色皮内有细防者为紫樱味最珍重又有正黄明者谓之蜡樱小而红者谓之樱珠味皆不及极大者有若弹丸核细而肉厚尤难得膳夫録云大而殷者曰呉樱桃黄而白者曰樱桃小而赤者曰水樱桃味甘无毒调中益气美志止泄精水谷痢令人好顔色多食令人吐有暗风及喘湿热病人忌食小儿尤忌<br />
　　礼记月令羞以含桃先荐寝庙<br />
　　疏案月令诸月无荐果之文此独羞含桃者以此果先成异于余物故特记之<br />
　　山家清供结实时须张网以惊鸟雀置苇箔以护风雨若经雨则虫自内生人莫之见用水浸良久则虫皆出乃可食<br />
　　羣芳谱种植二三月间分有根枝栽土中粪浇即活仍记隂阳否则不生即生亦不结实<br />
　　白樱桃【附】<br />
　　因树屋书影白樱桃生京师西山中微酸不及朱樱之甘硕也<br />
　　山樱桃【附】<br />
　　本草山樱桃一名朱桃一名麦樱一名英豆一名李桃树如朱樱但叶尖长不团子小而尖生青熟黄赤亦不光泽而味恶不堪食味辛平无毒<br />
<br />
<br />
<br />
<br />
<br />
<子部,农家类,钦定授时通考,卷六十三><br />
　　杨梅<br />
　　杨梅一名朹子生江南岭南山谷间防稽产者为天下冠呉中杨梅种类甚多名大叶者最早熟味甚佳本出苕溪移植光福山中尤胜又次为青蔕白蔕及大小松子此外味皆不及树若荔枝叶细青如龙眼及紫瑞香本草云杨梅树叶冬月不凋二月开花结实形如楮实子肉在核上无皮殻五月熟生白熟则有白红紫三色红胜于白紫胜于红凡杨梅颗大核细为上盐藏蜜渍糖置火酒浸皆佳可致逺多食令人伤热食核中仁可解味酸甘微热涤肠胃除烦愦恶气乆食损齿及筋发疮致痰<br />
　　羣芳谱种植性宜山地核投粪池中浸六月取出收润土中三月锄地种之待长尺许次年移栽三四年后以生子枝接之次年仍移栽山地多留宿土腊月内离根四五尺于高处开沟灰粪壅之不宜着根每遇雨肥水渗下则结子大而肥<br />
　　物类相感志桑树接杨梅则不酸树上生癞以甘草钉之则去<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　枇杷<br />
　　枇杷树高丈余易种肥枝长叶防似栗大如驴耳背有黄毛形如枇杷故名隂密婆娑可爱四时不凋冬开白花三四月成实簇结有毛大者如鸡子小者如龙眼味甘而酢白者为上黄者次之皮肉薄核大如茅栗相传枇杷秋萌冬花春实夏熟备四时之气他物无与类者襄汉呉蜀淮闽岭江西湖南北皆有广志云无核者名焦子出广州味甘酸平无毒止渇下气利肺气止吐逆润五藏主上焦热可克果食多食发痰伤脾同炙肉及热面食患热黄疾花治头风鼻流清涕木白皮止吐逆不下食叶治肺胃病取其下气气下则火降痰顺而逆呕欬渴皆愈<br />
　　学圃余疏枇杷出东洞庭者大自种者小然却有风味独核者佳盖他果须接乃生独此果直种之亦能生也物类相感志枇杷不宜粪<br />
<br />
<子部,农家类,钦定授时通考,卷六十三><br />
　　柰<br />
　　柰一名频婆与林檎一类而二种江南虽有西土最丰树与叶皆似林檎而实稍大味酸微带涩可栽可压白者为素柰赤者为丹柰亦曰朱柰青者为緑柰皆夏熟本草凉州有冬柰冬熟子带碧色性寒多食令人肺家膨胀病人尤甚<br />

                    <br>
                        　　广志西方多柰家家收切曝干作脯十百斛以为蓄积谓之频婆粮<br />
<br />
<br />
<br />
<br />
<br />
<br />
<br />
<br />
　　林檎<br />
　　林檎一名来禽一名蜜果一名文林郎果一名冷金丹【元氏长庆集林檎花一名月临花】生渤海间以柰树搏接二月开粉红花子如柰小而差圆六七月熟色淡红可爱有甜酸二种有金红水蜜黑五色甜者早熟而味脆美酸者熟差晩须烂方可食黑者色如紫柰有冬月再实者性甘温下气消渴多食胀满或云食多觉膨胀并嚼其核即消一云食其子令人心烦生者食多生疮疖<br />
　　学圃余疏花红即古林檎<br />
　　王羲之帖青李来禽子皆囊盛为佳函封多不生物类相感志林檎树生毛虫埋蚕蛾于下或以洗鱼水浇之即止<br />
<br />
<br />
<br />
<br />
<子部,农家类,钦定授时通考,卷六十三><br />
　　苹果<br />
　　苹果【按本草不载苹果而释柰云一名频婆据采兰杂志学圃余疏频婆又当属此名盖与柰一类二种也】岀北地燕赵者尤佳接用林檎体树身耸直叶青似林檎而大果如梨而圆滑生青熟则半红半白或全红光洁可爱玩香闻数歩味甘松未熟者食如棉絮过熟又沙烂不堪食惟八九分熟者最美<br />
　　采兰杂记燕地有频婆味虽平淡夜置枕边微有香气即佛书所谓频婆华言相思也<br />
　　学圃余疏北土之频婆即花红一种之变也呉地素无近亦有移植之者<br />
<br />
<br />
<br />
<br />
<br />
<br />
<子部,农家类,钦定授时通考,卷六十三><br />
　　山樝<br />
　　山樝【一作查其味似楂故名】一名棠梂子一名羊梂【朹字之误】一名山里果一名茅樝一名猴樝一名防樝【本草云生于川原茅林中猴防喜食之故有诸名】一名朹子一名椠梅【尔雅云朹椠梅】一名赤瓜子【本草云当作赤樝状似赤虞衡志有赤王璆百一方云山里红果俗名酸正合此义】其类有二种皆生山中一种小者树高数尺多枝柯叶有五尖色青背白桠间有刺三月开小白花五出实有赤黄二色九月熟其核状如牵牛子色微白映红甚坚一种大者树高丈余花叶皆同但实稍大而色黄緑皮涩肉虚初甚酸涩经霜乃红可食出滁州青州者佳为消滞要药语云山樝有烂肉之功小者为棠朹子茅樝猴楂堪入药肥大者为羊朹子可作果食入药者切四瓣去核晒干收用<br />
<br />
<br />
<br />
<子部,农家类,钦定授时通考,卷六十三><br />
　　枳椇<br />
　　枳椇一名蜜防【音止矩】一名蜜屈律【皆屈曲不伸之义此树多枝而曲其子亦拳曲故名】一名木蜜一名木瑚一名鸡距子一名鸡爪子一名树蜜一名木饧【味美如饧蜜】一名白石一名白实一名木石一名木实木高三四丈叶圆大如桑柘夏月开花枝头结实如鸡爪形长寸许纽曲开作两三岐俨若鸡之足距嫩时青色经霜乃黄嚼之味甘如蜜毎开岐尽处结一二小子状如蔓荆子内有扁核赤色如酸仁形<br />
　　礼记曲礼妇人之防椇榛脯脩栗<br />
　　尔雅翼古者人君燕食所加庻羞凡三十一物椇其一也又为妇人之防荆楚之俗亦盐藏荷裹以为冬储今不以为重贱者食之而已<br />
　　羣芳谱今山西甚多俗名拐<br />
<br />
<br />
<子部,农家类,钦定授时通考,卷六十三><br />
　　葡萄<br />
　　葡萄古作蒲桃又作蒲陶苗作藤蔓而极长大盛者一二本绵被山谷间三月间开小花成穗黄白色旋着实七八月熟可生食可酿酒最难干不干不可食今太原平阳皆制干货之四方西北人食之无恙东南食之多病热其根茎中空相通暮溉其根至朝而水浸其中故俗呼其苗为木通浇以米泔水最良以麝入其皮则葡萄尽作香气以甘草作针针其根则立死<br />
　　种树书葡萄欲其肉实当栽于枣树之旁于春钻树上作窍子引葡萄枝入窍中透出至二三年其枝既长大塞满树窍便可斫去葡萄根托根以生便得肉实如北地皆如此法种<br />
　　羣芳谱水晶葡萄【晕色带白如着粉形大而长味甚甘西畨者更佳】马乳葡萄【形大而长味甘】紫葡萄【黒色有大小二种酸甜二味】緑葡萄【出蜀中熟时色緑出西番者名兎睛胜糖蜜无核尤异品也】葡萄【出西番实小如胡椒今中国亦有种者】云南出者大如味尤长唐史波斯国所出大如鸡卵也又种植取肥枝如拇指大者从有孔盆底穿过盘一尺于盆内实以土放原架下时浇之候秋间生根从盆底外截断另成一架浇用冷肉汁或米泔水又收藏北方天寒初冬须以草裹埋地中尺余俟春分后取出卧置地数日然后架起子生时去其繁叶使霑风露则结子肥大<br />
　　广羣芳谱今塞外有十种葡萄曰伏地公领孙哈蜜公领孙哈蜜红葡萄哈蜜绿葡萄哈蜜白葡萄哈蜜黑葡萄哈蜜葡萄马乳葡萄伏地黑葡萄伏地玛瑙葡萄<br />
<br />
<br />
<br />
<br />
<br />
　　钦定授时通考卷六十三<br />
<子部,农家类,钦定授时通考><br />
　　钦定四库全书<br />
　　钦定授时通考卷六十四<br />
　　农余<br />
　　果二<br />
　　【酸】<br />
　　柿【椑柿　软柿】<br />
　　木【榠樝】<br />
　　安石榴<br />
　　栗【石粟】<br />
　　榧<br />
　　榛<br />
　　松子<br />
　　核桃<br />
　　银杏<br />
<br />
<br />
<子部,农家类,钦定授时通考,卷六十四><br />
　　枣<br />
　　一名木蜜皮麤叶小面深绿色背微白发芽迟五月开小花淡黄色花落即结实生青不堪食渐大渐白至微见红丝即堪生啖熟则纯红味甚甘甜王祯农书云南北皆有然南坚燥不如北肥美生于青齐晋绛者尤佳能开胃健脾可乆留生熟皆可食多食生热令人齿黄病龋齿<br />
　　诗豳风八月剥枣<br />
　　礼记内则曰新之<br />
　　疏易有尘埃恒治拭之使新<br />
　　左传女贽不过榛栗脩以告防也<br />
　　疏取其早起者也<br />
　　齐民要术旱涝之地不任稼穑者种枣则任矣<br />
　　羣芳谱种类甚多有壶【尔雅云壶注云今江东呼为枣大而鋭上者为壶壶犹瓠也】鹿卢【尔雅云边要注云子细腰今谓之鹿卢】白【尔雅云挤白枣注云即今子白乃熟】彻齐枣【见尔雅注云未详】羊【尔雅云遵羊注云实小而圆紫黒色今俗呼之为羊矢枣】大【尔雅云洗大注云今河东猗氏县出大子如鸡卵】蹶泄【尔雅云蹶泄苦注云子味苦】无实【尔雅云晳无实枣注云不着子者】还味【尔雅云还味棯注云还味短味】蹙咨【一名大白核小肌肥】谷城紫【长二寸】西王母【大如李核三月熟在众果之先】夏白枣【出洛阳】墟【出汲郡一名安益枣】信都大梁国夫人三星骈白枣灌枣狗牙枣鸡心枣牛头狝猴枣夕枣﨑亷枣【以上十六名并出广志】棠枣玉门枣【并出西京襍记】乐氏枣【齐民要术云出青州丰肌细核多膏肥美为天下第一相传乐毅破齐时从燕来齐所种也】羊角【详见后邺中记】御枣【味最美出安邑】窑坊枣【味佳出应天府窑坊门内】无核【实小核仅有形食之不觉出青城县】氐枣木枣丹枣鹤珠枣【出天台闲闲真人以致元帝】<br />
　　又分栽选味佳者留作栽叶始生取大枣傍条二三尺高者移种枣性硬其生晚芽未出移恐难出三歩一行行欲相当如本年芽未出弗遽删除谚云树三年不算死亦有久而后生者<br />
　　又修树每元旦日未出时反斧斑驳椎之谓之嫁枣不椎则花而不实斫之则子萎而落大蚕入簇以杖击其枝间振去狂花则结实多<br />
　　又收枣全赤即收撼而落之为上半赤而收者肉未充满干则色黄而皮皱将赤味亦不佳全赤久不收则皮硬复有鸟雀之患一法将才熟乘清晨连上枝叶摘下弗损伤通风处晾去露气简新缸无油酒气者清水刷净火烘干待冷取净秆草晒干冷一层草一层枣入缸中封固可至来岁犹鲜<br />
　　又晒枣先治地令净有草则令枣臭驾箔椽上以无齿木扒聚而散之日二十度乃佳夜不必聚得霜露气速成如有雨则聚而苫之五六日选其红软者上高厨暴之防烂者去之否则恐壊余枣其未干者曝晒如法又作干枣新菰蒋露于庭以草铺上厚三寸覆以新蒋凡三日撤覆露之毕日曝取干纳房中每一石以酒一升潄着器中密泥之可以经数年不壊<br />
　　酸枣【附】<br />
　　羣芳谱酸枣一名樲小而圆如芡无大树实生青熟红皮薄核大仁堪入药生用令人不眠双仁者勿用取红软者箔上晒干纳釡中水仅掩枣煮一沸即漉出入盆研布绞取浓汁涂器上日曝使干取为末一碗投方寸匕逺行用以和米炒其味酸甘解饥渴最妙<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　柿<br />
　　柿赤实果也树高大枝繁叶大圆而光泽四月开小花黄白色结实青緑色八九月乃熟红柿【皮深红而多核所在皆有】黄柿【生汴洛诸州】朱柿【出华山似红柿而圆小皮薄可爱味更甘珍】着盖柿【蒂下别有一层】牛心柿【状如牛心】蒸饼柿【状如市卖炊饼】八棱柿【大而稍扁剑南尤溪柿处州松阳柿尤为竒品】塔柿【大于诸柿去皮挂木上风干之佳】<br />
　　种树书柿树接桃枝则为金桃柿子接及三次则全无核<br />
　　羣芳谱种类甚多大者如楪其次如拳小者如鹿心鸭子鸡子生者涩不堪食其核形扁状如木鳖子而坚根甚固谓之柿盘世传柿有七絶一多夀二多隂三无鸟巢四无虫蠧五霜叶可玩六佳实可啖七落叶肥大可以临书多食引痰日干者多食动风同蟹食腹痛作泻食柿饮热酒令人易醉或心痛欲絶<br />
　　椑柿【附】<br />
　　椑柿一名漆柿一名绿柿一名青椑一名乌椑一名花椑一名赤棠柿乃柿之小而卑者生江淮宣歙荆襄闽广诸州虽熟亦深緑色大如杏味甘可生啖捣碎浸汁谓之柿漆可染罾扇诸物<br />
　　软柿【附】<br />
　　软柿本草云生海南树高丈余子中有汁如乳汁甜美其本类柿而叶长但结实小而长干熟则紫黑色一种小圆如指头大者味尤美其树接柿甚佳<br />
<br />
<br />
<br />
<br />
<br />
<br />
<br />
<br />
<br />
　　木<br />
　　木一名楙【尔雅云楙木注云木实如小酢而可食本草云木之名取此义也】一名铁脚梨【清异録云木性益下部若脚膝筋骨有疾者必用焉故方家号为铁脚梨】树如柰丛生枝叶花俱如铁脚海棠可种可接可以条分叶光而厚春末开花红色微带白作房实如小或似梨稍长皮光色黄上微白如着粉津润不木者为木香而甘酸不涩食之益人醋浸一日方可食生不堪噉处处有之山隂兰亭尤多而宣城者为佳本州以充土贡故有宣州花木之称西洛木瓜味和美至熟青白色入药絶有功胜宣州者味淡性酸温无毒去湿和胃强筋骨治脚气霍乱大吐下转筋不止枝叶根皮煮汁饮并止霍乱吐下转筋疗脚气枝作杖利筋脉核治霍乱烦燥气急花治面黑粉滓<br />
　　羣芳谱种法秋社前后分其条移栽次年便结子胜春栽者<br />
　　榠樝【附】<br />
　　羣芳谱榠樝一名瘙樝一名木李一名木梨木叶花酷类木但比木大而色黄李时珍曰乃木之无重蒂者也<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　安石榴<br />
　　安石榴【种出安石国故名】一名若榴【广雅云若榴石榴也丹实垂垂若赘瘤也】一名金罂【笔衡云呉越王钱镠改榴为金罂】有甜酸苦三种单叶者旋开花旋结实花托即榴不结者托尖小干叶者不结实甜者甘温涩无毒可食润燥制三尸虫理乳石毒但性滞恋膈多食生痰损肺黑齿服食家忌之酸者性温涩无毒兼收敛之气只堪入药陈久更良榴实圆如毬顶有尖瓣大者如杯皮赤色有黑斑防皮中如蜂窠有黄膜隔之子如人齿白者似雪淡红者似水红寳石红者如硃砂淡红洁白者味甘红者味酸秋后经霜则实自裂有富阳榴【实大者如碗】海榴【树仅二尺栽盆中结实亦大直垂至盆堪作美观】黄榴【结实甚多最易传种】河隂榴【碎録云河隂出榴名三十八中间止有三十八子也】<br />
　　酉阳杂俎南诏石榴皮薄如藤纸味絶于洛中<br />
　　本草水晶榴【子白彻如水晶味亦甘】苦石榴【抱朴子云生积石山或云即山石榴也】山石榴【形类榴而小不作房生青齐间蜜渍以当菓甚美】<br />
　　广羣芳谱石榴不结子者以石块或枯骨安树叉间或根下则结子不落<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　栗<br />
　　栗木高三丈极类栎四月开花青黄色长条似胡桃花实有房彚大者若拳小者若桃李苞生外殻刺如猬毛其中着实或单或双或三四少者实大多者实小实有殻紫黑色殻内膜甚薄色微红黑外毛内光膜内肉外黄内白八九月熟则苞自裂而实坠宣州及北地所产小者为胜陆玑诗疏曰栗五方皆有周秦呉特饶惟渔阳及范阳生者甜美味长他方不及本草图经云兖州宣州最胜燕山栗小而味最甘蜀本图经云板栗锥栗芧栗【似板栗而细如橡子其树虽小叶亦不殊但春生夏花秋实冬枯为异纲目云即尔雅所谓栭栗也一名栵栗可炒食之】衍义云湖北有一种旋栗【顶圆末尖即榛栗象榛子形也】诗鄘风树之榛栗<br />
　　礼记内则栗曰撰之<br />
　　疏栗虫好食数数布陈撰省视之<br />
　　夏小正八月栗零<br />
　　传零也者降也降而后取之也<br />
　　齐民要术栗种而不栽栽虽活防死栗初熟离苞即于屋内理湿土中埋须深勿令冻路逺者以革囊盛之停三日以上及见风日则不可作种至二月芽生出而种之芽向上乃生根既生数年不用掌近三年内每到十月常须草裹至二月渐解不裹则易至冻死仍用篱围之其实方而匾者他日结子丰满树高四五尺取生子树枝接之<br />
　　种树书采栗时要得披残明年其枝叶益茂<br />
　　石栗【附】<br />
　　客燕杂记京师佳果栗三霜前栗盘古栗鹰爪栗种类颇多总之味咸气温无毒主益气厚肠胃补肾气治腰脚无力破痃癖理血当中一子名栗楔治血更效生则动气熟则滞气唯曝干或火煨汗出食之良百菓中最有益者小儿不宜多食难尅化患风水病者忌以味咸也<br />
　　南方草木状石栗树与栗同但生于山石罅间花开三年方结实其殻厚而肉少其味似胡桃仁<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
<br />
　　榧<br />
　　榧一名柀子一名赤果一名玉榧一名玉山果生永昌以信州玉山者为佳本地人呼为野杉木大者连抱高数仞其木有雄雌雄者花而雌者实其木形如栢木理似松细软堪为器用叶似杉冬月开黄圆花结实如枣核大如橄榄无棱而殻薄黄白色其仁肉白外有一层黑麤衣小而心实者尤佳一树可下数十斛味甘平涩无毒治五痔去三虫轻身明目煮素羮味更甜美同甘蔗食其滓自软猪脂炒榧黑皮自脱性热同鵞肉食令人上壅生断节风同緑豆食杀人忌火气<br />
　　尔雅翼柀实去皮殻可生食亦而收之可以经乆本草防编一种麤榧其木与榧相似但理麤色赤其子稍肥大顶圆不尖<br />
　　羣芳谱收藏以盛茶旧磁瓮收之经乆不壊欲种以二月下子<br />

                    </div></div><hr><script charset='utf-8' src='../../js/footer.js'></script></body></html>